








































Οι Υπέρμαχοι του Γαλανού Φωτός






 

 

 

 

 

 

 

ΚΩΣΤΑΣ ΒΟΥΛΑΖΕΡΗΣ 
 
 
 
 

Οι Υπέρμαχοι του 
Γαλανού Φωτός 

 
 

Μια Ιστορία από το Θρυμματισμένο Σύμπαν



 
 

 

 

 

 

 

 

 

 

 

 

 

 

 
 

 
 

 

 
 

 

 

© Κώστας Βουλαζέρης 
http://www.fantastikosorizontas.gr/kostasvoulazeris 

 

ISBN: 978-960-89578-6-2 
 

Για τα πνευματικά δικαιώματα αυτού του κειμένου ισχύουν οι όροι του 

Creative Commons – http://creativecommons.org/licenses/by-nc-
nd/3.0/gr/ 

 

• Επιτρέπεται να το διανέμετε ελεύθερα, στην παρούσα του μορφή και μόνο.  

• Δεν επιτρέπεται να το τροποποιήσετε ή να το αλλοιώσετε με οιονδήποτε 
τρόπο.  

• Δεν επιτρέπεται να το χρησιμοποιήσετε για διαφημιστικούς ή εμπορικούς 

λόγους. 
 

 

 
 

Αυτό το βιβλίο είναι λογοτεχνικό. Όλα τα ονόματα, τα πρόσωπα, και οι κατα-

στάσεις είναι φανταστικά ή χρησιμοποιούνται με φανταστικό, λογοτεχνικό 

τρόπο. Οποιαδήποτε ομοιότητα με αληθινά ονόματα, πρόσωπα, ή καταστά-
σεις είναι καθαρά συμπτωματική. 

 



 

 

 
 
 
 
 
 
 
 
 
 

Μέρος Πρώτο 

Ο ΣΚΙΩΔΗΣ ΕΧΘΡΟΣ 
 
 
 
 
 
 
 
 
 
 
 
 
 
 
 
 
 
 
 
 
 
 



 

 

 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  3 

 

 

1 
 
 
Στα δυτικότερα μέρη της διάστασης που ήταν γνωστή ως Απολλώνια, 
πυκνά δάση απλώνονταν, πυκνά και δύσβατα, τόσο που σε σημεία ή-
ταν αδύνατον να βαδίσει άνθρωπος. Ακόμα κι οι αχτίνες του λαμπερού 
ήλιου της Απολλώνιας ήταν πολύ, πολύ δύσκολο να περάσουν και να 
φωτίσουν ετούτους τους τόπους. Σε ένα, όμως, συγκεκριμένο μέρος 
των δασών, το σκοτάδι που απλωνόταν δεν οφειλόταν στην πυκνότη-
τα των φυλλωμάτων· κι αυτό ήταν κάτι που ακόμα κι ο πιο απλοϊκός 
χωρικός μπορούσε εύκολα να κατανοήσει. Το σκοτάδι εδώ ήταν… υ-
περφυσικό, θα έλεγε κανείς· ή, τουλάχιστον, αφύσικο. Ήταν ένα σκο-
τάδι που φαινόταν σκοτεινό ακόμα και μέσα στη σκοτεινότερη νύχτα. 
  Ήταν ένα σχίσμα στην πραγματικότητα της Απολλώνιας: μια δίοδος 
μέσα από την οποία ερχόταν ο ποταμός που σε τούτη τη διάσταση ο-
νόμαζαν ο Μαύρος Πόταμος, ενώ στη Χάρνταβελ –απ’όπου προερχό-
ταν– οι γηγενείς τον έλεγαν απλώς ο Μεγάλος Ποταμός. 
  Τώρα δεν ήταν νύχτα στην Απολλώνια· ήταν απόγευμα, και το σκο-
τάδι σ’εκείνο το συγκεκριμένο μέρος των δασών διακρινόταν σε όλο 
του το μελανό μεγαλείο. Έμοιαζε, κυριολεκτικά, με μια μεγάλη, τρισ-
διάστατη μελανιά επάνω στο δέρμα της ίδιας της πραγματικότητας. 
  Ο Μαύρος Ποταμός κυλούσε ορμητικά, καθώς έβγαινε μέσα από το 
σκοτάδι, και στην επιφάνειά του δε φαινόταν τίποτα το αξιοσημείωτο, 
τίποτα το ασυνήθιστο, τίποτα που δε θα έβλεπε κανείς πάντα εδώ. 
Κάτω από την επιφάνεια, όμως, βρισκόταν ένα υποβρύχιο σκάφος, το 
οποίο είχε μόλις έρθει από τη Χάρνταβελ. 
  Ονομαζόταν Δύτης, και μετέφερε τον Πρίγκιπα Ανδρόνικο πίσω στην 
πατρίδα του. Πίσω στο βασίλειό του, που πρόσφατα είχε επαναστα-
τήσει κατά της Συμπαντικής Παντοκρατορίας, αρνούμενο να υποτα-
χθεί. Αυτή η ανταρσία, ο Ανδρόνικος υπέθετε, σήμαινε επίσης και το 
τέλος του γάμου του με την Παντοκράτειρα· γιατί, προτού οδηγήσει 
την πατρίδα του σε εξέγερση, ήταν ένας από τους συζύγους της. 
  Ο Δύτης ακολουθούσε το ρεύμα του ποταμού προς τα ανατολικά, 
πλέοντας κάτω από την επιφάνειά του· και, μέχρι να βγει από την πε-
ριοχή των πυκνών δασών, ο Ανδρόνικος ήξερε πως κανείς δε θα αντι-



4  |  ΚΩΣΤΑΣ ΒΟΥΛΑΖΕΡΗΣ 

 

 

λαμβανόταν την παρουσία του. Μετά, υπήρχαν κέντρα ελέγχου που 
εύκολα θα τον εντόπιζαν. Ο Ανδρόνικος, όμως, δε χρειαζόταν, φυσικά, 
να ανησυχεί γι’αυτά· βρισκόταν στη χώρα του τώρα, κι επιπλέον γνώ-
ριζε το κωδικοποιημένο σήμα που έπρεπε να δώσει, για να δηλώσει 
πως ήταν φίλος. 
  Έτσι, ο Δύτης έπλευσε για δύο ημέρες κάτω από την επιφάνεια του 
Μαύρου Ποταμού, συνεχίζοντας να έχει ανατολική πορεία και να πλη-
σιάζει την Άπατη Θάλασσα, στο κέντρο της Απολλώνιας. Στην καρδιά 
του υποβρυχίου, στο ενεργειακό του κέντρο, η μάγισσα Άνμα’ταρ ερ-
γαζόταν έξι με οκτώ ώρες την ημέρα –ανάλογα με το πόσο θα κρατού-
σαν οι αντοχές της–, προκειμένου να ωθεί το σκάφος με μια Μαγγα-
νεία Κινήσεως. Ήταν μόνη της, δεν είχε κάποιον άλλο μάγο για να τη 
βοηθά, κι έτσι η δουλειά της ήταν, ως εκ τούτου, και πιο κοπιαστική. 
Όταν, όμως, μίλησε στον Ανδρόνικο, το πρωί της τρίτης ημέρας, δεν 
ήταν για να του παραπονεθεί σχετικά με το πόσο κουραστική ήταν η 
δουλειά της. 
  Στεκόμενη αντίκρυ του, μέσα στη γέφυρα του σκάφους, ντυμένη 
μ’ένα μακρύ, μαύρο φόρεμα, και με το χρυσό της δέρμα να γυαλίζει στο 
φως των λαμπών, είπε: «Οι ενεργειακές φιάλες έχουν αρχίσει να τε-
λειώνουν, Άρχοντά μου. Θα πρέπει να ανεφοδιαστούμε κάποια στιγμή 
σήμερα, αν δε θέλουμε να ξεμείνουμε.» 
  Ο Οδυσσέας, που ήταν Πρόμαχος της Επανάστασης, πιστός στον Αν-
δρόνικο από παλιά, και βρισκόταν επίσης στη γέφυρα, στράφηκε και 
πάτησε ένα πλήκτρο επάνω σε μια κονσόλα. Ο χάρτης της περιοχής 
παρουσιάστηκε σε μια οθόνη. Έδειχνε τον Μαύρο Ποταμό, τη θέση του 
Δύτη, και τις πόλεις στις όχθες. 
  Ο Ανδρόνικος κοίταξε τον χάρτη και είπε: «Εδώ όπου βρισκόμαστε, η 
Άωλρυς θα έλεγα πως είναι το λογικότερο μέρος για να σταματήσουμε 
και να ανεφοδιαστούμε. Τι λες κι εσύ, Οδυσσέα;» 
  «Συμφωνώ, Άρχοντά μου.» 
  «Βάζουμε πλώρη για εκεί, λοιπόν,» είπε ο Ανδρόνικος. 
  Η Άνμα’ταρ έφυγε απ’το δωμάτιο, πηγαίνοντας προς το ενεργειακό 
κέντρο του σκάφους· και, σε λίγο, ο Δύτης απέκτησε αρκετή ισχύ για 
να μπορεί να κινηθεί κάτω απ’τα νερά του Μαύρου Ποταμού. 
  Ο Οδυσσέας, που στεκόταν μπροστά στο πηδάλιο, ρύθμισε το σύστη-
μα έτσι ώστε να ακολουθήσει αυτόματα μια προδιαγεγραμμένη πορεία 
προς την Άωλρυς. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  5 

 

 

  Ο Ανδρόνικος καθόταν σιωπηλός στο κάθισμά του, βαστώντας ανά-
μεσα στον δείκτη και τον αντίχειρα του δεξιού του χεριού ένα μικρο-
σκοπικό μεταλλικό αντικείμενο. Ένα αντικείμενο μοριακά πεπιεσμένο, 
το οποίο πρέπει να ήταν μια συσκευή αποθήκευσης πληροφοριών. Το 
αντικείμενο αυτό το είχε κρυμμένο επάνω του ο Αρίσταρχος, ένας από 
τους κατασκόπους του Ανδρόνικου, ο οποίος είχε βρεθεί νεκρός στη 
Διάσταση του Φωτός· κάποιος είχε σαμποτάρει το όχημά του, αφήνο-
ντάς έτσι τη θανατηφόρα ακτινοβολία της εν λόγω διάστασης να πε-
ράσει και να τον σκοτώσει. Τουλάχιστον, αυτό είχε υποθέσει ο Ανδρό-
νικος, όταν η απεσταλμένη του –η Ιωάννα, μια γυναίκα που παλιά ήταν 
ανάμεσα στις Μαύρες Δράκαινες, προτού εγκαταλείψει την Παντοκρά-
τειρα– του ανέφερε ότι δεν ήταν κάποιο όπλο που είχε σκοτώσει τον 
Αρίσταρχο: η μονωτική ιδιότητα του οχήματός του είχε χαλάσει, κι 
έτσι είχε πεθάνει. Ο Ανδρόνικος ήξερε πολύ καλά ότι ο Αρίσταρχος πο-
τέ δε θα έκανε τέτοιο λάθος, ποτέ δε θα άφηνε το όχημά του χωρίς ε-
πισκευές, ώστε να χαλάσει η μονωτική του ιδιότητα· επομένως, επρό-
κειτο για δολιοφθορά: κάποιος που γνώριζε ότι ο Αρίσταρχος θα περ-
νούσε απ’τη Διάσταση του Φωτός είχε σαμποτάρει το όχημά του, για 
να τον σκοτώσει, χωρίς ο ίδιος να λερώσει τα χέρια του. Έμοιαζε, α-
ναμφίβολα, με δουλειά ενός εκ των πρακτόρων της Παντοκράτειρας. 
  Κι εδώ μέσα, σκέφτηκε ο Ανδρόνικος, γυρίζοντας το μοριακά πεπιε-
σμένο αντικείμενο ανάμεσα στα δάχτυλά του, ίσως να βρίσκεται η α-
πάντηση σχετικά με το τι ακριβώς συνέβη. Ή, ίσως, κάποιο πολύ σημα-
ντικό στοιχείο. 
  Αλλά, ακόμα κι αν δεν υπήρχε τίποτα από αυτά μέσα στο μικροσκο-
πικό αντικείμενο, οι πληροφορίες που μετέφερε ο Αρίσταρχος ήταν, 
αναμφίβολα, σημαντικές από μόνες τους. Κι ο Ανδρόνικος ακόμα δεν 
είχε καταφέρει –δεν είχε βρει το χρόνο– να αποσυμπιέσει τη συσκευή 
αποθήκευσης (γιατί τέτοια υπέθετε πως ήταν) και να μάθει τι περιεί-
χε.  
  Εκείνος κι η ομάδα των επαναστατών του είχαν φύγει άρον-άρον από 
το υποποτάμιο άντρο τους στην Αλβέρια, κυνηγημένοι από τους πρά-
κτορες της Παντοκράτειρας· δεν είχαν καθόλου χρόνο για να κάνουν 
ούτε μία αξιόλογη στάση. Και, αρχικά, μέσα στον Δύτη υπήρχαν δύο 
μάγοι, για να τον κινούν: η Άνμα’ταρ και ο Σέλιρ’χοκ. Ο Σέλιρ’χοκ, ό-
μως, έπρεπε να τους εγκαταλείψει πολύ σύντομα, για να πάει σε μια 
αποστολή μαζί με την Ιωάννα –το να είσαι με την Επανάσταση σήμαι-



6  |  ΚΩΣΤΑΣ ΒΟΥΛΑΖΕΡΗΣ 

 

 

νε ότι όφειλες συνεχώς να βρίσκεσαι εν κινήσει: τουλάχιστον, μέχρι να 
ηττηθεί η Παντοκράτειρα και το σύμπαν να ξαναγίνει ασφαλές από τα 
επεκτατικά της σχέδια. Έτσι, επί του παρόντος, μόνο η Άνμα’ταρ είχε 
μείνει στο υποβρύχιο σκάφος, για να το ωθεί με μια Μαγγανεία Κινή-
σεως· κι αυτή η διαδικασία την κούραζε, επομένως ο Ανδρόνικος δεν 
της είχε ακόμα ζητήσει να αποσυμπιέσει τη μοριακά πεπιεσμένη συ-
σκευή του Αρίσταρχου. 
  Σύντομα, όμως, θα πρέπει να της το ζητήσω. Και ίσως τώρα, που θα 
κάνουμε στάση στην Άωλρυς, να είναι η καλύτερη ευκαιρία. Γιατί, μέχρι 
να έφταναν στην Απαστράπτουσα, την πρωτεύουσα του βασιλείου, 
είχαν πολύ δρόμο μπροστά τους. 
  Στην Άωλρυς έφτασαν το μεσημέρι, και ο Δύτης αναδύθηκε μέσα από 
τα νερά του Μαύρου Ποταμού. 
  Ο Ανδρόνικος είχε ήδη δώσει σήμα στον πύργο ελέγχου της πόλης ότι 
ήταν φίλος, και είχε επίσης δηλώσει την ταυτότητά του, εξηγώντας 
πως ερχόταν για ανεφοδιασμό. Έτσι, στο λιμάνι τώρα συγκεντρώνο-
νταν ένα σωρό στρατιώτες, για να τον υποδεχτούν. Μπορούσε να τους 
δει από το φινιστρίνι της γέφυρας. 
  Η Άωλρυς δεν ήταν καμια σπουδαία πόλη. Ήταν μικρή σε έκταση, με 
λίγο πληθυσμό, και βασιζόταν κυρίως στην αλιευτική και αγροτική 
οικονομία της. Επίσης, δεν είχε παρά ελάχιστους πολεμιστές, ίσα-ίσα 
για να διατηρούν την τάξη στο εσωτερικό της. Οι περισσότεροι πολε-
μιστές της Απολλώνιας, σε τούτους τους δύσκολους καιρούς, βρίσκο-
νταν είτε στο Βόρειο Μέτωπο, αντιμετωπίζοντας τις δυνάμεις της Πα-
ντοκρατορίας, είτε στο Νότιο Μέτωπο, μπροστά από το Κρήμνισμα, 
μαχόμενοι εναντίον των επικίνδυνων όντων που, σαν από κάποια αλ-
λόκοτη κατάρα, είχαν τελευταία αρχίσει να έρχονται κατά συρροήν 
από την Απολεσθείσα Γη. 
  Παρά το μέγεθός της, η Άωλρυς διέθετε, όμως, ένα κέντρο ανεφοδια-
σμού για όσα σκάφη πιθανώς να περνούσαν από ετούτα τα μέρη. Για-
τί, καθώς η Απολλώνια βρισκόταν πλέον ανοιχτά με την Επανάσταση, 
οι πάντες όφειλαν να είναι σε ετοιμότητα και να βοηθούν με ό,τι τρόπο 
μπορούσαν. 
  Ο Δύτης προσέγγισε το λιμάνι, και ο Ανδρόνικος άνοιξε μια καταπα-
κτή και βγήκε, αφήνοντας τα μακριά, ξανθά του μαλλιά να δροσιστούν 
από τον γλυκό άνεμο της πατρίδας του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  7 

 

 

  «Χρειαζόμαστε καύσιμα,» φώναξε στον άντρα που στεκόταν αντίκρυ 
του, επάνω σε μία από τις ξύλινες προβλήτες. Ήταν ντυμένος με στρα-
τιωτική στολή, και έμοιαζε γι’αρχηγός της τοπικής φρουράς. «Μερικές 
ενεργειακές φιάλες Υ-3.» 
  «Καλωσορίσατε στην Άωλρυς, Υψηλότατε,» αποκρίθηκε ο αξιωματι-
κός, που είχε καφέ δέρμα, μαύρα μαλλιά, και μούσι. Στο μέτωπό του 
υπήρχε μια ευδιάκριτη ουλή· και ο Ανδρόνικος αναρωτήθηκε πού την 
είχε αποκτήσει σ’ένα ήσυχο μέρος όπως ετούτο. «Πόσες φιάλες επιθυ-
μείτε; Και τι άλλο θα μπορούσαμε να κάνουμε για εσάς;» 
  «Οκτώ φιάλες θα μας φέρετε· και θέλουμε κι ένα μέρος για να μείνου-
με σήμερα: το πλήρωμά μου χρειάζεται ξεκούραση.» 
  «Ασφαλώς,» είπε ο αξιωματικός· και ύστερα συστήθηκε στον Ανδρό-
νικο ως Πολυδέκτης, καθώς εκείνος κατέβαινε από το σκάφος. 
  Το πλήρωμα του Δύτη κατέβηκε επίσης στις αποβάθρες της Άωλρυς· 
και ανάμεσά τους ήταν, ασφαλώς, και ο Οδυσσέας κι η Άνμα’ταρ. Ο 
Ανδρόνικος μπορούσε να δει ότι η μάγισσα δεν ήταν τόσο κουρασμένη 
όσο άλλες φορές, ύστερα από τη δουλειά της στο ενεργειακό κέντρο 
του σκάφους, καθώς σήμερα είχε εργαστεί μόνο τη μισή ημέρα. Καλό 
αυτό. Θα μπορεί άνετα να μου αποσυμπιέσει τη συσκευή του Αρίσταρ-
χου, υποθέτω. 
  Ο Πολυδέκτης και μερικοί άνθρωποι της φρουράς της Άωλρυς έκαναν 
κάποιες σύντομες συνεννοήσεις μέσω τηλεπικοινωνιακού πομπού και, 
έπειτα, ζήτησαν από τον Ανδρόνικο και τους υπόλοιπους να έρθουν 
μαζί τους. 
  «Ακολουθήστε μας, Υψηλότατε,» είπε ο Πολυδέκτης. «Θα σας πάμε 
στο ξενοδοχείο ‘Ο Νότιος Άνεμος’. Είναι το καλύτερο στην πόλη, και 
υπάρχει χώρος για όλους σας.» 
  «Ευχαριστούμε, κύριε διοικητά,» αποκρίθηκε ο Ανδρόνικος. 
  Ο Πολυδέκτης υποκλίθηκε. «Υποχρέωσή μας, Υψηλότατε.» 
  Και τους οδήγησε προς τον Νότιο Άνεμο, ο οποίος δεν ήταν μακριά 
από εδώ, και μπορούσαν άνετα να πάνε με τα πόδια. Ο Ανδρόνικος έ-
βλεπε το ξενοδοχείο από εκεί όπου είχε αράξει ο Δύτης. Ήταν ένα ψηλό 
οικοδόμημα, με τζάμια που γυάλιζαν στον μεσημεριανό ήλιο και όμορ-
φα μπαλκόνια με φυτά. Σε ορισμένα από τα μπαλκόνια οι τέντες ήταν 
κατεβασμένες. Σε κάποια φαίνονταν άνθρωποι να στέκονται ή να κά-
θονται, ενώ άλλα έμοιαζαν έρημα. Το ξενοδοχείο ήταν χτισμένο με 
λευκή πέτρα, κι επάνω στην κορυφή του υπήρχε ένα μεγάλο λάξευμα: 



8  |  ΚΩΣΤΑΣ ΒΟΥΛΑΖΕΡΗΣ 

 

 

ένα καλλιτεχνικά φτιαγμένο βέλος που έδειχνε νότια, κάτω από τρεις 
ανάγλυφες λέξεις: Ο ΝΟΤΙΟΣ ΑΝΕΜΟΣ. 
  Φτάνοντας, ο Ανδρόνικος διαπίστωσε ότι τους περίμεναν και προε-
τοιμασίες είχαν ήδη γίνει. Ένας υπηρέτης τού ζήτησε να τον ακολου-
θήσει, και τον οδήγησε στο ψηλότερο πάτωμα του ξενοδοχείου και σε 
μια πολυτελή σουίτα, στο εσωτερικό της οποίας υπήρχε μια μικρή πι-
σίνα. Ο Ανδρόνικος είχε στη ζωή του γνωρίσει πολύ, πολύ καλύτερες 
σουίτες και διαμερίσματα –και πολύ μεγαλύτερες, επίσης–, αλλά κατα-
λάβαινε ότι ετούτος ο χώρος ήταν πραγματικά ό,τι ποιοτικότερο είχε 
να προσφέρει μια μικρή πόλη περιορισμένων πόρων όπως η Άωλρυς. 
Επιπλέον, δεν τον ενδιέφεραν ιδιαίτερα οι υπερβολικές ανέσεις αυτή 
τη στιγμή· η σουίτα του ήταν υπεραρκετή, έκρινε. Αναμφίβολα, μα-
κράν πιο άνετη από την καμπίνα του στον Δύτη ή τα διαμερίσματά του 
στο εσωτερικό του υποποτάμιου άντρου της Αλβέρια (το οποίο πλέον 
ήταν πλημμυρισμένο, γιατί ο Ανδρόνικος είχε προτιμήσει να το κατα-
στρέψει, παρά να το αφήσει να πέσει στα χέρια των πρακτόρων της 
Παντοκράτειρας). 
  Ο υπηρέτης που τον είχε φέρει εδώ τον ρώτησε αν θα επιθυμούσε 
κάτι το ιδιαίτερο. Εκείνος αποκρίθηκε πως όχι, όλα ήταν εντάξει. Επο-
μένως, ο υπηρέτης τον διαβεβαίωσε ότι το φαγητό του θα ερχόταν 
σύντομα, κι ύστερα αποχώρησε. 
  Ο Ανδρόνικος άνοιξε μια μπαλκονόπορτα και βγήκε στο μπαλκόνι. Η 
θέα ήταν καταπληκτική από εδώ: έβλεπε ολόκληρη την πόλη, καθώς 
και πολλά χιλιόμετρα προς κάθε κατεύθυνση, εκτός από ανατολικά, 
γιατί το μπαλκόνι ήταν δυτικό. Ένας ψυχρός αέρας ερχόταν από το 
Βορρά, θυμίζοντας στον Ανδρόνικο πως, στην Απολλώνια, ήταν τώρα η 
αρχή του χειμώνα. 
  Μπήκε πάλι στο εσωτερικό και έκλεισε την πόρτα, η οποία ήταν εξο-
λοκλήρου φτιαγμένη από κρύσταλλο, αφήνοντας το φως να περνά 
χωρίς δυσκολία (εκτός αν, φυσικά, ο ένοικος της σουίτας τραβούσε τις 
κουρτίνες). Γδύθηκε από τα ρούχα που φορούσε εδώ και μέρες μέσα 
στον Δύτη και βούτηξε στην πισίνα, όπου το νερό ήταν χλιαρό και χα-
λαρωτικό. 
  Η πόρτα χτύπησε και μια γυναικεία φωνή ανακοίνωσε ότι το φαγητό 
του ήταν έτοιμο. Ο Ανδρόνικος τής είπε ότι μπορούσε να περάσει. Η 
κοπέλα μπήκε, σπρώχνοντας ένα κυλιόμενο τραπεζάκι. Σερβίρισε το 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  9 

 

 

γεύμα στο τραπέζι της σουίτας και έφυγε, αφότου ρώτησε αν ο Υψη-
λότατος θα επιθυμούσε τίποτε άλλο και πήρε αρνητική απάντηση. 
  Ο Ανδρόνικος τελείωσε το μπάνιο με την ησυχία του, βγήκε από την 
πισίνα, σκουπίστηκε με μια πετσέτα, φόρεσε μια ρόμπα, και κάθισε να 
φάει. Το γεύμα ήταν εξαιρετικό και το κρασί γλυκό αλλά ελαφρύ. Δεν 
μπόρεσε να φάει όλα τα φαγητά, καθώς ήταν, προφανώς, παραπάνω 
από όσα είχε τη δυνατότητα ένας άνθρωπος να καταναλώσει στην κα-
θισιά του· του τα είχαν φέρει προκειμένου να μπορεί να επιλέξει. Κι ο 
Ανδρόνικος σκεφτόταν ότι, μάλλον, είχε μπροστά του λίγο από καθετί 
που υπήρχε στο μενού του ξενοδοχείου σήμερα. 
  Όταν είχε χορτάσει, κοιμήθηκε για καμια ώρα και, μετά, έδωσε εντο-
λή να ζητήσουν από την Άνμα’ταρ να έρθει στη σουίτα του. 
  Η μάγισσα κατέφθασε, δίχως αργοπορία. Ήταν ντυμένη μ’ένα φαρδύ, 
μεταξωτό παντελόνι και μια εξίσου φαρδιά, μεταξωτή μπλούζα χωρίς 
μανίκια. Και τα δύο ήταν λευκά. Στα πόδια της φορούσε μαύρα, δερμά-
τινα παπούτσια. Στους καρπούς και στους βραχίονές της φορούσε αρ-
γυρά και μπρούντζινα βραχιόλια και περιβραχιόνια, τα οποία έκαναν 
έντονη αντίθεση πάνω στο χρυσαφένιο δέρμα της. Τα κοντά, σγουρά, 
μαύρα μαλλιά της ήταν καλοχτενισμένα και φρεσκολουσμένα. 
  «Με ζητήσατε, Πρίγκιπά μου,» είπε, κλείνοντας την πόρτα της σουί-
τας και κάνοντας μερικά βήματα πάνω στο πελώριο χαλί που σκέπαζε 
το πάτωμα του καθιστικού. 
  «Ναι.» Ο Ανδρόνικος καθόταν στον καναπέ, έχοντας στο χέρι του ένα 
ποτήρι δροσερό λευκό κρασί. Ήταν ντυμένος ακόμα με τη ρόμπα που 
είχε φορέσει βγαίνοντας από την πισίνα. «Θέλω να μου αποσυμπιέσεις 
τη συσκευή του Αρίσταρχου.» Προτείνοντας το χέρι του, με το οποίο 
βαστούσε το ποτήρι, έδειξε ένα τραπεζάκι. 
  Όπου δε φαινόταν να υπάρχει τίποτα. 
  Η Άνμα’ταρ το πλησίασε και πήρε το μοριακά πεπιεσμένο αντικείμενο 
από την ξύλινη επιφάνειά του. Ήταν τόσο μικρό, που έπρεπε να είσαι 
πολύ κοντά για να μπορείς να το δεις· επίσης, έμοιαζε να κολλά επάνω 
εκεί όπου το άφηνες. 
  Ή, μάλλον, δεν έμοιαζε μόνο. Ο Ανδρόνικος ήξερε ότι, όντως, κολλού-
σε. Η Ιωάννα τού το είχε φέρει κρυμμένο μέσα στα μακριά, ξανθά μαλ-
λιά της: επάνω σε μία από τις τρίχες των μαλλιών της. 
  Η Άνμα’ταρ κράτησε το μικροσκοπικό αντικείμενο ανάμεσα στα δά-
χτυλά της, κοιτάζοντάς το. 



10  |  ΚΩΣΤΑΣ ΒΟΥΛΑΖΕΡΗΣ 

 

 

  «Μπορείς να το αποσυμπιέσεις, έτσι;» της είπε ο Ανδρόνικος. 
  «Ναι, φυσικά,» αποκρίθηκε η Άνμα’ταρ. «Οι Δράκαινες είμαστε προ-
σανατολισμένες σε μαγείες που αφορούν τη μάχη, αλλά όχι τόσο πολύ 
ώστε να μην ξέρουμε τη Μαγγανεία Μοριακής Αποσυμπιέσεως. Είναι 
κάτι που μπορεί να σου φανεί χρήσιμο σε οποιαδήποτε αποστολή.» 
  Η Άνμα’ταρ, προτού μπει στην Επανάσταση, ήταν ανάμεσα στις Μαύ-
ρες Δράκαινες, όπως και η Ιωάννα, και υπηρετούσε την Παντοκράτει-
ρα. Ήταν, για την ακρίβεια, μία από τις μάγισσες των Μαύρων Δρακαι-
νών: μία από τις γυναίκες που ονομάζονταν, απλά, Δράκαινες. Αυτό 
σήμαινε κιόλας το ’ταρ στο τέλος του ονόματός της. Και δεν ήταν μια 
κατάληξη που συναντούσες πλέον συχνά, γιατί το τάγμα των Δρακαι-
νών είχε διαλυθεί. Δε θα εκπαιδεύονταν άλλες Δράκαινες στο μέλλον· η 
Άνμα ήταν από τις τελευταίες του είδους της. Μια μάγισσα του πολέ-
μου και του θανάτου. 
  Κρατώντας τώρα το μοριακά πεπιεσμένο αντικείμενο στο χέρι της, 
άρχισε να αρθρώνει μυστικιστικά λόγια που έκαναν τον Ανδρόνικο να 
απορεί πώς η γυναίκα δε στραμπουλούσε τη γλώσσα της. Το αντικεί-
μενο λαμπύρισε και έφυγε απ’τα δάχτυλά της· αιωρήθηκε εμπρός της, 
λουσμένο σε μια αργυρόχρωμη ακτινοβολία. Η Άνμα’ταρ συνέχισε τη 
μαγγανεία της, υψώνοντας τα ανοιχτά χέρια της δεξιά κι αριστερά του 
αντικείμενου. Τα μάτια της ήταν τώρα κλειστά, και έμοιαζε απόλυτα 
συγκεντρωμένη σ’αυτό που έκανε. 
  Ο Ανδρόνικος ήπιε μια γουλιά κρασί, παρακολουθώντας σιωπηλά, μη 
θέλοντας να ενοχλήσει στο ελάχιστο· γιατί γνώριζε ότι, πολλές φορές, 
αντικείμενα καταστρέφονταν κατά τη μοριακή συμπίεση ή αποσυμπί-
εση: γίνονταν χίλια κομμάτια ή μια μη-αναγνωρίσιμη μάζα, ή δεν λει-
τουργούσαν όπως όφειλαν, ή λειτουργούσαν με τρόπο επικίνδυνο ή 
ακόμα και καταστροφικό. 
  Η Άνμα’ταρ άρχισε να απομακρύνει τα χέρια της από το αιωρούμενο, 
λαμπυρίζον αντικείμενο… και το αντικείμενο άρχισε να μεγαλώνει και 
να μεγαλώνει, σταδιακά. Ο Ανδρόνικος είδε ότι επρόκειτο για ένα κομ-
μάτι χαρτί, τυλιγμένο κυλινδρικά. Παράξενο… Δεν ήταν ακριβώς αυτό 
που περίμενε. 
  Η αργυρή λάμψη διαλύθηκε, και το χαρτί έπεσε πάνω στο ξύλινο 
τραπεζάκι. Η Άνμα’ταρ άνοιξε τα μάτια της. «Τελείωσε,» είπε. «Ελπίζω 
όλα να έγιναν σωστά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  11 

 

 

  Ο Ανδρόνικος σηκώθηκε απ’τον καναπέ και πλησίασε το τραπεζάκι. 
Άφησε το ποτήρι του στην ξύλινη, γυαλιστερή επιφάνεια και σήκωσε 
το τυλιγμένο χαρτί. Το άνοιξε. 
  Και συνοφρυώθηκε, παραξενεμένος. 
  Τι στις Φωτιές του Μαύρου Νάρζουλ είν’αυτό; 
  Το χαρτί ήταν γεμάτο με γράμματα και σύμβολα, τα οποία δεν έβγα-
ζαν κανένα νόημα. Ορισμένα, μάλιστα, ο Ανδρόνικος δεν τα είχε ξανα-
δεί ποτέ στη ζωή του. 
  «Καταλαβαίνεις τίποτα;» ρώτησε την Άνμα’ταρ, δίνοντάς της το χαρ-
τί. 
  Η μάγισσα το κοίταξε, και κούνησε το κεφάλι. «Όχι,» αποκρίθηκε. 
«Πρέπει να είναι κάποιου είδους κώδικας.» Το επέστρεψε στον Ανδρό-
νικο. 
  Εκείνος το τύλιξε πάλι. «Θα το μελετήσω περισσότερο όταν είμαστε 
στην Απαστράπτουσα.» Παράξενο, όμως, που ο Αρίσταρχος έγραψε αυ-
τό το πράγμα. Γιατί να γράψει σε έναν κώδικα που δεν γνωρίζω; Γιατί 
να μη γράψει σε έναν απ’τους γνωστούς κώδικες της Επανάστασης; 
  Παραμερίζοντας τούτους τους συλλογισμούς και πείθοντας τον εαυτό 
του ν’αφήσει το αλλόκοτο κείμενο για αργότερα –αφού δε νόμιζε ότι 
μπορούσε να λύσει το μυστήριό του αυτή τη στιγμή–, ρώτησε τη μά-
γισσα: «Τι θα κάνεις τώρα;» 
  «Τι εννοείτε, Πρίγκιπά μου;» 
  «Εννοώ, θα πας στο δωμάτιό σου; Έχεις σχεδιάσει τίποτα;» 
  «Όχι.» 
  «Ωραία,» είπε ο Ανδρόνικος. «Αυτή η οθόνη έχει ένα σωρό ταινίες α-
ποθηκευμένες» –πλησίασε μια οθόνη που ήταν προσαρτημένη σ’έναν 
απ’τους τοίχους του δωματίου– «και βαριέμαι να τις παρακολουθώ 
μόνος μου. Θα μείνεις;» 
  «Ναι,» αποκρίθηκε η Άνμα, ανασηκώνοντας τους ώμους. Και πρόσθε-
σε, μ’ένα στραβό μειδίαμα: «Αν πιστεύετε, Πρίγκιπά μου, ότι η Ιωάννα 
δε θα με παρεξηγήσει.» Η Ιωάννα ήταν γνωστό από όλους πως ήταν 
ερωμένη του Ανδρόνικου, πολύ προτού εκείνος δηλώσει επισήμως ότι 
βρισκόταν με την Επανάσταση και απομακρύνει την Απολλώνια από 
τη Συμπαντική Παντοκρατορία. 
  «Δε νομίζω,» αποκρίθηκε ο Ανδρόνικος στην Άνμα’ταρ. «Εξάλλου, 
ποιος ξέρει τι κάνει εκείνη, όσο βρίσκεται μακριά από εμάς, μαζί με τον 
Σέλιρ’χοκ…» 



12  |  ΚΩΣΤΑΣ ΒΟΥΛΑΖΕΡΗΣ 

 

 

  Η Άνμα συνοφρυώθηκε, και η όψη της σκοτείνιασε· γιατί, όπως η Ι-
ωάννα ήταν ερωμένη του Ανδρόνικου, έτσι κι ο Σέλιρ’χοκ –ένας μαυ-
ρόδερμος μάγος από το τάγμα των Διαλογιστών– ήταν δικός της ερα-
στής, αν και όχι για πολύ καιρό. Τον είχε γνωρίσει πρόσφατα, μέσα 
στην Επανάσταση. 
  Ο Ανδρόνικος μειδίασε. «Σε πειράζω. Δεν έχω τον Σέλιρ’χοκ για πλά-
σμα πολυγαμικό.» 
 
 
 
Η ταινία ήταν ακόμα στη μέση, όταν ο επικοινωνιακός δίαυλος του ξε-
νοδοχείου χτύπησε και ο Ανδρόνικος σηκώθηκε απ’τον καναπέ και 
πήγε να μιλήσει. Ένας άντρας τον ενημέρωσε ότι ο Πρωθιερέας του 
Απόλλωνα βρισκόταν εδώ και ζητούσε να μιλήσει μαζί του. 
  Ο Πρωθιερέας του Απόλλωνα; παραξενεύτηκε ο Ανδρόνικος. Αυτό, σί-
γουρα, δεν ήταν κάτι το τυπικό ή το συνηθισμένο. 
  Είπε ότι θα τον δεχόταν σε πέντε λεπτά, και πήγε να ντυθεί, γιατί, 
φυσικά, δεν μπορούσε να συναντήσει τον Πρωθιερέα φορώντας μια 
ρόμπα. 
  Όταν ήταν έτοιμος, η Άνμα’ταρ τον ρώτησε αν θα ήθελε εκείνη να 
φύγει. Προτού, όμως, ο Ανδρόνικος απαντήσει, άκουσαν το κουδούνι 
της εξώπορτας να χτυπά, παράγοντας έναν μουσικό ήχο. 
  «Μάλλον,» είπε ο Ανδρόνικος, «είναι πλέον πολύ αργά γι’αυτό. Ας 
δούμε τι θέλει. 
  »Περάστε!» φώναξε. 
  Η πόρτα άνοιξε, και ένας άντρας πέρασε το κατώφλι. Το δέρμα του 
ήταν λευκό όπως του Ανδρόνικου, και είχε άσπρα μούσια και καθόλου 
μαλλιά. Φορούσε το ιερατικό ράσο των ιερέων του Απόλλωνα που 
βρίσκονταν ψηλά στην ιεραρχία. Πρέπει να ήταν αρκετά μεγάλος σε 
ηλικία. 
  «Σας χαιρετώ, Υψηλότατε,» είπε· «και απολογούμαι εάν ετούτη δεν 
είναι κατάλληλη ώρα. Ωστόσο, αισθανόμουν πως όφειλα να σας μιλή-
σω το συντομότερο δυνατό.» 
  «Δεν υπάρχει πρόβλημα, Πατέρα. Ελάτε μέσα, παρακαλώ. Καθίστε.» 
  «Ευχαριστώ,» αποκρίθηκε ο Πρωθιερέας, και βάδισε μες στο δωμάτι-
ο, ενώ η εξώπορτα έκλεινε αυτόματα πίσω του. Πλησίασε μια πολυ-
θρόνα και κάθισε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  13 

 

 

  «Θα θέλατε να σας κεράσω κάτι;» ρώτησε ο Ανδρόνικος. 
  «Ευχαριστώ, Υψηλότατε, αλλά όχι.» 
  Ο Ανδρόνικος κάθισε αντίκρυ του, ενώ η Άνμα’ταρ πήρε θέση στον 
καναπέ, με τους αγκώνες της στα γόνατά της και παρατηρώντας τον 
ιερωμένο. 
  «Ποιος ο λόγος της επίσκεψής σας, Πατέρα;» ρώτησε ο Ανδρόνικος. 
  «Αισθανόμουν πως όφειλα να σας προειδοποιήσω, Υψηλότατε, κα-
θώς, απ’ό,τι έχω ακούσει, λείπετε αρκετό καιρό από την Απολλώνια.» 
  «Να με προειδοποιήσετε σχετικά με τι;» 
  Ο Πρωθιερέας έριξε ένα αβέβαιο βλέμμα στην Άνμα’ταρ. «Πρόκειται 
για κάποιο άτομο της εμπιστοσύνης σας;» ρώτησε τον Ανδρόνικο. 
  «Τολμώ να πω πως ναι. Θα θέλατε να αποχωρήσει;» 
  «Εάν πιστεύετε ότι είναι, όντως, άτομο εμπιστοσύνης, όχι,» απάντησε 
ο Πρωθιερέας. 
  «Τότε, παρακαλώ, συνεχίστε, Πατέρα.» 
  Ο Πρωθιερέας καθάρισε το λαιμό του. Δεν έμοιαζε και πολύ άνετος 
που θα έλεγε ό,τι σχεδίαζε να πει. «Ο αδελφός σας,» είπε, τελικά, 
«προέβη σε κάποιες… μεταρρυθμίσεις, εν τη απουσία σας, Υψηλότατε. 
Τουλάχιστον, έτσι έχουμε ακούσει εδώ, στην Άωλρυς, η οποία βρίσκε-
ται πολύ μακριά από την Απαστράπτουσα.» 
  Ο Ανδρόνικος συνοφρυώθηκε. «Μεταρρυθμίσεις;» 
  «Πιστεύει πως έχει βρει έναν τρόπο για να μας δώσει την τελική και 
απόλυτη νίκη στο Βόρειο Μέτωπο.» 
  Ο Λούσιος έχει βρει τρόπο για να μας δώσει την τελική νίκη εναντίον 
της Παντοκράτειρας; «Και γιατί θα έπρεπε αυτό να με ανησυχήσει, Πα-
τέρα;» 
  «Διότι ελάχιστοι φαίνεται να γνωρίζουν το ακριβές σχέδιό του· και 
διότι έχουν γίνει, όπως ήδη προείπα, αρκετές μεταρρυθμίσεις εντός 
του βασιλείου. Όσοι δεν υποστηρίζουν το σχέδιο του αδελφού σας έ-
χουν χάσει τις θέσεις τους, πολλές φορές και τα υπάρχοντά τους, ή έ-
χουν ακόμα και… εξαφανιστεί. Ο Πρίγκιπας Λούσιος έχει βάλει άλλους 
στα πόστα τους· δικούς του ανθρώπους, απόλυτα πιστούς σ’εκείνον. 
Έχει δημιουργήσει γύρω του μια… μια κάστα, σύμφωνα με ό,τι γνωρί-
ζω, για την οποία πολλά ακούγονται.» 
  Περίεργο, σκέφτηκε ο Ανδρόνικος. Γιατί να κάνει ο Λούσιος όλα αυτά; 
«Τι ακούγεται, δηλαδή;» 



14  |  ΚΩΣΤΑΣ ΒΟΥΛΑΖΕΡΗΣ 

 

 

  «Ακούγεται, Υψηλότατε, ότι δε θα είναι πρόθυμοι να σας δεχτούν 
στην εξουσία, όταν επιστρέψετε στην Απαστράπτουσα.» 
  «Πιστεύετε, Πατέρα, ότι ο αδελφός μου σκοπεύει να σφετεριστεί τον 
Κυανό Θρόνο;» Του έμοιαζε τρελό. Ειδικά μια περίοδο σαν ετούτη, που 
εχθροί σφυροκοπούσαν την Απολλώνια από δύο μέτωπα και ο αγώνας 
ήταν σκληρός. 
  «Πολλοί λένε ότι το έχει ήδη κάνει,» είπε ο Πρωθιερέας του Απόλλω-
να. «Πρέπει, όμως, να σας τονίσω, επίσης, ότι εδώ, στην Άωλρυς, δεν 
γνωρίζουμε τα πάντα που συμβαίνουν στην Απαστράπτουσα. Είμαστε 
πολύ μακριά.» Φαινόταν διστακτικός να λάβει εξολοκλήρου την ευθύ-
νη των όσων έλεγε. 
  «Ο πατέρας μου συνεχίζει να είναι ζωντανός;» ρώτησε ο Πρίγκιπας. Ο 
Βασιληάς της Απολλώνιας ήταν ηλικιωμένος και βαριά άρρωστος, 
γι’αυτό κιόλας ο Ανδρόνικος κυβερνούσε στη θέση του. 
  «Δεν έχω ακούσει ότι πέθανε, Υψηλότατε.» 
  Αλλά πιθανώς να μη γνωρίζει τίποτα για τις ενέργειες του Λούσιου. Η 
κατάστασή του δεν του επιτρέπει να αναμιγνύεται στην πολιτική ζωή 
της χώρας. «Σας ευχαριστώ για την ενημέρωση, Πατέρα. Υπάρχει κάτι 
άλλο που θα θέλατε να συζητήσουμε;» 
  «Όχι,» είπε ο Πρωθιερέας. «Ήρθα μόνο για να σας προειδοποιήσω, 
Υψηλότατε, ώστε, φτάνοντας στην Απαστράπτουσα, να μη βρεθείτε 
προ εκπλήξεως.» 
  «Και σας ευχαριστώ και πάλι,» αποκρίθηκε ο Ανδρόνικος, καθώς ε-
κείνος κι ο Πρωθιερέας σηκώνονταν από τα καθίσματά τους. 
  Ο Πρίγκιπας οδήγησε τον γηραιότερο άντρα προς την πόρτα· και, 
προτού φύγει, αυτός είπε: «Να προσέχετε. Δεν ξέρω ποια πιθανώς να 
είναι η αντίδραση του Πρίγκιπα Λούσιου, όταν σας δει να εμφανίζε-
στε.» 
  Ο Ανδρόνικος υποσχέθηκε πως θα το είχε υπόψη του, και ο Πρωθιε-
ρέας του Απόλλωνα τού έδωσε την ευλογία του και αποχώρησε. 
  Η Άνμα’ταρ είχε σηκωθεί απ’τον καναπέ και, επί του παρόντος, στε-
κόταν στο κέντρο του καθιστικού. «Αυτό σημαίνει ότι θα έχουμε προ-
βλήματα;» ρώτησε. 
  Ο Ανδρόνικος αποκρίθηκε: «Κατά πάσα πιθανότητα, ναι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  15 

 

 

 

2 
 
 
Το επόμενο πρωί, έφυγαν από την Άωλρυς, μπαίνοντας στον Δύτη και 
συνεχίζοντας το υποβρύχιό τους ταξίδι προς την Απαστράπτουσα. 
  Δεν ήταν, όμως, μόνοι, όπως νόμιζαν. 
  Στο εσωτερικό του σκάφος δεν βρίσκονταν μόνο ο Ανδρόνικος, ο Ο-
δυσσέας, η Άμνα’ταρ, και οι επαναστάτες από το πλημμυρισμένο πλέον 
άντρο στην Αλβέρια. Μαζί τους ήταν και μια άλλη οντότητα, που κρυ-
βόταν σε μια από τις σκιερές γωνίες του οκτάγωνου δωματίου στην 
καρδιά του Δύτη: στο ενεργειακό κέντρο του υποβρυχίου, πίσω από 
μία από τις καινούργιες ενεργειακές φιάλες Υ-3. 
  Κι αυτή η οντότητα είχε συγκεκριμένες διαταγές εντυπωμένες στο 
νου της, όπως μια σφραγίδα είναι πατημένη πάνω σ’ένα κομμάτι χαρ-
τί, αφήνοντας εκεί το ανεξίτηλο σημάδι της. Η οντότητα, αφού την εί-
χαν βάλει κρυφά στο σκάφος (πράγμα το οποίο είχε επιτευχθεί πολύ 
εύκολα, καθότι ο Δύτης βρισκόταν, ουσιαστικά, αφύλακτος σ’ένα φιλι-
κό και μικρό λιμάνι σαν της Άωλρυς), έπρεπε να περιμένει, ώσπου να 
περάσει κάποια ώρα, και μετά να δράσει. Να τραφεί. 
  Έτσι, τώρα το βιολογικό της ρολόι λειτουργούσε μέσα της, μετρώ-
ντας τα λεπτά. 
  Τικ… τακ… τοκ… τικ… τακ… 
  Η ώρα περνούσε. Ο χρόνος κυλούσε. 
  Και η Άνμα’ταρ, που καθόταν σε μια καρέκλα μπροστά απ’τον λάκκο 
στο κέντρο του δωματίου, δεν είχε αντιληφτεί τίποτα για την παρου-
σία της οντότητας. Δεν είχε δει, δεν είχε ακούσει, δεν είχε αισθανθεί το 
παραμικρό. Η δουλειά της την απορροφούσε, καθώς η μάγισσα, μέσω 
της Μαγγανείας Κινήσεως, έδινε ώθηση στον Δύτη. 
  Τα καλώδια και τα μικροσκοπικά κάτοπτρα μέσα στον λάκκο λαμπύ-
ριζαν, γυάλιζαν, και φώτιζαν, φορτισμένα από την ενέργεια, δημιουρ-
γώντας ένα ημίφως γεμάτο σκιές. 
  Και σ’αυτές τις σκιές η οντότητα δεν ήταν καθόλου δύσκολο να κρυ-
φτεί. 
  Τικ… τακ… τοκ… τικ… τακ… 



16  |  ΚΩΣΤΑΣ ΒΟΥΛΑΖΕΡΗΣ 

 

 

  Η οντότητα ήταν μικρή, όχι μεγαλύτερη από δύο ανοιχτές, αντρικές 
παλάμες. Αλλά θα μεγάλωνε. Θα μεγάλωνε πολύ. Γιατί, επί του παρό-
ντος, ήταν διπλωμένη. 
  Τικ… τακ… τοκ… τικ… τακ… 
  Η ώρα πλησίαζε… 
  …Ο Δύτης κολυμπούσε κάτω από την επιφάνεια του Μαύρου Ποτα-
μού, σαν γιγάντιο μεταλλικό ψάρι· και τα πλάσματα που κατοικούσαν 
σε τούτους τους βυθούς παραμέριζαν, αποφεύγοντάς τον, μη θέλοντας 
να τον πλησιάσουν, φοβισμένα απ’την παρουσία του… 
  …Η ώρα είχε έρθει! 
  Η οντότητα ξεδιπλώθηκε. 
  Σαν κλεισμένη γροθιά, άνοιξε, απλώνοντας μακριά πλοκάμια πίσω 
από τις σκιές: πλοκάμια που έμοιαζαν να μεγαλώνουν και να μεγαλώ-
νουν και να μεγαλώνουν, όπως ένας σωλήνας που βγαίνει μέσα από 
έναν άλλο σωλήνα που βγαίνει μέσα από έναν άλλο σωλήνα. 
  Στο πέρας κάθε πλοκαμιού υπήρχε ένα σκληρό και μυτερό κεντρί: και 
τα κεντριά μπήχτηκαν με δύναμη πίσω από τις φιάλες Υ-3, διαπερνώ-
ντες τες και μένοντας εκεί. Αρχίζοντας να ρουφάνε ενέργεια, όπως το 
μωρό ρουφά γάλα από το βυζί της μάνας του. 
  Η κατανάλωση της ενέργειας δεν ήταν απότομη. Ήταν σταδιακή. Δε 
θα την πρόσεχε κάποιος, εκτός αν ήταν στη γέφυρα του σκάφους και 
είχε τα μάτια του καρφωμένα επάνω στην ένδειξη για την ποσότητα 
ενέργειας. 
  Έτσι, ο Δύτης δε θα αργούσε να βρεθεί, ξαφνικά, εξαντλημένος στον 
βυθό του Μαύρου Ποταμού, χωρίς κανείς να έχει αντιληφτεί το γιατί. 
Κι αυτό, κατά πάσα πιθανότητα, θα σήμαινε το θάνατο όσων ήταν ε-
ντός του. 
  Η Άνμα’ταρ, αρχικά, δεν είχε καταλάβει τίποτα από όλα τούτα. Δεν 
είχε δει ούτε τα πλοκάμια να εξαπλώνονται, καθώς είχε τα μάτια της 
κλειστά, ούτε είχε αισθανθεί την ενέργεια να καταναλώνεται από κάτι 
άλλο εκτός από τον Δύτη. Κι επομένως, συνέχιζε τη Μαγγανεία Κινή-
σεως, κατευθύνοντας την ενέργεια από τις φιάλες έτσι ώστε να δίνει 
στο υποβρύχιο σκάφος την απαιτούμενη ώθηση. 
  Ωστόσο, ετούτη δεν ήταν η πρώτη φορά που η Άνμα’ταρ χρησιμοποι-
ούσε τη Μαγγανεία Κινήσεως στη ζωή της· είχε κάποια εμπειρία, κι 
ύστερα από ώρα, αντιλήφτηκε κάτι το… ασυνήθιστο. Η ενεργειακή 
ροή δεν ήταν ακριβώς όπως όφειλε. Βέβαια, η ενεργειακή ροή, συνή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  17 

 

 

θως, διέφερε από διάσταση σε διάσταση: σε ορισμένες διαστάσεις η 
ενέργεια καταναλωνόταν πιο γρήγορα, σε ορισμένες πιο αργά (και σε 
ορισμένες άλλες, φυσικά, υπήρχαν είδη ενέργειας που δεν λειτουργού-
σαν καθόλου). Στη συγκεκριμένη περίπτωση, όμως, η Άνμα αισθανό-
ταν ολοένα και πιο σίγουρη ότι κάτι δεν πήγαινε καλά. Στην Απολλώ-
νια ο ρυθμός ενεργειακής ροής έπρεπε να είναι αργότερος. Τι είχε αλ-
λάξει; Είχε συμβεί τίποτα στο σκάφος; 
  Η Άνμα άνοιξε τα μάτια της –μη σταματώντας τη Μαγγανεία Κινήσε-
ως– και κοίταξε μέσα στο δωμάτιο. Το πρώτο ασυνήθιστο πράγμα που 
παρατήρησε ήταν το πού βρίσκονταν οι μετρητές επάνω στις ενεργει-
ακές φιάλες. 
  Δεν μπορεί να έχουμε ξοδέψει τόση πολλή ενέργεια! 
  Κοίταξε το ρολόι της· και διαπίστωσε ότι, ναι, καλά το υπολόγιζε, ή-
ταν μεσημέρι. Αδύνατον να έχουμε ξοδέψει τόση πολλή ενέργεια! Με 
τόση ενέργεια θα μπορούσαμε να κινούμαστε για μέρες. 
  Και τότε ήταν που πρόσεξε ότι, μέσα στις σκιές του δωματίου, υπήρ-
χαν πράγματα που, παλιότερα, δε θυμόταν να υπάρχουν. Κάποιου εί-
δους καλώδια… ή σχοινιά, ή σύρματα… 
  Η Άνμα βλεφάρισε, παραξενεμένη, και σηκώθηκε απότομα από την 
καρέκλα της, σπάζοντας τη Μαγγανεία Κινήσεως και κάνοντας τον 
Δύτη να χάσει την κινητική του ενέργεια. 
  Πλησίασε ένα από τα παράξενα νήματα, τα οποία βρίσκονταν πίσω 
από τις φιάλες –κι αυτό κινήθηκε! Μαζεύτηκε προς τα πίσω. Και, την 
ίδια στιγμή, η Άνμα είδε κι άλλες σκιές να κινούνται μες στο οκτάγωνο 
δωμάτιο. 
  Στη ζώνη της υπήρχε ένα πιστόλι, αλλά δεν το τράβηξε, γιατί γνώριζε 
πόσο επικίνδυνο θα ήταν να πυροβολήσει εδώ μέσα, σ’έναν χώρο γε-
μάτο ενεργειακές φιάλες· μπορούσε να προκληθεί έκρηξη η οποία θα 
άνοιγε τρύπα στα τοιχώματα του Δύτη και θα πνίγονταν όλοι τους. 
  Έτσι, έσκυψε και, παραμερίζοντας την άκρη του φορέματός της, τρά-
βηξε γρήγορα το ξιφίδιο που ήταν περασμένο σ’ένα θηκάρι στην κνήμη 
της. 
  Αλλά επίσης γρήγορα κινήθηκαν και τα παράξενα νήματα ολόγυρά 
της. 
  Ένα απ’αυτά τυλίχτηκε γύρω απ’τον αριστερό της αστράγαλο και την 
τράβηξε, βίαια, σωριάζοντάς την. Η Άνμα αισθάνθηκε τη ράχη της να 
χτυπά επώδυνα στο πάτωμα· όμως ήταν εκπαιδευμένη για τέτοιες δύ-



18  |  ΚΩΣΤΑΣ ΒΟΥΛΑΖΕΡΗΣ 

 

 

σκολες καταστάσεις: όχι τόσο καλά εκπαιδευμένη όπως οι Μαύρες 
Δράκαινες, αλλά πολύ καλύτερα εκπαιδευμένη από οποιονδήποτε συ-
νηθισμένο στρατιώτη. Τινάχτηκε σε καθιστή θέση, σχεδόν αμέσως με-
τά την πτώση της, και είδε ότι τα παράξενα νήματα δεν ήταν τίποτε 
άλλο από πλοκάμια. Το δεξί της χέρι κινήθηκε δίχως καθυστέρηση, και 
η λεπίδα που βαστούσε σπάθισε το πλοκάμι που βρισκόταν τυλιγμένο 
γύρω από τον αριστερό της αστράγαλο. 
  Το τραυμάτισε –και πράσινο αίμα πετάχτηκε–, μα δεν το έκοψε. Ήταν 
σκληρό σαν σύρμα. 
  Και τα υπόλοιπα πλοκάμια τώρα συγκεντρώνονταν γύρω της, για να 
τυλίξουν το άλλο της πόδι, και τα χέρια και τη μέση της. 
  Η Άνμα’ταρ ούρλιαξε, και σπάθισε πάλι, κόβοντας αυτή τη φορά εκεί-
νο που είχε παγιδέψει τον αριστερό της αστράγαλο. Άκουσε μια δια-
περαστική τσυρίδα από πίσω της. Την τσυρίδα του πλάσματος στο 
οποίο, προφανώς, ανήκαν τα πλοκάμια. 
  Τα πλοκάμια που τώρα την κρατούσαν σχεδόν ακινητοποιημένη και 
την έσφιγγαν με δύναμη, τραυματίζοντας το δέρμα της. Η Άνμα κατά-
φερε να βγάλει ένα ακόμα τελευταίο ουρλιαχτό, προτού ένα απ’αυτά 
τυλιχτεί γύρω απ’το λαιμό της, ζουλώντας τον, προσπαθώντας να τη 
στραγγαλίσει. 
  Η Άνμα είδε σκοτάδι να μαζεύεται, σαν σύννεφο, γύρω απ’το πεδίο 
όρασής της… και ήταν ανίκανη να κινηθεί, ανίκανη να χτυπήσει την 
οντότητα που έλεγχε τα πλοκάμια, ανίκανη να φύγει… 
  –Βιαστικά βήματα ακούστηκαν να έρχονται από τον διάδρομο, και 
ένας άντρας πετάχτηκε μες στο δωμάτιο, βαστώντας πιστόλι. Βλέπο-
ντας τα πλοκάμια να κρατούν παγιδευμένη την Άνμα’ταρ, ύψωσε το 
όπλο του και σημάδεψε. Εκείνη ήθελε να του φωνάξει, Όχι, ανόητε! Μη 
ρίξεις εδώ μέσα! μα δε μπορούσε να μιλήσει, καθώς ο λαιμός της πιεζό-
ταν βάναυσα. 
  Ο άντρας πυροβόλησε. 
  Η σφαίρα αστόχησε το πλοκάμι που σημάδευε· χτύπησε στον τοίχο, 
εξοστρακίστηκε· χτύπησε στο πάτωμα, εξοστρακίστηκε πάλι· χτύπησε 
στο ταβάνι, εξοστρακίστηκε για τρίτη φορά· και μετά, έπεσε ξανά στο 
πάτωμα, έχοντας χάσει την ορμή της. 
  «ΟΧΙ!» αντήχησε μια φωνή πίσω απ’τον άντρα. «ΜΗ ΡΙΧΝΕΙΣ! ΟΙ ΦΙΑ-
ΛΕΣ ΘΑ ΕΚΡΑΓΟΥΝ!» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  19 

 

 

  Τα μάτια του άντρα που είχε πυροβολήσει γούρλωσαν, και θηκάρωσε 
το πιστόλι του, για να τραβήξει ένα ξιφίδιο. 
  Την ίδια στιγμή ο Ανδρόνικος έμπαινε, τρέχοντας, στο οκτάγωνο δω-
μάτιο, παραμερίζοντάς τον. Στο χέρι του ήταν το σπαθί του. 
  «Φωτιές του Μαύρου Νάρζουλ!» αναφώνησε, βλέποντας τα πλοκάμια 
που είχαν τυλίξει την Άνμα’ταρ. Και ορμώντας προς τη μάγισσα, σπά-
θισε ένα απ’αυτά, κόβοντάς το– 
  –κι ελευθερώνοντας το λαιμό της. Εκείνη άρχισε να βήχει, σπασμωδι-
κά. 
  Η επόμενη σπαθιά του Ανδρόνικου ελευθέρωσε το δεξί της χέρι, και η 
Άνμα, παρά τους σπασμούς της, είχε αρκετή ψυχραιμία για να δείξει 
πίσω της με τη λεπίδα που κρατούσε. 
  Ο Ανδρόνικος στράφηκε, και πίσω από μια φιάλη είδε μια σκιερή 
μορφή να ξεπροβάλλει. Ένα πλάσμα που ήταν μικρό, αλλά φουσκωμέ-
νο, σαν να ήταν έγκυος ή σαν απλά να είχε πιει πολύ, πολύ νερό. Του 
θύμιζε βάτραχο. Άσχημο, γλοιώδη βάτραχο. Φρύνο. Αλλά δεν είχε στό-
μα· είχε μονάχα δύο μικρά, στενά μάτια, που φωσφόριζαν καταπράσι-
να. Το πετσί του ήταν κιτρινιάρικο, και έμοιαζε άρρωστο· ο Ανδρόνι-
κος, όμως, αισθανόταν βέβαιος πως δεν ήταν. 
  «Βοήθησε τη μάγισσα!» πρόσταξε τον άντρα που είχε μπει πρώτος 
στο δωμάτιο, και χίμησε καταπάνω στο βατραχοειδές πλάσμα, απ’το 
οποίο ξεκινούσαν όλα τα πλοκάμια που είχαν γεμίσει το δωμάτιο. 
  «Απολλώνια! Απολλώνια!» φώναξε ο Ανδρόνικος, βγάζοντας την πο-
λεμική κραυγή των πολεμιστών του βασιλείου του, καθώς εφορμούσε. 
  Το πλάσμα πήρε τα πλοκάμια του, βιαστικά, από την Άνμα’ταρ και 
προσπάθησε να τα χρησιμοποιήσει για να προστατευτεί από τον Α-
πολλώνιο ευγενή και, συγχρόνως, να τον ακινητοποιήσει. Το σπαθί, 
όμως, του Ανδρόνικου, που ήταν το όπλο αρχαίων βασιληάδων του 
λαού του και είχε περάσει από γενιά σε γενιά, τα έκοβε το ένα κατόπιν 
του άλλου, ενώ η λεπίδα του γυάλιζε με μια εσωτερική, γαλανόχρωμη 
ακτινοβολία.  
  Και δεν άργησε να φτάσει στον εχθρό και να μπηχτεί στο κιτρινιάρι-
κο, γλοιώδες πετσί του. 
  Το πλάσμα τσύριξε, και η τσυρίδα του δεν ήταν ευδιάκριτο από πού 
ακριβώς βγήκε, αφού δεν είχε κανένα φανερό στόμα ή άλλη οπή. Ήταν 
σαν να βγήκε από τους ίδιους τους πόρους του αποκρουστικού του 
δέρματος. 



20  |  ΚΩΣΤΑΣ ΒΟΥΛΑΖΕΡΗΣ 

 

 

  Η λεπίδα του ξίφους του Ανδρόνικου μπήχτηκε βαθύτερα, διαπερνώ-
ντας το τέρας, σουβλίζοντάς το σαν γουρούνι. Κι αυτό πέθανε, ενώ 
σωματικά και ενεργειακά υγρά έτρεχαν από την παραφουσκωμένη και 
πλέον σχισμένη κοιλιά του. 
  Ο Ανδρόνικος το κλότσησε, για να ελευθερώσει το σπαθί του, κι ύ-
στερα πήρε μια βαθιά ανάσα, ατενίζοντάς το απορημένος. 
  Τι στις Φωτιές του Μαύρου Νάρζουλ ήταν τούτο; αναρωτήθηκε, νιώ-
θοντας, επί του παρόντος, τις σκέψεις του πολύ μπερδεμένες και μη 
μπορώντας να θυμηθεί την ύπαρξη κάποιας οντότητας όμοιας μ’αυτήν 
που είχε μόλις σκοτώσει. 
  «Πρίγκιπά μου!» Η φωνή του Οδυσσέα, από πίσω του. 
  Ο Ανδρόνικος στράφηκε και είδε τον Πρόμαχο να στέκεται στο κέ-
ντρο του δωματίου, πλάι στον λάκκο με τα καλώδια και τα κάτοπτρα. 
Πλάι του βρισκόταν ο χρυσόδερμος Φαρνέλιος, ο οποίος ήταν γιατρός 
και, όπως κι ο Οδυσσέας, παλιός έμπιστος άνθρωπος του Ανδρόνικου. 
Είχε μακριά, λευκή γενειάδα και επίσης μακριά, λευκά μαλλιά, δεμένα 
αλογοουρά. Τα μικρά, έξυπνα μάτια του βρίσκονταν πίσω από ένα 
ζευγάρι στρογγυλά γυαλιά. Το όλο του παρουσιαστικό δεν έκρυβε την 
προχωρημένη ηλικία του. 
  «Είστε καλά, Πρίγκιπά μου;» ρώτησε ο Οδυσσέας. 
  Ο άντρας που είχε μπει πρώτος στο οκτάγωνο δωμάτιο βοηθούσε την 
Άνμα’ταρ να σηκωθεί. Η μάγισσα ακόμα έβηχε, και το σώμα της δι-
πλωνόταν, σπασμωδικά. Ο λαιμός της ήταν τραυματισμένος, αλλά ευ-
τυχώς μόνο επιφανειακά, γιατί με το βήχα της δε φαινόταν να βγαίνει 
αίμα. Στα χέρια της υπήρχαν επίσης επιφανειακές πληγές, και το φό-
ρεμά της είχε σκιστεί σε αρκετά σημεία και ήταν αιματοβαμμένο. 
  Ο Ανδρόνικος ένευσε. «Καλά είμαι. Αλλά δεν μπορώ να καταλάβω 
πώς αυτό το πράγμα μπήκε στο σκάφος!» Με τη λεπίδα του ξίφους 
του –η οποία τώρα δε γυάλιζε τόσο έντονα, αλλά ήταν λουσμένη από 
τα σωματικά και ενεργειακά υγρά του πλάσματος–, έδειξε το νεκρό 
πλοκαμοφόρο τέρας. 
  Τα μάτια του Οδυσσέα στένεψαν. «Θα πρέπει να μπήκε όσο ήμασταν 
αραγμένοι στην Άωλρυς· δεν υπάρχει άλλη εξήγηση.» 
  Ακριβώς αυτό που φοβόμουν, σκέφτηκε ο Ανδρόνικος. Κάποιος το έ-
βαλε στο σκάφος μας, ενώ ήταν αφύλαχτο. 
  «Τι πλάσμα είναι, όμως;» ρώτησε ο Οδυσσέας. 
  «Φαίνεται πως έχουμε την ίδια απορία,» αποκρίθηκε ο Ανδρόνικος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  21 

 

 

  «Οι φιάλες…» παρενέβη η Άνμα’ταρ, προσπαθώντας να σταματήσει 
το βήχα της. «Οι φιάλ… Ρουφούσε… ενέργεια…» 
  Ο Ανδρόνικος και οι υπόλοιποι κοίταξαν τις φιάλες, και είδαν τις εν-
δείξεις επάνω τους. 
  «Ήθελαν να μας αφήσουν να πεθάνουμε στα βάθη του Μαύρου Πο-
ταμού…!» μούγκρισε ο Οδυσσέας. «Όταν βρούμε αυτόν τον δαιμονι-
σμένο προδότη–!» Έσφιξε τη γροθιά του, τρίζοντας τα δόντια. «Θα 
σπάσω, προσωπικά, κάθε κόκαλο επάνω στο σώμα του!» 
  «Υψηλότατε,» είπε ο άντρας που είχε μπει πρώτος στο δωμάτιο, «υ-
πάρχει διαρροή στις φιάλες.» Έδειξε στο πάτωμα, και ο Ανδρόνικος 
είδε ότι κάτω απ’τις φιάλες υγρό μαζευόταν. 
  «Γρήγορα,» πρόσταξε, «σφραγίστε τις!» 
  Ο άντρας έτρεξε, φεύγοντας απ’το δωμάτιο, για να φέρει εργαλεία. 
  Σύντομα, στο ενεργειακό κέντρο του Δύτη μαζεύτηκαν αρκετοί από 
το πλήρωμα, αρχίζοντας αμέσως τις προσπάθειες να σφραγίσουν τα 
ανοίγματα στις φιάλες. 
  Τα ανοίγματα που, απ’ό,τι καταλάβαινε ο Ανδρόνικος, πρέπει να είχαν 
γίνει από τα σκληρά κεντριά στις άκριες των πλοκαμιών του τώρα νε-
κρού πλάσματος. 
  «Αυτό το τέρας,» είπε ο Φαρνέλιος, στεκόμενος πάνω απ’το βατραχο-
ειδές σώμα του αποκρουστικού όντος, «μοιάζει με κάτι που θα περίμε-
νε κανείς να δει να έρχεται από την Απολεσθείσα Γη.» 
  Ο Ανδρόνικος ένευσε. «Ναι,» συμφώνησε. «Αλλά δε βρίσκεις τέτοια 
τερατουργήματα τόσο δυτικά.» 
  «Εκτός αν κάποιος το έφερε εδώ,» είπε ο Οδυσσέας. 
  «Να το έφερε εδώ… για εμάς;» Ο Ανδρόνικος συνοφρυώθηκε. «Ήξερε 
εκ των προτέρων ότι ερχόμασταν;…» 
  «Αυτό το πλάσμα ρουφά ενέργεια όπως το κουνούπι ρουφά αίμα,» 
είπε ο Φαρνέλιος. «Επομένως, ναι, θα έλεγα πως είναι πολύ πιθανό να 
το είχαν εξαρχής φέρει στην Άωλρυς για εμάς. Προκειμένου να σαμπο-
τάρει τον Δύτη.» 
  «Όποιος, όμως, κι αν είναι ο εχθρός μας, πώς το ήξερε ότι θα σταμα-
τήσουμε εκεί για να ανεφοδιαστούμε;» έθεσε το ερώτημα ο Ανδρόνι-
κος. 
  «Υπάρχουν τρεις πιθανές απαντήσεις σ’αυτό, Υψηλότατε,» είπε η Άν-
μα’ταρ, που τώρα έμοιαζε νάχει συνέλθει: «έχει στήσει παγίδες για ε-
μάς σε όλο το δρόμο μέχρι την Απαστράπτουσα· ή υπάρχει κάποια συ-



22  |  ΚΩΣΤΑΣ ΒΟΥΛΑΖΕΡΗΣ 

 

 

σκευή μέσα στο υποβρύχιο η οποία του δίνει πληροφορίες· ή κάποιος 
εδώ μέσα είναι προδότης.» 
 
 
 
Όταν οι φιάλες σφραγίστηκαν, ήταν πλέον πολύ αργά· ελάχιστη ποσό-
τητα ενέργειας απέμενε. 
  «Θα επαρκέσει για να βγούμε από τον ποταμό;» ρώτησε ο Ανδρόνικος 
τον Οδυσσέα. 
  «Έτσι νομίζω,» αποκρίθηκε εκείνος. «Όμως όχι για τίποτα περισσό-
τερο.» 
  Ο Ανδρόνικος ένευσε, και τους ζήτησε να τον ακολουθήσουν στη γέ-
φυρα, προκειμένου να συζητήσουν για τις τρεις πιθανές εξηγήσεις της 
Άμνα’ταρ, οι οποίες, έτσι κι αλλιώς, όλοι τους συμφωνούσαν πως ήταν, 
μάλλον, οι μόνες πιθανές εξηγήσεις. 
  Συγκεντρώθηκαν στη γέφυρα και έκλεισαν την πόρτα, ώστε να απο-
μονωθούν από το υπόλοιπο πλήρωμα. Καθώς έκλεινε, ο Ανδρόνικος 
είπε σε έναν από τους επαναστάτες: «Θα ξεκινήσουμε εντός ολίγου. Να 
είστε άπαντες σε επιφυλακή για τυχόν άλλους εισβολείς,» αν και, στην 
πραγματικότητα, δεν πίστευε ότι υπήρχε και δεύτερο παρόμοιο τέρας 
μέσα στο σκάφος. 
  Ύστερα, κάθισε σε μια πολυθρόνα μπροστά από τις οθόνες της γέφυ-
ρας και κοίταξε τον Οδυσσέα, τον Φαρνέλιο, και την Άνμα’ταρ, οι οποί-
οι είχαν πάρει θέσεις γύρω του σε άλλα καθίσματα. Η μάγισσα έμοιαζε, 
κυριολεκτικά, κουρελιασμένη, σαν πάνινη κούκλα που της είχε επιτε-
θεί γάτα· όμως εξακολουθούσε να στέκεται καλά γι’αυτό που είχε πε-
ράσει. 
  «Ας πάρουμε τα πράγματα ένα-ένα,» είπε ο Ανδρόνικος. «Αν υπάρχει 
προδότης στο σκάφος, θα πρέπει να έχει και τη δυνατότητα να επικοι-
νωνεί με τους συμμάχους του έξω από το σκάφος· αλλιώς, δε θα μπο-
ρούσε να τους έχει ειδοποιήσει ότι κατευθυνόμαστε την Άωλρυς. Κι 
αυτό σημαίνει πως πρέπει είτε να έχει πρόσβαση εδώ, στη γέφυρα, για 
να δώσει κάποιο σήμα, ή πρέπει να έχει δική του συσκευή τηλεπικοι-
νωνίας. Εάν έδωσε κάποιο σήμα από τη γέφυρα μπορούμε να το μά-
θουμε αμέσως…» Ο Ανδρόνικος πάτησε ένα πλήκτρο, και μια οθόνη 
έδειξε τα τελευταία εξερχόμενα σήματα που ήταν αποθηκευμένα στο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  23 

 

 

σύστημα. «Δε βλέπω να υπάρχει κάτι το μη αναμενόμενο. Επομένως, 
αν όντως μιλάμε για προδότη, έχει δική του συσκευή.» 
  «Οι περισσότερες μικρές συσκευές τηλεπικοινωνίας δεν μπορούν να 
λειτουργήσουν σε τόσο βάθος κάτω από το νερό, Πρίγκιπά μου,» είπε 
ο Οδυσσέας. 
  «Ναι,» συμφώνησε ο Ανδρόνικος, «εκεί ήθελα να καταλήξω κι εγώ. 
Ωστόσο, οφείλουμε να κάνουμε μια έρευνα, σωστά;» 
  «Σωστά. Η έρευνα θα γίνει.» 
  «Πάμε, λοιπόν, στην άλλη περίπτωση: στην περίπτωση να υπάρχει 
μια κατασκοπευτική συσκευή προσαρτημένη στο σκάφος. Αυτό δε μου 
φαίνεται και πολύ εύκολο να έχει γίνει, αφού, προτού έρθουμε εδώ, ο 
Δύτης βρισκόταν στο υποποτάμιο άντρο της Αλβέρια, και κανένας πι-
θανός εχθρός δεν τον είχε πλησιάσει–» 
  «Εκτός αν πάλι υπάρχει κάποιος προδότης ανάμεσά μας,» τόνισε η 
Άνμα’ταρ. 
  «Ναι. Και φυσικά θα γίνει, επίσης, έλεγχος για το αν μια τέτοια συ-
σκευή είναι προσαρτημένη στο σκάφος.» 
  «Θα πρέπει νάναι πολύ ισχυρή αυτή η συσκευή, για να μας εντοπίζει 
μέσα από τόσες διαστάσεις που έχουμε περάσει, μέχρι να φτάσουμε 
εδώ,» είπε ο Οδυσσέας. «Φύγαμε από την Αλβέρια, καταδυθήκαμε στο 
Σύμπλεγμα, βγήκαμε στη Χάρνταβελ, και μετά ήρθαμε στην Απολλώ-
νια.» 
  «Και πάλι, έχεις δίκιο. Για να μας παρακολουθεί κάποιος, θα έπρεπε 
να βρίσκεται πίσω μας, προκειμένου να λαμβάνει το σήμα· και άρα, 
μάλλον, δε θα είχε χρόνο να ειδοποιήσει τους οποιουσδήποτε συνερ-
γάτες του στην Απολλώνια ώστε να φέρουν αυτό το πλάσμα στην Ά-
ωλρυς.» 
  «Το πιθανότερο, Υψηλότατε,» είπε ο Φαρνέλιος, «είναι κάποιος να 
έχει προετοιμάσει παγίδες για εσάς, γνωρίζοντας ότι λείπατε από την 
Απολλώνια αλλά, σύντομα, θα επιστρέφατε.» 
  Ο Ανδρόνικος κατένευσε μελαγχολικά. «Ναι, αυτό πιστεύω κι εγώ. 
Κάποιος σαν τον αδελφό μου…» 
  «Τον αδελφό σας;» Η απορία ήταν έκδηλη στο πρόσωπο του Φαρνέ-
λιου. 
  Ο Ανδρόνικος είπε σ’αυτόν και τον Οδυσσέα όσα τού είχε πει ο Πρω-
θιερέας του Απόλλωνα στην Άωλρυς. 



24  |  ΚΩΣΤΑΣ ΒΟΥΛΑΖΕΡΗΣ 

 

 

  «Σίγουρα, υπερβάλλει, Πρίγκιπά μου,» είπε ο Οδυσσέας. «Ο αδελφός 
σας δεν μπορεί να… να σχεδιάζει να σας βγάλει απ’τη μέση με τέτοιο 
τρόπο!» 
  Ο Ανδρόνικος, όμως, ήταν αβέβαιος. Ακούμπησε την πλάτη του στο 
κάθισμά του και σταύρωσε τα χέρια του εμπρός του. «Ο Λούσιος…. 
Ούτε κι εγώ, Οδυσσέα, ήθελα να το πιστέψω… Ήταν παράξενος πά-
ντοτε ο Λούσιος, αλλά όχι κι έτσι… Και ίσως, βέβαια, τώρα να τον πα-
ρεξηγώ… ίσως να τον παρεξηγώ. Αλλά, ας σκεφτούμε για λίγο λογικά: 
Ποιος άλλος θα μπορούσε να δώσει εντολή να βάλουν ένα τέτοιο πλά-
σμα μέσα στον Δύτη; Και γιατί; Οι πράκτορες της Παντοκράτειρας έ-
χουν ή εξολοθρευτεί ή διωχτεί από την Απολλώνια. Κι ακόμα κι αν ε-
λάχιστοι απομένουν, το κατασκοπευτικό τους δίκτυο θα είναι κομμα-
τιασμένο· δε θα μπορούσαν ποτέ να κανονίσουν κάτι σαν αυτό που 
έγινε: γιατί αυτό που έγινε υποδηλώνει πως υπάρχουν κι αλλού παγί-
δες για εμένα.» 
  «Δεν υποδηλώνει, όμως, πως το έκανε ο αδελφός σας,» είπε ο Οδυσ-
σέας. 
  «Ναι, δεν υποδηλώνει ότι το έκανε ο αδελφός μου. Αλλά υποδηλώνει 
πως ίσως να το έκανε. Και οι φήμες που κυκλοφορούν για τον Λούσιο 
δεν μπορούν παρά να με βάζουν σε υποψίες. Ο Πρωθιερέας του Απόλ-
λωνα στην Άωλρυς δε θα ερχόταν να με βρει και να μου μιλήσει, αν δεν 
πίστευε ότι τα πράγματα έχουν όντως γίνει επικίνδυνα στην Απολλώ-
νια.» 
  «Πώς πιστεύετε, λοιπόν, ότι οφείλουμε να ενεργήσουμε, Υψηλότατε;» 
ρώτησε ο Φαρνέλιος. 
  «Κατ’αρχήν, πρέπει να γίνει εξονυχιστικός έλεγχος στο σκάφος. Πρέ-
πει να βεβαιωθούμε ότι δεν υπάρχει κάποια συσκευή εδώ μέσα η ο-
ποία θα μπορούσε να ειδοποιήσει τον εχθρό μας για οτιδήποτε.» 
  «Θα φροντίσω η ερεύνα να αρχίσει αμέσως, Πρίγκιπά μου,» είπε ο 
Οδυσσέας, και σηκώθηκε απ’την καρέκλα του. 
  «Κι ύστερα, τι θα κάνουμε;» ρώτησε ο Φαρνέλιος. 
  «Εσείς τι έχετε να προτείνετε;» θέλησε να μάθει ο Ανδρόνικος. «Υ-
πάρχει κάτι στο μυαλό σας;» 
  «Εάν τα πράγματα έχουν όπως νομίζετε, Πρίγκιπά μου,» είπε ο Οδυσ-
σέας, που δεν είχε φύγει ακόμα· «εάν, δηλαδή, κάποιος εχθρός σας –ο 
Πρίγκιπας Λούσιος, ίσως– έχει στήσει παγίδες για εσάς σ’όλο το δρόμο 
μέχρι την Απαστράπτουσα, τότε το καλύτερα που θα μπορούσαμε να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  25 

 

 

κάνουμε είναι να κινηθούμε κρυφά, χωρίς να δηλώνουμε την παρουσία 
μας. Γιατί, όπου κι αν δηλώσουμε την παρουσία μας, οι κατάσκοποί 
του θα το μάθουν, και κάποιος θα μας κυνηγήσει, ή κάποια παγίδα θα 
ενεργοποιηθεί.» 
  «Αυτός,» είπε η Άνμα’ταρ, «μοιάζει να είναι ο λογικότερος τρόπος για 
να κινηθούμε, τουλάχιστον ώσπου να φτάσουμε σ’ένα σταθερό συ-
μπέρασμα σχετικά με το τι ακριβώς συμβαίνει· διότι, πρέπει να το πα-
ραδεχτείτε, Υψηλότατε, ετούτη τη στιγμή δεν ξέρουμε απολύτως τίπο-
τα για το ποιος πιθανώς να κρύβεται πίσω από αυτή την απόπειρα 
δολοφονίας εναντίον όλων μας.» 



26  |  ΚΩΣΤΑΣ ΒΟΥΛΑΖΕΡΗΣ 

 

 

3 
 
 
Αφού έγινε εξονυχιστική έρευνα για συσκευές παρακολούθησης, δια-
πιστώθηκε ότι καμία δεν υπήρχε προσαρτημένη στον Δύτη· ούτε κα-
νένας από το πλήρωμα είχε μαζί του κάποια τηλεπικοινωνιακή συ-
σκευή τόσο δυνατή ώστε να μπορεί να εκπέμπει από τα βάθη του 
Μαύρου Ποταμού. Επομένως, καθ’όλα τα φαινόμενα, κανένας προδό-
της δεν ήταν μέσα στο σκάφος. 
  Κι αυτό άφηνε μόνο μία πιθανή εξήγηση για ό,τι είχε συμβεί στην Ά-
ωλρυς: ο εχθρός γνώριζε ότι ο Ανδρόνικος, αργά ή γρήγορα, θα επέ-
στρεφε στην Απολλώνια και του είχε στήσει παγίδες σε διάφορα ση-
μεία, μέχρι την Απαστράπτουσα. 
  Θα έκανε ο Λούσιος κάτι τέτοιο; Είναι ποτέ δυνατόν να με θέλει νεκρό; 
αναρωτιόταν ο Ανδρόνικος. Ο αδελφός του δεν είχε αφήσει να διαφα-
νεί στο παρελθόν καμία τέτοια επιθυμία. Δεν ήταν εχθρικός προς τον 
Ανδρόνικο· τουλάχιστον, όχι τόσο ώστε να δείχνει ότι μπορεί να ήθελε 
να τον σκοτώσει. Κι εξάλλου, οι δυο τους είχαν περάσει κι ένα σωρό 
καλές στιγμές μαζί. Όμως, έτσι όπως μου είπε τα πράγματα ο Πρωθιε-
ρέας του Απόλλωνα, δεν υπάρχει άλλη εξήγηση. Κάποιος άνθρωπος του 
Λούσιου πρέπει να έβαλε αυτό το τερατούργημα μέσα στον Δύτη, όσο 
ήμασταν στο λιμάνι της Άωλρυς. Εκτός… 
  Εκτός αν ο πραγματικός εχθρός προσπαθεί να ενοχοποιήσει τον Λού-
σιο στα μάτια μου… 
  Ο Ανδρόνικος κούνησε το κεφάλι του. Δε θα βγάλω κανένα νόημα έτσι. 
Πρέπει να πάω, πρώτα, στην Απαστράπτουσα. 
  Έδωσε διαταγή να αναδυθούν, και ο Δύτης βγήκε στην επιφάνεια του 
Μαύρου Ποταμού. 
  Στη γέφυρα, όπου βρίσκονταν ο Ανδρόνικος και ο Οδυσσέας, η ένδει-
ξη για την ποσότητα ενέργειας φάνηκε να φτάνει κοντά στο τέλος της. 
  «Δεν πρέπει να έχουμε αρκετή δύναμη για να βγάλουμε τα πόδια του 
σκάφους…» είπε ο Πρίγκιπας· γιατί ο Δύτης δεν ήταν μόνο υποβρύχιο: 
ήταν, θα μπορούσε να πει κανείς, αμφίβιο σκάφος. Χρησιμοποιώντας 
ένα Ξόρκι Μηχανικής Μεταβλητότητος, οι μάγοι που του έδιναν ώθη-
ση μπορούσαν να του αλλάξουν μορφή: να κάνουν τέσσερα πόδια να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  27 

 

 

εμφανιστούν στα πλευρά του· και τότε, ο Δύτης βάδιζε άνετα στην ξη-
ρά. Πράγμα το οποίο δεν ήταν μόνο χρήσιμο όταν ήθελε κάποιος να 
διασχίσει εδάφη, αλλά και όταν ήθελε να προσεγγίσει μια ακρογιαλιά 
ή τις όχθες ενός ποταμού –όπως στη συγκεκριμένη περίπτωση. Ο Αν-
δρόνικος σκεφτόταν πως, αν δεν μπορούσαν να μετασχηματίσουν τον 
Δύτη, θα έπρεπε να κολυμπήσουν ώς τις όχθες. 
  «Ίσως και να έχουμε,» διαφώνησε ο Οδυσσέας, κοιτάζοντας την έν-
δειξη για την ποσότητα ενέργειας. «Πιστεύω πως αξίζει να προσπαθή-
σουμε.» 
  Ο Ανδρόνικος ένευσε. «Εντάξει, ας το κάνουμε.» Και, μέσω ενός επι-
κοινωνιακού διαύλου, έδωσε διαταγή στην Άνμα’ταρ (η οποία, φυσικά, 
βρισκόταν πάλι στο ενεργειακό κέντρο του σκάφους, για να του δίνει 
ώθηση) να μετασχηματίσει τον Δύτη. 
  Η μάγισσα χρησιμοποίησε το Ξόρκι Μηχανικής Μεταβλητότητος, και 
ο Ανδρόνικος αισθάνθηκε την αλλαγή παντού γύρω του. Την αισθάν-
θηκε σαν ένα μυρμήγκιασμα στο δέρμα του· την αισθάνθηκε σαν ένα 
θερμό ρεύμα που έκανε τις τρίχες του να ανασηκωθούν· την αισθάν-
θηκε σαν ένα τρεμούλιασμα του πατώματος όπου πατούσαν τα μπο-
τοφορεμένα πόδια του. 
  «Τα καταφέραμε,» είπε ο Οδυσσέας, χωρίς ιδιαίτερο ενθουσιασμό, 
αλλά με μιλιταριστική ικανοποίηση να χρωματίζει τη φωνή του. «Να 
προσεγγίσουμε τώρα την όχθη, Πρίγκιπά μου;» 
  Ο Ανδρόνικος κοίταξε την ένδειξη για την ποσότητα ενέργειας. «Μό-
λις και μετά βίας θα μας φτάσει…» μουρμούρισε. Και, πιο δυνατά: «Ε-
ντάξει, Οδυσσέα, ας προσεγγίσουμε.» 
  Ο Πρόμαχος οδήγησε το σκάφος στις όχθες του Μαύρου Ποταμού και 
εκεί το σταμάτησε, έξω απ’το νερό. 
  Ο Ανδρόνικος μπορούσε να δει ότι δεν απέμενε τίποτα περισσότερο 
από το 1,32% της αρχικής ενέργειας. Ξεμείναμε τελείως, λοιπόν… 
  Ανοίγοντας έναν επικοινωνιακό δίαυλο, είπε: «Πρίγκιπας Ανδρόνικος 
προς όλο το πλήρωμα: Συγκεντρώσατε όλο σας τον εξοπλισμό και εκ-
κενώσατε το σκάφος.» Και πάτησε ένα πλήκτρο, για ν’ανοίξει την 
πλευρική θύρα του Δύτη. 
  «Θα εγκαταλείψουμε το υποβρύχιο εδώ, Πρίγκιπά μου;» ρώτησε ο 
Οδυσσέας. 
  «Δε βλέπω να έχουμε άλλη επιλογή,» είπε ο Ανδρόνικος. «Ειδικά αφού 
καλό θα ήταν να ταξιδέψουμε κρυφά ώς την Απαστράπτουσα. 



28  |  ΚΩΣΤΑΣ ΒΟΥΛΑΖΕΡΗΣ 

 

 

 
 
 
Οι επαναστάτες συγκεντρώθηκαν έξω απ’το σταματημένο σκάφος, σε 
μια αμμουδερή όχθη, η οποία λίγο παραπέρα έδινε τη θέση της σε μια 
χορταριασμένη πεδιάδα με ελάχιστα δέντρα. Στο βάθος φαινόταν ένα 
δάσος και κάτι λόφοι. Επίσης φανερός ήταν ένας δρόμος τον οποίο, 
εκείνη τη στιγμή, διέσχιζε ένα όχημα με μεγάλη ταχύτητα. 
  Ο Ανδρόνικος εξήγησε στους συντρόφους του, συνοπτικά, πώς είχε η 
κατάσταση. Τους είπε ότι κάποιος τούς κυνηγούσε –αλλά δεν ανέφερε 
το όνομα του αδελφού του– κι έτσι έπρεπε να πάνε κρυφά στην Απα-
στράπτουσα. Ο σκιώδης εχθρός τους τους περίμενε, έχοντας στήσει 
παντού παγίδες γι’αυτούς: και ο μόνος τρόπος να αποφύγουν τις πα-
γίδες και τους κατασκόπους του ήταν, κατά τη διάρκεια του ταξιδιού 
τους, να μη δείχνουν ποιοι ήταν. 
  «Αυτός ο εχθρός μοιάζει πολύ δικτυωμένος, Υψηλότατε,» είπε ένας 
από τους επαναστάτες. «Πώς είναι δυνατόν κάτι τέτοιο να συμβαίνει 
μέσα στην ίδια τη διάστασή σας;» 
  «Κάποιος πράκτορας της Παντοκράτειρας πρέπει να είναι,» άκουσε ο 
Ανδρόνικος μια επαναστάτρια να ψιθυρίζει στον άντρα που είχε μόλις 
μιλήσει. 
  «Όχι,» αποκρίθηκε ο Πρίγκιπας, «πολύ φοβάμαι ότι δεν είναι πράκτο-
ρας της Παντοκράτειρας. Οι πράκτορες της Παντοκράτειρας έχουν χά-
σει την ισχύ τους στην Απολλώνια;» 
  «Τότε, ποιος θα μπορούσε να είναι, Υψηλότατε;» ρώτησε η επανα-
στάτρια: μια κοντή, γαλανόδερμη γυναίκα. 
  «Κάποιος από την Απολλώνια πιστεύω πως είναι. Αλλά στο μυαλό 
μου δεν υπάρχει τίποτα περισσότερο από μια υποψία, έτσι ας το αφή-
σουμε για τώρα· τουλάχιστον, μέχρι να έχω πιο πολλά στοιχεία στα 
χέρια μου. Πρέπει να ξεκινήσουμε το ταξίδι μας.» 
  «Με τα πόδια;» ρώτησε η Άνμα’ταρ. Δε φορούσε πλέον το κουρελια-
σμένο της φόρεμα· ήταν ντυμένη με μια μαύρη, δερμάτινη στολή, όπως 
αυτές που φορούσαν οι Μαύρες Δράκαινες –όπως αυτή που ο Ανδρό-
νικος είχε δει την Ιωάννα να φορά πολλές φορές. Η στολή έκρυβε τα 
τραύματα της μάγισσας, εκτός από εκείνο στο λαιμό της, που φαινό-
ταν σαν ένα κόκκινο περιλαίμιο επάνω στο χρυσό δέρμα της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  29 

 

 

  «Γι’αρχή,» αποκρίθηκε ο Ανδρόνικος, «ναι, με τα πόδια. Αργότερα, 
ίσως καταφέρουμε να βρούμε κάποιο όχημα. Θα πρέπει, όμως, όλα να 
γίνουν κρυφά. Δε θα πρέπει κανείς να μάθει ότι μέσα σ’αυτό το όχημα 
είμαστε εμείς.» 
  «Κατανοητό,» είπε η Άνμα’ταρ, «και συνετό, Πρίγκιπά μου.» 
 
 
 
Δεν ακολούθησαν τον μεγάλο, κεντρικό δρόμο· απομακρύνθηκαν από 
τις όχθες του ποταμού και οδοιπόρησαν στην ύπαιθρο, διασχίζοντας 
χορταριασμένες πεδιάδες, λόφους, και δάση. Καθοδόν, συναντούσαν 
μικρές πόλεις ή χωριά, και, ορισμένες φορές, κάποιος πήγαινε εκεί για 
ν’αγοράσει τρόφιμα, προτού επιστρέψει πάλι στους συντρόφους του. 
Οχήματα, όμως, δεν μπορούσαν να αγοράσουν από τούτα τα μέρη, 
γιατί οι ντόπιοι δεν ήταν πλούσιοι, και τα ελάχιστα ενεργειακά τροχο-
φόρα που είχαν δεν τα πουλούσαν, καθώς τους χρειάζονταν στις δου-
λειές τους. Ούτε, φυσικά, υπήρχαν έμποροι οχημάτων εδώ· τέτοιοι σύ-
χναζαν μόνο σε μεγάλες πόλεις, όπου μπορούσαν να έχουν πωλήσεις. 
  Όμως τα μοναδικά τροχοφόρα που φτιάχνονταν στην Απολλώνια δεν 
ήταν τα ενεργοβόρα. Υπήρχαν πάντα και τροχοφόρα που τα έσερναν 
ζώα. Έτσι, ο Ανδρόνικος, χρησιμοποιώντας τις λιγοστές τους οικονομί-
ες,  προμηθεύτηκε δύο άμαξες, που την καθεμία έσερνε ένα Σερπετό. 
Τα Σερπετά ήταν ένα είδος πλασμάτων που, απ’όσο γνώριζε ο Ανδρό-
νικος τουλάχιστον, κατοικούσαν αποκλειστικά στην Απολλώνια. Είχαν 
μεγάλο και μυώδες σώμα, με τρομερή δύναμη, και οι αγρότες τα χρη-
σιμοποιούσαν για διάφορες βαριές δουλειές. Τα τέσσερα πόδια τους 
ήταν επίσης μυώδη και χοντρά, με τρία πλατιά νύχια στην μπροστινή 
μεριά και ένα πίσω, στη φτέρνα. Το δέρμα τους ήταν γκρίζο και κα-
λυμμένο με φολίδες, οι οποίες έκαναν παράξενες γαλανόχρωμες αντα-
νακλάσεις στο φως της Γλαυκής –του ενός από τα δύο φεγγάρια της 
Απολλώνιας– και μόνο στο φως της Γλαυκής· λεγόταν, μάλιστα, πως 
τα Σερπετά είχαν κάποια ιδιαίτερη σχέση με το συγκεκριμένο φεγγάρι. 
Τα κεφάλια των Σερπετών ήταν επιμήκη, και διέθεταν μεγάλα σαγόνι-
α. Πάνω από τη μουσούδα τους υπήρχε ένα μακρύ, επικίνδυνο κέρατο, 
το οποίο δε δίσταζαν να χρησιμοποιήσουν για να υπερασπιστούν τον 
εαυτό τους. Δεν ήταν γρήγορα πλάσματα, προχωρούσαν με το πάσο 
τους, όμως ο Ανδρόνικος έκρινε σκόπιμο να τα αγοράσει, για να μπο-



30  |  ΚΩΣΤΑΣ ΒΟΥΛΑΖΕΡΗΣ 

 

 

ρούν, εκείνος κι οι σύντροφοί του, να κουβαλούν ευκολότερα τα πράγ-
ματά τους μέσα στις άμαξες. Επίσης, όποιος κουραζόταν από την ο-
δοιπορία μπορούσε να ανεβεί σε ένα από τα οχήματα και να ξεκουρα-
στεί για όσο επιθυμούσε. Τα Σερπετά, ευτυχώς, ήταν τόσο σκληροτρά-
χηλα όντα που έμοιαζε ποτέ να μην κουράζονται. Ο Ανδρόνικος νόμιζε 
ότι θα μπορούσαν, άνετα, να σέρνουν εικοσιτέσσερις ώρες τις άμαξες, 
δίχως ούτε μία στάση. Ωστόσο, τα έβαζε να κάνουν στάσεις, το μεση-
μέρι και το βράδυ. Εξάλλου, δε χρειάζονταν μόνο αυτά ανάπαυση, αλ-
λά κι οι σύντροφοί του. 
  Την όγδοη ημέρα του ταξιδιού τους, μπορούσαν, από την κορυφή ε-
νός λόφου, να βιγλίσουν τη Νέλρυς: μια πόλη στις όχθες του Μαύρου 
Ποταμού, η οποία βρισκόταν πολλά χιλιόμετρα νότια της Άωλρυς. Ο 
Οδυσσέας είπε στον Ανδρόνικο ότι εκεί ίσως να έβρισκαν κάποιο ενερ-
γειακό όχημα, αλλά ο Πρίγκιπας κούνησε το κεφάλι αρνητικά. «Καλύ-
τερα ν’απομακρυνθούμε κι άλλο, προτού επιχειρήσουμε κάτι τέτοιο,» 
είπε. «Στις όχθες του Μαύρου Ποταμού, σίγουρα, θα μας περιμένουν.» 
  Έτσι, συνέχισαν. Μέσα στην ύπαιθρο. Προς τα βόρεια· προς την Απα-
στράπτουσα. Και, ταξιδεύοντας, αισθάνονταν το κρύο του Απολλώνι-
ου χειμώνα να τους επιτίθεται χωρίς ενδοιασμούς. Ευτυχώς, δεν είχε 
βρέξει ούτε χιονίσει, ακόμα, αλλά ο άνεμος ήταν ψυχρός και γλιστρού-
σε μέσα στις ενδυμασίες τους, διαπερνώντας τους σαν μαχαίρια. Έ-
πρεπε να φοράνε χοντρά ρούχα, για να προστατεύονται· και κάτω 
απ’τα χοντρά ρούχα, επίσης χοντρές μπλούζες, ενώ από πάνω έριχναν 
κάπες, και πολλές φορές σήκωναν και τις κουκούλες στο κεφάλι τους. 
  Εν τω μεταξύ, ο Ανδρόνικος είχε προστάξει όποιοι πήγαιναν σε πόλεις 
ή χωριά να έχουν τα μάτια και τ’αφτιά τους ανοιχτά για οτιδήποτε 
παράξενο μπορεί να έβλεπαν ή να άκουγαν, ειδικά αν αυτό το παράξε-
νο είχε να κάνει με τον αδελφό του, Πρίγκιπα Λούσιο, ή με τη γενικό-
τερη κατάσταση στο Βασίλειο της Απολλώνιας. 
  Αναπόφευκτα, κάποια μέρα έβρεξε, αφού είχαν πλέον απομακρυνθεί 
πολύ από τον Μαύρο Ποταμό· και ύστερα από μερικές μέρες ακόμα, 
έβρεξε πάλι· και μετά, έβρεξε για τρίτη φορά, μια νύχτα. 
  Ο Ανδρόνικος είχε στείλει δύο από τους επαναστάτες του σε μια μι-
κρή πόλη, από το απόγευμα, για ν’αγοράσουν κάποια εφόδια, και τώ-
ρα τους έβλεπε να επιστρέφουν μέσα στον άνεμο και τη βροχή, τυλιγ-
μένοι στις κάπες τους και μουσκεμένοι. Πλησίασαν την άμαξα όπου 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  31 

 

 

βρισκόταν ο Ανδρόνικος, μπήκαν, και άφησαν τους σάκους με τα εφό-
δια στο ξύλινο δάπεδο. 
  Έπειτα, ο ένας απ’αυτούς είπε, βγάζοντας την κουκούλα του: «Υψη-
λότατε, ακούσαμε κάτι για την ξαδέλφη σας, τη Δούκισσα Κορνηλία.» 
  «Πες μου,» τον προέτρεψε ο Ανδρόνικος, και, γεμίζοντας μια κούπα με 
ζεστό καφέ, του την έδωσε. 
  «Ευχαριστώ, Υψηλότατε.» Ο άντρας πήρε την κούπα και κάθισε σ’ένα 
ξύλινο σκαμνί. Στην άμαξα, εκτός από τους τρεις τους, βρίσκονταν και 
μερικοί άλλοι επαναστάτες, καθώς και η Άνμα’ταρ κι ο Φαρνέλιος. «Η 
ξαδέλφη σας λένε πως βρίσκεται στη Φλάνια, ανατολικά από εδώ, και 
ασχολείται με κάποια έρευνα των βυθών στην Άπατη Θάλασσα.» 
  «Τι είδους έρευνα;» ρώτησε ο Ανδρόνικος, που δεν ήξερε ποτέ την 
Κορνηλία να ενδιαφέρεται για κανενός είδους έρευνα. 
  «Δε γνωρίζω, Πρίγκιπά μου· και, μάλλον, ούτε κι αυτοί που μιλούσαν 
για την ξαδέλφη σας γνώριζαν. Έλεγαν, όμως, ότι ο Πρίγκιπας Λούσιος 
την έστειλε εκεί–» 
  «Μαζί με αρκετούς άλλους ανθρώπους,» πρόσθεσε ο άλλος επανα-
στάτης, που είχε βγάλει τη βρεγμένη κάπα του και την είχε κρεμάσει 
σ’ένα καρφί στα τοιχώματα της άμαξας, για να στεγνώσει. «Έχει πάει 
ολόκληρη αποστολή στη Φλάνια, γι’αυτές τις έρευνες.» 
  Ο Λούσιος, λοιπόν, πρέπει να τις θεωρεί σημαντικές, σκέφτηκε ο Αν-
δρόνικος· και η Κορνηλία επίσης, αλλιώς δε θα πήγαινε. Τι μπορούσε να 
ήταν εκείνο που είχε τραβήξει έτσι την προσοχή της ξαδέλφης του; Ο 
Ανδρόνικος αδυνατούσε, επί του παρόντος, να υποθέσει. 
  «Σκέφτεστε να πάμε στη Φλάνια, Υψηλότατε;» ρώτησε Φαρνέλιος. 
  Ο Ανδρόνικος κούνησε το κεφάλι. «Όχι. Θα συνεχίσουμε προς την Α-
παστράπτουσα. Κάτι μού λέει ότι εκεί βρίσκονται όλες οι απαντήσεις 
που ψάχνουμε.» 
 
 
 
Είχε, περίπου, περάσει ένας μήνας από τότε που εγκατέλειψαν τον Δύ-
τη στις όχθες του Μαύρου Ποταμού, όταν έφτασαν σε μια πόλη που 
ονομαζόταν Μακρόπολη. Δεν ήταν σαν τις προηγούμενες πόλεις που 
είχαν συναντήσει· ετούτη ήταν μεγάλη, με ψηλά οικοδομήματα και πο-
λυκατοικίες που γυάλιζαν κοκκινωπά στο φως του απογευματινού 



32  |  ΚΩΣΤΑΣ ΒΟΥΛΑΖΕΡΗΣ 

 

 

ήλιου. Ένας φαρδύς δρόμος για οχήματα περνούσε από τη νότιά της 
άκρη, τη διέσχιζε, και έβγαινε από τη βόρεια. 
  Ο Ανδρόνικος και οι σύντροφοί του, όμως, δεν πλησίασαν τη Μακρό-
πολη από αυτόν τον δρόμο, αλλά από έναν πολύ μικρότερο, ο οποίος 
περνούσε μέσα από αγροικίες και δίπλα από ένα δάσος. Το κρύο ήταν 
τσουχτερό, μα, ευτυχώς, σήμερα δεν έβρεχε. Τα σύννεφα στον ουρανό 
ήταν πολλά και σκούρα, μοιάζοντας απειλητικά, αλλά δεν κατάφερναν 
να εμποδίσουν το ηλιακό φως απ’το να περνά σαν λόγχες φωτιάς ανά-
μεσά τους. 
  Ο Ανδρόνικος είπε, καθώς σταμάτησαν μερικά χιλιόμετρα απόσταση 
από την πόλη και στάθηκαν έξω απ’τις άμαξές τους: «Εδώ νομίζω πως 
είναι το κατάλληλο μέρος για ν’αγοράσουμε κάποιο ενεργειακό όχημα. 
Είμαστε αρκετά μακριά από τον Μαύρο Ποταμό και η Απαστράπτουσα 
βρίσκεται ακόμα πιο μακριά. Θα χρειαστούμε ένα ταχύτερο μεταφορι-
κό μέσο από τούτες τις άμαξες.» 
  «Υψηλότατε,» είπε ο Φαρνέλιος, «μας έχουν μείνει ελάχιστα χρήμα-
τα.» 
  «Θα πουλήσουμε τις άμαξες και τα Σερπετά, και θα δώσουμε κι ό,τι 
μας έχει απομείνει από τις οικονομίες μας. Δε μπορεί, θα φτάσουν.» 
  «Το ελπίζω.» Ο Φαρνέλιος, ωστόσο, δεν ακουγόταν και τόσο βέβαιος. 
  Ο Οδυσσέας ατένιζε τη Μακρόπολη με τα χέρια του σταυρωμένα ε-
μπρός του. «Ποιος θα πάει μέσα, για να κάνει τις διαπραγματεύσεις;» 
  «Όλοι,» αποκρίθηκε ο Ανδρόνικος. «Σ’αυτή την περίπτωση, δε νομίζω 
πως γίνεται αλλιώς. Κι επιπλέον, θέλω να είμαι παρών σε τούτες τις 
συναλλαγές.» 
  «Εάν, όμως, ο εχθρός σας έχει κατασκόπους του εδώ,» είπε η Άν-
μα’ταρ, «ίσως να σας εντοπίσει, Πρίγκιπά μου.» 
  «Δε νομίζω να με περιμένουν να μπω στην πόλη με άμαξες που τις 
τραβούν Σερπετά.» 
  «Η Άνμα’ταρ, ωστόσο, έχει κάποιο δίκιο,» είπε ο Φαρνέλιος. «Ίσως θα 
έπρεπε να βρίσκεστε στο εσωτερικό των αμαξών, Υψηλότατε, όχι στη 
θέση του οδηγού.» 
  «Δεν είναι μόνο αυτό το πρόβλημα,» τόνισε η μάγισσα. «Σκεφτείτε: 
Δύο άμαξες γεμάτες με ανθρώπους και καθόλου εμπόρευμα μπαίνουν 
σε μια μεγάλη πόλη. Δε θα τραβήξουν την προσοχή πολλών; Τι ήρθαν 
αυτοί να κάνουν εδώ; θα αναρωτηθούν. Έμποροι δεν είναι. Επομένως, 
τι είναι; Στρατιώτες–;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  33 

 

 

  «Ή, μήπως, διασκεδαστές;» τη διέκοψε ο Οδυσσέας. 
  «Με συγχωρείς;» 
  Ο Οδυσσέας μειδίασε, παίρνοντας το βλέμμα του από τη Μακρόπολη 
και στρέφοντάς το στους συντρόφους του. «Όταν ήμουν μικρός, περί-
μενα πώς και πώς να έρθει το καρναβάλι στην πόλη.» 
  «Δεν είμαστε καρναβάλι, Οδυσσέα,» είπε ο Ανδρόνικος. «Δεν έχουμε 
τους απαραίτητους εξοπλισμούς, ούτε, οφείλω να παρατηρήσω, και το 
ταλέντο.» 
  Ο Οδυσσέας μόρφασε, σκεπτικά. Κοίταξε τον Ανδρόνικο, κοίταξε τον 
Φαρνέλιο, την Άνμα’ταρ, τους υπόλοιπους επαναστάτες που βρίσκο-
νταν τριγύρω, και μετά η ματιά του επέστρεψε στην Άνμα’ταρ. «Εσύ, 
μάγισσα, δεν μπορείς να κάνεις κάτι για να μας βοηθήσεις;» 
  Εκείνη στράβωσε τα χείλη. «Σαν τι; Δεν είμαι μάγισσα των καρναβα-
λιών. Τα ξόρκια που ξέρω αμφιβάλλω αν θα τα εκτιμούσε ένα κοινό 
που θέλει να περάσει καλά τη βραδιά του.» 
  «Αυτό που σκέφτεσαι δεν μπορεί να γίνει Οδυσσέα,» είπε ο Ανδρόνι-
κος, κουνώντας το κεφάλι. «Δεν έχουμε κανέναν τρόπο για να δείξουμε 
πως είμαστε διασκεδαστές.» 
  «Δε θα ήταν συνετό να μπούμε όλοι στην πόλη, Υψηλότατε,» είπε η 
Άνμα’ταρ. «Επιμένω πως, αναμφίβολα, θα τραβήξουμε την προσοχή 
πολλών. Εγώ δε θα ήθελα να το ριψοκινδυνέψω, αν τα πράγματα έ-
χουν όπως νομίζουμε και όντως κάποιος μας κυνηγά μες στο βασίλει-
ο.» 
  «Τι προτείνεις, λοιπόν; Τι θα έκαναν οι Μαύρες Δράκαινες σ’αυτή την 
περίπτωση;» 
  «Οι Μαύρες Δράκαινες δε νομίζω ότι θα είχαν ποτέ να αντιμετωπί-
σουν το πρόβλημα που αντιμετωπίζουμε τώρα,» αποκρίθηκε η Άν-
μα’ταρ, με απόλυτη σοβαρότητα. «Στέλνονταν σε πολύ συγκεκριμένες 
αποστολές, με πολύ συγκεκριμένους σκοπούς. Και ποτέ δε θα τραβού-
σαν όλο αυτό το…» έδειξε γύρω της, τα κάρα και τους υπόλοιπους, 
«…το μπούγιο, Πρίγκιπά μου –με το συμπάθιο κιόλας.» 
  Ο Ανδρόνικος μειδίασε λοξά. «Έχεις δίκιο. Οι Μαύρες Δράκαινες, 
πράγματι, δε θα είχαν να αντιμετωπίσουν ποτέ μια τέτοια κατάσταση, 
όσο υπηρετούσαν την Παντοκράτειρα. Ωστόσο, η ερώτησή μου εξακο-
λουθεί να ισχύει, Άνμα: Τι προτείνεις;» 
  Η μάγισσα ανασήκωσε τους ώμους. «Να μην πάρουμε τις άμαξες. Ού-
τε να μπούμε στην πόλη όλοι μαζί. Να πάνε μέσα μόνο δυο-τρεις και να 



34  |  ΚΩΣΤΑΣ ΒΟΥΛΑΖΕΡΗΣ 

 

 

κάνουν ό,τι συμφωνία είναι να κάνουν. Κι αυτός που θ’αγοράσει τις 
άμαξες και τα Σερπετά, ας έρθει έξω για να τα δει. Μπορούμε να του 
πούμε ότι δεν τα φέραμε στο εσωτερικό για να μην προκαλέσουμε 
προβλήματα στην κυκλοφορία.» 
  «Το οποίο κανένας δε θα πιστέψει,» τόνισε ο Οδυσσέας. 
  «Μάλλον,» αποκρίθηκε η Άνμα. «Αλλά δεν έχει σημασία· η δουλειά 
μας θα γίνει όπως τη θέλουμε, και με μεγαλύτερη ασφάλεια.» 
  «Επίσης, η δουλειά μας θα δυσκολέψει πολύ περισσότερο,» είπε ο Αν-
δρόνικος. «Γιατί άλλο είναι να έχεις αυτό που πουλάς μπροστά σου κι 
άλλο να ζητάς από τον πιθανό αγοραστή να έρθει μαζί σου έξω απ’την 
πόλη για να το δει. Ωστόσο, νομίζω πως θα έπρεπε να ακολουθήσουμε 
τη συμβουλή σου, Άνμα. Τουλάχιστον για αρχή. Κι αν διαπιστώσουμε 
ότι δε γίνεται αλλιώς, τότε φέρνουμε και τις άμαξες μέσα στην πόλη.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  35 

 

 

 

4 
 
 
Ο άνεμος ούρλιαζε, καθώς διέσχιζε τους νυχτερινούς δρόμους της Μα-
κρόπολης, φέρνοντας το χειμερινό του ψύχος· η φωνή του, όμως, σχε-
δόν χανόταν μέσα στη βαβούρα του κόσμου, γιατί οι λεωφόροι ήταν 
κάθε άλλο παρά έρημοι. Η Μακρόπολη ήταν μια ιδιαιτέρως ζωντανή 
πόλη τη νύχτα, καθώς, εκτός των άλλων, ήταν πολύ γνωστή για τα κα-
ζίνο της. Το σκοτάδι διαλυόταν από τις ενεργειακές λάμπες και από 
τον φωτισμό ενεργειακών πινακίδων, που τα γράμματά τους άλλαζαν 
χρώματα ή τρεμόπαιζαν ή χόρευαν. Πάνω από τις εισόδους ορισμένων 
–ελάχιστων– καταστημάτων υπήρχαν γιγαντο-οθόνες που έδειχναν τι 
γινόταν στην κεντρική αίθουσα του καταστήματος: κι απ’αυτές μπο-
ρούσες να δεις ρουλέτες να γυρίζουν, ανθρώπους να χορεύουν, κόσμο 
γύρω από μπαρ, και κόσμο να τρώει σε πολυτελή τραπέζια, σαν να 
κρεμόσουν από το ταβάνι του δωματίου. Οι λεωφόροι ήταν χωρισμέ-
νες σε τρεις φαρδιές λωρίδες: μία για τους πεζούς, μία για τους οδη-
γούς οχημάτων, και μία για τους έφιππους, που περνούσαν καβάλα σε 
άλογα ή, σπανιότερα, σε Σερπετά. Στον ουρανό πάνω απ’την πόλη, αλ-
λά πολλές φορές ανάμεσα απ’τις πολυκατοικίες, έβλεπες αερόστατα 
να περνάνε, τα οποία ήταν εκεί είτε για λόγους φύλαξης της Μακρόπο-
λης είτε για διαφημιστικούς λόγους, αφού από αρκετά κρέμονταν με-
γάλα πανό που διαφήμιζαν προϊόντα, διασημότητες της πόλης, ή κα-
ταστήματα. 
  Ο Ανδρόνικος, ο Οδυσσέας, και η Άνμα’ταρ εύκολα αναμίχθηκαν με το 
πλήθος. Ήταν κι οι τρεις τους ντυμένοι όσο καλύτερα μπορούσαν, για 
να μοιάζουν με ανθρώπους που είχαν έρθει να διασκεδάσουν, κι επο-
μένως να μην τραβήξουν ανεπιθύμητη προσοχή. Ο Ανδρόνικος φορού-
σε λευκό, δαντελωτό πουκάμισο, μαύρο, δερμάτινο παντελόνι, ψηλές 
μπότες, και μαύρη κάπα με αργυρό σιρίτι· στο κεφάλι του ήταν ένα 
επίσης μαύρο, πλατύγυρο καπέλο. Ο Οδυσσέας ήταν ντυμένος παρό-
μοια, με τη διαφορά ότι όλα τα δικά του ρούχα ήταν λευκά και ότι δεν 
φορούσε κάπα· αντί για κάπα, φορούσε ένα πράσινο πανωφόρι που 
κούμπωνε μ’ένα μεγάλο κουμπί στην κοιλιά και είχε μακριά ουρά η 



36  |  ΚΩΣΤΑΣ ΒΟΥΛΑΖΕΡΗΣ 

 

 

οποία έφτανε μέχρι το πίσω των γονάτων του Οδυσσέα. Στο κεφάλι 
του δεν φορούσε καπέλο, αλλά είχε βάλει ένα ζευγάρι μαύρα γυαλιά, 
παρότι ήταν νύχτα· εξάλλου, οι εκκεντρικότητες δε σπάνιζαν, το βρά-
δυ, στη Μακρόπολη. Η Άνμα’ταρ ήταν ντυμένη μ’ένα μεταξωτό, έξωμο, 
πράσινο φόρεμα και ψηλά, μαύρα γάντια που έφταναν ώς τον αγκώνα 
αλλά άφηναν τις άκριες των δαχτύλων της να ξεπροβάλλουν. Στους 
ώμους της έπεφτε ένα μάλλινο σάλι. Στη μέση της γυάλιζε μια αργυρή, 
αλυσιδωτή ζώνη, χαλαρά δεμένη· και στα πόδια της ήταν ένα ζευγάρι 
ψηλοτάκουνα παπούτσια. Το πρόσωπό της ήταν βαμμένο τόσο έντονα 
που έμοιαζε νάναι σχεδόν αγνώριστο. 
  Ένας μονόφθαλμος άντρας με δέρμα λευκό σαν το χιόνι τούς πήρε 
από πίσω σε κάποιο σημείο του δρόμου, προσπαθώντας να τους που-
λήσει λαχνούς για μια κλήρωση που θα γινόταν τα μεσάνυχτα, στο κα-
τάστημα «Η Νυχτερινή Φωλιά». 
  «Δεν ενδιαφερόμαστε,» του είπε ο Οδυσσέας. 
  «Κυρία, κυρία, κυρία!» φώναξε ο μονόφθαλμος, ασπρόδερμος άντρας, 
κοιτάζοντας την Άνμα’ταρ και μιλώντας τη Συμπαντική Γλώσσα σπα-
στά. «Κερδίσεις πολλά λεφτά, κυρία! Όμορφα ρούχα! Κοσμήματα!» 
  «Δεν ενδιαφερόμαστε,» επέμεινε, ήρεμα, ο Οδυσσέας. 
  «Κυρία, κυρία, κυρία! Μεγάλη ευκ–!» 
  «Δεν ενδιαφερόμαστε,» τον διαβεβαίωσε και η Άνμα’ταρ. 
  Ο ασπρόδερμος άντρας συνέχισε να τους ακολουθεί. «Μεγάλη ευκαι-
ρία!» είπε, κουνώντας τους λαχνούς μπροστά του (και μπροστά τους). 
«Πλουτίσετε!» 
  Ο Ανδρόνικος άρπαξε τον μονόφθαλμο από τον γιακά του βρόμικου 
πουκαμίσου του και του κόλλησε την πλάτη σ’έναν τοίχο. «Λες αλή-
θεια; Πράγματι αυτά είναι λαχνοί;» 
  «Ναι, κύριος, λαχνοί είναι. Μεγάλη ευκ–!» 
  «Και όντως υπάρχει αυτή η Νυχτερινή Φωλιά;» 
  «Ναι, βέβαια, κύριος, υπάρχει! Υπάρχει!» 
  «Και όντως τα μεσάνυχτα γίνεται κλήρωση;» 
  «Ναι, κύριος, γίνεται! Δες!» Ο μονόφθαλμος ύψωσε το χέρι του. 
  Ο Ανδρόνικος –παρότι φοβόταν ότι ίσως ετούτο να ήταν κάποιο κόλ-
πο για να του ξεγλιστρήσει ο ασπρόδερμος άντρας– έστρεψε το βλέμ-
μα του και κοίταξε. Και είδε μια διαφήμιση επάνω σ’έναν τοίχο, η ο-
ποία λαμπύριζε, περιτριγυρισμένη από φωτάκια. Έδειχνε μια ημίγυμνη 
χορεύτρια να κρέμεται από δύο κρίκους, τον έναν απ’τους οποίους 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  37 

 

 

κρατούσε με το αριστερό χέρι, ενώ μέσα από τον άλλο είχε περασμένο 
το λιγνό, καλλίγραμμο πόδι της και, ουσιαστικά, τον κρατούσε με την 
κλείδωση του γονάτου της. Τα γράμματα της διαφήμισης ήταν μεγάλα 
και λαμπερά, και έγραφαν: 
 

 
 
  Η εικόνα με τη χορεύτρια άλλαξε: τώρα, έδειχνε τη χορεύτρια σε δια-
φορετική στάση επάνω στους κρίκους. 
  Ο Ανδρόνικος έστρεψε το βλέμμα του στον ασπρόδερμο άντρα. «Πό-
σο κάνει ο ένας λαχνός;» 
  «Μισή ανάδη, κύριος.» 
  «Μισή ανάδη;» έκανε ο Οδυσσέας, πλάι στον Ανδρόνικο. «Οι τιμές των 
λαχνών αυξήθηκαν, παρατηρώ.» 
  Ο ασπρόδερμος άντρας χαμογέλασε. «Ακριβή ζωής, κύριος…» 
  Ο Ανδρόνικος τού άφησε το πουκάμισο, έβγαλε δύο ανάδες απ’την 
τσέπη του παντελονιού του, και του τις έδωσε, παίρνοντας τους τρεις 
λαχνούς που ο μονόφθαλμος κρατούσε. «Τα ρέστα δικά σου.» 
  «Ευχαριστώ πολύ, κύριος! Πολύ καλός! Ευχαριστώ!» φώναξε πίσω 
τους ο ασπρόδερμος άντρας, καθώς απομακρύνονταν. 
  «Γιατί το κάνατε αυτό, Πρίγκιπά μου;» ρώτησε ο Οδυσσέας. 
  «Ποιος ξέρει,» είπε ο Ανδρόνικος, «ίσως ετούτη νάναι η τυχερή μας 
νύχτα.» 



38  |  ΚΩΣΤΑΣ ΒΟΥΛΑΖΕΡΗΣ 

 

 

  «Υψηλότατε,» είπε η Άνμα’ταρ, «με συγχωρείτε, αλλά αυτό ήταν 
πραγματικά ανόητο. Δεν έχουμε χρόνο για να πάμε στη Νυχτερινή Φω-
λιά· θα είναι άδικος κόπος.» 
  «Δε σκεφτόμουν να πάμε εκεί και να φάμε την ώρα μας, μάγισσα. Αν, 
όμως, τύχει να είμαστε κοντά τα μεσάνυχτα, δε βλάπτει να περάσου-
με.» 
  Η Άνμα’ταρ αναποδογύρισε τα μάτια. Οι Δράκαινες δε βασίζονταν 
στην τύχη· μόνο στην ικανότητα και στη σωστή προετοιμασία. Ωστό-
σο, δεν είπε τίποτε άλλο. 
  «Από πού θα ξεκινήσουμε την αναζήτησή μας για ενεργειακά οχήμα-
τα;» ρώτησε ο Οδυσσέας. «Εδώ γύρω δε νομίζω πως μπορώ να δω κα-
νένα κατάλληλο μέρος.» Διέσχιζαν μια λεωφόρο, και δεξιά κι αριστερά 
τους φαινόταν να υπάρχουν, ως επί το πλείστον, κέντρα διασκέδασης, 
μπαρ, εστιατόρια, και καζίνο. 
  Υπήρχαν, ωστόσο, και κάποια άλλα καταστήματα, τα οποία ή ήταν 
κλειστά ετούτη την ώρα (και είχαν τα ρολά τους κατεβασμένα) ή ε-
πρόκειτο για μικρές επιχειρήσεις που πουλούσαν ποτά, καπνό, γλυκά, 
ή ψιλικά. 
  Ο Ανδρόνικος πλησίασε ένα από αυτά τα μικρότερα καταστήματα, με 
την Άνμα’ταρ και τον Οδυσσέα στο κατόπι του. Αγόρασε ένα πακέτο 
τσιγάρα από το παραθυράκι και ρώτησε τη γυναίκα που βρισκόταν 
εκεί πού θα μπορούσε να προμηθευτεί κάποιο ενεργειακό όχημα· ή, 
μάλλον, καλύτερα, διόρθωσε τον εαυτό του, πού θα μπορούσε να κάνει 
μια ανταλλαγή: να δώσει μερικά δικά του πράγματα για να πάρει ένα 
όχημα. 
  Η γυναίκα αποκρίθηκε ότι, ετούτη την ώρα, οι περισσότερες μεγάλες 
επιχειρήσεις που εμπορεύονταν οχήματα ήταν κλειστές. Ωστόσο, ίσως 
στο Κέντρο να έβρισκε ανθρώπους που να ενδιαφέρονταν για μια α-
νταλλαγή, αν και ο κύριος θα έπρεπε να είναι προσεκτικός, καθώς 
πολλοί απ’αυτούς, ειδικά τη νύχτα, δεν ήταν νόμιμοι. 
  «Αυτή τη στιγμή, δε μ’απασχολεί τόσο το πόσο νόμιμοι είναι,» δήλωσε 
ο Ανδρόνικος (αν και θα όφειλε να μ’απασχολεί, σκέφτηκε· εξάλλου, 
ετούτη η πόλη είναι μέρος του βασιλείου μου)· «απλά, θέλω να κάνω τη 
δουλειά μου όσο πιο γρήγορα γίνεται. Έχεις κάποιον συγκεκριμένο 
άνθρωπο να προτείνεις;» 
  Η γυναίκα κούνησε το κεφάλι και είπε πως, όχι, δεν είχε κανέναν συ-
γκεκριμένο στο μυαλό της. Όμως οι περισσότεροι απ’αυτούς τώρα, τη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  39 

 

 

νύχτα, σύχναζαν στον Δαίδαλο, που δεν ήταν και τόσο καλόφημο μέ-
ρος. Αν ο κύριος δεν ήξερε καλά την πόλη, θα έπρεπε να προσέχει. 
  Ο Ανδρόνικος δεν είχε ιδέα πού ήταν αυτός ο Δαίδαλος, έτσι ζήτησε 
ν’αγοράσει έναν χάρτη, αν υπήρχε. Η γυναίκα τού έδωσε έναν κι εκεί-
νος την πλήρωσε, αφήνοντάς της λίγα χρήματα παραπάνω κι ευχαρι-
στώντας την για τις πληροφορίες. 
  «Καλή τύχη, κύριε,» του ευχήθηκε η γυναίκα. 
  Μερικά μέτρα παρακάτω, στην αρχή ενός ήσυχου, σκιερού σοκακιού, 
ο Ανδρόνικος άνοιξε τον νεοαπόκτητο χάρτη του, για να μελετήσουν, 
εκείνος κι οι σύντροφοί του, τη Μακρόπολη. 
  Το σχήμα της πόλης δεν ήταν καθόλου μακρόστενο, και δεν δικαιολο-
γούσε το όνομά της· αλλά αυτό ήταν το λιγότερο που απασχολούσε 
τον Ανδρόνικο τώρα. Ψάχνοντας μέσα στον χάρτη, βρήκε εύκολα το 
Κέντρο (το οποίο, αναμενόμενα, ήταν στο κεντρικότερο σημείο της 
πόλης), καθώς και ένα μέρος που ήταν σημειωμένο ως ΧΩΡΑ ΤΟΥ ∆ΑΙ∆Α-
ΛΟΥ [συνηθ. ∆ΑΙ∆ΑΛΟΣ], και βρισκόταν στην ανατολική πλευρά του Κέ-
ντρου. 
  «Τι λέτε;» ρώτησε ο Ανδρόνικος. «Να πάμε;» 
  «Καλύτερα εκεί, παρά στη Νυχτερινή Φωλιά,» σχολίασε η Άνμα’ταρ. 
  «Είσαι εκνευριστική ορισμένες φορές, μάγισσα.» 
  «Ας πάμε,» είπε ο Οδυσσέας. «Αλλά καλά θα κάνουμε να έχουμε υπό-
ψη μας και την προειδοποίηση της κυρίας στο κατάστημα.» 
  Ο Ανδρόνικος ένευσε. «Ναι, το μέρος ακούγεται σαν νάναι το άντρο 
κάποιας μαφίας.» 
  Βγήκαν απ’το σοκάκι και ξεκίνησαν να βαδίζουν, μπαίνοντας ξανά 
μέσα στο νυχτερινό πλήθος της Μακρόπολης. 
  Σε λίγο, ο Οδυσσέας είπε: «Σ’ένα σωρό διαστάσεις, η Επανάσταση έχει 
ολόκληρο δίκτυο ανθρώπων, οι οποίοι είναι εκεί για να βοηθούν άλ-
λους επαναστάτες· και σ’ετούτη τη διάσταση, που είναι το προπύργιο 
της Επανάστασης, δεν υπάρχει ούτε ένας έμπιστος άνθρωπος για να 
μας βοηθήσει!…» Αναστέναξε. 
  «Δεν περίμενα ποτέ ότι θα με κυνηγάνε μέσα στην ίδια την Απολλώ-
νια, Οδυσσέα,» αποκρίθηκε ο Ανδρόνικος. «Η Επανάσταση χρειάζεται 
τα μέλη της στις διαστάσεις που προσπαθούν να αποτινάξουν το ζυγό 
της Παντοκράτειρας, όχι στις διαστάσεις που τον έχουν ήδη αποτινά-
ξει.» 



40  |  ΚΩΣΤΑΣ ΒΟΥΛΑΖΕΡΗΣ 

 

 

  «Το ξέρω, Πρίγκιπά μου· αλλά η κατάσταση εξακολουθεί να μου μοιά-
ζει σαν ένα κακόγουστο αστείο.» 
  «Ναι,» ένευσε ο Ανδρόνικος, «καταλαβαίνω τι εννοείς. Κι όταν βρω 
εκείνον που μας παίζει αυτό το κακόγουστο παιχνίδι, θα τον κάνω να 
μαρτυρήσει την ώρα που γεννήθηκε… ακόμα κι αν είναι ο ίδιος μου ο 
αδελφός,» πρόσθεσε μέσα απ’τα δόντια του.  
 
 
 
Το Κέντρο δεν ήταν δύσκολο να το βρουν –έπρεπε μονάχα 
ν’ακολουθήσουν μια μεγάλη λεωφόρο–, ούτε ήταν ιδιαιτέρως μακριά –
με γρήγορο βάδισμα, έφτασαν σε μισή ώρα. Και τώρα, βρίσκονταν 
σ’ένα μέρος που δε διέφερε και τόσο από το μέρος όπου βρίσκονταν 
πριν, εκτός ίσως από το γεγονός ότι ο κόσμος ήταν περισσότερος, και 
ότι υπήρχαν δύο μεγάλα πάρκα με αρκετές εισόδους, εξόδους, και λι-
θόστρωτα μονοπάτια. Λάμπες ήταν αναμμένες παντού, φυσικά, όπως 
επίσης και πινακίδες που λαμπύριζαν, αναβόσβηναν, και τρεμόπαιζαν. 
Ένας άντρας, κοντά σε μια από τις εισόδους του ενός πάρκου, στεκό-
ταν πίσω από ένα καροτσάκι και φώναζε: «Παγωτά! Παγωτά! Τα τε-
λευταία παγωτά του χρόνου! Ο χειμώνας έρχεται! Ο χειμώνας έρχεται, 
και δε θάχετε άλλο παγωτό! Ελάτε για το τελευταίο σας!» 
  «Προς τα πού είναι αυτός ο Δαίδαλος τώρα;» είπε ο Οδυσσέας, κοιτά-
ζοντας τριγύρω. 
  «Προς τα κει, νομίζω.» Η Άνμα’ταρ ύψωσε το γαντοφορεμένο της χέ-
ρι, για να δείξει. 
  Πλησίασαν τη μεριά που είχε δείξει η μάγισσα, και ο Ανδρόνικος είδε 
ένα ψηλό, πολυώροφο ξενοδοχείο που ονομαζόταν «Ο Ειρηνιστής». Το 
είχε εντοπίσει και στον χάρτη του, δίπλα στην είσοδο του Δαίδαλου. 
Λογικά, λοιπόν, η είσοδος πρέπει να είναι εκεί, σκέφτηκε, κοιτάζοντας 
τον δρόμο πλάι στο ξενοδοχείο. 
  Και, φτάνοντας κοντά, έπαψε να έχει την οποιαδήποτε αμφιβολία ότι 
από εδώ ξεκινούσε η Χώρα του Δαίδαλου. Ο δρόμος ήταν μικρός και 
όχι τόσο καλά φωτισμένος όσο οι δρόμοι γύρω από τα δύο πάρκα· ο-
ρισμένα σημεία του ήταν τυλιγμένα στο σκοτάδι. Ωστόσο, μέσα στη 
θολούρα, διακρίνονταν μερικά καταστήματα, καθώς και ανθρώπινες 
μορφές που περιφέρονταν· και μια μορφή Σερπετού, επίσης, πίσω από 
ένα σύννεφο καπνού. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  41 

 

 

  Στην αρχή του δρόμου υπήρχε μια ψηλή, πέτρινη αψίδα, επάνω στην 
οποία γράμματα ήταν χαραγμένα στην Αρχαία Γλώσσα της Απολλώνι-
ας. Ο Ανδρόνικος δεν είχε δυσκολία να τα διαβάσει: 
 

Ã…”œ ¬«Ã¡ Ã–—œ”‘¡, ‘—≈…” Ã¡‘…≈” √’—Ÿ,  
œ… ∆ŸÕ‘¡Õœ…. 

√—«√œ—œ… ”‘…” ¡√ ¡À≈” ‘œ’ ” œ‘¡ƒ…œ’, 
œ… Õ≈ —œ…. 

 
  «Τι γράφει;» ρώτησε η Άνμα’ταρ. 
  «Ένα φιλικό καλωσόρισμα,» αποκρίθηκε ο Ανδρόνικος, περνώντας 
κάτω από την πέτρινη αψίδα. 
  Η Άνμα’ταρ και ο Οδυσσέας τον ακολούθησαν. 
  Και, σύντομα, όλοι τους διαπίστωσαν ότι ετούτο το μέρος ήταν ένας 
λαβύρινθος από στενούς δρόμους, καμπυλωτές στροφές, και σήραγ-
γες. Τα καταστήματα που υπήρχαν εδώ δεν ήταν τόσο φανταχτερά 
όπως στα άλλα σημεία της πόλης, και παντού οι φάτσες που σε κοίτα-
ζαν έμοιαζαν να έχουν ένα απειλητικό βλέμμα. 
  Αλλά, σκέφτηκε ο Ανδρόνικος, δεν έχουμε άλλη επιλογή απ’το να μιλή-
σουμε σε κάποια απ’αυτές τις φάτσες. Γιατί, χωρίς να ρωτήσουν, δεν 
ήξεραν πού να πάνε για να κάνουν τη δουλειά τους. 
  Άνοιξε την πόρτα ενός μπαρ και εκείνος κι οι σύντροφοί του μπήκαν 
σ’έναν χώρο όπου έπαιζε απαλή μουσική και ο θόρυβος από τις ομιλίες 
του κόσμου δεν ήταν έντονος: ερχόταν στ’αφτιά τους σαν μια υπόκω-
φη βαβούρα. Οι φάτσες που στράφηκαν να τους κοιτάξουν δεν ήταν 
περισσότερο φιλικές απ’αυτές που τους κοίταζαν στους δρόμους του 
Δαίδαλου. 
  Ο Ανδρόνικος πήγε στον πάγκο του μπαρ και παράγγειλε ένα ποτό 
από τη γυναίκα εκεί. Ήταν ψηλή, με μαύρο, κατάμαυρο δέρμα και μα-
κριά, γαλανά μαλλιά, τα οποία είχε δεμένα κοτσίδα ψηλά στο κεφάλι 
της. Φορούσε ένα λευκό, αμάνικο φόρεμα με κλειστό γιακά. Τα μάτια 
της ξεχώριζαν πολύ έντονα επάνω στο μελανόχρωμο πρόσωπό της. 
  «Χρειάζομαι μια πληροφορία,» της είπε ο Ανδρόνικος. 
  Εκείνη βλεφάρισε, σιωπηλά, αλλά δεν απομακρύνθηκε. 
  Ο Ανδρόνικος ήπιε μια γουλιά απ’το ποτό του. «Θέλω να πουλήσω 
δύο άμαξες και δύο Σερπετά, και ν’αγοράσω ένα ενεργειακό όχημα. 



42  |  ΚΩΣΤΑΣ ΒΟΥΛΑΖΕΡΗΣ 

 

 

Ξέρεις κανέναν εδώ γύρω που θα ενδιαφερόταν για μια τέτοια ανταλ-
λαγή;» 
  «Απόψε;» ρώτησε η γυναίκα. 
  «Ναι, απόψε.» 
  Η γυναίκα συνοφρυώθηκε. «Βιάζεσαι;» 
  «Ίσως.» 
  «Θα βγεις από δω και θα κάνεις δυο στροφές αριστερά και μια δεξιά. 
Θα δεις μια σήραγγα. Θα χτυπήσεις, εκεί μέσα, την πρώτη πόρτα αρι-
στερά και θα ζητήσεις τον κύριο Ευήμερο, ο οποίος ασχολείται με με-
σιτικές δουλειές.» 
  «Ευχαριστώ.» 
  Ο Ανδρόνικος, η Άνμα’ταρ, και ο Οδυσσέας βγήκαν από το μπαρ και 
βάδισαν πάλι στους δρόμους του Δαίδαλου. 
  «Δε θα περίμενα οι άνθρωποι εδώ να είναι τόσο εξυπηρετικοί…» σχο-
λίασε η μάγισσα. 
  «Ναι, πράγματι,» συμφώνησε ο Ανδρόνικος. «Ας έχουμε τα μάτια μας 
ανοιχτά.» 
  Έκαναν την πρώτη στροφή αριστερά, και συνέχισαν σ’έναν δρόμο 
που ήταν γλιστερός κάτω απ’τα πόδια τους και γεμάτος με μια οξεία 
οσμή, η οποία έμοιαζε να προέρχεται από μηχανή. Επίσης, ένας μηχα-
νικός ήχος ακουγόταν πίσω από μερικά πέτρινα χτίρια στα δεξιά τους, 
σαν κάποιο μεγάλο κατασκεύασμα με παλιά γρανάζια να βρισκόταν σε 
λειτουργία. 
  Έκαναν και τη δεύτερη στροφή αριστερά, και πέρασαν δίπλα απ’την 
ανοιχτή πόρτα ενός οικήματος που δεν μπορεί παρά να ήταν πορνείο, 
αν έκρινε κανείς απ’τις λιθογραφίες στους τοίχους του. 
  Προτού στρίψουν δεξιά, όπως τους είχε πει η γυναίκα στο μπαρ, αντι-
λήφτηκαν ότι τους παρακολουθούσαν, γιατί μια παράξενη πληθώρα 
από σκιερές μορφές είχε αρχίσει να συγκεντρώνεται πίσω τους. 
  «Πρίγκιπά μου,» είπε ο Οδυσσέας, «καλύτερα θα ήταν να φύγουμε.» 
  «Πιστεύεις ότι θα μας αφήσουν;» Το χέρι του Ανδρόνικου πήγε στο 
πιστόλι μέσα στην κάπα του. 
  «Πιστεύω ότι θα έχουν σοβαρές διαφωνίες επί του θέματος, αλλά κά-
τι πρέπει να κάνουμε, αν θέλουμε ν’αποφύγουμε μια σύγκρουση.» 
  «Δεν μπορούμε να την αποφύγουμε,» είπε η Άνμα’ταρ. 
  «Η αισιοδοξία σου με σκοτώνει, μάγισσα,» αποκρίθηκε ο Οδυσσέας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  43 

 

 

  «Περίμενε λίγο και δε θα χρειάζεσαι την αισιοδοξία μου για να σε 
σκοτώσει.» 
  Έφτασαν στη δεξιά στροφή, και έστριψαν. 
  Και είδαν ότι ο δρόμος εμπρός τους ήταν κατασκότεινος, χωρίς καμία 
λάμπα, χωρίς κανενός είδους φωτισμό· κι από μέσα του ερχόταν μια 
έντονη μυρωδιά ζώων, μαζί με τη μυρωδιά των ούρων και των περιτ-
τωμάτων. 
  «Η σκρόφα μάς έστησε παγίδα,» μούγκρισε ο Οδυσσέας, κάτω απ’την 
ανάσα του. 
  Πίσω τους τώρα ακούγονταν βήματα. 
  Ο Ανδρόνικος στράφηκε, για ν’αντικρίσει καμια εξάδα άντρες (ή, μή-
πως, ήταν περισσότεροι; –το σκοτάδι σ’ετούτο το μέρος δε βοηθούσε 
στον υπολογισμό του αριθμού τους). Οι τρεις τουλάχιστον κρατούσαν 
πιστόλια. «Θα μπορούσαμε κάπως να σας βοηθήσουμε, κύριοι;» 
  «Ναι,» αποκρίθηκε ο ένας απ’αυτούς, βγάζοντας το μισοτελειωμένο 
τσιγάρο απ’το στόμα του και πετώντας το στο δρόμο. «Δώστε μας ό,τι 
έχετε. Χρήματα, ρούχα, τα πάντα.» Η μπότα του πάτησε το τσιγάρο, 
σβήνοντάς το. «Και μετά, θα δούμε τι θα κάνουμε μ’εσάς.» 
  Την ίδια στιγμή, η Άνμα’ταρ ψιθύρισε στ’αφτί του Ανδρόνικου: «Πυ-
ροβόλησε ανάμεσά τους.» 
  Ο Απολλώνιος Πρίγκιπας δεν ήξερε γιατί του το έλεγε αυτό η μάγισ-
σα, αλλά υπέθετε ότι κάποιον καλό λόγο θα είχε. Επιπλέον, μπορούσε 
κιόλας να την ακούσει να υποτονθορύζει τα λόγια για ένα ξόρκι. Ναι, 
σίγουρα κάποιον καλό λόγο θα είχε. 
  «Ποιοι είστε;» ρώτησε ο Ανδρόνικος, σφίγγοντας τη λαβή του πιστο-
λιού του μέσα στο χέρι του και απασφαλίζοντάς το. 
  «Τώρα!» σφύριξε η Άνμα’ταρ, πίσω του. 
  «Οι συστάσεις μετά–» αποκρίθηκε ο ληστής που είχε μιλήσει και πριν· 
αλλά δεν πρόλαβε να ολοκληρώσει τα λόγια του: ο Ανδρόνικος τράβη-
ξε το πιστόλι μέσα απ’την κάπα του και πυροβόλησε ανάμεσα στους 
κακοποιούς– 
  Μια ξαφνική λάμψη. 
  Καπνός. 
  Κραυγές πόνου, και βήχας. 
  Οι κακοποιοί είχαν διπλωθεί. Ορισμένοι κρατούσαν το πρόσωπό 
τους· άλλοι έμοιαζαν απλά ζαλισμένοι. 



44  |  ΚΩΣΤΑΣ ΒΟΥΛΑΖΕΡΗΣ 

 

 

  Γαβγίσματα αντήχησαν απ’τον σκοτεινό δρόμο. Πολλά γαβγίσματα, 
τα οποία πλησίαζαν. Και μαζί τους ακούγονταν και βήματα. Ανθρώπι-
να. 
  «Πίσω!» φώναξε ο Οδυσσέας, πυροβολώντας μες στο σκοτάδι. 
  Για μια στιγμή, τρεις άντρες φάνηκαν, που ο καθένας κρατούσε ένα ή 
δύο μεγάλα κυνηγόσκυλα από τα λουριά τους· και ήταν προφανές ότι 
επρόκειτο για συμμάχους των υπόλοιπων κακοποιών. 
  «Απάνω τους, ρε!» γκάρισε κάποιος, καθώς το σκοτάδι τύλιγε πάλι τα 
πάντα· και τα σκυλιά ελευθερώθηκαν απ’τα λουριά τους, ορμώντας 
καταπάνω στον Ανδρόνικο και τους συντρόφους του. 
  Ο Οδυσσέας πυροβόλησε στο κεφάλι τον πρώτο σκύλο που παρου-
σιάστηκε· η σφαίρα έσπασε το κρανίο του, τινάζοντας τριγύρω μυαλά 
και αίμα. Τα υπόλοιπα σκυλιά δε φάνηκαν να εντυπωσιάζονται 
απ’αυτό, καθώς τινάζονταν προς τον Πρόμαχο και την Άνμα’ταρ. 
  Ο Ανδρόνικος πυροβόλησε έναν από τους κακοποιούς που είχαν χτυ-
πηθεί απ’το ξόρκι της μάγισσας, σκοτώνοντάς τον προτού εκείνος 
προλάβει να σκοτώσει κάποιον απ’τους συμμάχους του. Ύστερα, πυ-
ροβόλησε έναν ακόμα, ο οποίος φαινόταν επίσης έτοιμος να επιτεθεί. 
  Και στράφηκε πίσω του, για να δει την Άνμα’ταρ πεσμένη ανάσκελα 
στον δρόμο, μ’ένα απ’τα κυνηγόσκυλα επάνω της. Το χέρι της μάγισ-
σας ήταν στο λαιμό του ζώου και σταθερό, αλλά τα δόντια του έτριζαν 
μπροστά στο πρόσωπό της. 
  Ο Ανδρόνικος το πυροβόλησε στα πλευρά, πετώντας το παραδίπλα. 
  Ο Οδυσσέας, εν τω μεταξύ, έριχνε σ’έναν άλλο σκύλο, ενώ ένας τρίτος 
είχε δαγκώσει το δεξί του γόνατο. 
  Ένας πυροβολισμός αντήχησε μέσα απ’τον σκοτεινό δρόμο· ο Ανδρό-
νικος αισθάνθηκε κάτι να τον χτυπά δυνατά στο αριστερό χέρι· παρα-
πάτησε και η πλάτη του κοπάνησε σ’έναν τοίχο. Το όπλο του το κρά-
τησε γερά στη δεξιά του γροθιά· το ύψωσε και έριξε, επανειλημμένα, 
μες στο σκοτάδι, τρίζοντας τα δόντια. 
  Η Άνμα’ταρ έκανε ένα ξόρκι, και εκεί όπου πυροβολούσε ο Ανδρόνι-
κος παρουσιάστηκε πάλι μια ξαφνική λάμψη και καπνός. Ουρλιαχτά 
αντήχησαν. 
  Ο Ανδρόνικος έφυγε απ’τη θέση του και καλύφτηκε σε μια γωνία. Η 
Άνμα’ταρ ήρθε κοντά του, και ο Οδυσσέας επίσης, καθώς τώρα είχε 
σκοτώσει και τον τελευταίο σκύλο που τους είχε επιτεθεί. Το δεξί του 
πόδι ήταν άσχημα τραυματισμένο από τα δόντια των θηρίων, και κού-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  45 

 

 

τσαινε. Ωστόσο, ο ίδιος δεν έμοιαζε να δίνει σημασία στις πληγές του. 
«Είστε χτυπημένος, Πρίγκιπά μου,» είπε στον Ανδρόνικο, ρίχνοντας 
μια ματιά στο αριστερό του χέρι. «Πρέπει να φύγουμε από δω, και να 
σας περιποιηθούμε. Ήταν παγίδα. Από την αρχή.» 
  «Οι άνθρωποι, πάντως, που μας ζήτησαν λεφτά έχουν εξαφανιστεί,» 
παρατήρησε η Άνμα’ταρ. «Μάλλον, δεν περίμεναν τέτοια αντίσταση.» 
  «Ναι,» είπε ο Οδυσσέας, «αλλά, και πάλι, τούτο δεν είναι ασφαλές μέ-
ρος. Ούτε πρόκειται οι οδηγίες αυτής της μαυρόδερμης σκύλας του 
μπαρ να μας οδηγήσουν πουθενά.» 
  Ο Ανδρόνικος θυμήθηκε την επιγραφή επάνω στην πέτρινη αψίδα, 
και σκέφτηκε: Μάλλον, δεν κάναμε μόνο μισό βήμα μπροστά. Πάντως, 
πρέπει να ρίξαμε τουλάχιστον δύο ματιές γύρω μας, αλλιώς δε θα ήμα-
σταν τώρα ανάμεσα στους ζωντανούς. 
  «Μπορείς να βγάλεις τη σφαίρα;» ρώτησε τον Οδυσσέα. 
  Ο Πρόμαχος ένευσε. Στην Άνμα’ταρ είπε: «Έχε τα μάτια σου ανοιχτά, 
μάγισσα.» 
  Εκείνη κρατούσε ήδη ένα πιστόλι στο δεξί της χέρι. Δεν αποκρίθηκε, 
αλλά από την έκφρασή της ήταν φανερό ότι δεν πρόκειται ν’άφηνε 
κανέναν να πλησιάσει. 
  Ο Οδυσσέας έσκισε το πουκάμισο του Ανδρόνικου στο σημείο του 
μπράτσου και κοίταξε το τραύμα. Το πασπάτεψε λίγο, ενώ ο Πρίγκι-
πας έτριζε τα δόντια. 
  Η όψη του Οδυσσέα σφίχτηκε. «Αδύνατον να τη βγάλω τώρα, Πρί-
γκιπά μου,» είπε. «Χρειάζομαι κάποια λαβίδα. Πρέπει να φύγουμε 
απ’την πόλη και να–» 
  «Όχι,» τον διέκοψε ο Ανδρόνικος. «Ήρθαμε εδώ για να κάνουμε μια 
δουλειά, και θα την κάνουμε.» 
  «Μα, Πρίγκιπά μου–» 
  «Σκίσε το χέρι του πουκαμίσου μου και φτιάξε μου έναν πρόχειρο 
νάρθηκα.» 
  Ο Οδυσσέας υπάκουσε, καθώς δεν ήταν και τίποτα το δύσκολο· κι 
επιπλέον, ήταν απαραίτητο, έτσι κι αλλιώς. Ωστόσο, είπε: «Δεν μπο-
ρούμε να επιστρέψουμε σ’εκείνο το μπαρ, αν αυτό σκέφτεστε. Θα μας 
περιμένουν, και, κατά πάσα πιθανότητα, θα μας σκοτώσουν.» 
  «Ναι…» παραδέχτηκε ο Ανδρόνικος, νιώθοντας χαμένος, μην ξέροντας 
πού να στραφεί. Ο Οδυσσέας είχε δίκιο: δεν μπορούσαν να επιστρέ-
ψουν σ’εκείνο το μπαρ· αλλά ποιος τους εγγυάτο πως, αν πήγαιναν 



46  |  ΚΩΣΤΑΣ ΒΟΥΛΑΖΕΡΗΣ 

 

 

αλλού, τα πράγματα θα ήταν καλύτερα; Δεν ήξεραν τίποτα για τούτη 
τη Χώρα του Δαίδαλου. Ήταν μια ολόκληρη πόλη από μόνη της. Μια 
πόλη μέσα στη Μακρόπολη. Ο Ανδρόνικος δεν γνώριζε, παλιότερα, ότι 
υπήρχε αυτό το πράγμα στην επικράτεια του βασιλείου του. Δεν είχε 
ιδέα για τον Δαίδαλο. Και τώρα αναρωτιόταν πόσα άλλα παρόμοια 
μέρη ίσως να μη γνώριζε. Φωτιές του Μαύρου Νάρζουλ! Σ’ένα τέτοιο 
μέρος θα μπορούσαν να κρύβονται ακόμα και πράκτορες της Παντοκρά-
τειρας, χωρίς να τους– 
  «Υψηλότατε,» τον ρώτησε ο Οδυσσέας, διακόπτοντας τις σκέψεις του 
μπερδεμένου μυαλού του, «τι θα κάνουμε;» 
  «Μου μοιάζετε γι’άνθρωποι π’αναζητούν κάτι.» 
  Ο Ανδρόνικος στράφηκε, ξαφνιασμένος. Το ίδιο κι ο Οδυσσέας και η 
Άνμα’ταρ. Γιατί η φωνή δεν ανήκε σε κανέναν απ’τους τρεις τους. Ή-
ταν μια καινούργια φωνή. 
  Δυο μάτια γυάλιζαν μέσα στην τρύπα ενός πέτρινου τοίχου, κι ένα 
πρόσωπο μόλις που διακρινόταν. Πρέπει να είχε λευκό δέρμα, σαν του 
Ανδρόνικου και του Οδυσσέα: δηλαδή, δέρμα με απόχρωση του ροζ, 
όχι άσπρο σαν ύφασμα, όπως του μονόφθαλμου άντρα που είχαν συ-
ναντήσει μπαίνοντας στην πόλη. 
  «Ναι, εγώ σάς μιλάω. Δε με πιστεύετε;» Το πρόσωπο χαμογέλασε, και 
το πάνω χείλος του φάνηκε να σκίζεται στα δύο –κάποια παλιά ουλή. 
«Μπορώ να σας βοηθήσω. Αν αποφασίσετε να μην με σκοτώσετε. Χε-
χε-χε…» 
  «Ποιος είσαι;» ρώτησε ο Ανδρόνικος. 
  «Κάποιος.» 
  «Και ποιο είναι το όνομά σου, Κάποιε;» είπε ο Οδυσσέας, με απειλητι-
κό τόνο στη φωνή του. Το πιστόλι του το είχε θηκαρώσει, για να περι-
ποιηθεί το τραύμα του Πρίγκιπά του, αλλά τώρα το τράβηξε πάλι. 
  «Ήρεμα, γείτονα! Ήρεμα!» είπε το πρόσωπο μέσα στην τρύπα, χωρίς 
όμως να φανεί να πανικοβάλλεται. «Το όνομά μου είναι Κάποιος. Έτσι 
με ξέρουν, κι έτσι με φωνάζουν. Και, για να σας το πω κι αλλιώς, αν 
έχω άλλο όνομα, ούτε εγώ δεν ξέρω ποιο είναι· χε-χε-χε…» Το μειδίαμά 
του ήταν, το λιγότερο, άσχημο· ή, για κάποιον ευαίσθητο, τουλάχιστον 
αποκρουστικό. 
  «Είπες ότι μπορείς να μας βοηθήσεις. Πώς;» ρώτησε ο Ανδρόνικος. 
«Και γιατί;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  47 

 

 

  «Πώς και γιατί…» μουρμούρισε το πρόσωπο μέσα στην τρύπα. «Το 
πώς εξαρτάται από το τι πραγματικά θέλετε. Το γιατί είναι απλό: Υπο-
θέτω πως, σίγουρα, θα έχετε κάτι που θέλω, ε; Χε-χε.» 
  Τα μάτια του Ανδρόνικου στένεψαν. «Σαν τι;» 
  «Δεν ξέρω· εσύ πες μου, Πρίγκιπα Ανδρόνικε–» 
  Το πιστόλι του Οδυσσέα, πάραυτα, υψώθηκε, σημαδεύοντας το πρό-
σωπο ανάμεσα στα μάτια. «Κουνήσου απ’τη θέση σου και θα βρεις τα 
μυαλά σου πίσω σου. Πώς μας ξέρεις;» 
  «Δεν σας ξέρω,» είπε το πρόσωπο. «Ξέρω τον Πρίγκιπα Ανδρόνικο. 
Και, στ’αλήθεια, ρωτάς πώς ξέρω τον Πρίγκιπα Ανδρόνικο; Ε; Ε; Χα-χα-
χα-χα-χα!…» Το πρόσωπο έδειχνε να διασκεδάζει. 
  Ο Οδυσσέας δεν κατέβασε το όπλο του. «Ναι, ρωτάω ακριβώς αυτό.» 
  «Η φάτσα του δεν είναι κρυφή. Οι πάντες στην Απολλώνια την ξέ-
ρουν. Την έχουμε δει σε άφησες, σε οθόνες, σε φυλλάδια, σε περιοδικά, 
σε βιβλία–» 
  «Παραδόξως, κανένας δεν αναγνώρισε τον Πρίγκιπα ώς τώρα.» 
  «Είσαι σίγουρος γι’αυτό; Χε-χε-χε…!» 
  Απρόσμενα, μίλησε η Άνμα’ταρ: «Δε μπορείς να μας κοροϊδέψεις τόσο 
εύκολα,» είπε, ήρεμα. «Μέσα σ’ετούτα τα σκοτεινά δρομάκια, δε 
θ’αναγνώριζε κανείς ούτε τον αδελφό του–» 
  «Ο Κάποιος, όμως, αναγνώρισε εσάς!» 
  «Κι επιπλέον, αυτή δεν είναι η συνηθισμένη εμφάνιση του Πρίγκιπα.» 
Η Άνμα έριξε ένα βλέμμα στον Ανδρόνικο, που το πάνω μισό της όψης 
του ήταν, ουσιαστικά, κρυμμένο στη σκιά του πλατύγυρου καπέλου 
του. 
  «Ίσως νάμαι πιο παρατηρητικός απ’τους άλλους ανθρώπους. Θέλετε 
τώρα τη βοήθειά μου, ή όχι;» 
  Για να δούμε τι έχεις να πεις… σκέφτηκε ο Ανδρόνικος. «Ψάχνουμε 
κάποιον για να κάνουμε μια ανταλλαγή. Να του δώσουμε δύο άμαξες 
και δύο Σερπετά, ώστε να μας δώσει ένα ενεργειακό όχημα. Έχεις κά-
ποιο τέτοιο άτομο υπόψη σου;» 
  «Ίσως. Τι έχετε να μου προσφέρετε ως αντάλλαγμα για τη βοήθειά 
μου;» 
  «Δεν την είδαμε ακόμα τη βοήθειά σου,» είπε ο Οδυσσέας. 
  «Θα τη δείτε, όμως. Δεν πρέπει κι εγώ τώρα να ξέρω τι έχετε να μου 
δώσετε;» 



48  |  ΚΩΣΤΑΣ ΒΟΥΛΑΖΕΡΗΣ 

 

 

  «Τρεις λαχνούς,» είπε ο Ανδρόνικος. «Για την κλήρωση που θα γίνει 
απόψε τα μεσάνυχτα στη Νυχτερινή Φωλιά.» 
  «Υπέροχα!» αποκρίθηκε το πρόσωπο μέσα στην τρύπα, ξαφνιάζοντάς 
τους και τους τρεις. 
  «Πρίγκιπά μου,» είπε ο Οδυσσέας, «πρέπει να πρόκειται για κάποια 
παγίδα.» 
  Το πρόσωπο τον αγνόησε. «Θα σας οδηγήσω σ’έναν άνθρωπο που, 
σίγουρα, θα μπορεί να σας βοηθήσει. Στον ίδιο τον Δαίδαλο.» 
  Ο Ανδρόνικος συνοφρυώθηκε. «Στον Δαίδαλο; Ο Δαίδαλος δεν είναι 
μέρος; Δεν είναι αυτό το μέρος της πόλης όπου βρισκόμαστε;» 
  «Φυσικά και όχι. Αυτή είναι η Χώρα του Δαίδαλου. Γιατί νομίζεις ότι 
ονομάζεται έτσι; Γιατί, προφανώς, ανήκει στον Δαίδαλο! Οι περισσό-
τεροι, βέβαια, λένε ότι ο Δαίδαλος δεν υπάρχει· ναι, το ξέρω· λένε ότι 
είναι παραμύθι. Χε-χε, τι ανόητοι! Εγώ τον γνωρίζω τον κύριο Δαίδαλο. 
Εγώ δουλεύω γι’αυτόν. Και είναι ο καλύτερος αφέντης! Ελάτε μαζί μου, 
και θα σας οδηγήσω. Ελάτε· περάστε την πόρτα που βλέπετε 
στ’αριστερά σας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  49 

 

 

 

5 
 
 
Κρατώντας το πιστόλι του σε ετοιμότητα, ο Οδυσσέας έσπρωξε την 
πόρτα, ανοίγοντάς την. Πέρασε το κατώφλι προσεκτικά, εξακολουθώ-
ντας να αγνοεί τα τραύματα στο πόδι του. Ο Ανδρόνικος και η Άν-
μα’ταρ τον ακολούθησαν με την ίδια επιφύλαξη, και βρέθηκαν όλοι 
τους στο εσωτερικό ενός φαινομενικά εγκαταλειμμένου οικήματος, 
όπου μονάχα μια παλιά ενεργειακή λάμπα τρεμόπαιζε. Ο άντρας που 
τους είχε μιλήσει από την τρύπα του τοίχου στεκόταν από κάτω της. 
Το πρόσωπό του θα το αναγνώριζαν παντού, κακάσχημο καθώς ήταν. 
Επίσης, τώρα πρόσεξαν ότι μαλλιά δεν είχε στο κεφάλι του· ήταν τε-
λείως καραφλός. Γένια, όμως, είχε, αραιά και άσχημα. Ήταν ντυμένος 
με παλιά δερμάτινα ρούχα και φορούσε φαρδιές και μεγάλες μπότες, 
μέσα στις οποίες τα πόδια του έπλεαν. 
  «Ακολουθήστε με,» είπε, γνέφοντάς τους, «και θα σας οδηγήσω στον 
Δαίδαλο.» Και, προτού κανείς τους προλάβει να μιλήσει, ο άντρας χώ-
θηκε μέσα στο στρογγυλό στόμιο μιας σήραγγας, σκύβοντας. 
  Ο Ανδρόνικος, ο Οδυσσέας, και η Άνμα’ταρ τον ακολούθησαν. Ο στε-
νός χώρος εδώ φωτιζόταν από μικρές λάμπες, οι οποίες βρίσκονταν 
πότε στους τοίχους, πότε στο ταβάνι, πότε στο πάτωμα, αναδίδοντας 
ένα ασθενικό, κατάλευκο φως. Καθώς προχωρούσαν, οι τρεις τους εί-
χαν την αίσθηση ότι βάδιζαν μέσα σ’έναν πελώριο σωλήνα. Τα τοιχώ-
ματα γύρω τους ήταν καμωμένα από πέτρα, και πάνω σ’αρκετά τους 
σημεία υπήρχαν λειχήνες· έντομα και τρωκτικά ξεπρόβαλλαν από 
τρύπες, για να κοιτάξουν τους ανθρώπους που διέσχιζαν τις περιοχές 
τους. 
  «Αν σκέφτεσαι να μας οδηγήσεις σε κάποια παγίδα,» απείλησε ο Ο-
δυσσέας τον οδηγό τους, «να ξέρεις πως εσύ θα είσαι ο πρώτος που θα 
πεθάνει.» Το πιστόλι του το είχε ακόμα στο χέρι, και τα δόντια του έ-
τριζαν σαν τα δόντια των σκύλων που είχε πρόσφατα σκοτώσει –
αναμφίβολα, από τον πόνο που του προκαλούσαν τα τραύματα στο 
πόδι του, σκεφτόταν ο Ανδρόνικος. 



50  |  ΚΩΣΤΑΣ ΒΟΥΛΑΖΕΡΗΣ 

 

 

  Ο υπηρέτης του Δαίδαλου δεν απάντησε στην απειλή του Οδυσσέα, 
και σύντομα βγήκαν από τη σήραγγα, για να βρεθούν σ’ένα κελάρι. 
Εδώ, ο κακάσχημος άντρας με το κομμένο πάνω χείλος άναψε μια ε-
νεργειακή λάμπα και τους οδήγησε σε μια ξύλινη σκάλα. 
  «Είναι μακρύ το ταξίδι, ακόμα;» μούγκρισε ο Οδυσσέας, σφίγγοντας 
τη λαβή του πιστολιού στο χέρι του. 
  «Όχι πολύ,» είπε ο οδηγός τους. «Όχι πολύ. Ελάτε!» 
  Ανέβηκαν τη σκάλα, και εκείνος έσπρωξε μια σιδερένια πόρτα, ανοί-
γοντάς την και βάζοντάς τους σ’ένα άλλο δωμάτιο, όπου υπήρχε αρκε-
τός φωτισμός. Έμοιαζε με κάποιου είδους αποθήκη, καθώς περιείχε 
ψηλά, μεταλλικά, κυλινδρικά δοχεία με βαθιές ραβδώσεις και σπείρες 
λαξεμένες επάνω. 
  Αμέσως, δύο γυναίκες πετάχτηκαν από μια γωνία. Η μία ήταν ψηλή με 
μαύρα, μακριά μαλλιά και κατάλευκο δέρμα· η άλλη ήταν κοντύτερη με 
κοντά, πορφυρά μαλλιά και δέρμα άσπρο σαν του Οδυσσέα και του 
Ανδρόνικου. Κι οι δύο βαστούσαν καραμπίνες, υψωμένες κι έτοιμες να 
ρίξουν. 
  «Ηρεμία, κορίτσια! Ηρεμία!» φώναξε ο υπηρέτης του Δαίδαλου. «Εγώ 
είμαι, και αυτοί εδώ είναι μαζί μου, οπότε δεν τρέχει τίποτα. Σωστά;» 
  Οι γυναίκες κατέβασαν τα όπλα τους, και η ψηλή, λευκόδερμη τύπισ-
σα ένευσε. «Προχωρήστε.» 
  Ο υπηρέτης του Δαίδαλου πέρασε ανάμεσά τους, και ο Ανδρόνικος, ο 
Οδυσσέας, και η Άνμα’ταρ τον ακολούθησαν. 
  «Τι μέρος είν’αυτό;» ρώτησε ο Πρόμαχος, καθώς διέσχιζαν την απο-
θήκη με τα μεγάλα, κυλινδρικά δοχεία. 
  «Δεν έχω την παραμικρή ιδέα.» 
  Ο Ανδρόνικος αμφέβαλλε ότι ο άντρας έλεγε την αλήθεια, και ήταν 
βέβαιος πως κι ο Οδυσσέας το αμφέβαλλε επίσης. 
  «Ανήκει στον Δαίδαλο;» είπε ο Πρόμαχος. 
  «Φυσικά και ανήκει στον Δαίδαλο. Βρίσκεστε στη Χώρα του Δαίδα-
λου!» Ο άντρας άνοιξε μια μικρή πόρτα (που αποκλείεται να ήταν η 
κεντρική είσοδος της αποθήκης· γιατί, αν ήταν, τότε από πού έμπαιναν 
αυτά τα πελώρια κυλινδρικά δοχεία;) και βγήκαν σ’έναν σκοτεινό 
δρόμο. 
  «Πού είμαστε τώρα;» ρώτησε ο Οδυσσέας. 
  «Πλησιάζουμε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  51 

 

 

  Ο υπηρέτης του Δαίδαλου τούς πήγε κοντά σ’άλλη μια μικρή πόρτα. 
Κοίταξε δεξιά κι αριστερά στον δρόμο, σαν να ήθελε να βεβαιωθεί ότι 
κανείς δεν τους παρακολουθούσε, έβγαλε μια αρμαθιά κλειδιά από τα 
ρούχα του, και έβαλε ένα από αυτά στην κλειδαριά. Το γύρισε δύο φο-
ρές, και δύο δυνατά κλακ ακούστηκαν. Ύστερα, άνοιξε την πόρτα και 
μπήκε σ’ένα στενόχωρο δωμάτιο. Σήκωσε μια καταπακτή και τους έ-
κανε νόημα να κατεβούν τη σιδερένια σκάλα που παρουσιάστηκε. 
  «Εσύ πρώτος,» του είπε ο Οδυσσέας, σημαδεύοντάς τον. 
  Ο άντρας δεν έφερε αντίρρηση, και τον ακολούθησαν ξανά. 
  Κατέβηκαν τη σκάλα, επάνω στην οποία τα πόδια τους έκαναν έναν 
χαρακτηριστικό μεταλλικό ήχο, και έφτασαν σ’ένα στρογγυλό πέτρινο 
δωμάτιο. Τριγύρω υπήρχαν παράθυρα, που ήταν ανοιχτά· και από τα 
παράθυρα φαινόταν η πόλη από κάτω τους. Από κάτω τους! Σαν να 
μην είχαν μόλις κατεβεί μέσα σε μια τρύπα του εδάφους, αλλά να είχαν 
ανεβεί στον ψηλότερο πύργο ετούτης της περιοχής. 
  «Τι συμβαίνει εδώ;» μούγκρισε ο Οδυσσέας· και ήταν έτοιμος πάλι να 
υψώσει το πιστόλι του και να απειλήσει τον άντρα με το κομμένο χεί-
λος– 
  Μια φωνή, όμως, τον πρόλαβε. 
  «Τους έφερες, Κάποιε. Εύγε, εύγε, παιδί μου! Τελικά, είσαι χρήσιμος 
και για κάτι.» 
  Ο Ανδρόνικος στράφηκε, για να δει έναν άντρα να βγαίνει από μια 
είσοδο την οποία δεν είχε προσέξει πριν. Ήταν ντυμένος μ’ένα μαύρο 
κοστούμι, το οποίο είχε ψηλό γιακά και φαρδιά μανίκια. Στη μέση του 
δενόταν μια αργυρή ζώνη. Στα πόδια του φορούσε γυαλιστερά παπού-
τσια. 
  Ήταν γέρος, πράγμα το οποίο φαινόταν από τις βαθιές ρυτίδες στο 
πρόσωπό του και από τα κάτασπρα, μακριά του γένια. Τα μαλλιά του 
ήταν κουρεμένα κοντά. Τα φρύδια του ήταν μεγάλα, και πετούσαν. Το 
δέρμα του ήταν λευκό με απόχρωση του ροζ. 
  Παρά τη φανερά μεγάλη ηλικία του, δε βάδιζε σαν γέροντας, αλλά 
ευθυτενής και χωρίς να έχει ανάγκη από κάποιο στήριγμα. 
  Ο άντρας που είχε φέρει εδώ τον Ανδρόνικο και τους συντρόφους του 
έκανε μια υπόκλιση μπροστά στον άντρα με τα λευκά μούσια. «Ευχα-
ριστώ για τα καλά σου λόγια, Μεγάλε Αφέντη Δαίδαλε,» είπε, δίχως 
κανένα ίχνος ειρωνείας στη φωνή του. 



52  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Δαίδαλος τον αγνόησε. «Πρίγκιπα Ανδρόνικε,» είπε, «σε καλωσορί-
ζω στο φτωχικό μου.» Και, πλησιάζοντας, έδωσε το χέρι του στον Πρί-
γκιπα. 
  Εκείνος το πήρε και το έσφιξε, διαπιστώνοντας ότι ήταν δυνατό. «Ευ-
χαριστώ,» αποκρίθηκε. «Θα ήθελα, όμως, να ξέρω ποιος πραγματικά 
είστε.» Ο γέρος τού είχε μιλήσει στον ενικό· εκείνος, όμως, έβρισκε ότι 
δεν μπορούσε να κάνει το ίδιο. 
  Τα μεγάλα φρύδια του Δαίδαλου υψώθηκαν. «Δε σας είπε ο Κάποιος; 
Είμαι ο Δαίδαλος.» 
  «Ναι,» παραδέχτηκε ο Ανδρόνικος, «αυτό μάς το είπε…» 
  «Τότε, τι άλλο χρειάζεται να ξέρετε;» 
  «Για να είμαι ειλικρινής, δε γνώριζα τίποτα για εσάς ή για τη… Χώρα 
σας μέσα στη Μακρόπολη.» 
  «Δε με εκπλήσσει,» είπε ο Δαίδαλος. «Η Απαστράπτουσα είναι μακριά, 
και είμαι βέβαιος πως έχεις πολλά που σε απασχολούν, Πρίγκιπά μου.» 
  «Είστε, λοιπόν, ο άρχοντας αυτού του τόπου;» θέλησε να μάθει ο Αν-
δρόνικος. «Ο πραγματικός άρχοντας και της Μακρόπολης, ίσως;» 
  Ο Δαίδαλος κούνησε το κεφάλι. «Ούτε το ένα ούτε το άλλο. Είμαι μο-
νάχα ο δημιουργός της Χώρας μου. Η Μακρόπολη αναπτύχθηκε πολύ 
μετά.» 
  Ο Ανδρόνικος συνοφρυώθηκε, παραξενεμένος. «Μα, η Μακρόπολη 
είναι πολύ παλιά πόλη… Υπάρχει εδώ και αιώνες.» 
  «Ναι, πράγματι–» 
  «Μας κοροϊδεύεις;» παρενέβη ο Οδυσσέας. «Αποκλείεται να ζεις από 
τότε!» 
  «Πώς ζω, λοιπόν, αγαπητέ μου φίλε; Πώς, αφού αποκλείεται;» 
  «Μας λες ψέματα,» είπε ο Οδυσσέας. «Κι ετούτο το δωμάτιο» –έδειξε 
το χώρο γύρω τους με μια κίνηση του αριστερού του χεριού– «πρέπει 
να είναι φτιαγμένο με κάποια μαγεία. Πρέπει να είναι ψευδαίσθηση. 
Δεν μπορεί να βρισκόμαστε πάνω από την πόλη· μόλις κατεβήκαμε 
μέσα σε μια τρύπα!» 
  Ο Δαίδαλος γέλασε. «Κι όμως,» τόνισε, υψώνοντας τα φρύδια του, 
«είμαστε πάνω από την πόλη. Ή, μάλλον, πάνω από τη Χώρα μου. Κοι-
τάξτε πιο προσεκτικά από κάποιο παράθυρο. Τι μπορείτε να δείτε;» 
  Πλησίασαν ένα παράθυρο και κοίταξαν· ο Οδυσσέας έριχνε, συγχρό-
νως, ματιές πάνω απ’τον ώμο του, γιατί δεν εμπιστευόταν ετούτο τον 
παράξενο μάγο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  53 

 

 

  «Τι βλέπετε;» τους παρότρυνε να μιλήσουν ο Δαίδαλος. «Τι βλέπετε;» 
  «Η πόλη…» είπε ο Ανδρόνικος. «Δεν πρέπει ετούτη να είναι ολόκληρη 
η πόλη.» 
  «Φυσικά και όχι. Είναι μόνο η Χώρα μου. Βρισκόμαστε πάνω από τη 
Χώρα μου, και μόνο.» 
  Ο Οδυσσέας στράφηκε να τον αντικρίσει. «Πώς είναι δυνατόν;» 
  Ο Δαίδαλος τον ατένισε αυστηρά. «Είσαι, λοιπόν, από τους ανθρώ-
πους που δεν έχουν ποτέ βγει από τη διάστασή τους; Δεν έχεις ταξιδέ-
ψει έξω από την Απολλώνια;» 
  «Ασφαλώς και έχω. Είμαι Πρόμαχος της Επανάστασης!» αποκρίθηκε 
ο Οδυσσέας με κάποια περηφάνια. Ναι, συλλογίστηκε, ενστικτωδώς, ο 
Ανδρόνικος, παρατηρώντας τη φωτιά στη φωνή του, γι’αυτό σ’έχω στο 
πλευρό μου: γιατί το ξέρω πως θα αγωνιστείς μέχρι το τέλος, ό,τι κι αν 
συμβεί· κι αν τύχει να πεθάνεις, θα είσαι περήφανος που πεθαίνεις υπη-
ρετώντας εμένα και το σκοπό της Επανάστασης. 
  «Τότε,» είπε ο Δαίδαλος, «γιατί εκπλήσσεσαι; Βρισκόμαστε σε μια 
διάσταση που συνυπάρχει με την Απολλώνια, αλλά όχι σε κάθε της ση-
μείο. Επίσης, ο χρόνος κυλά διαφορετικά εδώ: πολύ, πολύ διαφορετι-
κά· γι’αυτό κιόλας είμαι ακόμα ζωντανός. Ή, μάλλον, τούτος δεν είναι 
παρά μόνο ένας απ’τους λόγους. Ο σημαντικότερος, όμως, ίσως.» 
  «Και πώς ονομάζεται η διάσταση όπου βρισκόμαστε;» ρώτησε ο Ο-
δυσσέας. 
  «Διάσταση του Δαίδαλου.» 
  «Εσείς την έχετε δημιουργήσει;» έκανε ο Ανδρόνικος. 
  «Ναι.» Ο Δαίδαλος έπιασε τα χέρια του πίσω από την πλάτη, παρατη-
ρώντας τους τρεις επαναστάτες αντίκρυ του. 
  Ο Ανδρόνικος δεν ήξερε τι να πει, έτσι προτίμησε να μείνει σιωπηλός. 
  Ο Οδυσσέας απλά ανασήκωσε τους ώμους, και θηκάρωσε, επιτέλους, 
το πιστόλι του, κρίνοντας πως δεν υπήρχε άμεσος κίνδυνος. 
  Η Άνμα’ταρ είπε, μιλώντας για πρώτη φορά εδώ κι αρκετή ώρα: «Εί-
στε μάγος, έτσι δεν είναι;» 
  «Τι πάει να πει αυτό, νεαρή κυρία;» αποκρίθηκε ο Δαίδαλος. 
  «Δεν μπορώ να καταλάβω πώς είναι δυνατόν ένας μάγος να δημιούρ-
γησε μια διάσταση. Η μαγεία δεν δημιουργεί πράγματα που δεν υπάρ-
χουν ήδη στο σύμπαν. Αυτός είναι ένας από τους βασικούς της νό-
μους.» 



54  |  ΚΩΣΤΑΣ ΒΟΥΛΑΖΕΡΗΣ 

 

 

  «Πράγματι,» είπε ο Δαίδαλος, «αλλά τα διαμορφώνει. Μπορεί κάτι 
που είναι μακριά να το φέρει κοντά, ή μπορεί κάτι που είναι κοντά να 
το απομακρύνει. Μπορεί κάτι που είναι μεγάλο να το μικρύνει, ή κάτι 
που είναι μικρό να το μεγεθύνει. 
  »Αλλά αρκετά μ’αυτές τις θεωρίες. Απ’ό,τι καταλαβαίνω, βρίσκεστε 
εδώ για κάποιον πολύ πιο συγκεκριμένο λόγο. Έτσι δεν είναι, Πρίγκιπα 
Ανδρόνικε;» 
  «Ναι,» αποκρίθηκε ο Ανδρόνικος, και του εξήγησε ότι χρειάζονταν ένα 
όχημα, και ότι, για να το αποκτήσουν, ήταν πρόθυμοι να δώσουν δύο 
άμαξες και δύο Σερπετά που είχαν στην κατοχή τους, καθώς και κά-
ποια επιπλέον χρήματα, αν ήταν ανάγκη. 
  «Ο Πρίγκιπας Ανδρόνικος, ο Αντιβασιλέας της Απολλώνιας, θέλει να 
παζαρέψει για ένα απλό ενεργειακό όχημα;» είπε ο Δαίδαλος. «Γιατί 
δεν το επιτάσσει από τις Αρχές της Μακρόπολης;» 
  «Υπάρχει λόγος–» 
  «Προσπαθείς να κρυφτείς. Αλλά από ποιον;» 
  «Εσύ, αλήθεια, πώς μας εντόπισες;» παρενέβη ο Οδυσσέας. 
  «Βρίσκεστε στη Χώρα μου· τι ερώτηση είναι αυτή, αγαπητέ μου φί-
λε;» αποκρίθηκε ο Δαίδαλος, μ’ένα αχνό μειδίαμα να διακρίνεται μέσα 
απ’τα λευκά του γένια. Ύστερα, έστρεψε πάλι το βλέμμα του στον Αν-
δρόνικο. Τα μάτια του ήταν γκρίζα και γυαλιστερά, σαν ενεργειακά 
φορτισμένο μέταλλο. «Ποιος σε καταδιώκει, Πρίγκιπα Ανδρόνικε, μέσα 
στο ίδιο σου το βασίλειο; Είναι αλήθεια αυτά που έχω ακούσει;» 
  «Τι έχετε ακούσει;» 
  «Ότι ο αδελφός σου, Πρίγκιπας Λούσιος, έχει σφετεριστεί τον Κυανό 
Θρόνο, και ότι έχει συγκεντρώσει μια σέκτα γύρω του, της οποίας οι 
στόχοι είναι αμφίβολοι και, πιθανώς, επικίνδυνοι.» 
  «Δεν είμαι βέβαιος,» αποκρίθηκε ο Ανδρόνικος. «Δεν το έχω δει με τα 
ίδια μου τα μάτια. Έλειπα απ’την Απολλώνια και, πριν από ένα μήνα 
περίπου, επέστρεψα, ερχόμενος από τη Χάρνταβελ.» 
  «Από τη Χάρνταβελ, ε; Πλέοντας πάνω στον Μαύρο Ποταμό, να υπο-
θέσω;» 
  Ο Ανδρόνικος ένευσε. 
  «Και γιατί δεν είσαι ακόμα στην Απαστράπτουσα;» 
  «Δεχτήκαμε σαμποτάζ, και αναγκαστήκαμε να εγκαταλείψουμε το 
σκάφος μας. Από τότε κινούμαστε κρυφά μέσα στην Απολλώνια, γιατί 
είμαστε βέβαιοι ότι κάποιος μάς καταδιώκει, έχοντας κατασκόπους 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  55 

 

 

του σε διάφορα σημεία –κι αυτός ο κάποιος δε νομίζω ότι είναι η πρώ-
ην σύζυγός μου.» 
  «Επομένως,» είπε ο Δαίδαλος, «πρέπει, όντως, να είναι ο Πρίγκιπας 
Λούσιος. Γνωρίζεις τι λένε για τη σέκτα που έχει συγκεντρωθεί γύρω 
του, Πρίγκιπα Ανδρόνικε;» 
  «Δεν έχω καταφέρει να μάθω όσα θα ήθελα,» παραδέχτηκε ο Ανδρό-
νικος. 
  «Λένε πως, μέσα στους κόλπους της, κρύβει ιερείς του Μαύρου Νάρ-
ζουλ–» 
  «Αδύνατον! Ο Λούσιος ποτέ δε θα επέτρεπε κάτι τέτοιο–» 
  Ο Δαίδαλος γέλασε. 
  Η όψη του Ανδρόνικου αγρίεψε. «Ο αδελφός μου δεν είναι υπηρέτης 
του Μαύρου Νάρζουλ!» 
  «Ωστόσο, προσπαθεί να σε σκοτώσει!» Η φωνή του Δαίδαλου ήταν 
σκληρή. 
  «Δεν είμαι σίγουρος ακόμα.» 
  «Ποιος θα μπορούσε να είναι, λοιπόν; Ποιος άλλος από αυτόν που κά-
θεται τώρα στον Κυανό Θρόνο, ενώ εσύ λείπεις; Ποιος άλλος από αυ-
τόν που έχουμε ακούσει ότι έχει κάνει τόσες αλλαγές στην πολιτική 
οργάνωση της Απολλώνιας; Ποιος άλλος από αυτόν που γύρω του έχει 
σχηματίσει μια κάστα φανατικών υποστηρικτών; Ο αδελφός σου, Πρί-
γκιπα Ανδρόνικε, ίσως να μην είναι ο άνθρωπος που πιστεύεις.» 
  «Θα το ανακαλύψω, αν είναι έτσι,» είπε, πεισματάρικα, ο Ανδρόνικος. 
«Μπορείτε τώρα να μας βοηθήσετε, ή όχι;» 
  «Δυστυχώς,» αποκρίθηκε ο Δαίδαλος, «δεν έχω οχήματα για να σας 
δώσω, ούτε μπορώ να προστάξω κάποιον να σας δώσει ένα: δεν είμαι 
ο άρχοντας της Χώρας μου, όσο παράξενο κι αν ακούγεται· είμαι μονά-
χα ο δημιουργός της. Ωστόσο, μπορώ να σας κατευθύνω στον κατάλ-
ληλο άνθρωπο· κι ελπίζω, Πρίγκιπα Ανδρόνικε, να μην παρεξηγήσεις 
το γεγονός ότι είναι πρόσωπο που δεν σέβεται και τόσο τους νόμους 
του βασιλείου σου, ή, τουλάχιστον, ορισμένους από αυτούς.» 
  «Ετούτη τη στιγμή, δεν έχω την πολυτέλεια να κυνηγήσω παρανό-
μους, κύριε Δαίδαλε. Έχω, όμως, την ανάγκη –και την επιθυμία– να 
ξεσκεπάσω και να καταστρέψω προδότες.» 
  «Πολύ καλά, τότε,» είπε ο Δαίδαλος· «δε νομίζω να έχεις παράπονο 
από το άτομο που έχω υπόψη μου. 



56  |  ΚΩΣΤΑΣ ΒΟΥΛΑΖΕΡΗΣ 

 

 

  »Ωστόσο,» πρόσθεσε, «προτού φύγετε από εδώ, πιστεύω πως θα ή-
ταν συνετό να περιποιηθώ τα τραύματά σας. Τα δαγκώματα από σκύ-
λους μπορεί να προκαλέσουν άσχημες μολύνσεις· και, ασφαλώς, δεν 
είναι ευχάριστο να έχεις μια σφαίρα φυτεμένη μέσα στο χέρι σου, ακό-
μα κι αν είναι μικρή σφαίρα πιστολιού.» 
  «Φαίνεται πως ξέρεις και πώς ακριβώς τραυματιστήκαμε…» σχολίασε 
ο Οδυσσέας. 
  «Την ίδια συζήτηση θα κάνουμε;» αποκρίθηκε ο Δαίδαλος, μοιάζοντας 
λιγάκι ενοχλημένος. «Απ’αυτά τα παράθυρα,» ύψωσε το χέρι του για 
να δείξει μερικά, «μπορώ να δω τα πάντα μέσα στη Χώρα μου. Τα πά-
ντα.» 
  Στράφηκε σε μια είσοδο του δωματίου, την οποία ο Ανδρόνικος πάλι 
δεν είχε προσέξει πριν· ή, μάλλον, ήταν σίγουρος πως πριν δεν υπήρχε. 
Ή, μήπως, υπήρχε, και τώρα απλά νόμιζε ότι πριν δεν υπήρχε; Βλεφά-
ρισε, μπερδεμένος. 
  Ο Δαίδαλος έβγαλε ένα λεπτό σφύριγμα απ’τα χείλη του, και μια αν-
θρωπόμορφη οντότητα ξεπρόβαλε από την είσοδο. Ήταν μετρίου α-
ναστήματος και ντυμένη μ’έναν φαρδύ χιτώνα. Το πρόσωπό της ήταν 
κενό: δεν είχε ούτε μάτια, ούτε μύτη, ούτε στόμα. Στο κεφάλι της υ-
πήρχε ένα μεταλλικό καπέλο, που έμοιαζε να είναι ένα με το πετσί της. 
Το δέρμα της ήταν λευκό με μια μεταλλική απόχρωση, ακριβώς όπως 
το δέρμα του Ανδρόνικου και του Οδυσσέα ήταν λευκό αλλά με μια ροζ 
απόχρωση. Η φιγούρα δεν ήταν ξεκάθαρο αν ήταν αρσενική ή θηλυκή. 
  Ο Δαίδαλος τής μίλησε σε μια ακαταλαβίστικη γλώσσα. 
  Ο Ανδρόνικος κοίταξε ερωτηματικά την Άνμα’ταρ, μήπως η μάγισσα 
καταλάβαινε· εκείνη, όμως, ανασήκωσε τους ώμους, φανερώνοντας 
την άγνοιά της. 
  «Ο υπηρέτης μου θα περιποιηθεί τα τραύματά σας,» είπε ο Δαίδαλος, 
καθώς η απρόσωπη μορφή ζύγωνε τον Απολλώνιο Πρίγκιπα. 
  Ο Ανδρόνικος δεν απομακρύνθηκε, και εκείνη έλυσε τον νάρθηκα που 
είχε φτιάξει ο Οδυσσέας από το σχισμένο του πουκάμισο. Κράτησε το 
χτυπημένο χέρι του Πρίγκιπα με το ένα δικό της –το άγγιγμά της ήταν 
ψυχρό, σαν το άγγιγμα μετάλλου–, και το άλλο της χέρι υψώθηκε πά-
νω απ’το τραύμα του. Τα δάχτυλα του χεριού μετασχηματίστηκαν: 
έγιναν μια λαβίδα, η οποία χώθηκε επιδέξια μέσα στην πληγή –ο Αν-
δρόνικος γρύλισε από τον πόνο, αλλά καταλάβαινε ότι δεν ήταν κάτι 
που η παράξενη οντότητα έκανε επίτηδες– και τράβηξε έξω τη σφαίρα, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  57 

 

 

για να την κρύψει στις πτυχές του χιτώνα της. Στη συνέχεια, το χέρι 
της οντότητας μετασχηματίστηκε ξανά: μετατράπηκε σε μια μεγάλη 
παλάμη, δίχως δάχτυλα: σ’έναν δίσκο, τον οποίο έθεσε μερικά εκατο-
στά πάνω απ’το τραύμα του Ανδρόνικου, και ο Πρίγκιπας αισθάνθηκε 
ένα θερμό κύμα να προέρχεται από αυτόν, ευχάριστο και καταπραϋ-
ντικό. Όταν η οντότητα πήρε το χέρι της από την πληγή του Ανδρόνι-
κου, μια εφελκίδα είχε δημιουργηθεί εκεί. 
  «Πώς αισθάνεστε, Πρίγκιπά μου;» ρώτησε, καχύποπτα, ο Οδυσσέας. 
  Φοβάται ότι ίσως να πέρασαν κάποια επικίνδυνη ουσία στον οργανι-
σμό μου, σκέφτηκε ο Ανδρόνικος. Αλλά ο φόβος του είναι αβάσιμος. Αν 
ο Δαίδαλος ήθελε να τους βλάψει, σίγουρα, θα μπορούσε να το κάνει 
με κάποιον άλλον, πιο γρήγορο και πιο αποτελεσματικό τρόπο. Εξάλ-
λου, βρίσκονταν μέσα σε μια διάσταση που ήταν αποκλειστικά δικό 
του δημιούργημα. 
  «Πολύ καλύτερα από πριν,» απάντησε ο Ανδρόνικος στον Πρόμαχο. 
  Κι ύστερα, η απρόσωπη οντότητα ζύγωσε τον Οδυσσέα. Το χέρι της 
μετατράπηκε πάλι σε δίσκο και κινήθηκε πάνω απ’τα τραύματα του 
ποδιού του, καταπραΰνοντάς τα. 
  «Ελπίζω να σας βοήθησα,» είπε ο Δαίδαλος. 
  «Είμαστε υπόχρεοι, κύριε Δαίδαλε,» αποκρίθηκε ο Ανδρόνικος. 
  «Ανοησίες. Εγώ σού είμαι υπόχρεος, Πρίγκιπα Ανδρόνικε, αν και ίσως 
να μην το αντιλαμβάνεσαι.» 
  «Οφείλω να ομολογήσω πως δεν έχω ιδέα για τι πράγμα μιλάτε.» 
  «Η Απολλώνια είναι ελεύθερη. Τι άλλο λόγο χρειάζεται να έχω για να 
σου είμαι υπόχρεος;» 
  «Είχατε προβλήματα με τους ανθρώπους της Παντοκράτειρας;» ρώ-
τησε ο Ανδρόνικος. 
  «Με τους ανθρώπους της, όχι, δεν είχα κανένα πρόβλημα,» δήλωσε ο 
Δαίδαλος. «Με τις δυνάμεις, όμως, που υπηρετεί… ναι, μ’αυτές είχα 
πρόβλημα. Με θεωρούσαν επικίνδυνο.» 
  «Ποιες δυνάμεις;» 
  «Πρίγκιπα Ανδρόνικε, ήσουν σύζυγός της· θα έπρεπε να ξέρεις.» 
  Να ξέρω τι; Η Παντοκράτειρα δεν υπηρετεί κανέναν παρά μόνο τον 
εαυτό της! 
  Ο Δαίδαλος μειδίασε, αχνά, παρατηρώντας την απορία στην όψη του 
Ανδρόνικου. «Αναμφίβολα, θα έχεις δει τους Υπερασπιστές της, σω-
στά;» 



58  |  ΚΩΣΤΑΣ ΒΟΥΛΑΖΕΡΗΣ 

 

 

  «Ασφαλώς.» 
  «Τους έχεις δει ποτέ και χωρίς την πανοπλία τους;» 
  Ο Ανδρόνικος κούνησε το κεφάλι, εξακολουθώντας να είναι παραξε-
νεμένος. «Όχι.» 
  «Γνωρίζεις τα ονόματά τους;» 
  «Όχι.» 
  «Γνωρίζεις από πού έρχονται;» 
  «Όχι. Αλλά τι νόημα έχουν αυτές οι ερωτήσεις;» 
  «Οι Υπερασπιστές είναι πολύ πιο επικίνδυνοι απ’ό,τι φαντάζεσαι, 
Πρίγκιπα Ανδρόνικε.» 
  «Το ξέρω πως είναι άκρως επικίνδυνοι· δεν είστε ο πρώτος άνθρωπος 
που το έχει παρατηρήσει. Ωστόσο,» πρόσθεσε, «φαίνεται να υπονοείτε 
πως είναι και κάτι περισσότερο απ’ό,τι δείχνουν…» Και φαίνεται, επί-
σης, να υπονοείτε ότι η Παντοκράτειρα υπηρετεί αυτούς… το οποίο εί-
ναι, αναμφίβολα, αστείο! 
  «Είμαι βέβαιος γι’αυτό, Πρίγκιπά μου. Γιατί ήρθαν εδώ, στη διάστασή 
μου –εισέβαλαν όπως δεν έχει κανείς εισβάλει ποτέ–, και με απείλη-
σαν. Είχαν το θράσος να με απειλήσουν, μέσα στον ίδιο μου το χώρο!» 
Τα μάτια του Δαίδαλου άστραψαν με ξαφνική οργή. 
  «Η Παντοκράτειρα και όσοι την υπηρετούν θα ηττηθούν, κύριε Δαί-
δαλε,» είπε ο Ανδρόνικος. «Αυτός είναι ο όρκος που έχω πάρει· και δε 
θα ησυχάσω μέχρι το σύμπαν να είναι ξανά ελεύθερο.» 
  Ο Δαίδαλος τον ατένισε σκεπτικά, σαν ο Πρίγκιπας να είχε μόλις προ-
τείνει τη λύση ενός αδιανόητα δύσκολου γρίφου. Ύστερα, είπε: «Εις το 
επανιδείν, λοιπόν,» και έδωσε πάλι το χέρι του στον Ανδρόνικο. «Ο 
Κάποιος θα σας οδηγήσει εκεί όπου μπορείτε να προμηθευτείτε το ό-
χημα που θέλετε.» Κοίταξε τον άντρα με το κομμένο χείλος. «Θυμάσαι 
το δρόμο, έτσι;» 
  «Ασφαλώς, Μεγάλε Αφέντη Δαίδαλε.» 
  Ο Δαίδαλος μισόκλεισε το ένα του μάτι, λυγίζοντας το μεγάλο, άσπρο 
φρύδι από πάνω. «Ακολουθήστε τον. Δεν είναι τόσο χαζός όσο φαίνε-
ται· το εγγυώμαι προσωπικά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  59 

 

 

 

6 
 
 
Όταν βγήκαν πάλι στους δρόμους της Χώρας του Δαίδαλου, διαπίστω-
σαν ότι ήταν σχεδόν ξημερώματα. Ο μάγος, λοιπόν, δεν είχε πει ψέμα-
τα, όταν υποστήριξε ότι, στη διάστασή του, ο χρόνος κυλούσε διαφο-
ρετικά απ’ό,τι στην Απολλώνια. 
  Φαίνεται σα να μείναμε ώρες ολόκληρες εκεί μέσα, ενώ δεν πρέπει να 
μείναμε παραπάνω από ένα τέταρτο της ώρας, σκέφτηκε ο Ανδρόνικος. 
  «Ελάτε από δω!» τους είπε ο Κάποιος. «Ελάτε από δω!» 
  Και τους οδήγησε ξανά στην αποθήκη με τα μεγάλα, μεταλλικά, κυ-
λινδρικά δοχεία. Ετούτη τη φορά, δε συνάντησαν τις δύο γυναίκες 
φρουρούς, αλλά δύο άντρες, οι οποίοι ήταν ντυμένοι παρόμοια και βα-
στούσαν κι αυτοί καραμπίνες. Είχαν κι οι δυο τους μαύρο δέρμα σαν το 
μελάνι, και του ενός τα μαλλιά ήταν γαλανά, ενώ του άλλου πράσινα. 
Δεν αντέδρασαν όπως τις γυναίκες: δεν ύψωσαν αμέσως τα όπλα τους, 
σημαδεύοντάς τους. Ρώτησαν τον υπηρέτη του Δαίδαλου τι ήθελε, κι 
εκείνος αποκρίθηκε: 
  «Οι άνθρωποι που φέρνω μαζί μου,» τους έδειξε με τον αντίχειρά του, 
καθώς εκείνοι στέκονταν πίσω του, «θέλουνε να κάνουν μια ανταλλα-
γή. Θα δώσουν μερικά δικά τους πράματα για να πάρουν ένα όχημα. 
Φωνάξτε την κυρά σας.» 
  «Δε βλέπεις τι ώρα είναι, ρε βλάκα;» αποκρίθηκε, κοφτά, ο γαλανο-
μάλλης φύλακας. «Η Ρωξάνη κοιμάται.» 
  «Οι φίλοι μου βιάζονται.» 
  «Να σταματήσουν να βιάζονται.» Ο άντρας άναψε τσιγάρο, ακου-
μπώντας την πλάτη του σ’ένα απ’τα μεταλλικά δοχεία. 
  «Ο Μεγάλος Αφέντης επιμένει,» τόνισε ο Κάποιος, στενεύοντας τα 
μάτια. 
  Ο γαλανομάλλης άντρας ύψωσε το βλέμμα, για να κοιτάξει ερευνητι-
κά τον Ανδρόνικο, τον Οδυσσέα, και την Άνμα’ταρ. Ο Απολλώνιος Πρί-
γκιπας δεν μπορούσε να καταλάβει αν ο φύλακας τον αναγνώριζε. 
Τουλάχιστον, δεν έδειχνε να τον αναγνωρίζει. Κι αυτό ήταν, αναμφίβο-



60  |  ΚΩΣΤΑΣ ΒΟΥΛΑΖΕΡΗΣ 

 

 

λα, το καλύτερο· όσο λιγότεροι άνθρωποι ήξεραν για την παρουσία 
του εδώ, τόσο πιο ασφαλείς θα ήταν εκείνος κι οι σύντροφοί του. 
  «Καλώς,» είπε, τελικά, ο γαλανομάλλης άντρας, πετώντας κάτω το 
τσιγάρο του και σβήνοντάς το με το πόδι. «Θα τη φωνάξω.» Και έφυγε. 
  Ο υπηρέτης του Δαίδαλου στράφηκε στον Ανδρόνικο και τους συ-
ντρόφους του. «Βλέπετε; Κανένα πρόβλημα!» είπε, χαμογελώντας, και 
κάνοντας το πάνω χείλος του να χωριστεί ξανά με αποκρουστικό τρό-
πο. 
  Όταν ο γαλανομάλλης φύλακας επέστρεψε, δεν ήταν μόνος. Μαζί του 
ήταν άλλοι τρεις άντρες και δύο γυναίκες. Η μία από τις γυναίκες βάδι-
ζε πρώτη και έδειχνε νάναι αρχηγός τους. Επίσης, ήταν η μόνη που δεν 
κρατούσε όπλο. Ήταν ψηλή και λιγνή, αλλά μυώδης· είχε μακριά, ξαν-
θά μαλλιά, που έπεφταν λυτά και αχτένιστα στην πλάτη της· και φο-
ρούσε μια εφαρμοστή, μαύρη μπλούζα, ένα δερμάτινο, καφετί παντε-
λόνι, και μπότες. Στη ζώνη της ήταν θηκαρωμένο ένα πιστόλι. Το πρό-
σωπό της ήταν στρογγυλό, και είχε στενά, παρατηρητικά μάτια· στο 
αριστερό της μάγουλο φαινόταν μια παλιά ουλή. 
  «Ποιοι είστε;» ρώτησε, κοιτάζοντας πίσω από τον Κάποιο, δίχως να 
τους χαιρετήσει ή να συστηθεί. 
  «Εσύ πρέπει να είσαι η Ρωξάνη…» είπε ο Ανδρόνικος. 
  «Δεν άκουσες την ερώτησή μου;» 
  «Την άκουσα–» 
  «Τότε, απάντησέ μου. Δε σηκώνομαι μες στη μαύρη νύχτα για τον κα-
θένα.» 
  Ο Ανδρόνικος μειδίασε κάτω απ’τη σκιά του πλατύγυρου καπέλου 
του. «Δεν είμαι ο καθένας. Ο Δαίδαλος με έστειλε εδώ. Μου είπε ότι θα 
έβρισκα κάποιον πρόθυμο να κάνει μια ανταλλαγή μαζί μου. Χρειάζο-
μαι ένα όχημα–» 
  «Και ποιο είναι τ’όνομά σου;» ρώτησε πάλι, επίμονα, η γυναίκα, που 
δεν μπορεί να ήταν άλλη από τη Ρωξάνη, την κυρά ετούτου του μέ-
ρους. 
  «Το όνομά μου δεν έχει σημασία–» 
  «Λυπάμαι, τότε. Κάνω παζάρια μόνο μ’ανθρώπους που τ’όνομά τους 
έχει σημασία,» είπε η Ρωξάνη, και τους έστρεψε τα νώτα, για να φύγει. 
  «Ο Μεγάλος Αφέντης επιμένει!» τόνισε ο Κάποιος. 
  Η Ρωξάνη δεν απομακρύνθηκε, αλλά δεν στράφηκε και να τον κοιτά-
ξει. «Τότε, πες του να στείλει κάποιον που τ’όνομά του έχει σημασία.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  61 

 

 

  Ο Κάποιος ψιθύρισε στον Ανδρόνικο: «Μην την παρεξηγείς· πάντα 
έτσι είναι όταν την ξυπνάνε!» Η αναπνοή του δεν ήταν πιο ευχάριστη 
από την όψη του, διαπίστωσε ο Απολλώνιος Πρίγκιπας. 
  Ο Ανδρόνικος αναστέναξε. Και είπε στη Ρωξάνη: «Θα σου πω το όνο-
μά μου, αν διώξεις τους φρουρούς σου.» 
  Εκείνη γέλασε, και στράφηκε να τον κοιτάξει. «Τι είν’αυτό; Κάποιου 
είδους παγίδα;» 
  Ο Ανδρόνικος δεν απάντησε στο προφανές. Σταύρωσε μονάχα τα χέ-
ρια του στο στήθος και περίμενε τη δική της απάντηση. 
  Η Ρωξάνη άργησε ν’αποκριθεί, αλλά, τελικά, είπε: «Εντάξει, επειδή 
μου έχεις κινήσει την περιέργεια. Αλλά θα πρέπει κι εσύ να διώξεις 
τους φρουρούς σου.» Υψώνοντας το χέρι της, έδειξε τον Οδυσσέα και 
την Άνμα’ταρ. 
  «Σύμφωνοι,» είπε ο Ανδρόνικος. 
  «Πρίγκιπά μου,» του ψιθύρισε ο Οδυσσέας, «δε νομίζω ότι αυτό είναι 
συνετό. Άλλωστε, όλη ετούτη η αποθήκη είναι δική της.» 
  «Χρειαζόμαστε, όμως, το όχημα,» του αποκρίθηκε ο Ανδρόνικος, στον 
ίδιο τόνο. 
  Η Ρωξάνη είπε, προτού ο Οδυσσέας προλάβει να συνεχίσει τη διαφω-
νία του: «Ακολούθησέ με.» Και βάδισε ανάμεσα σε δύο μεγάλα κυλιν-
δρικά δοχεία, κάνοντας νόημα στους φρουρούς της να μείνουν πίσω. 
  Ο Ανδρόνικος την ακολούθησε, και σύντομα βρέθηκαν μόνοι, σ’ένα 
σκιερό σημείο της αποθήκης. 
  «Ποιος είσαι, λοιπόν, και κρύβεσαι;» τον ρώτησε η Ρωξάνη, βάζοντας 
το ένα της χέρι στη μέση κι ακουμπώντας την παλάμη του άλλου επά-
νω σ’ένα απ’τα κυλινδρικά δοχεία. 
  Ο Ανδρόνικος έβγαλε το καπέλο του, αφήνοντάς την να τον παρατη-
ρήσει. 
  Εκείνη ήταν έτοιμη να μιλήσει, μάλλον για να του ζητήσει πάλι να της 
αποκαλύψει το όνομά του, όμως σταμάτησε τον εαυτό της. Τα στενά 
της μάτια διαστάλθηκαν, κι ύστερα στένεψαν περισσότερο. Μια παρα-
ξενεμένη όψη πέρασε από το πρόσωπό της: μια όψη έκδηλης απορίας. 
  «Ή είσαι αυτός που νομίζω,» είπε, «ή είσαι ο γαμημένος σωσίας του!» 
  «Δεν είμαι ο γαμημένος σωσίας του,» τη διαβεβαίωσε ο Ανδρόνικος. 
  Ένα λοξό μειδίαμα διαγράφηκε στο πρόσωπό της. «Μεγάλη μου τιμή, 
τότε,» είπε, και, παίρνοντας το χέρι της από το δοχείο, έκανε μια σύ-



62  |  ΚΩΣΤΑΣ ΒΟΥΛΑΖΕΡΗΣ 

 

 

ντομη υπόκλιση, μάλλον αδέξια, αφού, κατά πάσα πιθανότητα, πρέπει 
να ήταν η πρώτη υπόκλιση που έκανε στη ζωή της. 
  «Αυτό σημαίνει ότι μπορούμε να συζητήσουμε περισσότερο, ελπίζω,» 
είπε η Ανδρόνικος. 
  «Ναι… Αλλά μου φαίνεται περίεργο το γεγονός ότι έρχεστε εδώ 
κρυμμένος, Πρίγκιπά μου.» 
  «Ο λόγος που κινούμαι κρυφά αφορά εμένα και μόνο εμένα.» 
  «Καλώς,» αποκρίθηκε η Ρωξάνη. 
  «Χρειάζομαι ένα ενεργειακό όχημα,» της είπε ο Ανδρόνικος. «Κατά 
προτίμηση μεγάλο, γιατί έχω αρκετούς ανθρώπους να μεταφέρω. Εί-
μαι πρόθυμος να σου δώσω δύο άμαξες και δύο Σερπετά γι’αυτό.» 
  «Δύο άμαξες και δύο Σερπετά, ε; Μπορώ να τα δω;» 
  «Τα έχω έξω απ’την πόλη.» 
  «Εντάξει,» είπε η Ρωξάνη· «θα κάνουμε την ανταλλαγή εκεί, λοιπόν.» 
  «Θα φέρεις το όχημα μαζί σου;» 
  «Ναι. Βόρεια της πόλης. Συμφωνείτε;» 
  «Αυτή τη στιγμή,» είπε ο Ανδρόνικος, «έχω τις άμαξες και τα Σερπετά 
στα νότια· αλλά δεν υπάρχει πρόβλημα: θα τα φέρω βόρεια και θα σε 
συναντήσω εκεί.» 
  «Ίσως να μην έρθω η ίδια.» 
  «Δε με πειράζει, αρκεί να γίνει η δουλειά μου.» 
  Η Ρωξάνη ένευσε. «Θα γίνει. Και να θυμάστε, Υψηλότατε, ότι η Ρωξά-
νη της Μακρόπολης σάς εξυπηρέτησε άμεσα και όμορφα, χωρίς πολλά-
πολλά.» 
  Σκέφτεσαι να έρθεις και στην Αυλή της Απαστράπτουσας, κάποια 
στιγμή στο μέλλον, Ρωξάνη; «Δε θα το ξεχάσω.» 
 
 
 
«Υψηλότατε!» είπε ο Φαρνέλιος, βλέποντας τον Ανδρόνικο, τον Οδυσ-
σέα, και την Άνμα’ταρ να πλησιάζουν. «Πού ήσασταν τόσες ώρες; Ανη-
συχήσαμε.» 
  Ξημέρωνε· ο ήλιος της Απολλώνιας είχε αρχίσει να ξεπροβάλλει από 
την Ανατολή. 
  «Δυστυχώς, αναγκαστήκαμε να αργήσουμε, Φαρνέλιε,» είπε ο Ανδρό-
νικος, ζυγώνοντας τον χρυσόδερμο, ασπρομάλλη άντρα, ο οποίος στε-
κόταν μπροστά σε μια από τις άμαξες. Παραδίπλα, βρίσκονταν δύο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  63 

 

 

επαναστάτες, καθώς κι ένα Σερπετό, το οποίο ατένιζε ατάραχα τον 
Απολλώνιο Πρίγκιπα, ενώ το κέρατο στη μουσούδα του γυάλιζε στο 
πρώτο φως της ημέρας. «Όμως,» συνέχισε ο Ανδρόνικος, «βρήκαμε 
ακριβώς ό,τι ζητούσαμε. Το όχημά μας μας περιμένει βόρεια της Μα-
κρόπολης, οπότε καλύτερα να ξεκινήσουμε.» 
  Ο Φαρνέλιος κοίταξε το χέρι του Πρίγκιπα και το πόδι του Οδυσσέα. 
«Τραυματιστήκατε…» παρατήρησε. 
  «Ναι,» είπε ο Ανδρόνικος, «αλλά αυτό είναι μια άλλη ιστορία. Μη χά-
νουμε τώρα χρόνο.» 
  Έδεσαν τα Σερπετά στις άμαξες και τις ξεκίνησαν. Ο Ανδρόνικος μπή-
κε σε μία από αυτές μόνο για ν’αλλάξει ρούχα και μετά κατέβηκε, προ-
τιμώντας να βαδίζει, έχοντας μια κάπα ριγμένη στους ώμους του και 
την κουκούλα σηκωμένη, για να κρύβει το πρόσωπό του. Ο Οδυσσέας 
κάθισε δίπλα στη θέση του οδηγού της πρώτης άμαξας, αφού άλλαξε 
κι εκείνος ρούχα· δεν ήθελε να περπατά και να κουράζει το τραυματι-
σμένο του πόδι αχρείαστα. Η Άνμα’ταρ εξαφανίστηκε στο εσωτερικό 
της δεύτερης άμαξας, και δεν ξαναπαρουσιάστηκε· μάλλον, ήθελε κι 
εκείνη ν’αλλάξει ρούχα και να ξεκουραστεί για λίγο. 
  Διέσχισαν τα εδάφη ανατολικά της Μακρόπολης –για να έχουν τον 
ήλιο δεξιά τους και, από τη μεριά της πόλης, να μη φαίνονται σαν τί-
ποτα παραπάνω από μερικές σκοτεινές φιγούρες– και έφτασαν στα 
βόρειά της, όπου, έξω από τον κεντρικό δρόμο, τους περίμενε ένα με-
γάλο, ψηλό όχημα με μικρά παράθυρα που έμοιαζαν με φινιστρίνια. 
Αναμφίβολα, επρόκειτο για κάποιο φορτηγό. 
  Ο Ανδρόνικος υπέθετε πως ήταν σταλμένο εδώ από τη Ρωξάνη, και 
έκανε νόημα στους ανθρώπους του να σταματήσουν· ωστόσο, τους 
έκανε, επίσης, νόημα να μην πλησιάσουν. Γιατί ποτέ δεν ξέρεις… Καλύ-
τερα να είμαστε επιφυλακτικοί. Ας περιμένουμε να δούμε αν αυτοί θα 
μας πλησιάσουν πρώτοι. 
  Και, πράγματι, τους πλησίασαν. 
  Μια απ’τις πόρτες του ψηλού, τετράκυκλου οχήματος άνοιξε, και μια 
γυναίκα βγήκε, βαδίζοντας προς το μέρος του Ανδρόνικου, ο οποίος 
στεκόταν μπροστά από τους συντρόφους του και ανάμεσα στα δύο 
μεγάλα Σερπετά. 
  Την έχω ξαναδεί, δεν την έχω ξαναδεί; Ναι, φυσικά! Ήταν η μία από τις 
δύο γυναίκες που βρίσκονταν στην αποθήκη με τα κυλινδρικά δοχεία, 



64  |  ΚΩΣΤΑΣ ΒΟΥΛΑΖΕΡΗΣ 

 

 

όταν εκείνος, η Άνμα’ταρ, και ο Οδυσσέας είχαν πρωτομπεί εκεί, μαζί 
με τον Κάποιο. 
  Η γυναίκα ήταν ψηλή, με μαύρα, μακριά μαλλιά, και είχε κατάλευκο 
δέρμα. Από τον ώμο της κρεμόταν μια καραμπίνα. «Έρχομαι από τη 
Ρωξάνη,» είπε. 
  «Ναι,» ένευσε ο Ανδρόνικος. 
  «Θα πάρουμε τις άμαξες και τα Σερπετά, και θα σας δώσουμε το όχη-
μά μας.» Έδειξε το φορτηγό πίσω της με τον αντίχειρα του δεξιού της 
χεριού. 
  «Ακριβώς.» 
  Ο Ανδρόνικος έκανε νόημα στους επαναστάτες του να βγουν από τις 
άμαξες, και εκείνοι υπάκουσαν, παίρνοντας όλα τους τα πράγματα από 
μέσα. Η Άνμα’ταρ δε φορούσε πλέον το έξωμο φόρεμα που φορούσε 
μέσα στη Μακρόπολη· είχε βάλει ξανά μια μαύρη στολή παρόμοια 
μ’αυτές που φορούσαν οι Μαύρες Δράκαινες. 
  Μια ακόμα γυναίκα βγήκε από το φορτηγό, και ο Ανδρόνικος είδε 
πως κι αυτήν την αναγνώριζε. Ήταν η δεύτερη φρουρός από την απο-
θήκη με τα κυλινδρικά δοχεία: εκείνη με τα κοντά, πορφυρά μαλλιά 
και το ροζ δέρμα. 
  Οι δύο γυναίκες έλεγξαν τις άμαξες και τα Σερπετά, και ο Πρίγκιπας 
τις ρώτησε: «Είναι όλα εντάξει;» 
  Η μελαχρινή κατένευσε. «Όλα εντάξει.» 
  Ο Ανδρόνικος κι οι σύντροφοί του επιβιβάστηκαν στο μεγάλο, τετρά-
τροχο όχημα με τα μικρά παράθυρα, και διαπίστωσαν ότι στο εσωτε-
ρικό του υπήρχε αρκετός χώρος για να βολευτούν όλοι τους, χωρίς να 
είναι αναγκασμένοι να βρίσκονται ο ένας επάνω στον άλλο. Ενεργεια-
κές φιάλες ήταν αποθηκευμένες μέσα στο φορτηγό, και ο Ανδρόνικος 
έκρινε πως θα επαρκούσαν και με το παραπάνω για να τους πάνε μέ-
χρι την Απαστράπτουσα. Επιπλέον, εδώ δεν υπήρχε λόγος να δουλεύει 
η Άνμα’ταρ για να κινεί το όχημα, όπως γινόταν με τον Δύτη· το φορ-
τηγό ήταν ένα κατασκεύασμα απλής λειτουργίας, το οποίο μπορούσε 
να ενεργοποιηθεί από μόνο του, χωρίς να έχει ανάγκη τη Μαγγανεία 
Κινήσεως. 
  Ένας επαναστάτης που είχε κοιμηθεί το βράδυ κάθισε στη θέση του 
οδηγού και, σύντομα, άφησαν τη Μακρόπολη πίσω τους, καθώς ο ήλι-
ος της Απολλώνιας υψωνόταν στον ουρανό. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  65 

 

 

 

7 
 
 
Το καινούργιο τους όχημα δεν μπορούσαν παρά να το οδηγούν επάνω 
στους μεγάλους δρόμους της Απολλώνιας, γιατί, λόγω του μεγέθους 
του, δεν ήταν φτιαγμένο για να κινείται σε μικρότερους δρόμους, ούτε, 
φυσικά, ήταν φτιαγμένο για να διασχίζει άτσαλες περιοχές. Κι αυτό ο 
Ανδρόνικος το θεωρούσε ως ένα από τα μειονεκτήματά του, καθώς ο 
ίδιος θα προτιμούσε να μην πήγαινε από τους μεγάλους δρόμους, οι 
οποίοι ελέγχονταν εύκολα από κατασκόπους κάθε είδους. Από την άλ-
λη, βέβαια, ο εχθρός του –όποιος κι αν ήταν–, μάλλον, δεν τον περίμενε 
να πάει στην Απαστράπτουσα μέσα σ’ένα φορτηγό. 
  Ίσως, μάλιστα, να νομίζει πως είμαι νεκρός, σκεφτόταν, καθισμένος 
στο εσωτερικό του μεγάλου οχήματος. Ίσως να νομίζει πως, με το σα-
μποτάζ που προκάλεσε στον Δύτη, σκοτώθηκα, και εγώ και όλοι οι σύ-
ντροφοί μου. Εξάλλου, έχει περάσει ένας μήνας από τότε, κι ακόμα δεν 
έχω παρουσιαστεί δημοσίως… 
  Σύντομα, όμως, θα παρουσιαζόταν. Όταν έφτανε στην Απαστρά-
πτουσα, θα παρουσιαζόταν, και τότε… τότε, ο εχθρός του θα έπρεπε 
επίσης να παρουσιαστεί. Αν ήταν –όπως φοβόταν ο Ανδρόνικος– ο 
Λούσιος, θα έπρεπε να παρουσιαστεί. Θα έπρεπε να κινηθεί. Αλλιώς, αν 
ο Ανδρόνικος διαφωνούσε με την τακτική που είχε εκείνος ακολουθή-
σει, μπορούσε άνετα να ακυρώσει τις αποφάσεις του. 
  Ο Δαίδαλος είχε πει ότι ο αδελφός του ίσως ακόμα και να έκρυβε ιε-
ρείς του Μαύρου Νάρζουλ στους κόλπους της σέκτας που λεγόταν πως 
είχε διαμορφώσει γύρω του… Μπορεί αυτό να ήταν αλήθεια; Μπορεί 
να ήταν αλήθεια κάτι τόσο αποτρόπαιο; Γιατί ο Λούσιος να έκρυβε πο-
τέ ιερείς του Μαύρου Νάρζουλ; Ποιος θα μπορούσε να είναι ο λόγος; Ο 
Ανδρόνικος αισθανόταν απορημένος, και μπερδεμένος. 
  Και η Κορνηλία; Τι ασυνήθιστο γι’αυτήν να πάει να ερευνήσει τους βυ-
θούς της Άπατης Θάλασσας… και, μάλιστα, σε μια αποστολή που έστειλε 
ο Λούσιος στη Φλάνια, τόσο μακριά από τη Βανκάρη, όπου είναι το Δου-
κάτο της. 



66  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανδρόνικος, πραγματικά, δεν μπορούσε να δώσει καμία καλή εξή-
γηση σ’όλα τούτα. Δεν μπορούσε να δώσει ούτε καν μια λογική εξήγη-
ση. Νόμιζε ότι βρισκόταν σε άλλη διάσταση, όχι στην Απολλώνια που 
ήξερε. 
  Ο Λούσιος είχε κάνει πολιτικές αλλαγές όσο εκείνος έλειπε… 
  Ο Λούσιος είχε συγκεντρώσει μια σέκτα γύρω του… 
  Ο Λούσιος, λέγανε, είχε ουσιαστικά σφετεριστεί τον Κυανό Θρόνο… 
  Ο Λούσιος, λέγανε, έκρυβε ιερείς του Μαύρου Νάρζουλ… 
  Η Κορνηλία ερευνούσε τους βυθούς κοντά στη Φλάνια… 
  Και, μέσα στον Δύτη, ο Ανδρόνικος είχε βρει εκείνο το αλλόκοτο πλά-
σμα, που δεν είχε ιδέα τι μπορεί να ήταν. Ούτε αυτός ούτε κανένας από 
τους συντρόφους του. Μονάχα μια υποψία περνούσε απ’το μυαλό 
τους: ότι έμοιαζε με τα όντα που έρχονταν από την Απολεσθείσα Γη. 
Μια τρομακτική σκέψη. 
  Ποιος θα μπορούσε να είχε φέρει ένα πλάσμα της Απολεσθείσας Γης 
στην Άωλρυς; Το Κρήμνισμα –η δίοδος που οδηγούσε στη διάσταση η 
οποία ονομαζόταν Απολεσθείσα Γη– βρισκόταν παραπάνω από χίλια-
πεντακόσια χιλιόμετρα μακριά από την Άωλρυς! 
  Κι όμως, έπρεπε να υπάρχει κάποια εξήγηση για όλα τούτα. Κάποια 
εξήγηση που ήταν και καλή και λογική. Έπρεπε όλα, κάπως, να συνδέ-
ονταν: το πλάσμα που ήταν, πιθανώς, από την Απολεσθείσα Γη· η πα-
ράξενη συμπεριφορά της Κορνηλίας· οι πολιτικές μεταρρυθμίσεις του 
Λούσιου· ο σκιώδης εχθρός που κυνηγούσε τον Ανδρόνικο μέσα στην 
ίδια του τη διάσταση… 
 
 
 
«Πρίγκιπά μου,» είπε ο Φαρνέλιος, πλησιάζοντάς τον, «θα μπορούσα 
κάπως να βοηθήσω;» 
  Ο Ανδρόνικος καθόταν στο πάτωμα του φορτηγού, επάνω σε μια 
κουβέρτα, και τα μάτια του έμοιαζαν να κοιτάζουν κάπου αλλού. Τώ-
ρα, όμως, στράφηκαν στον Φαρνέλιο και εστιάστηκαν σ’αυτόν. «Δεν 
ξέρω,» είπε. 
  Ο Φαρνέλιος κάθισε κοντά του. «Τι σε απασχολεί;» Όταν ήταν οι δυο 
τους, πολλές φορές σταματούσε να του μιλά επίσημα, στον πληθυντι-
κό, και του μιλούσε οικεία, στον ενικό –κάτι που ο Οδυσσέας, εν αντι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  67 

 

 

θέσει, παρότι ήταν επίσης παλιός γνωστός του Ανδρόνικου, ποτέ δεν 
έκανε· ήταν πάντοτε τυπικός μαζί του. 
  «Η όλη κατάσταση,» αποκρίθηκε ο Πρίγκιπας. «Η όλη κατάσταση 
στην Απολλώνια. Μπορείς εσύ να δώσεις κάποια εξήγηση σ’όλ’αυτά, 
Φαρνέλιε; Μια εξήγηση –έστω και μια υπόθεση– θα με βοηθούσε.» 
  Ο Φαρνέλιος έσμιξε τα χείλη και έτριψε τα άσπρα του γενιά με το α-
ριστερό του χέρι. «Δυστυχώς, εξήγηση μού είναι πολύ δύσκολο να δώ-
σω. Και, μάλλον, θα πρέπει να ερευνήσουμε την κατάσταση περισσό-
τερο, προτού κάνουμε έστω και μια υπόθεση. Πιστεύω, όμως, πως η 
αρχή καλό θα ήταν να γίνει από τον αδελφό σου, Πρίγκιπά μου. Αν εί-
ναι να μιλήσεις σε κάποιον, σ’αυτόν να μιλήσεις πρώτα–» 
  «Κι αν ο Πρίγκιπας Λούσιος είναι ο άνθρωπος που προσπαθεί να μας 
σκοτώσει, πώς λέτε να αντιδράσει, κύριε Φαρνέλιε;» 
  Η φωνή δεν ήταν του Ανδρόνικου. Η Άνμα’ταρ –η οποία είχε, προφα-
νώς, κρυφακούσει την κουβέντα τους– πλησίασε. Ο Πρίγκιπας δεν την 
είχε δει να βρίσκεται κοντά, πριν, κι αναρωτήθηκε αν η μάγισσα είχε 
χρησιμοποιήσει κάποιο ξόρκι, για ν’ακούσει αυτά που έλεγαν. Όπως 
και νάχε, την εμπιστευόταν, και δε θα θύμωνε μαζί της, ακόμα κι αν 
είχε κάνει κάτι τέτοιο. 
  Η Άνμα’ταρ κάθισε δίπλα τους, μαζεύοντας τα γόνατά της και τυλίγο-
ντας τα χέρια της γύρω τους. Εξακολουθούσε να φορά τη στολή των 
Μαύρων Δρακαινών. 
  «Δεν μπορώ να γνωρίζω,» αποκρίθηκε ο Φαρνέλιος στη μάγισσα. «Ω-
στόσο, δεν πιστεύω να επιχειρήσει να βλάψει τον Πρίγκιπά μας ευθέ-
ως.» 
  «Ακόμα κι όταν έχει ολόκληρη σέκτα γύρω του;» είπε η Άνμα’ταρ. 
«Γιατί νομίζετε πως έκανε τόσες πολιτικές αλλαγές; Γιατί νομίζετε ότι 
απομάκρυνε τους υποστηρικτές του Ανδρόνικου και έφερε πλάι του 
ανθρώπους πιστούς σ’εκείνον; Εγώ, τουλάχιστον, νομίζω πως το έκανε 
για να μπορεί να κρατήσει την εξουσία, ό,τι κι αν γίνει.» 
  «Αυτό που λες δεν είναι αβάσιμο, Άνμα,» αποκρίθηκε ο Ανδρόνικος. 
«Δεν είναι καθόλου αβάσιμο. Η Ιστορία μάς έχει διδάξει ότι τέτοιου 
είδους μεταρρυθμίσεις γίνονται μόνο σε περιπτώσεις ανατροπής του 
καθεστώτος.» 
  Η μάγισσα ένευσε. «Ακριβώς, Πρίγκιπά μου. Καταλαβαίνω, βέβαια, 
ότι ο αδελφός σας είναι… ο αδελφός σας, και δε θέλετε –δεν μπορείτε–, 
έτσι απλά, να δεχτείτε πως θα στρεφόταν εναντίον σας, μα ο Δαίδαλος 



68  |  ΚΩΣΤΑΣ ΒΟΥΛΑΖΕΡΗΣ 

 

 

είχε δίκιο: τα πάντα μάς οδηγούν σ’ένα άσχημο, πολύ άσχημο, συμπέ-
ρασμα…» 
  «Τι προτείνεις, λοιπόν; Όταν φτάσουμε στην Απαστράπτουσα, πώς 
να κινηθώ;» 
  «Ίσως θα ήταν συνετό να παραμείνετε κρυμμένος για λίγο καιρό, 
Πρίγκιπά μου, και να κατασκοπεύσετε τον αδελφό σας.» 
  «Αυτό είναι αδύνατον να γίνει τώρα,» είπε ο Ανδρόνικος, «γιατί δε θα 
ξέρω ποιους ανθρώπους να εμπιστευτώ, ύστερα από τις αλλαγές που 
έχει κάνει ο Λούσιος.» 
  «Εάν δεν έχετε αρκετούς έμπιστους ανθρώπους εδώ, τότε ίσως θα 
έπρεπε να φέρουμε κάποιους,» αποκρίθηκε η Άνμα’ταρ. 
  Ο Ανδρόνικος ύψωσε ένα του φρύδι, ερωτηματικά. 
  «Επαναστάτες,» εξήγησε η μάγισσα, «από άλλες διαστάσεις–» 
  «Οι επαναστάτες που βρίσκονται εκεί δεν βρίσκονται χωρίς λόγο.» 
  «Το αντιλαμβάνομαι πολύ καλά, Πρίγκιπά μου· αλλά ετούτη είναι μια 
ειδική περίπτωση. Αν χάσουμε εσάς, χάνουμε ένα από τα σημαντικό-
τερα μέλη της Επανάστασης. Και ίσως κι ολόκληρη την Απολλώνια. 
Δεν ξέρουμε ακόμα τι σχέδια έχει στο νου του ο αδελφός σας· μπορεί 
μέχρι και νάχει συμμαχήσει με την Παντοκράτειρα.» 
  Ο Λούσιος με την Παντοκράτειρα;… σκέφτηκε ο Ανδρόνικος. Κι όμως… 
είναι απίθανο; Με τόσα που είχε δει, δεν μπορούσε πλέον να θεωρεί 
τίποτα απίθανο. Δεν αποκλειόταν, μάλιστα, η Παντοκράτειρα να είχε 
πάρει τον Λούσιο για σύζυγό της και να έκρυβαν τη συμμαχία τους, 
προς το παρόν, ώσπου να παγιδέψουν τον Ανδρόνικο. 
  Ήταν βέβαια όλα τούτα; Φυσικά και όχι. Όμως, μέχρι να μαθευόταν η 
αλήθεια, οτιδήποτε μπορούσε να ισχύει. Η πολιτική κατάσταση στην 
Απολλώνια είχε αλλάξει τόσο πολύ, που πλέον τίποτα δε θα έπρεπε να 
θεωρείται δεδομένο. 
  «Πιστεύω πως έχεις δίκιο, Άνμα,» είπε ο Ανδρόνικος. «Μάλλον, θα ή-
ταν χρήσιμο να φέρουμε μερικούς επαναστάτες στην Απολλώνια.» 
  «Πρίγκιπά μου,» είπε ο Φαρνέλιος, «έχουμε ήδη τόσους συντρόφους 
μαζί μας…» Και ήταν αλήθεια: όλοι οι επαναστάτες από το κατεστραμ-
μένο υποποτάμιο άντρο της Αλβέρια –συνολικά, είκοσι-δύο άνθρωποι– 
βρίσκονταν μέσα στο φορτηγό που τους είχε δώσει η Ρωξάνη της Μα-
κρόπολης. 
  Ωστόσο… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  69 

 

 

  «Χρειαζόμαστε κι άλλους, Φαρνέλιε,» αποκρίθηκε ο Ανδρόνικος. «Δεν 
μπορούμε να αντιμετωπίσουμε τον εχθρό μας– τον Λούσιο, γιατί αυτός 
είναι, κατά πάσα πιθανότητα, ο εχθρός μας– δεν μπορούμε να αντιμε-
τωπίσουμε τον Λούσιο με τόσους λίγους ανθρώπους· όχι όταν εκείνος 
ελέγχει τώρα ολόκληρη την Απολλώνια. 
  »Υπάρχει, όμως, ένα πρόβλημα στο σχέδιό σου, Άνμα.» 
  «Τι πρόβλημα;» 
  «Θα χρειαστεί χρόνος ώσπου να έρθουν οι επαναστάτες εδώ. Εν τω 
μεταξύ, εγώ πού θα βρίσκομαι;» 
  «Γιατί δε φεύγετε από την Απολλώνια;» 
  Ο Ανδρόνικος γέλασε πικρά, κουνώντας το κεφάλι. «Είναι ειρωνικό! 
Κινηθήκαμε κρυφά μέχρι στιγμής, προκειμένου να φτάσουμε στην 
Απαστράπτουσα, και τώρα μου προτείνεις να φύγω χωρίς να πάω ε-
κεί;» 
  «Αν υπάρχει κίνδυνος, όμως….» 
  «Πρίγκιπά μου,» είπε ο Φαρνέλιος, «εγώ εξακολουθώ να πιστεύω πως 
καλό θα ήταν να μιλήσετε με τον Λούσιο. Δεν ξέρω με τι τρόπο ακρι-
βώς, αλλά πρέπει κάπως να επικοινωνήσετε μαζί του. Ίσως οι υποθέ-
σεις μας γι’αυτόν να μην είναι σωστές. Ίσως τα πράγματα να μην είναι 
όπως φαίνονται.» 
  Ο Ανδρόνικος το σκέφτηκε. Ο Φαρνέλιος γνώριζε και εκείνον και τον 
Λούσιο από παλιά. Όπως επίσης κι ο Οδυσσέας. Ήταν κι οι δυο τους 
συναισθηματικά δεμένοι και με τον Ανδρόνικο και με τον αδελφό του. 
Και, όπως κι εγώ, είναι φυσικό να μη θέλουν να πιστέψουν ότι ο Λούσιος 
έχει στραφεί εναντίον μου, σκοπεύοντας να σφετεριστεί την εξουσία. Ή, 
τουλάχιστον, για να το πιστέψουν, χρειάζονται κάτι σοβαρότερο από 
μια απλή υποψία. 
  Και η αλήθεια είναι πως κι εγώ το ίδιο χρειάζομαι. 
 
 
 
Αν πήγαιναν από τη Μακρόπολη στην Απαστράπτουσα οδοιπορώντας, 
θα χρειάζονταν παραπάνω από έναν ακόμα μήνα μέχρι να φτάσουν. 
Με το όχημα που τους είχε δώσει η Ρωξάνη, όμως, και αλλάζοντας 
βάρδιες στο τιμόνι, δε χρειάζονταν περισσότερο από δεκατέσσερις 
ώρες· κι αυτό σήμαινε ότι θα βρίσκονταν στην Απαστράπτουσα το 
απόγευμα. 



70  |  ΚΩΣΤΑΣ ΒΟΥΛΑΖΕΡΗΣ 

 

 

  Επομένως, ο Ανδρόνικος δεν είχε πολύ χρόνο για ν’αναπτύξει τη 
στρατηγική του. Εκτός αν αποφάσιζε να επιμηκύνει επίτηδες το ταξίδι. 
Πράγμα το οποίο δε θεωρούσε συνετό, γιατί πιθανώς να είχε ήδη αρ-
γήσει. Πιθανώς κάτι πολύ άσχημο να συνέβαινε στην Απολλώνια και 
εκείνος να χρονοτριβούσε άσκοπα, αντί να προσπαθούσε να το στα-
ματήσει. 
  Μερικές ώρες μετά το μεσημέρι, είπε στον άντρα που οδηγούσε το 
όχημα τους να το σταματήσει στο πλάι του δρόμου, και ζήτησε από 
όλους να συγκεντρωθούν γύρω του, για να τους μιλήσει. Όταν συγκε-
ντρώθηκαν, τους εξήγησε ακριβώς την κατάσταση και τους είπε πώς 
είχε αποφασίσει ότι έπρεπε να κινηθούν. 
  «Θα πάω στην Απαστράπτουσα,» δήλωσε, «παρότι αντιλαμβάνομαι 
ότι ίσως να υπάρχει κίνδυνος, γιατί η Απολλώνια είναι η πατρίδα μου, 
καθώς επίσης και η καρδιά της Επανάστασης, και δεν μπορώ να την 
αφήσω στο έλεος του αδελφού μου, ή, σε περίπτωση που δεν είναι ε-
κείνος ο εχθρός μας, στο έλεος όλης ετούτης της επικίνδυνης κατά-
στασης. 
  »Εν τω μεταξύ, ορισμένοι από εσάς θα φύγετε από την Απολλώνια 
και θα πάτε να ειδοποιήσετε επαναστάτες που βρίσκονται σε άλλες 
διαστάσεις, γιατί χρειάζομαι τη βοήθειά τους. Άνμα,» είπε, στρέφοντας 
το βλέμμα του στη χρυσόδερμη γυναίκα, «αρχικά σκεφτόμουν να στεί-
λω εσένα σ’ετούτη την αποστολή, αλλά, ύστερα, σκέφτηκα ότι χρειά-
ζομαι οπωσδήποτε μια μάγισσα μαζί μου· έτσι, δεν μπορώ να σε διώ-
ξω. Και θα πρέπει να πας εσύ, Οδυσσέα.» Τώρα, έστρεψε το βλέμμα 
του στον Πρόμαχο της Επανάστασης. «Επειδή θέλω να στείλω έναν 
άνθρωπο που θεωρώ ικανό και εμπιστεύομαι πλήρως. Και τους υπό-
λοιπους, φυσικά, σας εμπιστεύομαι με τη ζωή μου, και δεν αμφισβητώ 
ούτε για μια στιγμή την αφοσίωσή σας στο σκοπό της Επανάστασης· 
όμως ο Οδυσσέας πιστεύω πως μας έχει αποδείξει την αξία του πολλές 
φορές: σε όλους μας και σ’εμένα προσωπικά.» 
  «Πρίγκιπά μου,» είπε ο Οδυσσέας, «θα προτιμούσα να ήμουν μαζί 
σας.» 
  «Το ξέρω,» αποκρίθηκε ο Ανδρόνικος. «Αλλά πρέπει να πας. Και μην 
ξεχνάς πως η αποστολή σου είναι το ίδιο σημαντική σαν να βρισκό-
σουν στο πλευρό μου. Χωρίς την υποστήριξη της Επανάστασης, δε νο-
μίζω ότι θα καταφέρω να διορθώσω την κατάσταση στην Απολλώνι-
α.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  71 

 

 

  «Κατανοητό, Πρίγκιπά μου,» ένευσε ο Οδυσσέας. 
  «Δε θα σε στείλω, όμως, μόνο,» συνέχισε ο Ανδρόνικος. «Μαζί σου θα 
έρθουν ο Ράθνης,» κοίταξε έναν ψηλόλιγνο άντρα με κατάλευκο δέρμα 
και μαλλιά και γένια γκρίζα σαν τη γούνα λύκου, «και η Νελμίρα»· το 
βλέμμα του στράφηκε σε μια ερυθρόδερμη γυναίκα με μαύρα μαλλιά 
κι ένα δικτυωτό τατουάζ στη δεξιά μεριά του προσώπου. «Αν, φυσικά, 
κι οι ίδιοι συμφωνούν.» 
  Ο Ράθνης κατένευσε. «Θα συντροφεύσω με χαρά μου τον Πρόμαχο, 
Υψηλότατε,» αποκρίθηκε με τη χαρακτηριστικά βαριά του φωνή. 
  «Δεν υπάρχει λόγος να μην πάω,» δήλωσε απλά η Νελμίρα. 
  «Καλώς,» είπε ο Ανδρόνικος, και έβγαλε από τα ρούχα του μια δερμά-
τινη θήκη. Μέσα σ’αυτή τη θήκη είχε το χαρτί του Αρίσταρχου με τον 
παράξενο κώδικα· αλλά δεν είχε μόνο αυτό: είχε κι ένα άλλο χαρτί, ε-
πάνω στο οποίο είχε γράψει ο ίδιος, πριν από λίγη ώρα. Άνοιξε τη θήκη 
και το τράβηξε έξω, δίνοντάς το στον Οδυσσέα. «Εδώ είναι τα πρόσω-
πα που πρέπει να ειδοποιήσεις.» 
  «Θα ειδοποιηθούν το ταχύτερο δυνατό, Πρίγκιπά μου· και, σύντομα, 
θα έχετε στην Απολλώνια όσους συμμάχους χρειάζεστε. Ωστόσο, πρέ-
πει να κάνω κάποιες ερωτήσεις, προτού φύγω.» 
  «Σ’ακούω, Οδυσσέα.» 
  «Κατά πρώτον, από πού θα φύγουμε; Και, κατά δεύτερον, σε ποιο μέ-
ρος θα σας συναντήσουμε, επιστρέφοντας;» 
  «Το δεύτερο, δυστυχώς, δεν είναι εύκολο να το απαντήσω,» είπε ο 
Ανδρόνικος. «Βλέποντας και κάνοντας. Το πιο λογικό, φυσικά, θα ήταν 
να με βρείτε στην Απαστράπτουσα· αλλά, δεδομένης της σημερινής 
κατάστασης στην Απολλώνια, ετούτο δεν είναι πλέον βέβαιο. 
  »Η απάντηση στο πρώτο σου ερώτημα, όμως, είναι πιο απλή: Αν κοι-
τάξεις μέσα στο χαρτί τα μέρη που σας λέω να επισκεφτείτε, θα δεις 
ότι σας συμφέρει να φύγετε από την Απολλώνια μέσω Αιθέρα.» 
  «Για να φύγουμε μέσω Αιθέρα, Πρίγκιπά μου, πρέπει να βρούμε αε-
ροσκάφος ικανό να ταξιδέψει στον Αιθέρα…» 
  «Ναι.» 
  «Μας λέτε, λοιπόν, ότι πρέπει να κατευθυνθούμε προς τον Βασιλικό 
Αερολιμένα.» 
  «Νομίζω ότι αυτή είναι η προφανής απάντηση.» 
  «Αν, όμως, τα πράγματα έχουν όπως υποθέτετε, τότε το αεροδρόμιο, 
αναμφίβολα, θα ελέγχεται.» 



72  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα πας και θα μιλήσεις στη Βικτώρια Κατήνεμη.» 
  «Κι αν δεν έχει πλέον τη θέση που είχε;» έθεσε το ερώτημα ο Οδυσσέ-
ας. 
  «Τότε, θα πρέπει να αυτοσχεδιάσετε.» 
  «Μάλιστα,» είπε ο Οδυσσέας. «Σίγουρα, πάντως, δε θα είναι η πρώτη 
φορά, Πρίγκιπά μου.» 
  Ο Ανδρόνικος μειδίασε. «Όχι, δε θα είναι.» 
  Αντάλλαξαν μια δυνατή χειραψία. 
  «Να προσέχετε, Πρίγκιπά μου. Και νάχετε τα μάτια σας ανοιχτά· εγώ, 
προσωπικά, δεν είμαι πεπεισμένος ότι ο Λούσιος φταίει για όλα.» 
  «Ούτε εγώ είμαι πεπεισμένος, Οδυσσέα, γι’αυτό πηγαίνω στην Απα-
στράπτουσα. Θα τα ξαναπούμε σύντομα, φίλε μου. Οι θεοί μαζί σου.»



 

 

 
 
 
 
 
 
 
 
 
 

Μέρος Δεύτερο 

Ο ΚΥΡΙΟΣ ΤΟΥ ΓΑΛΑΝΟΥ ΦΩΤΟΣ 



 

 

 
 
 
 
 
 
 
 
 
 
 
 
 
 
 

 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  75 

 

 

8 
 
 
Η κοπέλα αποκρίθηκε με ήπιο, ευγενικό, και επαγγελματικό τρόπο: «Η 
κυρία Βικτώρια Κατήνεμη δεν εργάζεται πλέον στον αερολιμένα, κύρι-
ε.» 
  Κατάρες! σκέφτηκε ο Οδυσσέας. Αρχίσαμε από νωρίς τα περίεργα! Τη 
Βικτώρια την ήξερε χρόνια. Δε θα μπορούσε ποτέ να πει ότι οι δύο 
τους ήταν ακριβώς φίλοι –είχαν πολύ διαφορετικά γούστα, διαφω-
νούσαν σε πάρα πολλά μικροπράγματα–, μα αναμφίβολα ήταν καλοί 
συνεργάτες, και την εμπιστευόταν πλήρως. Η Βικτώρια ήταν ανάμεσα 
στους πρώτους ανθρώπους που είχαν βοηθήσει την Επανάσταση εδώ, 
στην Απολλώνια· ανάμεσα στους πρώτους ανθρώπους που είχαν βοη-
θήσει τους Απολλώνιους να αποτινάξουν τον ζυγό της Παντοκράτει-
ρας. Και το γεγονός ότι ετούτη η κοπέλα στο γραφείο πληροφοριών 
τού έλεγε πως η Βικτώρια είχε χάσει τη θέση της του έμοιαζε με κακό-
γουστο αστείο. 
  «Δεν είναι δυνατόν…!» μούγκρισε. 
  Η κοπέλα ανοιγόκλεισε τα μάτια της με τις μεγάλες βλεφαρίδες. «Με 
συγχωρείτε;» 
  «Ποιος είναι ο Υπεύθυνος Αφίξεων και Αναχωρήσεων τώρα;» ρώτησε 
ο Οδυσσέας. 
  «Ο κύριος Αρχιτέκτων.» 
  «Αρχιτέκτων;» 
  «Μάλιστα. Νικόδημος Αρχιτέκτων. Θα επιθυμούσατε να του αφήσετε 
κάποιο μήνυμα; Διότι, αυτή τη στιγμή, λόγω της προχωρημένης ώρας, 
λείπει.» 
  Ποιος είναι αυτός ο τύπος; Ο Οδυσσέας δεν τον είχε ξανακούσει ποτέ 
του. «Πότε έγινε η αλλαγή;» 
  «Πριν από τρεις μήνες περίπου.» 
  «Για ποιο λόγο;» 
  «Φοβάμαι πως αυτή η πληροφορία είναι απόρρητη, κύριε. Αν επιθυ-
μείτε να μάθετε περισσότερα, θα πρέπει να μιλήσετε σε κάποιον υπεύ-
θυνο.» 



76  |  ΚΩΣΤΑΣ ΒΟΥΛΑΖΕΡΗΣ 

 

 

  «Την απέλυσαν;» ρώτησε ο Οδυσσέας, μην μπορώντας να κρύψει την 
έκπληξη και το θυμό από τη φωνή του. 
  «Κύριε, σας παρακαλώ,» είπε η κοπέλα. «Περιμένει τόσος κόσμος πί-
σω σας. Υπάρχει κάτι άλλο που θα θέλατε να σας πληροφορήσω;» 
  Ο Οδυσσέας έριξε μια γρήγορη ματιά πάνω απ’τον ώμο του. Πράγμα-
τι, υπήρχε μια ουρά τουλάχιστον οκτώ ανθρώπων πίσω από εκείνον, 
τον Ράθνη, και τη Νελμίρα. «Όχι,» αποκρίθηκε στην κοπέλα, 
«σ’ευχαριστώ.» Και, φεύγοντας από το γραφείο πληροφοριών, «Με 
υποχρέωσες,» μουρμούρισε μέσα απ’τα δόντια του. 
  «Αυτό σημαίνει ότι θα έχουμε πρόβλημα;» ρώτησε η Νελμίρα. 
  «Δεν ξέρω,» αποκρίθηκε ο Οδυσσέας. «Δε νομίζω. Αν και…. Τέλος πά-
ντων.» Στράβωσε τα χείλη, παίρνοντας μια έκφραση απορίας και ε-
κνευρισμού συγχρόνως. 
  «Τι είναι;» επέμεινε η Νελμίρα. 
  «Δεν είναι φυσιολογικό το γεγονός ότι έδιωξαν τη Βικτώρια. Με κάνει 
να ανησυχώ. Αυτόν τον τύπο που ανέφερε η κοπέλα, αυτόν τον Νικό-
δημο Αρχιτέκτονα, δεν τον γνωρίζω καθόλου. Δεν μπορώ να καταλά-
βω από πού ξεφύτρωσε για να την παραγκωνίσει.» 
  Ο Ράθνης είπε, ήρεμα: «Ο Πρίγκιπας Λούσιος έκανε πολλές μεταρρυθ-
μίσεις· το ξέρουμε αυτό.» 
  «Ναι, αλλά γιατί να διώξει τη Βικτώρια από το πόστο της; Αδυνατώ 
να κατανοήσω σε τι πιθανώς να τον ενοχλούσε!» Ο Οδυσσέας κούνησε 
το κεφάλι του. «Όπως και νάχει, δε μπορούμε να καθυστερήσουμε εδώ 
για να μάθουμε. Αν και θα ήθελα να μάθω. Πρέπει να πάμε να κλείσου-
με εισιτήρια με το πρώτο αεροπλάνο που φεύγει για την Υπερυδάτια.» 
  Και ξεκίνησε να βαδίζει με τη Νελμίρα και τον Ράθνη στο κατόπι του, 
περνώντας ανάμεσα από τους επιβάτες που ήταν καθισμένοι στις κα-
ρέκλες του αεροδρομίου ή, σε ορισμένες περιπτώσεις, ξαπλωμένοι στο 
πάτωμα, επάνω στις αποσκευές τους. Ένας απ’αυτούς, τους ξαπλωμέ-
νους, είχε δίπλα του μια πελώρια, τριχωτή γάτα, η οποία ήταν επίσης 
ξαπλωμένη, μα δεν πρέπει να κοιμόταν, όπως ο κύριός της, γιατί, κα-
θώς ο Οδυσσέας περνούσε από κοντά, άνοιξε το ένα γυαλιστερό της 
μάτι και τον παρατήρησε. Ύστερα, το έκλεισε πάλι. 
  Ο Οδυσσέας πλησίασε μια υπάλληλο στα γραφεία των εισιτηρίων και 
της είπε πως εκείνος κι οι δύο σύντροφοί του ήθελαν να κλείσουν θέ-
σεις για Υπερυδάτια με την επόμενη πτήση. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  77 

 

 

  Η κοπέλα πάτησε μερικά πλήκτρα στην κονσόλα εμπρός της και κοί-
ταξε την οθόνη. «Η επόμενη πτήση είναι στις δέκα και μισή–» 
  (Δηλαδή, σ’ένα τέταρτο, σκέφτηκε ο Οδυσσέας· σταθήκαμε τυχεροί) 
  «–αλλά όλες οι θέσεις φαίνεται να είναι κλεισμένες.» 
  «Κλεισμένες; Όλες οι θέσεις; Ούτε μία άδεια;» 
  «Δυστυχώς, κύριε, είναι όλες κλεισμένες.» 
  Φωτιές του Μαύρου Νάρζουλ! Αν η Βικτώρια ήταν εδώ, δε θα είχαμε 
τέτοιο πρόβλημα τώρα! Αποκλείεται όλες οι θέσεις νάναι κλεισμένες! 
«Η δουλειά μας είναι επείγουσα,» τόνισε ο Οδυσσέας. «Είσαι απολύτως 
βέβαιη ότι δεν υπάρχει ούτε ένα εισιτήριο;» 
  «Ασφαλώς, κύριε.» 
  «Η επόμενη πτήση για Υπερυδάτια πότε είναι;» 
  Η κοπέλα πληκτρολόγησε κάτι στην κονσόλα, και είπε: «Στις μία μετά 
τα μεσάνυχτα.» 
  «Θα φύγουμε, τότε, λοιπόν. Κλείσε μας τρεις θέσεις.» 
  «Τα ονόματά σας, παρακαλώ.» 
  Ο Οδυσσέας τής έδωσε τα ονόματά τους. Τα πραγματικά τους ονόμα-
τα, γιατί δεν έκρινε σκόπιμο να χρησιμοποιήσει ψεύτικες ταυτότητες. 
Εξάλλου, αν ο σκιώδης εχθρός που καταδίωκε τον Πρίγκιπα Ανδρόνικο 
είχε κατασκόπους του εδώ και έψαχνε γι’αυτούς, σίγουρα θα τους είχε 
εντοπίσει ώς τώρα. Δεν μπορούσαν να κάνουν και πολλά για να κρυ-
φτούν μέσα στον Βασιλικό Αερολιμένα. Κατ’αρχήν, υπήρχαν παντού 
τηλεοπτικοί πομποί· ολόκληρο το μέρος ελεγχόταν. 
  Η κοπέλα έκοψε τρία εισιτήρια και τους τα έδωσε, λέγοντάς τους: 
«Καλό ταξίδι,» μ’ένα χαμόγελο που έμοιαζε πλαστό. 
  Ο Οδυσσέας αισθανόταν τις τρίχες του ορθωμένες, καθώς έπαιρνε τα 
εισιτήρια. Υπήρχε κάτι εδώ πέρα που δεν του άρεσε: κάτι που δε φαι-
νόταν άμεσα, μα ήταν παντού γύρω του, στον αέρα. Κάτι δεν πήγαινε 
καλά, και το ένστικτό του τον προειδοποιούσε πως τα πράγματα θα 
χειροτέρευαν, παρότι εκείνος κι οι σύντροφοί του έμοιαζε να είχαν 
βρει θέσεις. 
  Δεν ήταν φυσιολογικό το γεγονός ότι είχαν τελειώσει τα εισιτήρια για 
την πτήση των 10.30. Η Υπερυδάτια δεν ήταν και τόσο δημοφιλής 
διάσταση. Επομένως, ή πέσαμε στην περίπτωση ή… κάποιος είχε δώσει 
εντολή να μας καθυστερήσουν επίτηδες. Και ο μόνος που, λογικά, θα 
μπορούσε να το κάνει αυτό, σκεφτόταν ο Οδυσσέας, ήταν ο Υπεύθυνος 
Αφίξεων και Αναχωρήσεων. Ο Νικόδημος Αρχιτέκτων. 



78  |  ΚΩΣΤΑΣ ΒΟΥΛΑΖΕΡΗΣ 

 

 

  Εκτός αν η εντολή είχε έρθει από ακόμα πιο ψηλά. 
  Οι τρίχες του Οδυσσέα ηλεκτρίστηκαν περισσότερο. 
  «Ας καθίσουμε,» είπε στη Νελμίρα και τον Ράθνη, και κάθισαν σε μια 
γωνία της αίθουσας αναμονής, σε τρεις καρέκλες που ανάμεσά τους 
βρισκόταν ένα τραπεζάκι με σταχτοδοχείο επάνω. 
  Ο Οδυσσέας άναψε τσιγάρο. 
  «Τους υποπτεύεσαι,» του είπε, σε λίγο, η Νελμίρα, ατενίζοντάς τον με 
στενεμένα μάτια. Δεν ήταν ερώτηση. 
  «Ναι,» αποκρίθηκε εκείνος. «Νομίζω ότι μας καθυστερούν επίτηδες. 
Και πολύ φοβάμαι ότι το κάνουν για να μας παγιδέψουν κάπως.» 
  Ο Ράθνης κοίταξε τους τηλεοπτικούς πομπούς οι οποίοι γυάλιζαν 
στους τοίχους· κοίταξε τους πάνοπλους φρουρούς που βρίσκονταν 
στις εισόδους και κοντά στα γραφεία· κοίταξε έναν τύπο ο οποίος δεν 
μπορεί παρά να ήταν μάγος, αν έκρινε κανείς απ’τη στολή του. «Πι-
στεύεις, Οδυσσέα, ότι χρειάζεται να μας καθυστερήσουν για να μας 
παγιδέψουν;» 
  «Δε θέλουν να κάνουν τίποτα το φανερό,» είπε εκείνος, «γιατί κι εμείς 
δεν έχουμε επάνω μας τίποτα με το οποίο μπορούν να μας ενοχοποιή-
σουν. Πρέπει, επομένως, νάχουν κάποιο άλλο σχέδιο στο μυαλό τους.» 
  Ο Ράθνης έμοιαζε δύσπιστος. «Αν ισχύει αυτό που λες, ξέρεις σε τι συ-
μπέρασμα μάς οδηγεί;» 
  «Σε τι συμπέρασμα μάς οδηγεί;» 
  «Ότι ο Πρίγκιπας Ανδρόνικος έχει χάσει τελείως τον έλεγχο της Απολ-
λώνιας. Ότι κάποιος άλλος –κάποια άλλη δύναμη– ελέγχει πλήρως α-
κόμα και τον ίδιο τον Βασιλικό Αερολιμένα.» 
  Ο Οδυσσέας βλεφάρισε, καθώς τα λόγια του Ράθνη τον χτύπησαν κα-
τακέφαλα, σαν σφυρί. Ο λευκόδερμος άντρας, πράγματι, είχε δίκιο: Αν 
ίσχυαν όσα υποπτευόταν ο Πρόμαχος, τότε ο Ανδρόνικος είχε χάσει 
τελείως τον έλεγχο της πατρίδας του. Ο εχθρός δεν ήταν κάποιο δι-
κτυωμένο πρόσωπο που κινιόταν στις σκιές, προκειμένου να επιτύχει 
τους σκοπούς του· ήταν κάποιο πρόσωπο που είχε στα χέρια του τον 
κρατικό μηχανισμό. 
  Κι αυτό αυξάνει τις πιθανότητες το συγκεκριμένο πρόσωπο να είναι ο 
Πρίγκιπας Λούσιος. 
  Ο Οδυσσέας αισθάνθηκε μια πικρή γεύση στο στόμα. Ο Πρίγκιπας 
Λούσιος… πώς είναι δυνατόν να έχει κάνει τέτοια πράγματα; Πώς είναι 
δυνατόν να στράφηκε έτσι εναντίον του αδελφού του; Ο Οδυσσέας τούς 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  79 

 

 

ήξερε και τους δύο Πρίγκιπες από μικρή ηλικία. Και δεν ήταν κι ο ίδιος 
πολύ μεγαλύτερος από αυτούς: περνούσε τον Λούσιο κατά ένα χρόνο, 
και τον Ανδρόνικο κατά τρία. Δεν είχε φανταστεί ποτέ ότι οι δυο τους 
θα έφταναν στο σημείο να γίνουν εχθροί… 
  Αναστέναξε. «Θα δούμε,» είπε στον Ράθνη. «Να έχετε, πάντως, τα μά-
τια σας δεκατέσσερα.» 
  Σε λίγο, η Νελμίρα είπε ότι πεινούσε και ότι θα πήγαινε να πάρει κάτι 
να φάει. Ήθελαν κι εκείνοι να τους φέρει τίποτα; Ο Οδυσσέας και ο 
Ράθνης αποκρίθηκαν ναι. Η Νελμίρα έφυγε από κοντά τους, πλησιάζο-
ντας την καντίνα του αεροδρομίου· και, όταν επέστρεψε, είχε μαζί της 
τρία σάντουιτς και τρεις καφέδες. 
  Ο χρόνος δεν έμοιαζε να περνά, καθώς περίμεναν. Δεν ήταν μικρή η 
αναμονή από τις 10.30 μέχρι τις 1.00, και ο Οδυσσέας αναρωτιόταν 
πότε ο εχθρός τους θα ενεργοποιούσε την παγίδα του. Εκτός, βέβαια, 
αν δεν υπήρχε παγίδα. Εκτός αν το μόνο που ήθελε ήταν να τους κα-
θυστερήσει μερικές ώρες· γιατί αποκλείεται να ήταν όλες οι θέσεις 
πιασμένες για την πτήση προς Υπερυδάτια. Αλλά, από την άλλη, τι λό-
γο μπορεί να είχε για να θέλει να τους καθυστερήσει; Τι θα κέρδιζε έ-
τσι; Ο Οδυσσέας αδυνατούσε να δώσει απάντηση. 
  Κάποια στιγμή, οι ώρες, αναπόφευκτα, πέρασαν και τα ρολόγια έδει-
ξαν 1.00. Εν τω μεταξύ, καμία φανερή παγίδα δεν είχε ενεργοποιηθεί, 
ούτε οι φρουροί του μέρους είχαν κάνει καμία ύποπτη κίνηση. Είχαν 
μονάχα αλλάξει βάρδια, και αυτοί και ο μάγος. Ο Οδυσσέας, η Νελμίρα, 
και ο Ράθνης σηκώθηκαν από τις θέσεις τους και, μαζί με άλλους επι-
βάτες, βάδισαν προς την αίθουσα αναχώρησης, όπου, όπως γνώριζαν, 
θα γινόταν έλεγχος του καθενός ξεχωριστά, και ό,τι όπλα είχαν επάνω 
τους θα τους τα έπαιρναν, για να τους τα δώσουν πάλι όταν το αερο-
σκάφος θα έβγαινε απ’τον Αιθέρα και θα προσγειωνόταν στην Υπερυ-
δάτια. 
  Ο έλεγχος, όμως, δεν πρόλαβε να γίνει. Οι τρεις τους παρατήρησαν ότι 
η πόρτα της αίθουσας αναχωρήσεων, στην αρχή της ουράς των επιβα-
τών, ήταν κλειστή. 
  «Τι συμβαίνει;» ρώτησε ο Οδυσσέας έναν από τους επιβάτες. 
  Εκείνος –ένας ψηλός άντρα με καφέ δέρμα και πράσινα μαλλιά– ανα-
σήκωσε τους ώμους. «Δεν ξέρω.» 
  Ένας φρουρός του αεροδρομίου πλησίασε την ουρά των επιβατών 
και είπε, αρκετά δυνατά για να τον ακούσουν όλοι: «Δυστυχώς, το αε-



80  |  ΚΩΣΤΑΣ ΒΟΥΛΑΖΕΡΗΣ 

 

 

ροσκάφος έχει κάποια σοβαρή βλάβη, και θα αργήσει να επισκευαστεί. 
Μας συγχωρείτε για την καθυστέρηση.» 
  «Σε πόση ώρα θα είναι έτοιμο;» ρώτησε μια γυναίκα. 
  «Δεν γνωρίζω. Πάντως, αν δεν είναι έτοιμο μέχρι τις έξι, έχει άλλη 
πτήση για την Υπερυδάτια τότε, και ίσως ορισμένοι από εσάς να μπο-
ρέσετε να αλλάξετε τα εισιτήριά σας.» 
  Οι επιβάτες άρχισαν να μιλούν αναμεταξύ τους, εκνευρισμένοι από 
την καθυστέρηση. 
  «Δεν καταλαβαίνω!» μούγκρισε ο Οδυσσέας, καθώς εκείνος κι οι δύο 
σύντροφοί του είχαν απομακρυνθεί από τους υπόλοιπους. «Κάποιος 
ανέβαλε ολόκληρη την πτήση προκειμένου να σταματήσει εμάς;» 
  «Ίσως, όντως, να υπάρχει βλάβη,» είπε ο Ράθνης με τα χέρια του 
σταυρωμένα εμπρός του. 
  Ο Οδυσσέας κούνησε το κεφάλι. «Όχι, δεν το πιστεύω. Παραείναι συ-
μπτωματικό κι αυτό.» 
  «Και δε φαίνεται να μπορούμε να κάνουμε τίποτα παρά να περιμέ-
νουμε,» είπε η Νελμίρα, περνώντας τους αντίχειρές της μέσα στη ζώνη 
της και κοιτάζοντας τριγύρω, τους αναστατωμένους επιβάτες και τους 
φρουρούς, οι οποίοι της έμοιαζε ότι, ξαφνικά, είχαν πληθύνει. Αναρω-
τήθηκε αν ετοιμάζονταν να ενεργοποιήσουν την παγίδα που φοβόταν 
ο Οδυσσέας ότι τους είχαν στήσει. Χρειάζονται, όμως, κάποια αφορμή 
για να μας πλησιάσουν, σωστά; Δεν μπορούν να έρθουν και να μας συλ-
λάβουν χωρίς λόγο. Τουλάχιστον, όχι στην Απολλώνια. Αυτά γίνονταν 
μονάχα στις διαστάσεις που βρίσκονταν υπό τον πλήρη έλεγχο της 
Παντοκράτειρας· και η Απολλώνια, αν και είχε υποστεί αλλαγές –όπως 
υποστήριζαν άνθρωποι σαν τον Πρίγκιπα Ανδρόνικο και τον Οδυσσέα, 
που γνώριζαν την εν λόγω διάσταση πολύ καλύτερα από τη Νελμίρα–, 
δεν έμοιαζε να βρίσκεται ξανά υπό την κυριαρχία της Παντοκράτει-
ρας… 
  Αναπάντεχα, η άκρια του αριστερού της ματιού έπιασε μια φιγούρα 
να ζυγώνει. Η Νελμίρα έστρεψε το βλέμμα της και είδε έναν άντρα με 
λευκό δέρμα σαν του Οδυσσέα. Ήταν μετρίου αναστήματος και είχε 
μαύρα μαλλιά και αξύριστο πρόσωπο. Φορούσε άσπρο πουκάμισο, 
μαύρο γιλέκο, και γκρίζο παντελόνι. Το βήμα του ήταν άνετο και έδει-
χνε να πλησιάζει με φιλικό τρόπο· στη Νελμίρα, όμως, δεν άρεσε καθό-
λου ετούτος ο άνθρωπος: της θύμιζε κάποια θηρία από τη διάστασή 
της, τη Φεηνάρκια, τα οποία σε ζύγωναν ακριβώς έτσι, με τρόπο φιλι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  81 

 

 

κό, ώστε να ρίξεις την άμυνά σου και, μόλις είχαν φτάσει αρκετά κο-
ντά, να σου χιμήσουν, για να σε κάνουν κομμάτια με κοφτερά νύχια 
και αιχμηρά δόντια. 
  «Καλησπέρα,» της είπε ο άντρας, καθώς εκείνην συνάντησε πρώτη, 
από τη μεριά που ερχόταν. «Μου είπαν ότι είστε φίλοι της κύριας Βι-
κτώριας Κατήνεμης.» 
  Ο Οδυσσέας, ακούγοντας τα λόγια του, στράφηκε να τον αντικρίσει, 
λιγάκι ξαφνιασμένος, γιατί δεν τον είχε αντιληφτεί να πλησιάζει. «Ποι-
ος είστε, κύριε;» ρώτησε. 
  «Ονομάζομαι Αλέξιος. Είναι αλήθεια ότι είστε φίλοι της Βικτώριας;» 
  «Αλήθεια είναι,» αποκρίθηκε ο Οδυσσέας. «Γιατί ρωτάτε, όμως;» 
  «Γιατί μου είπαν ότι ζητούσατε να της μιλήσετε, και ότι επίσης επεί-
γεστε να πάτε στην Υπερυδάτια.» 
  Η Νελμίρα μίλησε πριν από τον Οδυσσέα: «Ποιος σας το είπε αυτό;» 
  Ο Αλέξιος χαμογέλασε με τον απότομο τρόπο της. «Δεν είμαι κατά-
σκοπος κανενός,» τη διαβεβαίωσε, υψώνοντας τα χέρια του. «Οι κοπε-
λιές στα γραφεία μού το ανέφεραν. Καθώς εγώ ερχόμουν, αυτές έφευ-
γαν· και τις γνωρίζω τις περισσότερες κοπελιές που εργάζονται εδώ, 
στον Βασιλικό Αερολιμένα. Είμαι τακτικός, βλέπετε.» Χαμογέλασε πά-
λι. 
  «Τακτικός;» είπε ο Οδυσσέας. 
  «Ναι,» αποκρίθηκε ο Αλέξιος, ανασηκώνοντας τους ώμους· «έχω δικό 
μου αεροσκάφος. Μικρό, βέβαια, αλλά, μπορώ να σας διαβεβαιώσω, 
ταξιδεύει παντού. Ποιο είναι το όνομά σας, κύριε;» 
  Δε σ’το ανέφεραν αυτό οι κοπελιές που συνάντησες καθώς ερχόσουν; 
σκέφτηκε η Νελμίρα, που ακόμα δεν τον εμπιστευόταν καθόλου τούτο 
τον τύπο. Εξακολουθούσε να της θυμίζει εκείνα τα ύπουλα θηρία από 
τη Φεηνάρκια. 
  «Οδυσσέας,» συστήθηκε ο Οδυσσέας, και του έδωσε το χέρι του, για 
ν’ανταλλάξουν μια χειραψία. 
  Ο Αλέξιος συνοφρυώθηκε. «Οδυσσέας; Δε θυμάμαι η Βικτώρια να σας 
έχει αναφέρει ποτέ…» 
  «Τη γνωρίζω, ωστόσο. Έχουμε συνεργαστεί αρκετές φορές οι δυο 
μας, για διάφορες κρατικές δουλειές. Το επίθετό μου είναι Επίμετρος· 
ίσως να μ’έχει αναφέρει μ’αυτό.» 
  «Χμμ, ναι, ίσως… Ναι, νομίζω ότι σας έχει αναφέρει, τώρα που το λέ-
τε.» 



82  |  ΚΩΣΤΑΣ ΒΟΥΛΑΖΕΡΗΣ 

 

 

  «Γιατί η Βικτώρια δεν εργάζεται πια εδώ;» ρώτησε ο Οδυσσέας. «Συ-
νέβη κάτι;» 
  Ο Αλέξιος έσμιξε τα χείλη. «Η αλήθεια είναι πως, ναι, κάτι άσχημο τής 
συνέβη και δεν μπορούσε να συνεχίσει τη δουλειά της.» 
  Ο Οδυσσέας συνοφρυώθηκε. Κάτι άσχημο τής συνέβη; 
  «Την είχαν πιάσει κάποιες ψυχώσεις, τον τελευταίο καιρό, και δεν 
μπορούσε καθόλου να ηρεμήσει. Υπήρχαν στιγμές, μάλιστα, που έβλε-
πε παραισθήσεις, ή νόμιζε πως άκουγε ήχους ανύπαρκτους. Περνούσε 
νύχτες ολόκληρες άυπνη. Όπως καταλαβαίνετε, κύριε Οδυσσέα, αυτό 
την ανάγκασε να παραιτηθεί από τη δουλειά της, τουλάχιστον για κά-
ποιο καιρό, μέχρι να συνέλθει.» 
  Ο Οδυσσέας παραξενεύτηκε. Η Βικτώρια δεν ήταν άνθρωπος ψυχω-
τικός, απ’όσο γνώριζε. Εργαζόταν σκληρά και με συνέπεια, και πάντο-
τε έμοιαζε να ήξερε ακριβώς τι έλεγε και τι έκανε. Πώς είναι δυνατόν να 
έπαθε τέτοια πράγματα; 
  «Σας φαίνεται περίεργο–» άρχισε ο Αλέξιος. 
  «Εξαιρετικά περίεργο.» 
  Ο Αλέξιος ένευσε. «Κι εμένα έτσι μου φάνηκε, αρχικά. Αλλά, μετά, είδα 
ο ίδιος την κατάστασή της. Η Βικτώρια, δυστυχώς, είναι πολύ άρρω-
στη, κύριε Οδυσσέα. Ωστόσο, αφού είστε γνωστός της, θα προσπαθή-
σω να σας εξυπηρετήσω όσο καλύτερα μπορώ, καθώς της έχω μεγάλη 
εκτίμηση.» 
  «Εκείνο που θέλουμε είναι να πάμε στην Υπερυδάτια, κι αυτό, μάλλον, 
δεν είναι στο χέρι σας. Θα πρέπει να περιμένουμε να επισκευαστεί το 
αεροσκάφος που έχει πάθει βλάβη. Σας ευχαριστώ, όμως, για το ενδι-
αφέρον σας.» 
  Η Νελμίρα σκέφτηκε: Έτσι μπράβο, απομάκρυνέ τον. Δεν τον θέλουμε 
κοντά μας. Ήταν βέβαιη πως ο Οδυσσέας είχε καταλάβει ό,τι είχε κα-
ταλάβει κι εκείνη: ότι τούτος ο άνθρωπος δεν ήταν εμπιστοσύνης. 
  Ο Αλέξιος είπε: «Μα, νομίζω ότι μπορώ να σας βοηθήσω. Όπως σας 
εξήγησα, έχω δικό μου σκάφος.» 
  «Το οποίο ταξιδεύει στον Αιθέρα;» απόρησε ο Οδυσσέας. 
  «Ναι.» 
  «Πόσο μεγάλο είναι;» 
  «Δεν είναι μεγάλο,» είπε ο Αλέξιος. «Είναι σχετικά μικρό. Για να κατα-
λάβετε, δεν έχει ανάγκη από μάγους για να πετάξει. Το οδηγό μόνος 
μου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  83 

 

 

  «Πολύ επικίνδυνο, τότε, για ταξίδι στον Αιθέρα.» 
  «Είμαι καλός πιλότος, κύριε Οδυσσέα· δε χρειάζεται να φοβάστε. Δια-
σχίζω τον Αιθέρα συχνά-πυκνά.» 
  Ο Οδυσσέας τον ατένισε συνοφρυωμένος. «Και θα μας πάτε στην Υ-
περυδάτια αφιλοκερδώς;» 
  «Δε σας μίλησα ακόμα για αμοιβή, για να μην το θεωρήσετε αγενές 
από μέρους μου. Η αλήθεια, όμως, είναι ότι, ναι, θα ήθελα να πληρωθώ 
για ένα τέτοιο ταξίδι. Όπως φαίνεται ότι γνωρίζετε πολύ καλά κι ο ίδι-
ος, κανένας δεν διασχίζει τον Αιθέρα απερίσκεπτα.» 
  Ο Οδυσσέας ένευσε. «Και ποια είναι η τιμή σας;» 
  «Δέκα λίδρες.» 
  «Μας κάνετε καλή τιμή, κύριε Αλέξιε.» 
  «Λόγω της Βικτώριας. Ενδιαφέρεστε;» 
  «Ναι,» είπε ο Οδυσσέας. «Σε πόση ώρα αναχωρούμε;» 
  Μα τους θεούς! σκέφτηκε η Νελμίρα. Είναι τυφλός; 
  Ο Αλέξιος ανασήκωσε τους ώμους. «Αμέσως, αν θέλετε.» 
  «Εντάξει, οδηγήστε μας.» 
  Ο Αλέξιος ξεκίνησε να βαδίζει, και τον ακολούθησαν. 
  Η Νελμίρα ψιθύρισε στον Οδυσσέα: «Κάτι δεν πάει καλά μ’ετούτον.» 
  «Γιατί το λες αυτό;» 
  «Γιατί το αισθάνομαι.» 
  «Κάποιο λάθος κάνεις–» 
  «Δεν κάνω λάθος! Αυτή πρέπει νάναι η παγίδα που περίμενες!» 
  Ο Οδυσσέας κούνησε το κεφάλι. «Δεν το νομίζω. Αυτός ο άνθρωπος 
είναι μόνος του· πώς να μας παγιδέψει;» 
  Ανόητε! γρύλισε εντός της η Νελμίρα. Και στράφηκε στον Ράθνη. 
«Ούτε εσύ το βλέπεις;» τον ρώτησε. 
  Ο λευκόδερμος άντρας ανασήκωσε τους ώμους μονάχα. 
  Ο Αλέξιος τούς έβγαλε από το οικοδόμημα όπου βρίσκονταν και τους 
οδήγησε έξω, στον χώρο στάθμευσης των ιδιωτικών αεροσκαφών. Ο 
ουρανός ήταν σκοτεινός από πάνω τους. Το γαλανό φεγγάρι της Α-
πολλώνιας, η Γλαυκή, ήταν κρυμμένο πίσω από πυκνά σύννεφα, ενώ 
το άλλο της φεγγάρι, η Αθώρητη, που ανέδιδε έναν αδύναμο, γκρίζο 
φωτισμό, τώρα θα έλεγε κανείς ότι είχε εξαφανιστεί τελείως από τον 
κόσμο. 
  Το αεροσκάφος του Αλέξιου ήταν ακριβώς όπως το περίμενε ο Οδυσ-
σέας: μικρό και χαμηλό, με τα φτερά μαζεμένα στις πλευρές του, όπως 



84  |  ΚΩΣΤΑΣ ΒΟΥΛΑΖΕΡΗΣ 

 

 

οι φτερούγες ενός πουλιού από μέταλλο· στην πίσω μεριά του είχε δύο 
δυνατούς προωθητήρες, και στεκόταν σε τρία πόδια με ρόδες. Ήταν 
χρωματισμένο έτσι ώστε να θυμίζει γκρίζο πουλί. Στην μπροστινή του 
μεριά ήταν ζωγραφισμένα δύο μάτια και ένα ράμφος. 
  «Ο Γκρίζος Αετός σάς χαιρετά!» είπε ο Αλέξιος, και ξεκλείδωσε τη θύ-
ρα του σκάφους. «Περάστε.» 
  Ο Οδυσσέας γνώριζε πώς να πιλοτάρει αεροπλάνο, και όχι μόνο θεω-
ρητικά: το είχε κάνει κάμποσες φορές στη ζωή του· έτσι, καταλάβαινε 
ότι ετούτο το σκάφος που βρισκόταν τώρα μπροστά του δεν ήταν κα-
θόλου εύκολο να το οδηγήσει κανείς μέσα στον Αιθέρα. Τα αιθερικά 
ρεύματα ήταν εξαιρετικά επικίνδυνα, και τα μικρά σκάφη –εκτός του 
ότι όφειλαν, φυσικά, να είναι ειδικά κατασκευασμένα για να ταξιδέ-
ψουν εκεί– έπρεπε να έχουν πολύ δυνατές μηχανές για να τα αντεπε-
ξέλθουν. Επίσης, ο πιλότος έπρεπε να είναι άριστος. 
  Ο Οδυσσέας ευχόταν να μην κατέληγαν όλα τούτα σε κάποια μεγάλη 
καταστροφή… Ο Αλέξιος είπε ότι έχει ξαναταξιδέψει στον Αιθέρα πολ-
λές φορές, έτσι δεν είπε; Επομένως, είναι έμπειρος. Κι όσο για την υπο-
ψία της Νελμίρα, δεν μπορεί νάναι παγίδα το όλο θέμα, γιατί, αν είναι 
παγίδα, τότε ο Αλέξιος καταδικάζει και τον εαυτό του –και δε μου φαί-
νεται για αυτοκτονικός. 
  Περνώντας την ανοιχτή θύρα, ο Οδυσσέας μπήκε σκυφτός στο μικρό 
αεροπλάνο και κάθισε στην πίσω θέση. Η Νελμίρα και ο Ράθνης τον 
ακολούθησαν, καθίζοντας δεξιά κι αριστερά του. 
  «Δεν κάνουμε καθόλου καλά,» ψιθύρισε η ερυθρόδερμη γυναίκα. 
«Καθόλου καλά!» 
  «Σσς,» της είπε ο Οδυσσέας. «Δε θέλουμε να προσβάλουμε τον πιλότο 
μας.» 
  Η Νελμίρα αναστέναξε και γρύλισε μέσα στο λαιμό της. 
  Ο Αλέξιος τούς ακολούθησε στο εσωτερικό του σκάφους, και ζήτησε 
να λάβει την ανταμοιβή του. «Με συγχωρείτε,» είπε, «αλλά, για ένα 
τέτοιο ταξίδι μες στη νύχτα, θα ήθελα τα χρήματα προκαταβολικά.» 
  «Κατανοητό,» είπε ο Οδυσσέας, και τον πλήρωσε. 
  Ο Αλέξιος κάθισε στη μπροστινή θέση του Γκρίζου Αετού και ενεργο-
ποίησε τις οθόνες στον πίνακα ελέγχου. 
  Παρατηρώντας τις, ο Οδυσσέας σκέφτηκε: Το σκάφος, πράγματι, φαί-
νεται να έχει όλα τα κατάλληλα εξαρτήματα για να ταξιδέψει στον Αιθέ-
ρα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  85 

 

 

  Ο Αλέξιος άναψε τις μηχανές, και το δυνατό βούισμά τους γέμισε τα 
αφτιά των επιβατών. Το μικρό αεροπλάνο άρχισε να κινείται επάνω 
στον αεροδιάδρομο, αναπτύσσοντας ολοένα και μεγαλύτερη ταχύτη-
τα. Τα φτερά του άνοιξαν. Σύντομα, οι ρόδες του ακούστηκαν να τρί-
ζουν, και μετά το σκάφος υψώθηκε στον σκοτεινό ουρανό. 
  Ο Οδυσσέας, η Νελμίρα, και ο Ράθνης μπορούσαν τώρα να δουν τον 
Βασιλικό Αερολιμένα σαν μικρογραφία από κάτω τους. Έπειτα, μπο-
ρούσαν να δουν μονάχα τα φώτα του μέσα στο σκοτάδι. Ο Γκρίζος Αε-
τός χώθηκε στα μαύρα σύννεφα, και οι επιβάτες του έχασαν κάθε ο-
πτική επαφή με το έδαφος· τώρα, γύρω τους έβλεπαν μονάχα μια πυ-
κνή, μελανή απεραντοσύνη. Τα αφτιά τους είχαν, προ πολλού, βουλώ-
σει από την πίεση. 
  Ο Οδυσσέας κοίταζε, πάνω από τον ώμο του Αλέξιου, μία από τις οθό-
νες: την οθόνη που έδειχνε την απόσταση του σκάφους τους από το 
σημείο μετάβασης στον Αιθέρα. Το πλησίαζαν… Καθώς υψώνονταν 
και υψώνονταν και υψώνονταν στους ουρανούς της Απολλώνιας, το 
πλησίαζαν… 
  Άφησαν πίσω τους τα σύννεφα και πέταξαν σ’έναν ανοιχτό, αν και 
νυχτερινό, ουρανό. Το φως της Γλαυκής τούς έλουζε εδώ, χωρίς να πα-
ρεμποδίζεται· γλιστρούσε από τα παράθυρα του αεροπλάνου τους και 
τους τύλιγε με τη γαλανή του ακτινοβολία. Ακόμα και η Αθώρητη φαι-
νόταν: μια αχνή, γκρίζα σφαίρα μέσα στη σκοτεινή απεραντοσύνη των 
ουρανών. Το μαύρο φεγγάρι της Απολλώνιας. 
  Και το σημείο μετάβασης βρισκόταν ολοένα και πιο κοντά. Δεν απεί-
χαν πολύ τώρα… 
  Ο Οδυσσέας εστίασε το βλέμμα του έξω απ’το μπροστινό παράθυρο 
του Γκρίζου Αετού και είδε, στο βάθος, μια αλλαγή στον ουρανό. Μια 
αλλαγή που δεν ήταν εύκολο να προσδιοριστεί. Ήταν μια μικρή μετα-
βολή στο χρώμα: μια απόχρωση. Μια μεταβολή στους κυματισμούς 
του αέρα, σαν υδρατμοί. Ένα βαθούλωμα, σαν ρουφήχτρα μέσα στο 
νερό. Μια κλίση προς κάποια διάσταση που δεν ήταν ούτε μήκος, ούτε 
πλάτος, ούτε ύψος. 
  Το μικρό αεροσκάφος πλησίασε το σημείο μετάβασης… και βούτηξε 
μέσα του. Οι επιβάτες του αισθάνθηκαν ένα τράνταγμα, σαν η ίδια η 
πραγματικότητα να είχε ταλαντευτεί γύρω τους, και μια στιγμιαία ζα-
λάδα τούς έπιασε, μια ναυτία. Η Νελμίρα ακούμπησε το κεφάλι της 



86  |  ΚΩΣΤΑΣ ΒΟΥΛΑΖΕΡΗΣ 

 

 

πίσω, παίρνοντας μερικές βαθιές ανάσες· δεν της άρεσαν τα αεροπο-
ρικά ταξίδια, κι ακόμα περισσότερα τα αιθερικά ταξίδια. 
  Έξω από τα παράθυρα, φαινόταν τώρα η διάσταση που ονομαζόταν 
Αιθήρ, η οποία ήταν μία από τις λεγόμενες «ενδιάμεσες διαστάσεις», 
αυτές που χρησιμοποιούνταν, κυρίως, για μετάβαση από μια κατοικη-
μένη διάσταση σε μια άλλη. Ο Αιθήρ έμοιαζε με έναν ατελείωτο αργυ-
ρογάλανο ουρανό με νεφελώματα που δεν ήταν σαν τα συνηθισμένα 
σύννεφα των περισσότερων διαστάσεων. Ο Οδυσσέας δεν μπορούσε 
να καταλάβει ακριβώς τη διαφορά τους, μα την έβλεπε και την αισθα-
νόταν. Επίσης, γνώριζε ότι ορισμένα από αυτά τα νεφελώματα ήταν 
ζωντανές, επικίνδυνες οντότητες, που μπορούσαν να καταπιούν άνετα 
ακόμα και μεγάλα αεροσκάφη, πόσω μάλλον ετούτο εδώ το μικρό αε-
ροπλάνο με το οποίο ταξίδευαν τώρα εκείνος κι οι σύντροφοί του. 
  Ο Γκρίζος Αετός τρανταζόταν και κλυδωνιζόταν από τα αιθερικά ρεύ-
ματα πολύ περισσότερο από ό,τι θα τρανταζόταν και θα κλυδωνιζόταν 
ένα μεγαλύτερο σκάφος, όμως, σε γενικές γραμμές, ο Αλέξιος τον πιλό-
ταρε καλά. Αυτό ο Οδυσσέας όφειλε να το παραδεχτεί, καθώς ήξερε τη 
δυσκολία πλοήγησης ενός τέτοιου μικρού αεροπλάνου στον Αιθέρα. 
  «Πώς είναι το ταξίδι σας μέχρι στιγμής;» ρώτησε ο Αλέξιος με ευχάρι-
στο τόνο στη φωνή του. 
  «Μια χαρά,» αποκρίθηκε ο Οδυσσέας. 
  «Χαίρομαι που το απολαύσατε, γιατί θα είναι το τελευταίο σας!» 
  Και, μ’ετούτα τα λόγια, ο Αλέξιος στράφηκε να τους κοιτάξει, κι εκεί-
νοι είδαν ότι το πρόσωπό του δεν ήταν όπως πριν. Είχε παραμορφω-
θεί! Τα μάτια του είχαν στενέψει και τραβηχτεί, αφύσικα, προς τις 
πλευρές του κεφαλιού του, ενώ το δόντια του είχαν μεγαλώσει: είχαν 
γίνει μακριά και αιχμηρά, μην αφήνοντας το στόμα του να κλείσει κα-
νονικά. 
  Υψώνοντας το χέρι του πάνω απ’το κάθισμά του, ο Αλέξιος σημάδεψε 
τον Οδυσσέα μ’ένα πιστόλι. 
  Η Νελμίρα, προετοιμασμένη για κάποια ύπουλη ενέργεια από τον πι-
λότο τους, σήκωσε το μποτοφορεμένο της πόδι και του κλότσησε τον 
καρπό με δύναμη. Το χέρι του Αλέξιου τινάχτηκε πάνω, και η ριπή από 
το πιστόλι του χτύπησε το ταβάνι. Το άλλο πόδι της Νελμίρα σηκώθη-
κε επίσης, και η σόλα της μπότας της κοπάνησε τον πιλότο καταπρό-
σωπο, στέλνοντάς τον πάνω στην κονσόλα πλοήγησης του σκάφους, 
ενώ εκείνος γρύλισε, αγριεμένα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  87 

 

 

  Ο Οδυσσέας είχε ήδη τραβήξει το δικό του πιστόλι, και πυροβόλησε 
τον Αλέξιο κατακέφαλα, πετυχαίνοντάς τον στο αριστερό μάτι. 
  Δεν πετάχτηκε, όμως, αίμα, αλλά ένα παχύρρευστο, διαφανές υγρό· 
και εκεί όπου, κανονικά, θα έπρεπε να υπάρχει ένα αποκρουστικό 
τραύμα στο πρόσωπο του πιλότου φαινόταν μονάχα ένα παράξενο 
υλικό κάτω από την κατεστραμμένη σάρκα. Ένα υλικό σαν ρευστό α-
σήμι, το οποίο άρχισε αμέσως να αναπλάθει την πληγή. 
  Ένα Δημιούργημα! 
  Και οι τρεις επαναστάτες ήξεραν τι ήταν αυτό που αντίκριζαν: Ένα 
Δημιούργημα, όπως αυτά που έφτιαχνε η Παντοκράτειρα, χρησιμο-
ποιώντας κάποια κρυφή διαδικασία, άγνωστη στον υπόλοιπο κόσμο. 
Δεν ήταν άνθρωποι τα Δημιουργήματα, αν και έμοιαζαν με ανθρώπους. 
Ήταν φτιαγμένα από αυτό το ασημόχρωμο, ρευστό υλικό, και δεν 
μπορούσαν να σκοτωθούν από σφαίρες ή από λεπίδες· έπρεπε κανείς 
να τα χτυπήσει με φωτιά ή διαβρωτικά οξέα, που κατέστρεφαν την 
ύλη. 
  Ο Οδυσσέας πυροβόλησε το Δημιούργημα ξανά, χτυπώντας το αυτή 
τη φορά στο δεξί μάτι και τυφλώνοντάς το τελείως. «Ανοίξτε τη θύρα! 
Πρέπει να το πετάξουμε έξω!» 
  Ο Ράθνης υπάκουσε. Πετάχτηκε όρθιος και γύρισε τη χειρολαβή που 
κρατούσε τη θύρα κλεισμένη. Αυτή άνοιξε, και τα αιθερικά ρεύματα 
μπήκαν στο σκάφος: οι επαναστάτες τα αισθάνθηκαν να καίνε το δέρ-
μα και τα μάτια τους· τα αισθάνθηκαν να γλιστρούν μέσα στα ρουθού-
νια τους και να καίνε το λαιμό και τους πνεύμονές τους. 
  «Πετάξτε το έξω!» γρύλισε ο Οδυσσέας, τρίζοντας τα δόντια και ορ-
μώντας καταπάνω στο Δημιούργημα. 
  Το τέρας ακόμα κρατούσε το πιστόλι του και, παρότι τυφλό, προ-
σπάθησε να το στρέψει προς τον Πρόμαχο. Το αριστερό του μάτι είχε 
ήδη αρχίσει να θεραπεύεται· το ρευστό ασήμι το ανάπλαθε. Ο Οδυσ-
σέας άρπαξε τον καρπό του Δημιουργήματος, ακινητοποιώντας το χέ-
ρι του με το όπλο και κάνοντάς το να πυροβολήσει το δερμάτινο κάθι-
σμα. 
  Η Νελμίρα χίμησε, έχοντας περάσει μια σιδερογροθιά στο δεξί της 
χέρι και γρονθοκοπώντας το πλάσμα στο σαγόνι και μετά στο διά-
φραγμα, αν και γνώριζε πως τα Δημιουργήματα δεν είχαν ζωτικά όρ-
γανα που μπορούσε να βλάψει. 



88  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ράθνης άρπαξε το Δημιούργημα από το ένα πόδι και το σήκωσε, 
παρότι εκείνο σπαρταρούσε. «Πιάστε του και το άλλο πόδι!» φώναξε. 
«Και το άλλο πόδι!» 
  Ο Οδυσσέας, καταλαβαίνοντας ότι αυτή ήταν, αναμφίβολα, καλή ιδέα, 
υπάκουσε. 
  Το Δημιούργημα έκανε πάλι να στρέψει το πιστόλι του προς τον Πρό-
μαχο, αλλά η Νελμίρα τού άρπαξε το χέρι και γύρισε την κάννη του 
όπλου στο κάθισμα. Πίεσε μέσα τη σκανδάλη και το έβαλε να εξαντλή-
σει όλες του τις σφαίρες επάνω στο μαλακό δέρμα. 
  Το πιστόλι, όμως, δεν ήταν το μόνο όπλο του τέρατος. Τα Δημιουργή-
ματα, εκτός από αιχμηρά δόντια, είχαν και γαμψά νύχια στα χέρια· και 
τώρα ο πιλότος Αλέξιος ύψωσε το αριστερό του χέρι και έμπηξε τα νύ-
χια του στα πλευρά της ερυθρόδερμης επαναστάτριας. 
  «Ναααργκχ!…» βόγκησε η Νελμίρα· κι ύστερα, ο αγκώνας της κοπά-
νησε το Δημιούργημα στο δεξί του μάτι, καταστρέφοντας τον βολβό 
που αναπλαθόταν. 
  «Θα πεθάνετε!» γρύλισε το τέρας. «Θα πεθάνετε!» 
  Ο Οδυσσέας και ο Ράθνης το τραβούσαν τώρα προς την ανοιχτή θύρα 
του σκάφους. Όταν το έφτασαν από κάτω, ο Πρόμαχος το άρπαξε 
απ’τα μαλλιά και του έβγαλε το κεφάλι από το άνοιγμα, ενώ ο λευκό-
δερμος άντρας το έσπρωχνε από τα πόδια. Το Δημιούργημα κλοτσού-
σε και βρυχιόταν και καταριόταν, αλλά δεν μπορούσε να υπερνικήσει 
τους δύο επαναστάτες. Ειδικά ο Οδυσσέας ήταν πολύ μυώδης και δυ-
νατός: πιο δυνατός από τους περισσότερους άντρες, εκτός ίσως από 
τους πραγματικά γιγαντόσωμους. 
  Το Δημιούργημα εκτοξεύτηκε έξω από το αεροπλάνο, μέσα στον Αι-
θέρα, κουνώντας τα χέρια και τα πόδια, σπασμωδικά, και ουρλιάζο-
ντας. Σύντομα, το έχασαν από τα μάτια τους. 
  Ο Οδυσσέας κάθισε αμέσως στη θέση του πιλότου και έπιασε το πη-
δάλιο, γιατί το σκάφος είχε χάσει τελείως την κατεύθυνσή του όσο 
μάχονταν με το τέρας. 
  «Μην ανησυχείτε,» είπε στους συντρόφους του, ενώ ο Ράθνης έκλεινε 
την καταπακτή, για να μην τους χτυπάνε τα αιθερικά ρεύματα. «Μπο-
ρώ να το οδηγήσω. Θα μας πάω εγώ στην Υπερυδάτ–» 
  Αναπάντεχα, ένας δυνατός ήχος θραύσης ακούστηκε πίσω τους. Μια 
έκρηξη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  89 

 

 

  «Μα τους θεούς!…» έκανε η Νελμίρα, που κρατούσε τα τραυματισμέ-
να της πλευρά. «Τι ήταν αυτό;» Κοιτάζοντας πίσω, δεν μπορούσε να 
δει τίποτα. 
  «Η ενέργεια…» είπε ο Οδυσσέας, κοιτάζοντας τις ενδείξεις μπροστά 
του. «Ήταν προγραμματισμένο! Κατάρες!» 
  «Ποιο πράγμα;» ρώτησε η Νελμίρα. «Τι έγινε;» 
  «Ήταν προγραμματισμένο οι φιάλες να σκάσουν. Κάποιος μηχανι-
σμός πρέπει να υπήρχε επάνω τους. Δεν έχουμε ενέργεια!» 
  Η ένδειξη ΠΟΣΟΤΗΤΑ ΕΝΕΡΓΕΙΑΣ έπεφτε με δραματικά ταχύ ρυθμό: 
  95% 
  78% 
  62% 
  53% 
  «Κατάρες!» γρύλισε ο Οδυσσέας, γνωρίζοντας πολύ καλά ότι, χωρίς 
ενέργεια, ήταν καταδικασμένοι στον Αιθέρα. 
  Και τότε, σαν τα πράγματα να ήθελαν να χειροτερέψουν ακόμα πε-
ρισσότερο, μια διαπεραστική κραυγή αντήχησε· κι από το μπροστινό 
τζάμι του αεροπλάνου οι επαναστάτες είδαν μια από τις οντότητες του 
Αιθέρα να τους ζυγώνει. Το πλάσμα δεν έμοιαζε να αποτελείται από 
στερεά ύλη, ή, τουλάχιστον, όχι εξολοκλήρου: ήταν ένα νεφέλωμα σε 
μορφή γιγαντιαίου πτηνού με τέσσερα φτερά· μέσα από το νεφέλωμα, 
όμως, φαίνονταν να γυαλίζουν δύο μάτια, κι ορισμένα από τα νύχια 
του άστραφταν σαν να ήταν από το σκληρότερο ατσάλι του σύμπα-
ντος. 
  Ο Οδυσσέας γύρισε απότομα το πηδάλιο, κάνοντας το αεροπλάνο του 
να στριφογυρίσει μέσα στον Αιθέρα, κι αναγκάζοντας τους συντρό-
φους του να κρατηθούν γερά για να μη χτυπήσουν στα τοιχώματα του 
σκάφους. 
  Η κραυγή της αιθερικής οντότητας αντήχησε πίσω τους. 
  Η ΠΟΣΟΤΗΤΑ ΕΝΕΡΓΕΙΑΣ εξακολουθούσε να μειώνεται ραγδαία: 
  33% 
  26% 
  17% 
  Ο Οδυσσέας, εντοπίζοντας το κοντινότερο σημείο μετάβασης στην 
οθόνη εμπρός του, έβαλε τις μηχανές στο μέγιστο και κατευθύνθηκε 
προς τα εκεί, μην έχοντας, αυτή τη στιγμή, την παραμικρή ιδέα προς 



90  |  ΚΩΣΤΑΣ ΒΟΥΛΑΖΕΡΗΣ 

 

 

ποια διάσταση πήγαινε τον εαυτό του και τους συντρόφους του. Σε 
οποιαδήποτε διάσταση, όμως, θα ήταν καλύτερα από εδώ. 
  Ας προσευχηθούμε μόνο να καταφέρουμε να φτάσουμε στο σημείο με-
τάβασης… 
  Η γιγαντιαία οντότητα συνέχιζε να κραυγάζει πίσω τους, αλλά, ευτυ-
χώς, δεν ήταν αρκετά κοντά ακόμα για να τους χτυπήσει ή να τους κα-
ταπιεί. 
  Η ΠΟΣΟΤΗΤΑ ΕΝΕΡΓΕΙΑΣ έπεφτε: 
  8% 
  5% 
  2% 
  0,7% 
  0,1% 
  0% 
  Οι προωθητήρες του μικρού αεροσκάφους έσβησαν· το ίδιο κι όλες οι 
οθόνες και οι ενδείξεις. 
  Ο Οδυσσέας κρατούσε το πηδάλιο σταθερό προς την κατεύθυνση που 
θυμόταν ότι ήταν το σημείο μετάβασης, ελπίζοντας ότι τα αιθερικά 
ρεύματα θα τον βοηθούσαν να διασχίσει τη λίγη απόσταση που του 
είχε απομείνει. 
  –Η πραγματικότητα τραντάχτηκε γύρω από τους επαναστάτες· το 
αεροπλάνο τους βγήκε απ’τον Αιθέρα, περνώντας σ’έναν καταγάλανο 
ουρανό με δυνατό ήλιο. 
  Και τώρα, μην έχοντας καμία μορφή ενέργειας για να το κρατά στον 
αέρα, άρχισε να πέφτει γρήγορα προς το έδαφος. 
  Ο Οδυσσέας προσπάθησε να το κρατήσει όσο το δυνατόν πιο ψηλά, 
ώστε να βρει κάποιο καλό μέρος για προσεδάφιση. Καλό μέρος για 
προσεδάφιση: σαν αστείο τού φαινόταν αυτό, έτσι όπως έπεφταν! 
Θεοί, βοηθήστε μας! 
  «Δεν υπάρχουν αλεξίπτωτα!» γρύλισε ο Ράθνης, ψάχνοντας σαν μα-
νιακός. «Οι θέσεις είναι κενές από κάτω!» 
  «Εσύ τι περίμενες, ηλίθιε;» σφύριξε η Νελμίρα· η φωνή της ακουγόταν 
πνιχτή, τρομοκρατημένη. 
  Οι περιοχές κάτω από το αεροπλάνο περνούσαν τόσα γρήγορα, που 
τα πάντα έμοιαζαν να λιώνουν το ένα μέσα στο άλλο: η πραγματικότη-
τα έμοιαζε να γίνεται ένα μίγμα από χρώματα, όπως στον καμβά ενός 
τρελού καλλιτέχνη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  91 

 

 

  «Νερό!» φώναξε, ξαφνικά, ο Οδυσσέας. «ΝΕΡΟ!» 
  Οι σύντροφοί του, αρχικά, δεν κατάλαβαν τι εννοούσε. Ύστερα, όμως, 
το είδαν κι εκείνοι. 
  Μια μεγάλη λίμνη, την οποία πλησίαζαν. 
  Ο Οδυσσέας ώθησε το αεροπλάνο προς τα κάτω, βάζοντάς το να βου-
τήξει. Γνωρίζοντας πως ετούτη ήταν η τελευταία τους ελπίδα για σω-
τηρία. 
  «Ανοίξτε τη θύρα!» φώναξε. «Ανοίξτε τη θύρα προτού πέσουμε!» Για-
τί, αν δεν την άνοιγαν από τώρα, η υποβρύχια πίεση θα τους παγίδευ-
ε– 
  Το νερό της λίμνης κατάπιε το μικρό αεροσκάφος μ’έναν δυνατό βρό-
ντο κι έναν ψηλό πίδακα. 



92  |  ΚΩΣΤΑΣ ΒΟΥΛΑΖΕΡΗΣ 

 

 

 

9 
 
 
Ο ήλιος της Απολλώνιας έδυε, όταν το μεγάλο φορτηγό σταμάτησε 
μερικά χιλιόμετρα νότια της Απαστράπτουσας, πριν από τις όχθες του 
ποταμού Οροκέλωρ, που το όνομά του σήμαινε γιος των βουνών. Η ο-
πίσθια πόρτα του οχήματος άνοιξε, και ο Ανδρόνικος, Πρίγκιπας της 
Απολλώνιας και Αντιβασιλέας μέχρι που ο αδελφός του σφετερίστηκε 
τον Κυανό Θρόνο, βγήκε, μαζί με τη χρυσόδερμη μάγισσα Άνμα’ταρ, η 
οποία ήταν ντυμένη με μια μελανή, δερμάτινη στολή, σαν Μαύρη Δρά-
καινα, και είχε μια γκρίζα κάπα ριγμένη στους ώμους της, με την κου-
κούλα σηκωμένη. Ο Ανδρόνικος φορούσε επίσης κάπα και είχε και τη 
δική του κουκούλα σηκωμένη, ενώ από τη ζώνη του, εκτός από ένα 
πιστόλι, κρεμόταν και το βασιλικό σπαθί του, το οποίο ονομαζόταν 
Κελευστής και ήταν πανάρχαιο, έχοντας περάσει από πολλές γενεές 
Απολλώνιων βασιλέων. Επιπλέον, λεγόταν πως η λεπίδα ήταν μαγεμέ-
νη με αρχαίες μαγγανείες που οι σύγχρονοι μάγοι δεν ήξεραν· ο Ανδρό-
νικος δεν είχε ποτέ επιχειρήσει να διαπιστώσει αν αυτό αλήθευε, αλλά 
είχε δει πολλές φορές τη λεπίδα να γυαλίζει με μια γαλανή ακτινοβολία 
μέσα στη μάχη: και δεν είχε τρόπο για να εξηγήσει τη συγκεκριμένη 
γυαλάδα, επομένως υπέθετε ότι κάποια βάση πρέπει να είχαν τα όσα 
λέγονταν για το ξίφος. Όπως και νάχε, όμως, ήταν σύμβολο εξουσίας· 
της ανώτατης εξουσίας στο Βασίλειο της Απολλώνιας, και γι’αυτό α-
πόψε το ήθελε οπωσδήποτε μαζί του. 
  Ο Ανδρόνικος έστρεψε το βλέμμα του, και κοίταξε τον Οροκέλωρα 
ποταμό και την Απαστράπτουσα. Στις νότιες όχθες του ποταμού ήταν 
οικοδομημένα αρκετά χτίρια της πόλης, αλλά τα περισσότερα ήταν 
στη βόρεια όχθη και πέρα απ’αυτήν. Ψηλές, γυάλινες πολυκατοικίες 
και πύργοι γυάλιζαν στο ενεργειακό φως των λαμπών της Απαστρά-
πτουσας· οχήματα φαίνονταν να κινούνται στους δρόμους της πόλης 
και στις γέφυρες του Οροκέλωρα· βάρκες πηγαινοέρχονταν επάνω 
στον ποταμό, ενώ στο λιμάνι, το οποίο έβλεπε στην Άπατη Θάλασσα, 
ήταν αραγμένα μεγάλα σκάφη, ιστιοφόρα και μη. 
  «Καλή τύχη, Πρίγκιπά μου. Ο Απόλλων μαζί σου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  93 

 

 

  Ο Ανδρόνικος στράφηκε, για ν’αντικρίσει το γενειοφόρο πρόσωπο 
του Φαρνέλιου. Η όψη του ήταν μελαγχολική, και η δυσαρέσκειά του 
ήταν έκδηλη που δε θα ερχόταν μαζί τους. 
  Ο Πρίγκιπας τον είχε προστάξει να μείνει πίσω, και αυτόν και τους 
υπόλοιπους επαναστάτες. «Αν δεν εμφανιστώ μέχρι την αυγή,» τους 
είχε πει, «σημαίνει ότι κάτι κακό μού συνέβη.» 
  «Μα, αν είμαστε μαζί σας, Υψηλότατε, ίσως καταφέρουμε να απο-
τρέψουμε αυτό το κακό,» είχε διαφωνήσει ένας από τους επαναστά-
τες. 
  «Δεν το νομίζω. Αν τα πράγματα είναι όπως φοβόμαστε, δεν το νομί-
ζω. Επιπλέον, πιστεύω πως, στη συγκεκριμένη περίπτωση, όσο περισ-
σότεροι είμαστε τόσο δυσκολότερο θα είναι να ξεφύγουμε, αν η κατά-
σταση στραφεί εναντίον μας. Έχω την πεποίθηση, όμως, ότι όλα θα 
πάνε καλά και θα σας δω με την αυγή.» 
  Έτσι, τώρα ο Ανδρόνικος ένευσε προς τη μεριά του Φαρνέλιου, δίχως 
να μιλήσει, και, με την Άνμα’ταρ δίπλα του, ξεκίνησε να βαδίζει στο 
πλάι του μεγάλου δρόμου που οδηγούσε στη νότια είσοδο της Απα-
στράπτουσας. 
  Ο άνεμος ήταν ψυχρός και η νύχτα σκοτεινή. Η Γλαυκή ήταν μισο-
κρυμμένη πίσω από μαύρα σύννεφα, και η Αθώρητη δεν φαινόταν κα-
θόλου, σαν να είχε, αυτή τη φορά, εξαφανιστεί τελείως απ’τους ουρα-
νούς. 
  Ο Ανδρόνικος και η Άνμα’ταρ προχώρησαν, δίχως να βιάζονται, και 
σύντομα τα λίγα χιλιόμετρα που τους χώριζαν από την πρωτεύουσα 
του Βασιλείου της Απολλώνιας εξαφανίστηκαν κάτω από τα μποτο-
φορεμένα πόδια τους. Είχαν φτάσει στην Απαστράπτουσα, στις νότιες 
όχθες του Οροκέλωρα ποταμού, και τα ψηλά της οικοδομήματα ορθώ-
νονταν γύρω τους. Η κίνηση στους δρόμους δεν ήταν λίγη· το βράδυ 
δεν σταματούσε η ζωή στην πόλη, παρά μόνο σε συγκεκριμένες συνοι-
κίες. Οι μεγάλες λεωφόροι ήταν χωρισμένες κι εδώ, όπως και στη Μα-
κρόπολη, σε τρεις λωρίδες: μία για τους πεζούς, μία για τα οχήματα, 
και μία για τους έφιππους. Οι μικρότεροι δρόμοι, βέβαια, δεν είχαν τέ-
τοιο διαχωρισμό, και εκεί έπρεπε κανείς να είναι πιο προσεκτικός όταν 
βάδιζε. 
  Ο Ανδρόνικος και η Άνμα διέσχισαν τη νότια περιφέρεια της πόλης 
και πλησίασαν τον ποταμό. Εκεί, μίσθωσαν μια βάρκα με κουπιά, και ο 
βαρκάρης τούς πέρασε στην αντίπερα όχθη και προς τη δυτική μεριά 



94  |  ΚΩΣΤΑΣ ΒΟΥΛΑΖΕΡΗΣ 

 

 

της πόλης, όπου, πάνω απ’τα υπόλοιπα χτίρια, φαινόταν το παλάτι, 
μεγαλόπρεπο και αστραφτερό, με σημαίες να κυματίζουν στους πύρ-
γους του. 
  Ο Ανδρόνικος πλήρωσε τον βαρκάρη και αποβιβάστηκαν, μπαίνοντας 
πάλι στους δρόμους της Απαστράπτουσας και βαδίζοντας προς τη Βα-
σιλική Οικία. 
  Καθώς προχωρούσε, αγνοώντας τη βαβούρα του κόσμου γύρω του, ο 
Απολλώνιος Πρίγκιπας αναρωτιόταν για ολόκληρη την οικογένειά του, 
όχι μόνο για τον αδελφό του, Λούσιο. Αναρωτιόταν για τη μητέρα του, 
τη Βασίλισσα Γλυκάνθη· πώς είχε, άραγε, δει εκείνη την κίνηση του 
Λούσιου να σφετεριστεί τον Κυανό Θρόνο; Ποια ήταν η αντίδρασή της; 
Και ποια θα ήταν η αντίδρασή της τώρα, βλέποντας τον Ανδρόνικο να 
επιστρέφει; 
  Και η αδελφή του, η Βασιλική; Τι είχε πει για όλα τούτα; Ήταν η πιο 
μικρή, και ο Λούσιος ποτέ δεν τα πήγαινε καλά μαζί της· έτσι, ο Ανδρό-
νικος τώρα φοβόταν γι’αυτήν. Γιατί, αν ο αδελφός του ήταν φονιάς, αν 
ο αδελφός του ήταν που είχε προσπαθήσει να τον σκοτώσει, τότε τι θα 
τον σταματούσε απ’το να κάνει το ίδιο και στη Βασιλική; Ειδικά αν 
εκείνη τού είχε εναντιωθεί, όταν ο Λούσιος σφετερίστηκε τον θρόνο; 
  Ίσως, όμως, όλες μου οι υποθέσεις να είναι τραγικά λανθασμένες, σκέ-
φτηκε ο Ανδρόνικος. Ίσως ο Λούσιος να μην έχει γίνει το τέρας που φο-
βάμαι πως έχει γίνει. Ο Φαρνέλιος έχει δίκιο: πρέπει να του μιλήσω για 
να μάθω την αλήθεια, ή, τουλάχιστον, για να καταλάβω την αλήθεια, 
από το φέρσιμό του, από τις αντιδράσεις του. Τον ξέρω καλά τον Λούσι-
ο· δεν μπορεί να κρύψει πολλά από μένα. 
  Όταν έφτασαν μπροστά στην πύλη του παλατιού, τη βρήκαν κλειστή. 
Ο Ανδρόνικος, όμως, γνώριζε ότι πίσω της πάντα στέκονταν δύο πά-
νοπλοι φύλακες, όπως επίσης γνώριζε ότι, αυτή τη στιγμή, υπήρχαν 
τηλεοπτικοί πομποί που κοίταζαν εκείνον και την Άνμα’ταρ. Αλλά κα-
νείς, μάλλον, δε θα μπορεί να μας αναγνωρίσει, έτσι όπως είμαστε ντυ-
μένοι.  
  Ο Ανδρόνικος ύψωσε τη γροθιά του και χτύπησε την πόρτα, δυνατά, 
δύο φορές. 
  «Ποιος είναι;» ακούστηκε μια αντρική φωνή από μέσα. 
  «Ο Πρίγκιπας Ανδρόνικος.» 
  Σιγή έπεσε για μερικές στιγμές. 
  Ο Ανδρόνικος περίμενε, αμίλητος, την απόκριση του φύλακα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  95 

 

 

  Η Άνμα’ταρ ετοίμαζε στο μυαλό της ένα ξόρκι, σε περίπτωση που 
χρειαζόταν να πολεμήσουν. Ήταν εκπαιδευμένη στον πόλεμο. Το κα-
λύτερο πράγμα που ήξερε να κάνει ήταν να πολεμά, είτε με τα ίδια της 
τα χέρια και τα πόδια, είτε με όπλα, είτε με μαγεία. 
  Ο φύλακας, τελικά, αποκρίθηκε: «Βγάλτε τις κουκούλες σας, να δούμε 
τα πρόσωπά σας! Και μας συγχωρείτε, αν είστε πράγματι ο Πρίγκιπας 
Ανδρόνικος, αλλά οφείλουμε να πάρουμε τα μέτρα μας, Υψηλότατε.» 
  «…Ασφαλώς,» μουρμούρισε ο Ανδρόνικος μέσα απ’τα δόντια του. Και 
στην Άνμα’ταρ είπε, στον ίδιο τόνο: «Υπάρχουν τηλεοπτικοί πομποί 
που μας παρακολουθούν· μπορείς να τους μπερδέψεις; Δε θέλω να μας 
δει κανένας άλλος εκτός απ’τους δύο φρουρούς πίσω απ’την πόρτα.» 
  Η Δράκαινα κατένευσε. «Μπορώ.» 
  «Θα βγάλουμε τις κουκούλες μας όταν ανοίξεις την πόρτα,» είπε ο 
Ανδρόνικος στον φύλακα. «Θέλω εσύ ο ίδιος να δεις το πρόσωπό μου. 
Το προστάζω!» 
  Συγχρόνως, η Άνμα ψιθύριζε, έντονα, τα λόγια για ένα Ξόρκι Τηλεο-
πτικής Ασυνέχειας, διαγράφοντας σύμβολα στον αέρα με τα δάχτυλά 
της. Το συγκεκριμένο ξόρκι θα έκανε τους τηλεοπτικούς πομπούς να 
μεταδώσουν εικόνες που συνέβησαν πριν από ένα λεπτό. Δηλαδή, ό-
ποιος κοίταζε τώρα την οθόνη που ήταν ο δέκτης των πομπών θα συ-
νέχιζε να βλέπει δύο κουκουλοφόρες μορφές να στέκονται έξω απ’την 
είσοδο του παλατιού, ακόμα κι όταν ο Ανδρόνικος και η Άνμα είχαν 
φύγει. 
  Η διπλή θύρα άνοιξε στο ελάχιστο, και το πρόσωπο του φύλακα πα-
ρουσιάστηκε ανάμεσα από τα δύο φύλλα της. Ο Ανδρόνικος μπορούσε 
να καταλάβει, από τη στάση του άντρα, ότι είχε το πιστόλι του σε ε-
τοιμότητα, αν και κρυμμένο πίσω από την πόρτα. 
  Ο Πρίγκιπας παραμέρισε την κουκούλα του, αφήνοντας τον φρουρό 
να δει το πρόσωπό του. 
  Τα μάτια εκείνου διαστάλθηκαν προς στιγμή. «Υψηλότατε!» είπε. 
«Μας συγχωρείτε για την καθυστέρηση. Περάστε.» Και παραμέρισε, 
ανοίγοντας διάπλατα το ένα φύλλο της θύρας. 
  Ο Ανδρόνικος και η Άνμα’ταρ μπήκαν, για να δουν ότι υπήρχε άλλος 
ένας φύλακας πίσω από την είσοδο. 
  Και αυτός, ο δεύτερος, πολύ πιο καχύποπτος από τον πρώτο, είπε: 
«Ίσως να είναι κόλπο. Ο Πρίγκιπας Ανδρόνικος δε θα ερχόταν έτσι.» 



96  |  ΚΩΣΤΑΣ ΒΟΥΛΑΖΕΡΗΣ 

 

 

  «Θέλεις να ελέγξεις αν φοράω μάσκα;» Ο Ανδρόνικος κατέβασε τε-
λείως την κουκούλα του. «Έλα να ελέγξεις.» 
  «Πρόσεχέ τους,» είπε ο δεύτερος φρουρός στον πρώτο, και πλησίασε, 
αγγίζοντας τις άκριες του προσώπου του Ανδρόνικου και κοιτάζοντάς 
τον από κοντά. 
  «Φοράω μάσκα, λοιπόν;» 
  Ο φρουρούς υποκλίθηκε. «Όχι, Υψηλότατε. Πρέπει να είστε, όντως, 
εσείς.» 
  «Γιατί τέτοια επιφύλαξη;» απαίτησε ο Ανδρόνικος. 
  Οι φρουροί αλληλοκοιτάχτηκαν· κι αυτός που είχε ανοίξει την πόρτα 
είπε: «Είναι… δύσκολοι καιροί, Υψηλότατε. Και δε σας περιμέναμε να 
έρθετε τώρα. Ούτε μ’αυτό τον τρόπο.» 
  «Είχαμε ακούσει,» πρόσθεσε ο δεύτερος φρουρός, «ότι βρισκόσασταν 
στην Άωλρυς, πριν από κανένα μήνα τουλάχιστον… και μετά, εξαφανι-
στήκατε. Δεν είχαμε άλλα νέα σας, από καμία πηγή.» 
  «Πού είναι ο αδελφός μου;» ρώτησε ο Ανδρόνικος. 
  Οι δύο φρουροί αλληλοκοιτάχτηκαν πάλι. 
  «Συμβαίνει κάτι που θα έπρεπε να ξέρω;» είπε ο Ανδρόνικος. 
  «Ο αδελφός σας, Υψηλότατε, μάλλον βρίσκεται στα διαμερίσματά 
του, ετούτη την ώρα.» 
  «Δεν λείπει από το παλάτι, δηλαδή.» 
  «Όχι, Υψηλότατε.» 
  Ο Ανδρόνικος προσπέρασε τους φύλακες και βάδισε μέσα στον μεγά-
λο κήπο του παλατιού, ακολουθούμενος από την Άνμα’ταρ. 
  «Δε μου φάνηκαν και τόσο εχθρικοί,» είπε η μάγισσα· «απλά ξαφνια-
σμένοι. Ή, ίσως, και αναστατωμένοι.» 
  «Αναρωτιέμαι πώς θα αντιδράσουν όταν καταλάβουν ότι μπερδέψα-
με τους τηλεοπτικούς πομπούς έξω απ’την είσοδο.» 
  «Κανονικά, πώς θα έπρεπε να αντιδράσουν;» 
  «Θα έπρεπε να τρέξουν και να συλλάβουν όποιον μπήκε με τέτοιο ύ-
πουλο τρόπο. Αλλά εγώ είμαι ο Αντιβασιλέας της Απολλώνιας, οπότε 
τα πράγματα αλλάζουν. Εκτός αν θεωρούμαι πλέον ύποπτος για προ-
δοσία…» 
  Διέσχισαν τον κήπο και μπήκαν στο παλάτι, που ήταν στρωμένο με 
λευκό μάρμαρο και είχε όμορφα σκαλισμένους κίονες, ενώ αγάλματα, 
πίνακες, και γλάστρες με φυτά στόλιζαν πολλές αίθουσες, δωμάτια, 
και διαδρόμους του. Η Άνμα δεν είχε έρθει πολλές φορές εδώ, αλλά ό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  97 

 

 

σες φορές είχε έρθει το μέρος πάντοτε της έκοβε την ανάσα. Δε θα 
μπορούσε να αποκαλέσει το παλάτι της Απολλώνιας παρά μονάχα εκ-
θαμβωτικό και μεγαλειώδες. Αυτοί οι ευγενείς ήταν πολύ τυχεροί, σε 
ορισμένες διαστάσεις… 
  Σε διάφορα σημεία του παλατιού συνάντησαν φρουρούς, αλλά κανέ-
νας δεν επιχείρησε να τους σταματήσει, καθώς όλοι τους αναγνώριζαν 
το πρόσωπο του Ανδρόνικου, κι εκείνος δεν έκανε καμία προσπάθεια 
να το κρύψει, επειδή ήξερε πως, αν το προσπαθούσε, τότε σίγουρα θα 
τους σταματούσαν, για να τους ελέγξουν. Καλύτερα, λοιπόν, να μάθουν 
πως ήρθα, σκέφτηκε. Ναι, άστους να μάθουν ότι ο Πρίγκιπας Ανδρόνι-
κος, ο νόμιμος Αντιβασιλέας της Απολλώνιας, επέστρεψε· κι όσοι μ’έχουν 
προδώσει ας αρχίσουν να τρέμουν! 
  Το δεξί του χέρι ήταν ακουμπισμένο στη λαβή του θηκαρωμένου ξί-
φους του, καθώς πλησίαζε τα διαμερίσματα όπου έμενε ο Λούσιος, μα-
ζί με τη σύζυγό του, Δομινίκη, και τα δύο μικρά παιδιά του. 
  Σ’έναν απ’τους διαδρόμους κοντά στα διαμερίσματα, ένας φρουρός 
στάθηκε αντίκρυ στον Ανδρόνικο. Ήταν ψηλός και πρασινόδερμος: 
ένας δερματικός χρωματισμός σπάνιος στην Απολλώνια, εκτός αν ε-
τούτος ο άντρας καταγόταν από τα Ελκόβρια Έλη, στις ανατολικές 
ακτές της Άπατης Θάλασσας. Τα μαλλιά του ήταν κατάμαυρα, σγουρά, 
και μακριά, και είχε ένα φουντωτό μούσι. Η στολή του έδειχνε ότι δεν 
ήταν ένας απλός παλατιανός φύλακας· ήταν μέλος της Βασιλικής 
Φρουράς. Ο Ανδρόνικος, όμως, δε θυμόταν να τον έχει ξαναδεί ποτέ 
στη ζωή του. Ήταν, αναμφίβολα, καινούργιος. Κάποιος που, μάλλον, 
είχαν φέρει εδώ οι μεταρρυθμίσεις του αδελφού του. 
  «Αααλτ!» φώναξε ο πρασινόδερμος άντρας, αντικρίζοντας τον Πρί-
γκιπα. «Απαγορεύεται η είσοδος.» Τράβηξε το πιστόλι απ’τη ζώνη του. 
«Εδώ είναι τα διαμερίσματα του Αντιβασιλέα, και ο Αντιβασιλέας α-
ναπαύεται επί του παρόντος.» 
  «Κάνεις λάθος,» αντιγύρισε ο Ανδρόνικος, παύοντας να βαδίζει και 
ατενίζοντας τον φρουρό με σκληρό βλέμμα. «Εδώ δεν είναι τα διαμε-
ρίσματα του Αντιβασιλέα· εδώ είναι τα διαμερίσματα του αδελφού 
μου, Πρίγκιπα Λούσιου. Και τώρα κάνε πέρα, αλλιώς θα σε κρεμάσω 
από τη γλώσσα!» 
  «Δεν μπορείς να περάσεις,» είπε ο πρασινόδερμος, υψώνοντας το πι-
στόλι του και σημαδεύοντάς τον. 



98  |  ΚΩΣΤΑΣ ΒΟΥΛΑΖΕΡΗΣ 

 

 

  (Η Άνμα’ταρ άρχισε να μουρμουρίζει τα λόγια για ένα ξόρκι, ώστε να 
το έχει σε ετοιμότητα.) 
  «Δεν με αναγνωρίζεις;» είπε ο Ανδρόνικος. 
  «Σε αναγνωρίζω.» 
  «Τότε, κατέβασε το όπλο σου, θηκάρωσέ το, και γονάτισε.» 
  «Βρίσκομαι εδώ με εντολή του Αντιβασιλέα–» 
  «Εγώ είμαι ο νόμιμος Αντιβασιλέας της Απολλώνιας! Κατέβασε το ό-
πλο σου.» 
  «Απομακρύνσου, Πρίγκιπα Ανδρόνικε,» απείλησε ο φρουρός, «γιατί 
μην αμφιβάλλεις ότι θα χρησιμοποιήσω το όπλο μου.» 
  Ο Ανδρόνικος τράβηξε τον Κελευστή από το θηκάρι του και διέγραψε 
με τη λεπίδα το Κάλεσμα στον αέρα εμπρός του: το σύμβολο που δή-
λωνε ότι ο Πρίγκιπας καλούσε τον πρασινόδερμο άντρα αντίκρυ του 
σε μονομαχία. Και στην Απολλώνια έπαιρναν όλοι το Κάλεσμα πολύ 
σοβαρά, ειδικά αν ήταν μέλη της Βασιλικής Φρουράς ή κατάγονταν 
από ευγενικές οικογένειες. Ο φρουρός δε θα μπορούσε, κανονικά, να 
αρνηθεί τη μονομαχία… εκτός, αν μετά το σφετερισμό του Κυανού Θρό-
νου από τον αδελφό μου, έχουν οι πάντες χάσει κάθε ίχνος τιμής –ακόμα 
και οι Βασιλικοί Φρουροί. 
  Όμως, όπως αποδείχτηκε, εξακολουθούσαν να υπολογίζουν την τιμή 
τους. Ο πρασινόδερμος άντρας επέστρεψε το πιστόλι στη ζώνη του και 
τράβηξε το σπαθί του. 
  «Πρίγκιπά μου, τι συμβαίνει;» ρώτησε η Άνμα’ταρ, η οποία δεν είχε 
ιδέα για το συγκεκριμένο έθιμο της Απολλώνιας. 
  «Θα μονομαχήσουμε,» της είπε ο Ανδρόνικος. «Μην προσπαθήσεις να 
παρέμβεις.» 
  Η Άνμα δεν καταλάβαινε. Τρελάθηκε; απόρησε. Τι τον έπιασε; 
  «Πρίγκιπα Ανδρόνικε,» είπε ο Βασιλικός Φρουρός, κρατώντας το 
σπαθί του με τα δύο χέρια· η μακριά, πλατιά λεπίδα γυάλιζε στο φως 
των ενεργειακών λαμπών του διαδρόμου. «Δε θέλω να σε βλάψω· δεν 
είναι αυτές οι διαταγές μου. Αλλά δε μου αφήνεις άλλη επιλογή. Εκτός 
αν αποσύρεις το Κάλεσμα…» 
  «Το Κάλεσμα ισχύει,» τον διαβεβαίωσε ο Ανδρόνικος, λύνοντας την 
κάπα απ’τους ώμους του κι αφήνοντάς τη να πέσει πίσω του, στο 
μαρμάρινο πάτωμα. Πήρε πολεμική στάση, με το ξίφος του υψωμένο 
πάνω απ’τον δεξή του ώμο. 
  «Όπως επιθυμείς,» είπε ο πρασινόδερμος άντρας, και επιτέθηκε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  99 

 

 

  Το ατσάλι του σπαθιού του έγινε μια αστραφτερή θολούρα στα χέρια 
του. Αλλά και το ξίφος του Ανδρόνικου δεν πήγαινε πίσω, δεν πήγαινε 
καθόλου πίσω· κινιόταν, μάλιστα, ακόμα πιο γρήγορα και, συγχρόνως, 
γυάλιζε από μια εσωτερική γαλανή γυαλάδα. 
  Η Άνμα’ταρ παραμέρισε, για να κάνει χώρο στους δύο άντρες που ξι-
φομαχούσαν μανιασμένα μέσα στον διάδρομο με το μαρμάρινο πάτω-
μα και τις λαξευτές κολόνες. Κινούνταν κι οι δυο τους σαν χορευτές, 
και οι συγκρούσεις των όπλων τους πρέπει ν’αντηχούσαν απ’τη μια 
άκρη του παλατιού στην άλλη. 
  Ούτε οι Μαύρες Δράκαινες δε θα μπορούσαν να πολεμήσουν έτσι, 
σκέφτηκε η Άνμα. Ήταν, ασφαλώς, εκπαιδευμένες στο ξίφος, όπως και 
σε κάθε άλλο όπλο, μα ετούτοι δω οι Απολλώνιοι έμοιαζαν να έχουν 
κάνει την ξιφομαχία επιστήμη. Υπό διαφορετικές συνθήκες, η Άνμα 
ίσως να θεωρούσε το συγκεκριμένο έθιμο βαρβαρικό· όμως, βλέπο-
ντας τους δύο άντρες που μονομαχούσαν μπροστά της, δεν θα μπο-
ρούσε ποτέ να το αποκαλέσει τέτοιο. 
  Αναπάντεχα, μια λεπίδα έσπασε· τινάχτηκε στο πάτωμα και σύρθηκε 
εκεί, με μεγάλη ταχύτητα, βγάζοντας έναν έντονο συριστικό ήχο. 
  Ο πρασινόδερμος άντρας πισωπάτησε, κοιτάζοντας έκπληκτος το 
κομμένο σπαθί του. Η γαλανή ακτινοβολία στο ξίφος του Ανδρόνικου 
είχε δυναμώσει. 
  «Εκπληκτικό!» αντήχησε μια φωνή. «Πάντοτε πίστευα ότι αυτό το 
όπλο είναι εκπληκτικό, αδελφέ.» 
  Η Άνμα στράφηκε και είδε έναν άντρα να στέκεται στο κατώφλι μιας 
πόρτας. Απόρησε πώς δεν τον είχε αντιληφτεί να την ανοίγει, και θύ-
μωσε με τον εαυτό της, που η ξιφομαχία του Ανδρόνικου με τον πρασι-
νόδερμο την είχε συνεπάρει τόσο. 
  «Λούσιε…» είπε ο Ανδρόνικος. 
  «Καλωσήρθες, Ανδρόνικε,» αποκρίθηκε ο άντρας που στεκόταν στην 
πόρτα. 
 
 
 
Ο Πρίγκιπας Λούσιος ήταν ξανθός, όπως ο Ανδρόνικος, αλλά τα μαλλιά 
του, αν και πλούσια, ήταν κομμένα κοντά και το πρόσωπό του ξυρι-
σμένο. Είχε μύτη μεγάλη και γαμψή, και όψη μακριά και επιβλητική. 



100  |  ΚΩΣΤΑΣ ΒΟΥΛΑΖΕΡΗΣ 

 

 

Ήταν μετρίου αναστήματος και λιγνός. Η όλη του εμφάνιση θύμιζε όρ-
νεο. 
  «Είναι αλήθεια, λοιπόν!» είπε ο Ανδρόνικος. «Σφετερίστηκες τον Κυα-
νό Θρόνο για τον εαυτό σου! Αναρωτιέμαι τι άλλο είναι αλήθεια από 
αυτά που έχω ακούσει…» 
  «Η χώρα χρειαζόταν έναν βασιληά, και της τον έδωσα,» αντιγύρισε ο 
Λούσιος, ενώ ο πρασινόδερμος άντρας απομακρυνόταν από τον Αν-
δρόνικο, πισωπατώντας και πετώντας το σπασμένο του ξίφος στο πά-
τωμα. «Τα πράγματα έχουν δυσκολέψει, αδελφέ, και στο Βόρειο Μέ-
τωπο και στο Νότιο· κι εσύ δεν ήσουν εδώ για να βοηθήσεις. Εγώ, ό-
μως, ήμουν.» 
  Ο Ανδρόνικος και η Άνμα’ταρ μπορούσαν ν’ακούσουν βήματα να έρ-
χονται από τους παράπλευρους διαδρόμους. Παλατιανοί φρουροί, α-
ναμφίβολα. 
  «Αυτό σημαίνει ότι τώρα που είμαι πάλι εδώ, θα μου παραχωρήσεις 
τον Κυανό Θρόνο;» ρώτησε ο Ανδρόνικος τον αδελφό του. 
  «Θα το ήθελα,» αποκρίθηκε ο Λούσιος· «πραγματικά, θα το ήθελα.» 
Μια σκιερή φιγούρα παρουσιάστηκε στο πλευρό και ελαφρώς πίσω 
του: μια γυναίκα, περίπου τόσο ψηλή όσο εκείνος, με καστανά μαλλιά 
και γυαλιστερά πράσινα μάτια, που θύμιζαν μάτια γάτας –η σύζυγός 
του, Δομινίκη. «Αλλά η κατάσταση έχει διαμορφωθεί έτσι που πολύ 
φοβάμαι, αδελφέ, ότι θα ήταν αδύνατον για εσένα να την ελέγξεις.» 
  Οι φρουροί του παλατιού είχαν πλέον παρουσιαστεί από διάφορα 
ανοίγματα του διαδρόμου, μα δεν πλησίαζαν· διατηρούσαν την από-
στασή τους, μέχρι να λάβουν διαταγή. 
  «Εγώ θα το κρίνω αυτό,» είπε ο Ανδρόνικος. «Δεν ζητώ παρά μόνο 
ό,τι είναι δικαιωματικά δικό μου, Λούσιε–» 
  «Δικαιωματικά δικό σου, Ανδρόνικε;» τον διέκοψε η Δομινίκη. «Ο 
Λούσιος είναι ο μεγαλύτερος διάδοχος, ηλικιακά!» 
  Ήταν αλήθεια· αλλά αυτό το έθιμο ήταν παλιό: οι σύγχρονοι Απολλώ-
νιοι άρχοντες αποφάσιζαν σε ποιο παιδί τους θα παραχωρήσουν την 
εξουσία· δεν την έδιναν απαραιτήτως στο μεγαλύτερο. Το μεγαλύτερο 
παιδί έπαιρνε την εξουσία μόνο αν ο γονιός πέθαινε προτού προλάβει 
να αποφασίσει. 
  «Ο πατέρας μας, Δομινίκη, έχει πάρει την απόφασή του από καιρό. Το 
έγγραφο υπάρχει. Και ο Λούσιος συναίνεσε, τότε–» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  101 

 

 

  «Ο πατέρας σας ήταν ήδη πολύ άρρωστος, όταν αποφάσισε!» είπε 
εκείνη. 
  «Και ο Λούσιος συναίνεσε,» τόνισε πάλι ο Ανδρόνικος. «Έτσι δεν είναι, 
αδελφέ;» 
  «Αυτό είναι αλήθεια,» παραδέχτηκε εκείνος· «πράγματι, συναίνεσα. 
Ωστόσο, τότε, οι συνθήκες ήταν πολύ διαφορετικές. Κι επιπλέον, Αν-
δρόνικε, είμαι βέβαιος πως ο πατέρας δε θα σε ονόμαζε Πρώτο Κληρο-
νόμο του αν γνώριζε ότι θα εγκατέλειπες το βασίλειο στο έλεος των 
θεών και τριγύριζες σ’ένα σωρό άλλες διαστάσεις–» 
  Αυτό παραπήγαινε! «Φαίνεται πως ξεχνάς σε ποιον οφείλει η Απολ-
λώνια την απελευθέρωσή της από τη Συμπαντική Παντοκρατορία!» 
φώναξε ο Ανδρόνικος, δείχνοντας τον Λούσιο και τη σύζυγό του με τη 
λεπίδα του Κελευστή. «Εγώ ήμουν που απελευθέρωσα την Απολλώνια! 
Και τώρα, δεν… τριγυρίζω σε άλλες διαστάσεις. Συνεχίζω να μάχομαι 
εκεί όπου πηγαίνω–» 
  «Συνεχίζεις να μάχεσαι για άλλους λαούς, ενώ ο λαός της Απολλώνιας 
βρίσκεται πολιορκημένος από Βορρά και Νότο!» τον διέκοψε ο Λούσι-
ος. 
  «Αν δεν πολεμήσουμε την Παντοκράτειρα σε όλες τις διαστάσεις, τό-
τε η Απολλώνια δε θ’αργήσει να ξαναβρεθεί στα χέρια της!» 
  «Η Απολλώνια είναι ήδη σε εξαιρετικά μεγάλο κίνδυνο, αδελφέ, και 
εγώ μπορώ να τη βοηθήσω. Μπορώ να διαλύσω και το Βόρειο και το 
Νότιο Μέτωπο. Αλλά, δυστυχώς, δε νομίζω ότι εσύ είσαι σε θέση να 
χειριστείς αυτή την κατάσταση.» 
  «Τα λόγια ενός προδότη…» είπε ο Ανδρόνικος, αηδιασμένα. 
  «Προδότης;» γρύλισε ο Λούσιος, σφίγγοντας τη γροθιά του. 
  Η Δομινίκη ακούμπησε το χέρι της στον ώμο του και ψιθύρισε κάτι 
σ’αφτί του. Συγχρόνως, λοξοκοίταζε τον Ανδρόνικο με τις άκριες των 
ματιών της. 
  Εκείνος είπε: «Λούσιε, δε χρειάζεται τα πράγματα να είναι έτσι μετα-
ξύ μας. Παραχώρησε πάλι τον Κυανό Θρόνο σε μένα και ό,τι σχέδιο έ-
χεις στο μυαλό σου μπορούμε να το συζητήσουμε, αδελφέ. Μπορούμε 
να διαλύσουμε μαζί το Βόρειο και το Νότιο Μέτωπο. Θα σε βοηθήσω.» 
  Ο Λούσιος κούνησε το κεφάλι. «Όχι, δε νομίζω ότι θα με βοηθήσεις. 
Δυστυχώς, όχι.» 
  Τα μάτια του Ανδρόνικου στένεψαν. «Πώς το ξέρεις; Πώς το ξέρεις;» 



102  |  ΚΩΣΤΑΣ ΒΟΥΛΑΖΕΡΗΣ 

 

 

  «Το ξέρω,» είπε ο Λούσιος. «Και τώρα, αδελφέ,» πρόσθεσε, «δε μου 
αφήνεις άλλη επιλογή απ’το να σε φυλακίσω. 
  »Συλλάβετέ τον!» πρόσταξε τους φρουρούς. «Και αυτόν και τη γυναί-
κα μαζί του!» 
  Ο πρώτος που ζύγωσε τον Ανδρόνικο δέχτηκε, καταπρόσωπο, μια 
σπαθιά από τον Κελευστή, και σωριάστηκε, ουρλιάζοντας. Δε θα με 
συλλάβουν μέσα στο ίδιο μου το παλάτι! 
  Συγχρόνως, η Άνμα’ταρ χτυπούσε με τον αγκώνα της τον φρουρό που 
επιχείρησε να την αρπάξει απ’το μπράτσο. Ο άντρας διπλώθηκε. 
  Ο Ανδρόνικος έβλεπε μονάχα μία διέξοδο από τούτο το μπλέξιμο. 
Υψώνοντας το ξίφος του, όρμησε προς ένα άνοιγμα γεμάτο φρουρούς, 
κραυγάζοντας. Γνώριζε ότι δε θα τον πυροβολούσαν, γιατί δεν είχαν 
διαταγές να τον σκοτώσουν, και ήλπιζε πως θα αντιδρούσαν… 
  …ακριβώς όπως αντέδρασαν: παραμερίζοντας από το διάβα της λε-
πίδας του, που άστραφτε με γαλανό φως. 
  Ο Ανδρόνικος πέρασε ανάμεσά τους και έτρεξε κατά μήκος του δια-
δρόμου πίσω τους. Η Άνμα’ταρ, έχοντας αντιληφτεί αμέσως το σχέδιό 
του, τον ακολούθησε· αλλά εκείνη δεν κρατούσε σπαθί, και οι φρουροί 
μπορούσαν εύκολα να την πλησιάσουν. Ένας απ’αυτούς άρπαξε την 
κάπα της και την τράβηξε πίσω, ενώ ένας άλλος έκλεισε τη μεγάλη του 
γροθιά γύρω απ’τον αριστερό της καρπό. 
  Η Άνμα γρύλισε και κλότσησε καταπρόσωπο έναν τρίτο άντρα, που 
παρουσιάστηκε εμπρός της. Στιγμιαία, στράφηκε και κλότσησε στην 
κοιλιά εκείνον που κρατούσε το αριστερό χέρι της, αναγκάζοντάς τον 
να την ελευθερώσει. Αλλά, τότε, ένας άλλος άρπαξε το δεξί της χέρι, 
και κάποιοι τραβούσαν την κάπα της, με αποτέλεσμα να τη ρίξουν στο 
μαρμάρινο πάτωμα. 
  Ένας πυροβολισμός αντήχησε, και η Άνμα είδε έναν απ’τους φρου-
ρούς να σωριάζεται αιμόφυρτος. 
  Ο Ανδρόνικος δεν είχε φύγει· στεκόταν στο πέρας του διαδρόμου με 
το πιστόλι του υψωμένο. 
  «Όχι!» ούρλιαξε η Άνμα. «Φύγετε, Πρίγκιπά μου!» Και, τραβώντας το 
πιστόλι απ’τη ζώνη της, πάτησε τη σκανδάλη, διαλύοντας το γόνατο 
ενός παλατιανού φύλακα. 
  Συγχρόνως, ο Ανδρόνικο πυροβολούσε, και οι φρουροί υποχώρησαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  103 

 

 

  Οι οργισμένες κραυγές του Λούσιου ακούγονταν από το βάθος, μα 
ούτε η Άνμα ούτε ο αδελφός του καταλάβαιναν τι ακριβώς έλεγε ο 
σφετεριστής. 
  Η μάγισσα πετάχτηκε, αμέσως, στα πόδια της και έτρεξε κοντά στον 
Ανδρόνικο. Έστριψαν μαζί σ’έναν άλλο διάδρομο του παλατιού και συ-
νέχισαν να τρέχουν. 
  «Υπάρχει κάποια γρήγορη διέξοδος;» ρώτησε η Άνμα, λαχανιασμένη. 
«Κάποιο μυστικό πέρασμα;» 
  «Όχι ακριβώς.» 
  Ο Ανδρόνικος σταμάτησε να τρέχει. Τράβηξε το σπαθί του και έσπασε 
μια χρωματιστή τζαμαρία. Από έξω, ήρθε ο κρύος αέρας του χειμώνα· 
και από κάτω τους, ο Πρίγκιπας και η μάγισσα μπορούσαν τώρα να 
δουν ένα μεγάλο μπαλκόνι, πλαισιωμένο από ψηλά αγάλματα. 
  «Αυτό, τουλάχιστον,» είπε ο Ανδρόνικος, «είναι εκεί όπου το θυμό-
μουν.» 
  Βήματα ακούστηκαν να πλησιάζουν. 
  Η Άνμα έφερε στο μυαλό της το Ξόρκι Καπνογόνου Θραύσεως Πυρών, 
και είπε στον Πρίγκιπα: «Πυροβολήστε ανάμεσά τους.» 
  Ο Ανδρόνικος υπάκουσε, καθώς τους έβλεπε να ξεπροβάλλουν από 
μια γωνία. 
  Η Άνμα ολοκλήρωσε το ξόρκι της την ίδια στιγμή που ο Πρίγκιπας 
πυροβολούσε. Η σφαίρα από το πιστόλι του φορτίστηκε, και, μόλις 
βρέθηκε κοντά στους παλατιανούς φύλακες, εξερράγη. Διαλύθηκε σε 
εκατοντάδες θραύσματα, σαν βόμβα, παράγοντας μια στιγμιαία λάμ-
ψη και πυκνό καπνό. 
  «Μαζί μου!» είπε ο Ανδρόνικος· και, πατώντας στην άκρη του ανοίγ-
ματος που είχε δημιουργήσει, πήδησε στο μπαλκόνι από κάτω. 
  Η Άνμα’ταρ τον ακολούθησε, δίχως δυσκολία. 
  «Δεν είμαστε πολύ ψηλά από τον κήπο τώρα,» είπε ο Ανδρόνικος, κοι-
τάζοντας ξανά κάτω. Ανέβηκε στο στηθαίο του μπαλκονιού, βγήκε από 
την έξω μεριά, και, στη συνέχεια, πήδησε στον κήπο. Τα πόδια του πά-
τησαν γερά στο χώμα, καθώς τα γόνατά του λύγιζαν. 
  Η Άνμα’ταρ πήδησε απ’το μπαλκόνι με την ίδια ευκολία. 
  Ο Ανδρόνικος τής έκανε νόημα, και έτρεξαν μες στη βλάστηση. 
  Σύντομα, έφτασαν στο πέτρινο τείχος που περιέκλειε τον κήπο του 
παλατιού. 



104  |  ΚΩΣΤΑΣ ΒΟΥΛΑΖΕΡΗΣ 

 

 

  Η Άνμα’ταρ άγγιξε την επιφάνειά του με το δεξί της χέρι. «Αδύνατον 
να το σκαρφαλώσουμε–» 
  «Υπάρχει κι άλλος τρόπος–» 
  «Ναι,» ένευσε η Άνμα, «υπάρχει ένα ξόρκι.» 
  Δεν εννοούσα αυτό, σκέφτηκε ο Ανδρόνικος, αλλά την άφησε να δει τι 
θα έκανε. 
  Η Άνμα ύψωσε τα χέρια της και υποτονθόρυσε τα λόγια για το Ξόρκι 
Λιθικής Έλξεως, το οποίο έκανε μια μορφή ύλης να έλκεται από την 
πέτρα, όπως ο μαγνήτης· κι αν αυτή η ύλη ήταν το δέρμα κάποιου, τό-
τε εκείνος μπορούσε άνετα να σκαρφαλώσει έναν πέτρινο τοίχο, σαν 
έντομο. 
  Με τα χέρια της φορτισμένα από ενέργεια, η Άνμα’ταρ έκανε να αγγί-
ξει πάλι το τείχος που περιέκλειε τον κήπο– 
  –και τινάχτηκε πίσω με μια κραυγή, καθώς αισθάνθηκε μια άλλη 
μορφή ενέργειας να τη διαπερνά πατόκορφα. Έχασε την ισορροπία 
της και σωριάστηκε στο χώμα. 
  «Τι έγινε;» ρώτησε ο Ανδρόνικος, βοηθώντας τη να σηκωθεί, ενώ ε-
κείνη ακόμα αισθανόταν το σώμα της ηλεκτρισμένο. 
  «Το τείχος… είναι προστατευμένο. Και δε νομίζω ότι έχω χρόνο να 
διαλύσω τη μαγγανεία επάνω του, ή ότι μπορώ.» 
  «Δεν υπάρχει λόγος. Μπορούμε να βγούμε κι αλλιώς. Βλέπεις αυτό το 
δέντρο; Είναι αρκετά ψηλό. Σκαρφαλώνοντάς το, μπορούμε άνετα να 
πηδήσουμε στην κορυφή του τείχους και, μετά, έξω.» 
  Η Άνμα ένευσε, βλέποντας ότι ήταν σωστό αυτό που έλεγε ο Απολλώ-
νιος Πρίγκιπας και βρίζοντας εσωτερικά τον εαυτό της που δεν το είχε 
δει κι εκείνη. 
  Αναπάντεχα, φώτα φάνηκαν από απόσταση μέσα στον σκοτεινό κή-
πο, και μια φωνή αντήχησε: «Πρίγκιπα Ανδρόνικε! Σας παρακαλώ, πα-
ραδοθείτε, διαφορετικά έχουμε διαταγές να σας πυροβολήσουμε!» 
  «Ο χρόνος μας τελειώνει,» είπε ο Ανδρόνικος στην Άνμα’ταρ, και ξεκί-
νησαν να σκαρφαλώνουν το δέντρο, το οποίο τους πρόσφερε αρκετές 
εσοχές και προεξοχές, ώστε να μην έχουν πρόβλημα στην ανάβαση. 
  Φτάνοντας λίγο πιο ψηλά από την κορυφή του τείχους, πήδησαν, 
πιάστηκαν από εκεί, και κρεμάστηκαν, ενώ οι παλατιανοί φρουροί συ-
γκεντρώνονταν από κάτω τους. 
  Όπλα υψώθηκαν, και πυροβόλησαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  105 

 

 

  Η Άνμα αισθάνθηκε έναν ξαφνικό, έντονο πόνο στο δεξί της χέρι, και 
ήξερε ότι μια σφαίρα την είχε πετύχει. Τα νεύρα της παρέλυσαν στιγ-
μιαία, και έπεσε από το τείχος, σπάζοντας τα κλαδιά ενός θάμνου από 
κάτω της και χτυπώντας επώδυνα στο έδαφος του κήπου. 
  Ο Ανδρόνικος αισθάνθηκε επίσης ένα χτύπημα, στον μηρό· αλλά ήταν 
βέβαιος πως δεν επρόκειτο για σφαίρα. Ήταν ένα δυνατό, πολύ δυνα-
τό τσίμπημα, λες και κάποιο μεγάλο κεντρί να τον είχε τρυπήσει. Και, 
προτού καν στραφεί να κοιτάξει, είχε καταλάβει: ένα μικρό βέλος τον 
είχε πετύχει, και προεξείχε από τον μηρό του, αρκετά εκατοστά πάνω 
από την πίσω μεριά του γονάτου. Ο Ανδρόνικος έπιασε το βέλος και το 
τράβηξε έξω, μα δεν αμφέβαλλε πως η παραλυτική ουσία είχε ήδη πε-
ράσει στο αίμα του. Αισθανόταν το μούδιασμα σε όλο του το σώμα, 
ενώ η ακοή και η όρασή του θόλωναν. Δεν μπορούσε πλέον να κρατιέ-
ται απ’το τείχος· τα χέρια του το άφησαν, και ο Πρίγκιπας Ανδρόνικος 
άρχισε να πέφτει σ’ένα ατελείωτο σκοτεινό πηγάδι… 



106  |  ΚΩΣΤΑΣ ΒΟΥΛΑΖΕΡΗΣ 

 

 

 

10 
 
 
Το αεροσκάφος πλημμύρισε αμέσως, αλλά οι επιβάτες του δεν παγι-
δεύτηκαν μέσα. Ο Ράθνης είχε προλάβει να ανοίξει τη θύρα, και οι 
τρεις τους βγήκαν χωρίς καθυστέρηση, κλοτσώντας το νερό και κολυ-
μπώντας προς την επιφάνεια. 
  Σύντομα, τα κεφάλια τους ξεπρόβαλαν και κοίταξαν γύρω, προσπα-
θώντας να προσανατολιστούν, να καταλάβουν πού βρίσκονταν. Δεν 
μπορούσαν να δουν όλες τις όχθες της λίμνης· μπορούσαν να δουν μο-
νάχα αυτή κοντά στην οποία είχαν πέσει· και τούτο σήμαινε πως η λί-
μνη ήταν μεγάλη: μεγαλύτερη απ’ό,τι νόμιζαν, βλέποντάς την από ψη-
λά. Στην όχθη φαινόταν ψηλό χορτάρι και δέντρα με απλωτά κλαδιά 
που έμοιαζαν με τα χέρια ιερέων οι οποίοι έκαναν δέηση σε κάποιον 
θεό της βροχής. Στον ουρανό φεγγοβολούσε ένας δυνατός ήλιος· κι αν 
έκρινε κανείς από τη θέση του, πρέπει να πλησίαζε μεσημέρι σε τούτη 
τη διάσταση. 
  Η Νελμίρα ξεκίνησε να κολυμπά προς την όχθη, και οι δύο άντρες την 
ακολούθησαν, κολυμπώντας ο Οδυσσέας δεξιά και ο Ράθνης αριστερά 
της. Βγαίνοντας από το νερό, βρέθηκαν σε μια μικρή αμμουδιά, η οποία 
δεν εκτεινόταν περισσότερο από τρία μέτρα, προτού το χορτάρι αρχί-
σει νάναι πυκνό και δέντρα να ξεφυτρώνουν από μέσα του, σε αραιή 
διάταξη. 
  «Νομίζω πως ξέρω πού βρισκόμαστε,» είπε η Νελμίρα, παραμερίζο-
ντας τα μακριά, λεία, μαύρα της μαλλιά απ’το μέτωπό της. «Αυτή η 
διάσταση, αν κρίνω από τη βλάστηση, πρέπει νάναι– ΑΑΑαααα!» 
  Ένα μεγάλο, τετράποδο πλάσμα πήδησε μέσα από το χορτάρι, όπου 
ήταν κρυμμένο, και έπεσε πάνω στην ερυθρόδερμη γυναίκα, σωριάζο-
ντάς την ανάσκελα. Το πλατύ στόμα του άνοιξε μπροστά στο πρόσω-
πό της, αποκαλύπτοντας σουβλερά δόντια και μακριά γλώσσα. Απο-
κρουστικά φλέγματα κρέμονταν από τον ουρανίσκο του. 
  Η Νελμίρα, προσπαθώντας να μην πανικοβληθεί, το γρονθοκόπησε 
καταπρόσωπο με τη σιδερογροθιά που ακόμα φορούσε στο δεξί της 
χέρι. Το πλάσμα έκανε πίσω μ’ένα πονεμένο γρύλισμα· μα δεν έφυγε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  107 

 

 

από πάνω της. Τα πόδια του εξακολουθούσαν να την πιέζουν στην άμ-
μο. 
  Και δεν ήταν μόνο του· καθώς αυτό καβαλούσε τη Νελμίρα, ο Οδυσ-
σέας και ο Ράθνης είδαν άλλα τρία να πετάγονται απ’τα ψηλά χόρτα 
και να έρχονται καταπάνω τους. Το δέρμα τους ήταν κιτρινοπράσινο 
και τα πίσω πόδια τους ήταν μεγαλύτερα από τα μπροστινά, πράγμα 
που τους επέτρεπε να κάνουν μεγάλα άλματα. Οι ουρές τους ήταν μι-
κρές· μόλις που φαίνονταν. Τα κεφάλια τους ήταν πλατιά και χαμηλά, 
σαν να τα είχε πατήσει πόδι γίγαντα. Τα μάτια τους ήταν στενά, αλλά 
τα στόματά τους ήταν τεράστια, όταν άνοιγαν. 
  Ο Ράθνης τράβηξε το πιστόλι του και πυροβόλησε, πετυχαίνοντας ένα 
από τα θηρία στο στήθος και σωριάζοντάς το, αιμόφυρτο. Το επόμενο, 
όμως, χίμησε επάνω του, κλοτσώντας τον βίαια με τα μπροστινά του 
πόδια και στέλνοντάς τον πίσω, μέσα στο νερό της λίμνης. 
  Ο Οδυσσέας πυροβόλησε αυτό που ερχόταν καταπάνω του, και του 
ανατίναξε το κεφάλι, σκοτώνοντάς το ακαριαία. 
  Η Νελμίρα ανασηκώθηκε, όσο μπορούσε, και γρονθοκόπησε το ε-
χθρικό πλάσμα ξανά και ξανά με τη σιδερογροθιά της, μέχρι που εκείνο 
έφυγε από πάνω της με το πρόσωπό του γεμάτο αίμα. 
  Ο Οδυσσέας έκανε να στραφεί στο πλάσμα που είχε τινάξει τον Ράθνη 
στη λίμνη και να το πυροβολήσει, αλλά εκείνο πήδησε μακριά και χά-
θηκε πάλι μες στο χορτάρι. 
  Το θηρίο που αντιμετώπιζε η Νελμίρα αντέδρασε με ακριβώς τον ίδιο 
τρόπο. Προφανώς, δεν ήταν η φύση τους να μάχονται μέχρι το τέλος, 
αλλά να ενεδρεύουν και να πιάνουν τα θύματά τους απροετοίμαστα. 
  Ο Ράθνης βγήκε απ’τη λίμνη. «Τι ήταν αυτά;» ρώτησε. 
   «Δεν ξέρω,» αποκρίθηκε η Νελμίρα· «πάντως, η ανάσα τους είναι ά-
σχημη.» 
  «Σαλ’φάι,» είπε ο Οδυσσέας. 
  Η Νελμίρα στράφηκε να τον κοιτάξει. «Πώς το είπες αυτό;» 
  «Σαλ’φάι, ονομάζονται: ‘Ενεδρευτές της Λίμνης’. Στη Σάρντλι βρισκό-
μαστε.» 
  Η Νελμίρα ένευσε. «Ναι, αυτό ήθελα να πω κι εγώ, προτού μας ορμή-
σουν.» Κλότσησε στα πλευρά το πλάσμα που είχε πυροβολήσει ο Ρά-
θνης· το θηρίο δε σάλεψε: ήταν νεκρό. «Το μέρος μού θύμιζε τη Σάρ-
ντλι.» Κι ύστερα, άγγιξε τα δικά της πλευρά, που αιμορραγούσαν από 
τη νυχιά του Δημιουργήματος μέσα στο αεροσκάφος. Ευτυχώς, το 



108  |  ΚΩΣΤΑΣ ΒΟΥΛΑΖΕΡΗΣ 

 

 

τραύμα δεν έμοιαζε να είναι πολύ βαθύ· θα το περιποιόταν και εύκολα 
θα έκλεινε. 
  Ο Ράθνης ανασήκωσε τους ώμους. «Εγώ δεν έχω ξανάρθει στη Σάρ-
ντλι.» 
  «Δεν είναι και πολύ ευχάριστη διάσταση,» τον διαβεβαίωσε η Νελμί-
ρα. «Είναι γεμάτη αλλόκοτα θηρία, και οι άνθρωποί της έχουν κάτι έ-
θιμα που πιο παράξενα δε θα δεις πουθενά αλλού.» 
  Ο Οδυσσέας τη λοξοκοίταξε. «Γεμάτη αλλόκοτα θηρία; Η Φεηνάρκια 
πάει πίσω;» 
  «Στη Φεηνάρκια, τα θηρία δεν είναι αλλόκοτα!» αντιγύρισε η Νελμίρα. 
«Δεν είναι σαν ετούτα!» Έδειξε τον νεκρό σαλ’φάι με το δεξί της χέρι 
που φορούσε τη ματωμένη σιδερογροθιά. 
  «Ας το αφήσουμε καλύτερα αυτό…» είπε ο Οδυσσέας, που, σύμφωνα 
με τη δική του γνώση και εμπειρία, η Φεηνάρκια ήταν μία από τις πιο 
επικίνδυνες και άγριες κατοικημένες διαστάσεις. «Πρέπει να μάθουμε 
πού ακριβώς βρισκόμαστε μέσα στη Σάρντλι και να έρθουμε σε επαφή 
με τους επαναστάτες εδώ. Ευτυχώς, δεν είμαστε τελείως εκτός σχεδί-
ου· ο Ανδρόνικος ήθελε να περάσουμε κι από τούτη τη διάσταση: επο-
μένως, ας επωφεληθούμε από την ευκαιρία.» 
  «Ναι,» αποκρίθηκε η Νελμίρα. «Αλλά δεν έπρεπε να τον είχαμε εμπι-
στευτεί αυτόν τον πιλότο. Σ’το είπα, που να σε πάρουν οι Λάμιες! Σ’το 
είπα!» 
  «Δεν είχες, όμως, πραγματικό λόγο για να τον υποπτεύεσαι. Λογικά, 
δεν–» 
  «Φυσικά και είχα! Φαινόταν ο άνθρωπος! Φαινόταν.» 
  «Από τι;» 
  «Από…. Κοίτα, δεν περιμένω να το καταλάβεις αυτό –όχι αφού μου 
λες ότι τα ζώα της Φεηνάρκια σού μοιάζουν αλλόκοτα–, αλλά ο Αλέξιος 
μού θύμιζε, εξαρχής, αιμοβόρο θηρίο. Στη Φεηνάρκια υπάρχουν θηρία 
που προσπαθούν να σε πλησιάσουν με τρόπο φιλικό, ώστε μετά να 
χιμήσουν επάνω σου και να σε κατασπαράξουν. Ο Αλέξιος είχε ακριβώς 
αυτό το ύφος.» 
  Ο Ράθνης μειδίασε. «Μπορείς να διακρίνεις το ύφος των θηρίων, Νελ-
μίρα; Και να το συγκρίνεις με το ύφος των ανθρώπων;» 
  «Φυσικά και μπορώ. Νομίζεις ότι υπάρχει μεγάλη διαφορά ανάμεσα 
στα θηρία και στους ανθρώπους;» 
  Ο Ράθνης ανασήκωσε τους ώμους. «Θα έλεγα πως ναι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  109 

 

 

  «Κάνεις μεγάλο λάθος, φίλε μου.» 
  «Τέλος πάντων,» τους διέκοψε ο Οδυσσέας, «δεν είναι επί του παρό-
ντος. Εκείνο που απασχολεί περισσότερο εμένα είναι τι δουλειά είχε 
ένα Δημιούργημα στον Βασιλικό Αερολιμένα της Απολλώνιας. Τα Δη-
μιουργήματα φτιάχνονται μόνο από την Παντοκράτειρα, και από κα-
νέναν άλλο.» 
  «Δε νομίζω ότι το θέμα χρειάζεται και ιδιαίτερη σκέψη, Οδυσσέα,» 
είπε ο Ράθνης. «Προφανώς, ο αδελφός του Πρίγκιπα Ανδρόνικου έχει 
πουλήσει τη διάστασή του πίσω στην Παντοκράτειρα.» 
  «Αν είναι έτσι, δε σου μοιάζει περίεργο που η Παντοκράτειρα δεν έχει 
δηλώσει ανοιχτά την παρουσία της; Σε όλες τις υπόλοιπες διαστάσεις 
που βρίσκονται υπό την κυριαρχία της δεν κρύβεται· φωνάζει ότι της 
ανήκουν.» 
  «Σωστά,» συμφώνησε η Νελμίρα. «Οι ενέργειες αυτές δε θυμίζουν τις 
δικές της ενέργειες. Φέρνουν στο μυαλό κάποιον άλλο εχθρό–» 
  «Τι άλλο εχθρό;» ρώτησε ο Ράθνης. «Έχουμε κι άλλο εχθρό και δεν το 
ξέραμε;» 
  «Ίσως. Η Παντοκράτειρα, πάντως, δεν πολεμά έτσι. Ναι μεν έχει κα-
τασκόπους, πράκτορες, και ρουφιάνους της παντού, μα, όταν μια διά-
σταση τής ανήκει, το δηλώνει ανοιχτά.» 
  Ο Ράθνης κοίταξε μια τη Νελμίρα μια τον Οδυσσέα. «Υπονοείτε, επο-
μένως, ότι υπάρχει κάποιος άλλος που γνωρίζει πώς να φτιάχνει Δημι-
ουργήματα;» 
  «Γιατί όχι;» είπε ο Οδυσσέας. «Προφανώς, πρόκειται για ενός είδους 
τεχνική. Όταν τη μάθεις, μπορείς να την εφαρμόσεις.» 
  «Μέχρι στιγμής, όμως, μόνο η Παντοκράτειρα τη γνώριζε.» 
  «Ή, τουλάχιστον, έτσι ξέρουμε,» είπε η Νελμίρα. 
  «Εκτός,» τόνισε ο Οδυσσέας, «αν κάποιος έχει προδώσει την Παντο-
κράτειρα. Κάποιος που βρισκόταν αρκετά κοντά της ώστε να γνωρίζει 
την τεχνική.» 
  Η Νελμίρα ύψωσε ένα της φρύδι. «Κάποιος σαν τον Πρίγκιπα Ανδρό-
νικο; Ένας από τους συζύγους της;» 
  «Ο Ανδρόνικος δεν ξέρει πώς φτιάχνονται τα Δημιουργήματα.» 
  «Ίσως, όμως, αυτός ο άλλος σύζυγος να ξέρει.» 
  «Μπορεί,» είπε ο Οδυσσέας. «Μπορεί… Αλλά δε νομίζω ότι θα βρούμε 
απαντήσεις με το να καθόμαστε εδώ και να κάνουμε διάφορες υποθέ-
σεις. Καλύτερα να ξεκινήσουμε. Και, πρώτ’απ’όλα, πρέπει να πάρουμε 



110  |  ΚΩΣΤΑΣ ΒΟΥΛΑΖΕΡΗΣ 

 

 

πίσω ό,τι αφήσαμε μέσα στο αεροπλάνο του Αλέξιου.» Είχαν αφήσει 
τους σάκους τους, οι οποίοι περιείχαν προμήθειες και άλλα χρήσιμα 
πράγματα· γιατί, όταν το σκάφος βούτηξε στη λίμνη, το είχαν θεωρή-
σει σαφώς σημαντικότερο να κολυμπήσουν στην επιφάνεια όσο πιο 
γρήγορα μπορούσαν, και με όσο το δυνατόν λιγότερο βάρος επάνω 
τους. 
  Ο Οδυσσέας άρχισε να γδύνεται, για να πέσει και πάλι στο νερό. 
  Ο Ράθνης τον μιμήθηκε. 
  Η Νελμίρα είπε ότι θα έμενε στην όχθη, για να φυλά τα ρούχα και τα 
όπλα τους, και για να περιποιηθεί, πρόχειρα, το τραύμα στα πλευρά 
της. Οι δύο άντρες συμφώνησαν, και βούτηξαν στη λίμνη. 
  Η οποία αποδείχτηκε βαθύτερη απ’ό,τι υπολόγιζαν, όχι όμως τόσο 
βαθιά ώστε να μη μπορούν να φτάσουν στον πυθμένα της, όπου είχε 
βυθιστεί το μικρό τους αεροσκάφος. Ο Οδυσσέας πέρασε από την α-
νοιχτή θύρα και τράβηξε έξω δύο σάκους. Ο Ράθνης πήρε τον έναν σά-
κο που απέμενε, και κολύμπησαν γρήγορα προς την επιφάνεια. 
  Βγήκαν από τη λίμνη λαχανιασμένοι και βαριανασαίνοντας. Η Νελμί-
ρα καθόταν σε μια πέτρα, έχοντας βγάλει κι εκείνη τα ρούχα της κι έ-
χοντάς τα αφήσει να στεγνώσουν επάνω στα κλαδιά ενός δέντρου, 
μαζί με τα ρούχα του Οδυσσέα και του Ράθνη. Γύρω απ’τα χτυπημένα 
της πλευρά είχε τυλίξει ένα σκισμένο κομμάτι από το πουκάμισό της. 
Τα όπλα τους τα είχε όλα κοντά της, και τα στέγνωνε μ’ένα κομμάτι 
ύφασμα. 
  «Δεν είμαστε μόνοι,» τους είπε, βλέποντάς τους να βγαίνουν στην ό-
χθη. 
  «Εμφανίστηκαν κι άλλοι από τους γείτονές μας;» Ο Ράθνης έδειξε με 
το πηγούνι του προς το χορτάρι. 
  «Όχι. Αλλά, από απόσταση, είδα ανθρώπους να παρουσιάζονται και 
μετά να φεύγουν.» 
  «Κακό σημάδι τούτο,» είπε ο Οδυσσέας, αφήνοντας τους σάκους του 
στην άμμο και γονατίζοντας, για να τους ανοίξει και να ελέγξει τα 
πράγματα μέσα τους: να δει ποια απ’αυτά μπορούσε να διασώσει και 
ποια είχαν καταστραφεί, λόγω της βύθισής τους στη λίμνη. 
  Ο Ράθνης έκανε το ίδιο, παραδίπλα. «Γιατί;» ρώτησε. 
  «Γιατί η Σάρντλι είναι μια διάσταση που ελέγχεται πολύ στενά από 
τις δυνάμεις της Παντοκράτειρας· ή, τουλάχιστον, όσο στενά μπορεί να 
ελεγχθεί μια διάσταση σαν τη Σάρντλι. Η Παντοκράτειρα παίρνει από 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  111 

 

 

εδώ μεγάλο μέρος των μεταλλευμάτων που χρειάζεται. Δεν έχεις α-
κούσει για τον Οίκο των Ορειβατών;» 
  «Νομίζω πως κάτι έχω ακούσει, ναι. Είναι σύμμαχοί της, σωστά;» 
  «Σωστά. Είναι οι ισχυρότεροι ευγενείς στη Σάρντλι, και έχουν τα με-
γαλύτερα και σημαντικότερα ορυχεία εδώ.» 
  «Πιστεύεις, λοιπόν, ότι αυτοί που μας είδαν πιθανώς να ήταν κατά-
σκοποί τους;» 
  «Ακόμα και κατάσκοποί τους να μην ήταν, ήταν κάποιοι άνθρωποι 
που, υποθέτω, ξέρουν να μιλάνε· και, άρα, οι ρουφιάνοι του Οίκου των 
Ορειβατών δε θ’αργήσουν να μάθουν ότι κάποιοι έπεσαν σε τούτη τη 
λίμνη· κι αυτό θάχει ως αποτέλεσμα να το μάθουν, αργά ή γρήγορα, κι 
οι πράκτορες της Παντοκράτειρας, οι οποίοι σίγουρα θα θέλουν να ε-
ρευνήσουν το συμβάν. 
  »Ασφαλώς, μιλάω πάντα για την περίπτωση που είμαστε τυχεροί· 
γιατί, αν δεν είμαστε τυχεροί, τότε αυτοί που μας είδαν μπορεί να πάνε 
και να δώσουν την πληροφορία –ακούσια, πιθανώς– κατευθείαν στους 
πράκτορες της Παντοκράτειρας. Ή, ακόμα χειρότερα, ίσως οι ίδιοι να 
είναι πράκτορες της Παντοκράτειρας.» 
  «Οδυσσέα,» είπε ο Ράθνης, «εκείνο που μ’αρέσει σ’εσένα είναι ότι εί-
σαι γεμάτος αισιοδοξία.» 
  «Είμαι, όμως, ζωντανός,» αποκρίθηκε ο Οδυσσέας· και, έχοντας α-
δειάσει τους σάκους και τακτοποιήσει τα πράγματα, κάθισε στην άμ-
μο, να ξαποστάσει λίγο. 
  «Ευτυχώς,» είπε η Νελμίρα, «δεν είναι χειμώνας εδώ.» 
  «Και χειμώνας να ήταν, δε θα έκανε τόσο κρύο στη Σάρντλι.» 
  «Δε μπορεί, όμως, νάναι χειμώνας. Έχει πολλή ζέστη για χειμώνα.» 
  Ο Οδυσσέας ένευσε. «Ναι.» Το βλέμμα του έψαξε τον ορίζοντα, μήπως 
παρατηρήσει κι εκείνος κάποιον να τους παρακολουθεί. Δεν είδε, ό-
μως, κανέναν, εκτός από μερικά πουλιά που φτερούγιζαν κοντά στο 
έδαφος, μάλλον αναζητώντας λεία ανάμεσα στα ψηλά χόρτα. 
  «Κάποιος από μας,» είπε ο Οδυσσέας, «πρέπει να κατοπτεύσει την 
περιοχή, να μάθουμε τι βρίσκεται κοντά μας. Γιατί, για να μας είδαν 
άνθρωποι, αυτό σημαίνει ότι κάπου εδώ θα είναι καμια πόλη, ή κάποιο 
χωριό, ή… κάποια βάση –το οποίο είναι και το χειρότερο.» 
  Η Νελμίρα σηκώθηκε απ’την πέτρα όπου είχε καθίσει. «Θα πάω εγώ.» 
  «Είσαι σίγουρη;» Ο Οδυσσέας κοίταξε τα χτυπημένα πλευρά της. 
  «Ναι.» 



112  |  ΚΩΣΤΑΣ ΒΟΥΛΑΖΕΡΗΣ 

 

 

  Τώρα που είχε πάλι τα πράγματά της από το αεροσκάφος, ξετύλιξε το 
σκισμένο κομμάτι πουκαμίσου από γύρω της και περιποιήθηκε το 
τραύμα της καλύτερα. Ύστερα, φόρεσε τα ρούχα και τις μπότες της, αν 
και ακόμα βρεγμένα, ζώστηκε τη ζώνη με το πιστόλι της, και γονάτισε 
ξανά πλάι στα πράγματα του σάκου της. Από εκεί, συγκέντρωσε τα 
κομμάτια ενός διαλυμένου κυνηγετικού τουφεκιού και το συναρμολό-
γησε, προτού το περάσει λοξά στην πλάτη της. Πήρε ένα ζευγάρι κιά-
λια, έδεσε τα μαύρα της μαλλιά κότσο, και έφυγε. 
  Ο Οδυσσέας και ο Ράθνης έβγαλαν κάτι να φάνε, όσο περίμεναν. Συγ-
χρόνως, όμως, είχαν τα μάτια τους ανοιχτά, μήπως δουν κανέναν άν-
θρωπο να παρουσιάζεται από απόσταση, ή μήπως κανένας σαλ’φάι 
τούς επιτιθόταν ξανά. Τα όπλα τους τα είχαν δίπλα τους, σε ετοιμότη-
τα. 
  Ο ήλιος βρισκόταν ακόμα ψηλά στον ουρανό, όταν η Νελμίρα επέ-
στρεψε. Την είδαν να έρχεται σαν μια σκιά μέσα από το ψηλό χορτάρι· 
καθώς, όμως, πλησίαζε, η μορφή της γινόταν ολοένα και πιο ευδιάκρι-
τη: δεν υπήρχε αμφιβολία ότι ήταν εκείνη. 
  Έβγαλε το τουφέκι της από την πλάτη και γονάτισε στο ένα γόνατο 
επάνω στην άμμο. «Δεν υπάρχει πόλη εδώ κοντά, ούτε χωριό, ούτε βά-
ση. Αυτοί που είδα πριν πρέπει να ήταν νομάδες.» 
  «Τους είδες ξανά;» ρώτησε ο Οδυσσέας. 
  Η Νελμίρα ένευσε. «Κατασκηνωμένους. Έχουν μαζί τους ταύρους, για 
να τραβούν άμαξες και κάρα.» 
  «Τους πλησίασες;» 
  «Όχι.» 
  «Οι νομάδες,» είπε ο Οδυσσέας, «αναμφίβολα, θα γνωρίζουν ετούτες 
τις περιοχές. Ίσως θα ήταν συνετό να τους πλησιάσουμε και να τους 
μιλήσουμε.» 
  «Πιστεύεις ότι θα αποδειχτούν φιλικοί;» ρώτησε η Νελμίρα. 
  «Εσύ τούς είδες. Τι λες;» 
  Η Νελμίρα ανασήκωσε τους ώμους. «Είχαν φρουρούς γύρω απ’τον 
καταυλισμό τους. Αλλά αυτό δε λέει πολλά· είναι φυσικό να είναι προ-
σεκτικοί: ένα σωρό επικίνδυνα πλάσματα τριγυρίζουν.» 
  «Τι όπλα είχαν; Σαν ετούτα;» Ο Οδυσσέας άγγιξε το τουφέκι της, που 
ήταν στην άμμο ανάμεσά τους. 
  Η Νελμίρα κούνησε το κεφάλι αρνητικά. «Βαλλίστρες κρατούσαν, και 
είχαν ξίφη και τσεκούρια.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  113 

 

 

  «Χμμ…» Ο Οδυσσέας ακούμπησε το σαγόνι του στις ενωμένες του 
γροθιές, καθώς ήταν καθισμένος στην πέτρα όπου πριν ήταν καθισμέ-
νη η Νελμίρα. «Αν είχαν συναναστροφές με ανθρώπους της Παντοκρά-
τειρας, μάλλον θα διέθεταν καλύτερα όπλα. Θα τα ζητούσαν από τους 
πράκτορες, ως αντάλλαγμα για τις υπηρεσίες τους. Ή, τουλάχιστον, 
αυτό είναι το λογικό.» 
  «Ναι,» συμφώνησε η Νελμίρα. 
  «Επομένως,» είπε ο Οδυσσέας, «μπορούμε να υποθέσουμε ότι δεν έ-
χουν σχέση με την Παντοκράτειρα. Ωστόσο, δε βλάπτει να είμαστε ε-
πιφυλακτικοί.» 
  «Ασφαλώς.» 
 
 
 
Ο Οδυσσέας ύψωσε τα κιάλια και κοίταξε, γονατισμένος επάνω στον 
χορταριασμένο λοφίσκο. 
  Ο καταυλισμός των νομάδων ήταν κυκλικός, και περιτριγυρισμένος 
από τις σταματημένες τους άμαξες, οι οποίες έμοιαζαν να σχηματίζουν 
ξύλινο τείχος. Οι ταύροι ήταν σταβλισμένοι παραδίπλα, και φρουρού-
νταν. Οι νομάδες είχαν, κυρίως, κόκκινο δέρμα, αλλά υπήρχαν και κά-
μποσοι χρυσόδερμοι ανάμεσά τους –δύο δερματικοί χρωματισμοί πο-
λύ κοινοί στη Σάρντλι. Τα όπλα τους ήταν, όπως είχε πει η Νελμίρα, 
απλά: οι φρουροί κρατούσαν οπλισμένες βαλλίστρες, και είχαν ξίφη 
περασμένα στη ζώνη ή μεγάλους πέλεκεις ριγμένους στην πλάτη. Τα 
ρούχα τους ήταν καμωμένα από δέρματα ζώων, αλλά καλοφτιαγμένα, 
όχι πρωτόγονα. Μια σημαία κυμάτιζε στο κέντρο του καταυλισμού, και 
είχε επάνω της ζωγραφισμένους δύο διασταυρωμένους κυρτούς κυνό-
δοντες. 
  Ο Οδυσσέας κατέβασε τα κιάλια του. «Ας πλησιάσουμε. Μη βγάλετε 
όπλα, αλλά νάστε σε ετοιμότητα.» Ορθώθηκε, και ο Ράθνης κι η Νελμί-
ρα τον ακολούθησαν, καθώς άρχισε να βαδίζει προς τον καταυλισμό 
των νομάδων. 
  Οι φρουροί τούς αντιλήφτηκαν αμέσως, πράγμα φανερό απ’το γεγο-
νός ότι ορισμένοι απ’αυτούς ύψωσαν τα χέρια τους, για να τους δεί-
ξουν. Μετά από τα χέρια, βαλλίστρες υψώθηκαν, επίσης. Βέλη, όμως, 
δεν εκτοξεύτηκαν· όχι από τώρα, τουλάχιστον. 



114  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας σταμάτησε να βαδίζει αρκετή απόσταση από τον καταυ-
λισμό, και, δίχως να στραφεί για να κοιτάξει τους συντρόφους του, 
είπε: «Κάντε ό,τι κάνω.» Και έσκυψε, λύνοντας τις μπότες του. 
  Η Νελμίρα και ο Ράθνης παραξενεύτηκαν, μα υπάκουσαν. 
  Ο Οδυσσέας έβγαλε τις μπότες του και τις κράτησε ψηλά με το δεξί 
χέρι. Το αριστερό του χέρι το σήκωσε από την άλλη μεριά. Η Νελμίρα 
κι ο Ράθνης τον μιμήθηκαν. 
  «Αισθάνομαι τελείως γελοία,» μούγκρισε η Νελμίρα, καθώς ο Οδυσ-
σέας άρχισε πάλι να βαδίζει κι εκείνοι να τον ακολουθούν. «Να υποθέ-
σω ότι ετούτη είναι κάποιου είδους κίνηση καλής θέλησης, για την ο-
ποία δεν γνωρίζω;» 
  «Ναι,» αποκρίθηκε ο Πρόμαχος. «Ανάμεσα στους νομάδες της Σάρ-
ντλι, σημαίνει ότι ερχόμαστε ειρηνικά, ως ταξιδευτές, κουρασμένοι 
από το δρόμο.» 
  Οι φρουροί αντίκρυ τους κατέβασαν τις βαλλίστρες. 
  «Καλό σημάδι,» σχολίασε ο Ράθνης. 
  «Ναι,» συμφώνησε ο Οδυσσέας. «Οι περισσότεροι Σάρντλιοι νομάδες 
δεν αγνοούν αυτό το έθιμο.» 
  «Υπάρχουν, δηλαδή, και κάποιοι που το αγνοούν;» ρώτησε η Νελμίρα, 
ανήσυχα. 
  «Ναι.» 
  «Κι αν έχει τύχει να πέσουμε σε τέτοιους;» 
  Εκείνη τη στιγμή, ο ένας απ’τους φρουρούς φώναξε κάτι. Η Νελμίρα 
κι ο Ράθνης δεν το κατάλαβαν, γιατί ήταν στη Γλώσσα της Σάρντλι· ο 
Οδυσσέας, όμως, το κατάλαβε, γιατί την ήξερε τη συγκεκριμένη γλώσ-
σα. 
  Ήταν ένας χαιρετισμός. 
  Ο Πρόμαχος της Επανάστασης αντιχαιρέτισε, και ρώτησε, στην ίδια 
γλώσσα: «Μιλάτε τη Συμπαντική;» 
  «Μόνον αν απαραίτητο,» αποκρίθηκε ο ερυθρόδερμος φρουρός –ένας 
γιγαντόσωμος άντρας με τσεκούρι στην πλάτη– στη Συμπαντική 
Γλώσσα. 
  «Δυστυχώς, είναι απαραίτητο,» του είπε ο Οδυσσέας, μιλώντας κι αυ-
τός στη Συμπαντική τώρα, «γιατί δε γνωρίζουμε καλά τη γλώσσα 
σας.» 
  «Γνωρίζει όμως νάν’τριβ.» Ο ερυθρόδερμος έδειξε τις μπότες που 
κρατούσε ο Οδυσσέας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  115 

 

 

  Ο Πρόμαχος τις κατέβασε. «Ναι,» αποκρίθηκε, «γνωρίζουμε ορισμένα 
από τα έθιμά σας· και ερχόμαστε ειρηνικά.» 
  «Τι θέλεις;» 
  «Τίποτα περισσότερο από το να μας πείτε πού βρισκόμαστε. Έχουμε 
χαθεί.» 
  Ο άντρας συζήτησε χαμηλόφωνα με άλλους δύο άντρες και δύο γυ-
ναίκες· η μία από τις τελευταίες ήταν χρυσόδερμη, πορφυρομάλλα, και 
εκθαμβωτικής ομορφιάς. Ο Οδυσσέας δεν μπορούσε να καταλάβει τι 
έλεγαν· ήλπιζε, όμως, να μη σχεδίαζαν πώς θα τους κάνουν κομμάτια. 
Γιατί, σε μια τέτοια περίπτωση, οι τρεις επαναστάτες δε θα είχαν πι-
θανότητες επιβίωσης, παρότι διέθεταν όπλα ανώτερης τεχνολογίας 
από αυτά των νομάδων. 
  Ο ερυθρόδερμος άντρας στράφηκε ξανά στον Πρόμαχο και είπε: «Κά-
ποιοι εμείς μεγάλο πουλί είδανε πέφτει.» Έδειξε τον ουρανό. «Πουλί με 
σίδερο. Σε λίμνη μέσα. Δικό σας;» 
  Ο Οδυσσέας ένευσε. «Ναι, το δικό μας αεροπλάνο ήταν που έπεσε. 
Έχουμε χάσει τελείως το δρόμο μας. Πού βρισκόμαστε;» 
  «Κοντά λίμνη Κρούκ’φα. Βόρεια λίμνη.» 
  «Βόρεια της λίμνης Κρούκ’φα;» 
  «Ναι.» 
  «Σ’ευχαριστούμε,» είπε ο Οδυσσέας.  
  Ο ερυθρόδερμος χαμογέλασε. «Καλός δρόμος.» 
  Οι τρεις επαναστάτες έβαλαν τις μπότες τους και απομακρύνθηκαν 
από τους νομάδες, επιστρέφοντας στον χορταριασμένο λοφίσκο από 
τον οποίο είχαν έρθει. Ο ήλιος τώρα είχε αρχίσει να γέρνει προς τη Δύ-
ση, μα χρειαζόταν ακόμα κάμποσες ώρες μέχρι να βασιλέψει. 
  «Γνωρίζεις πού είναι αυτή η λίμνη Κρούκ’φα;» ρώτησε η Νελμίρα. 
  Ο Οδυσσέας έβγαλε έναν χάρτη απ’το σάκο του. Δεν είχε καταστρα-
φεί από το νερό, γιατί βρισκόταν μέσα σε μια αδιάβροχη θήκη, μαζί με 
άλλους χάρτες· επίσης, ήταν ειδικά ενισχυμένος με μαγγανείες, ώστε 
να αντέχει στις φθορές πολύ περισσότερο από ό,τι το κανονικό χαρτί, 
για τουλάχιστον μισό χρόνο ακόμα. 
  Ο Οδυσσέας κράτησε τον χάρτη ανοιχτό εμπρός του και έδειξε τη λί-
μνη στη Νελμίρα και τον Ράθνη. «Εδώ είμαστε.» 
  «Και πρέπει να πάμε εδώ.» Η Νελμίρα έδειξε μια πόλη που ονομαζό-
ταν Φανχάι, και βρισκόταν παραπάνω από διακόσια χιλιόμετρα ανα-



116  |  ΚΩΣΤΑΣ ΒΟΥΛΑΖΕΡΗΣ 

 

 

τολικά της λίμνης, μετά από τρεις ποταμούς, κάμποσες πεδιάδες, και 
μια μεγάλη ελώδη περιοχή. 
  «Ναι,» ένευσε ο Οδυσσέας. Στη Φανχάι ήταν ο σύνδεσμος της Επανά-
στασης με τον οποίο έπρεπε να επικοινωνήσουν. 
  «Θα μπορούσαμε να φτάσουμε εκεί χρησιμοποιώντας τους ποτα-
μούς,» είπε ο Ράθνης. 
  «Δεν έχουμε βάρκα, όμως,» του θύμισε η Νελμίρα. 
  «Δεν μπορούμε να προμηθευτούμε μία;» 
  «Οι νομάδες ίσως να έχουν κάποιες σχεδίες,» είπε ο Οδυσσέας, «γιατί, 
ορισμένες φορές, χρειάζεται να περάσουν ποταμούς.» 
  «Και τι θα τους δώσουμε για να πάρουμε τη σχεδία;» ρώτησε Νελμί-
ρα. «Έχουμε μαζί μας ελάχιστα χρήματα.» 
  Ο Οδυσσέας συνοφρυώθηκε, σκεπτικός. Ύστερα, είπε: «Πάμε πίσω 
στη λίμνη. Κι ας ελπίσουμε τα πτώματα των σαλ’φάι να μην έχουν πε-
ριέργως εξαφανιστεί.» 
 
 
 
«Σκατά!…» μούγκρισε ο Οδυσσέας. 
  Τα πτώματα είχαν εξαφανιστεί. 
  «Είσαι σίγουρος ότι έχουν κάποια αξία για τους νομάδες;» τον ρώτη-
σε η Νελμίρα. 
  «Ναι,» απάντησε εκείνος. «Τα δόντια τους τα χρησιμοποιούν για στο-
λίδια και για εργαλεία. Από τη γλώσσα τους φτιάχνουν κάποιου είδους 
γλυκό. Και το μακρύ κόκαλο των πίσω ποδιών τους λένε πως τους 
φέρνει τύχη.» 
  «Αφού είναι έτσι,» είπε η Νελμίρα, «θα σου βρω ποιος έκλεψε τα 
πτώματα.» Παραμερίζοντας το ψηλό χορτάρι, κοίταξε το χώμα. 
  «Τι κάνεις εκεί;» 
  «Αυτός που τα πήρε σίγουρα θ’άφησε ίχνη καθώς τα έσερνε. Εκτός αν 
ήταν τόσο δυνατός ώστε να τα σηκώσει στα χέρια. Αλλά, απ’ό,τι βλέ-
πω, δεν ήταν…» 
  «Ποιος μπορεί να τα πήρε;» είπε ο Ράθνης. «Ήμασταν σε τούτο το μέ-
ρος συνέχεια· δεν απομακρυνθήκαμε για πολλή ώρα. Αν ήταν κάποιος 
άλλος εδώ κοντά, θα τον είχαμε εντοπίσει.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  117 

 

 

  Η Νελμίρα τού απάντησε καθώς ακολουθούσε τα ίχνη μέσα στο ψηλό 
χορτάρι: «Γιατί είσαι τόσο σίγουρος ότι ήταν άνθρωπος που πήρε τα 
πτώματα;» 
  «Θες να πεις ότι ήταν κάποιο ζώο;» 
  «Έτσι μου φαίνεται, απ’τα σημάδια.» 
  Ο Οδυσσέας και ο Ράθνης τράβηξαν τα πιστόλια τους, και ακολούθη-
σαν τη Νελμίρα. 
  Σε λίγο, μια θηριώδης μορφή πετάχτηκε μέσα απ’το ψηλό χορτάρι και 
έτρεξε μακριά τους. Ένας σαλ’φάι. Ο Οδυσσέας και ο Ράθνης τον σημά-
δεψαν, μα δεν τον πυροβόλησαν. 
  «Τα ίχνη συνεχίζονται;» ρώτησε ο δεύτερος. 
  «Ναι,» είπε η Νελμίρα. «Και πάνε προς τα κει που πήγε κι ο πηδηχτός 
μας φίλος. Έχω μια υποψία για την όλη ιστορία…» 
  «Τι υποψία;» 
  «Οι σαλ’φάι είναι που πήραν τα πτώματα;» 
  «Για ποιο λόγο;» 
  «Δεν ξέρω. Ο Οδυσσέας ίσως να ξέρει.» 
  «Δεν έχω ιδέα,» τη διαβεβαίωσε ο Οδυσσέας. 
  «Υπέροχα.» 
  Συνεχίζοντας, έφτασαν σ’ένα μέρος κοντά στη λίμνη όπου δεν υπήρχε 
καθόλου αμμουδιά και το ψηλό χορτάρι έμπαινε μέσα στο νερό. Επί-
σης, εδώ φύτρωναν και πολλά δέντρα με απλωτά κλαδιά, επάνω στα 
οποία ήταν καθισμένα πουλιά που ατένιζαν τους τρεις επαναστάτες 
δίχως να βλεφαρίζουν. Ένα απ’αυτά έβγαλε ένα διαπεραστικό κρώξι-
μο, σα να ήθελε να τους χαιρετίσει, ή να τους εκφοβίσει και να τους 
διώξει. Εάν προσπαθούσε να επιτύχει το δεύτερο, δεν τα κατάφερε, 
πάντως. 
  Μια έντονη δυσωδία ερχόταν από παντού, και δεν ήταν δύσκολο οι 
επαναστάτες να καταλάβουν γιατί. Ανάμεσα στα δέντρα και στο ψηλό 
χορτάρι φαίνονταν να βηματίζουν ή να κάθονται ή να κοιμούνται του-
λάχιστον μια ντουζίνα σαλ’φάι. 
  «Αυτά τα πλάσματα πρέπει να έχουν τη συνήθεια να θάβουν τους νε-
κρούς τους,» είπε η Νελμίρα, σταματώντας να βαδίζει. «Τα ίχνη οδη-
γούν μέσα στη φωλιά τους.» 
  Ο ήλιος τώρα βρισκόταν πιο κοντά στη Δύση· τα χρώματα της φύσης 
είχαν αρχίσει να σκουραίνουν και οι σκιές να πυκνώνουν και να μα-
κραίνουν. 



118  |  ΚΩΣΤΑΣ ΒΟΥΛΑΖΕΡΗΣ 

 

 

  «Δε νομίζω ότι μπορούμε να μπούμε εκεί μέσα και να βγούμε ζωντα-
νοί,» είπε ο Ράθνης. «Θα μας κατασπαράξουν.» 
  «Ήδη μας κοιτάζουν,» παρατήρησε η Νελμίρα, «και τα βλέμματά τους 
δε μου φαίνονται φιλικά.» 
  «Κάτι θα ξέρεις εσύ…» μουρμούρισε ο Ράθνης. 
  «Το άκουσα αυτό,» είπε η Νελμίρα, νομίζοντας ότι μπορούσε να δια-
κρίνει ειρωνεία στη φωνή του. Δε στράφηκε να τον αντικρίσει, όμως. 
  «Δεν προσπάθησα να το κρύψω.» 
  «Χρειαζόμαστε τουλάχιστον έναν νεκρό σαλ’φάι,» είπε ο Οδυσσέας, 
αγνοώντας τη σύντομη αντιδικία των συντρόφων του. «Και, μάλλον, 
θα πρέπει να του στήσουμε παγίδα.» 
  «Με τι τρόπο;» ρώτησε ο Ράθνης. 
  «Ένας από μας θα παριστάνει πως πλένεται στο νερό της λίμνης, το 
πλάσμα θα τον πλησιάσει, κι οι άλλοι δύο θα το σκοτώσουν από από-
σταση. Ύστερα, θα αρπάξουμε το πτώμα του και θα απομακρυνθού-
με.» 
  «Δεν ακούγεται άσχημο σχέδιο,» είπε η Νελμίρα. «Τι γίνεται, όμως, αν 
δεν κυνηγάνε ατομικά αλλά ομαδικά; Πριν, μας επιτέθηκαν τέσσερα 
από δαύτα.» 
  «Ήμασταν, όμως, τρεις, όχι ένας.» 
  «Σωστά, αλλά δεν άργησαν να παρουσιαστούν. Μας χίμησαν μόλις 
βγήκαμε απ’τη λίμνη. Αυτό σημαίνει ότι ενέδρευαν όλα μαζί, όχι ότι 
μας πλησίασαν αφότου υπολόγισαν τον αριθμό μας· γιατί σ’αυτή την 
περίπτωση θα υπήρχε κάποια καθυστέρηση.» 
  Ο Οδυσσέας το σκέφτηκε. «Πρέπει νάχεις δίκιο,» παραδέχτηκε. Η 
Νελμίρα ήταν, αναμφίβολα, καλή κυνηγός, και ο Πρόμαχος την εμπι-
στευόταν σε ό,τι αφορούσε τα θηρία. Μπορούσε να καταλάβει εύκολα 
τις συνήθειές τους και τις μεθόδους τους, ακόμα κι ύστερα από λίγη 
μόνο παρατήρηση. 
  «Αυτό, βέβαια, δε σημαίνει ότι πρέπει να παρατήσουμε το σχέδιό 
σου,» συνέχισε η Νελμίρα. 
  «Θα είναι επικίνδυνο, όμως. Ίσως να μην προλάβουμε να τα σκοτώ-
σουμε και τα τέσσερα, προτού χιμήσουν στο δόλωμα.» 
  «Το δόλωμα μπορεί επίσης να κρατά πιστόλι· κι οι άλλοι δύο θα έχουν 
τουφέκια. Επομένως, τρία από τα θηρία θα σκοτωθούν αμέσως· και 
μετά, το τέταρτο, πιστεύω, δε θάχουμε πρόβλημα να το τακτοποιή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  119 

 

 

σουμε. Κάποιος από μας θα φανεί αρκετά γρήγορος ώστε να ρίξει μία 
ακόμα εύστοχη ριπή.» 
  «Εντάξει,» είπε ο Οδυσσέας, «ας το κάνουμε. Ποιος θα είναι το δόλω-
μα;» 
  Αλληλοκοιτάχτηκαν, σιωπηλά, για μια στιγμή. 
  Ο Ράθνης είπε: «Η Νελμίρα φαίνεται να ξέρει πολλά για τα θηρία…» 
  Εκείνη συνοφρυώθηκε. «Και λοιπόν;» 
  «Θα είσαι καλό δόλωμα, αφού θα ξέρεις τι να κάνεις για να τα προ-
σελκύσεις.» 
  Η Νελμίρα γέλασε, κοφτά. «Λες βλακείες, και το καταλαβαίνεις.» 
  «Όχι, δεν το καταλαβαίνω.» 
  «Θλιβερό.» 
  «Δειλιάζεις να παριστάνεις το δόλωμα;» 
  «Δε δειλιάζω, ανόητε! Σου λέω ότι λες βλακείες.» 
  «Θα κάνεις, λοιπόν, το δόλωμα;» 
  «Όχι.» 
  «Γιατί;» 
  «Γιατί είμαι καλύτερη στο σημάδι από σένα, και άρα θα μείνω έξω για 
να σκοτώσω τα ζώα που θα έρθουν να σε φάνε. Αυτό σημαίνει ότι εσύ 
θα είσαι το δόλωμα.» 
  «Γιατί εγώ; Το δέρμα μου είναι άσπρο, και στη Σάρντλι οι γηγενείς 
δεν έχουν άσπρο δέρμα. Έχουν, όμως, κόκκινο. Και βλέπω μονάχα μία 
γυναίκα με κόκκινο δέρμα ανάμεσά μας.» 
  «Τι σημασία έχει το δέρμα μου;» 
  «Αυτά τα πλάσματα, προφανώς, έχουν συνηθίσει να τρώνε ανθρώ-
πους από ετούτη τη διάσταση–» 
  «Δε μου φάνηκε να είχαν πρόβλημα να επιτεθούν και στους τρεις μας, 
πριν.» 
  «Δεν ξέρεις, όμως, πώς θα αντιδράσουν όταν είναι να ορμήσουν σε 
έναν μόνο.» 
  «Λες να τον φοβηθούν;» 
  «Αρκετά!» μούγκρισε ο Οδυσσέας, που τους κοίταζε με τα χέρια 
σταυρωμένα εμπρός του και με άγρια όψη στο πρόσωπό του. «Θα κά-
νω εγώ το δόλωμα. Και φροντίστε το σημάδι σας να είναι καλό.» 
 
 
 



120  |  ΚΩΣΤΑΣ ΒΟΥΛΑΖΕΡΗΣ 

 

 

Ο Οδυσσέας μπήκε στη λίμνη, φορώντας μόνο την περισκελίδα του και 
κρατώντας το πιστόλι του στο δεξί χέρι. 
  Η Νελμίρα τον παρατηρούσε από απόσταση, κρυμμένη ανάμεσα στα 
ψηλά χόρτα. Το μυώδες σώμα του γυάλιζε σαν μπρούντζος στις ακτί-
νες του βασιλεύοντος ήλιου της Σάρντλι, και η Νελμίρα άφησε τα μά-
τια της να το χορτάσουν για λίγο, προτού κρυφτεί μέσα στο νερό της 
λίμνης. Η μάπα του είναι σα να την έχουν κλοτσήσει οι Λάμιες, αλλά ο 
υπόλοιπος είναι για να τον φας κομμάτι-κομμάτι. 
  Εστίασε πάλι την προσοχή της στο ψηλό χορτάρι, περιμένοντας να 
δει κάποια αναταραχή μέσα του. Περιμένοντας τους σαλ’φάι, τους Ε-
νεδρευτές της Λίμνης, να ζυγώσουν. Το κυνηγετικό της τουφέκι το είχε 
υψωμένο στο επίπεδο του ώμου της και έτοιμο. 
  Ο Ράθνης βρισκόταν αρκετά μέτρα παραδίπλα, και η Νελμίρα έκρινε 
πως δεν ήταν καθόλου καλά κρυμμένος, ο ηλίθιος μπάσταρδος· αλλά, 
ευτυχώς, αυτό μάλλον δεν είχε ιδιαίτερη σημασία τώρα. Οι σαλ’φάι δε 
θα κάθονταν να ψάξουν να βρουν εκείνον, ούτε εκείνη· θα πήγαιναν 
για τον προφανή στόχο στη λίμνη. 
  Ο Οδυσσέας κολύμπησε, για λίγη ώρα, μέσα στο νερό… και η Νελμίρα 
είδε μερικά από τα ψηλά χόρτα να κουνιούνται. Οι σαλ’φάι ζύγωναν, 
αργά και προσεκτικά. Δεν έκαναν μεγάλα άλματα τώρα· πηδούσαν μό-
νο όταν ήθελαν να απομακρυνθούν γρήγορα, ή να ξαφνιάσουν τα θη-
ράματά τους. Δεν είναι κουτά ζώα. 
  Οι κινήσεις των χόρτων έπαψαν. Τον περιμένουν τώρα. Τον περιμέ-
νουν να βγει, για να του χιμήσουν. 
  Ο Οδυσσέας κολύμπησε για κάποια ώρα ακόμα, κι ύστερα πήγε προς 
την όχθη. Τα γυμνά του πόδια βάδισαν στην αμμουδιά. Το νερό γυάλι-
ζε επάνω στο σώμα του. Τα μάτια της Νελμίρα εστιάστηκαν προς 
στιγμή σ’αυτόν· μετά στράφηκαν, αμέσως, στο ψηλό χορτάρι– 
  Ένας σαλ’φάι πετάχτηκε, πηδώντας κανένα μέτρο πάνω απ’το έδα-
φος. 
  Η Νελμίρα πάτησε τη σκανδάλη του τουφεκιού της, και τον πέτυχε, 
σωριάζοντάς τον. 
  Άλλοι δύο τινάχτηκαν πίσω απ’τον πρώτο, και η επαναστάτρια νόμιζε 
ότι μπορούσε να διακρίνει και το κεφάλι ενός τέταρτου ανάμεσα απ’τα 
χόρτα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  121 

 

 

  Ο Οδυσσέας πυροβόλησε το ένα θηρίο, και το άλλο χτυπήθηκε από 
τον Ράθνη· δε σκοτώθηκε, όμως: τραυματίστηκε μονάχα, κι απομα-
κρύνθηκε με μεγάλα πηδήματα. 
  Το τέταρτο το ακολούθησε. Η Νελμίρα το στόχευσε και πάτησε τη 
σκανδάλη, μα δεν το πέτυχε εκεί όπου υπολόγιζε, εξαιτίας των απότο-
μων αλμάτων του, έτσι το τραυμάτισε κι εκείνη, δίχως να το σκοτώσει· 
οπότε, το πλάσμα απομακρύνθηκε αρκετά, ώστε να βγει από το πεδίο 
βολής της. 
  Η Νελμίρα σηκώθηκε και πλησίασε τον Οδυσσέα, ο οποίος ξαναπυρο-
βολούσε τον σαλ’φάι που είχε πυροβολήσει και πριν, μάλλον για να 
βεβαιωθεί ότι ήταν νεκρός, ή για να τον αποτελειώσει. 
  «Τα πράγματα πήγαν καλά,» είπε η επαναστάτρια. 
  Ο Πρόμαχος ένευσε. «Ναι.» 
  Ο Ράθνης ήρθε κοντά τους. «Γνωρίζεις πώς να τους βγάζεις τα δόντια 
και τα λοιπά;» ρώτησε τον Οδυσσέα. 
  «Δεν τόχω ξανακάνει,» αποκρίθηκε εκείνος, «αλλά πόσο δύσκολο θα 
είναι;» 
  «Θα το κάνω εγώ,» δήλωσε η Νελμίρα. «Δεν είναι η πρώτη φορά που 
παίρνω κομμάτια από κάποιο ζώο.» 
  «Τρομακτική σκέψη,» σχολίασε ο Ράθνης. 
  «Άλλη μια λέξη από σένα και θα σε σαπίσω στο ξύλο!» 
  «Απειλή ήταν αυτό;» 
  Η Νελμίρα τον αγνόησε. Είπε στον Οδυσσέα: «Και καλύτερα 
ν’απομακρυνθούμε από δω, γιατί δεν ξέρουμε αν αυτά τα θηρία είναι 
εκδικητικά.» 
  «Δεν μπορείς να το μαντέψεις, από τον τρόπο με τον οποίο η ουρά 
αυτού του φιλαράκου εδώ φαίνεται νάναι κουλουριασμένη;» είπε ο 
Ράθνης, δείχνοντας έναν απ’τους νεκρούς σαλ’φάι. 
  Η Νελμίρα στράφηκε, απότομα, για να τον κοπανήσει καταπρόσωπο 
με την πίσω μεριά του τουφεκιού της. Ο Ράθνης το έπιασε με το αρι-
στερό χέρι, μερικά εκατοστά από το σαγόνι του. Η Νελμίρα έκανε να 
τον κλοτσήσει· εκείνος έπιασε το πόδι της με το δεξί χέρι και την έ-
σπρωξε μέσα στη λίμνη. 
  Η Νελμίρα πετάχτηκε έξω σχεδόν αμέσως και όρμησε καταπάνω του. 
Έπεσαν μέσα στα χόρτα, παλεύοντας. 
  Ο Οδυσσέας πήρε μια πετσέτα από τον σάκο του στην αμμουδιά και 
σκουπίστηκε, αγνοώντας τους. Όταν τελείωσε, αυτοί ακόμα βρίσκο-



122  |  ΚΩΣΤΑΣ ΒΟΥΛΑΖΕΡΗΣ 

 

 

νταν ανάμεσα στο ψηλό χορτάρι, γρυλίζοντας σαν θηρία. Ο Πρόμαχος 
αναστέναξε. Μάλλον, τους έχει επηρεάσει το υπέροχο φυσικό περιβάλ-
λον της Σάρντλι, σκέφτηκε, και τους πλησίασε. 
  Ο Ράθνης είχε καταφέρει να βάλει τη Νελμίρα κάτω και να στρίψει το 
δεξί της χέρι πίσω απ’την πλάτη της. «Είσαι νεκρός!» γρύλιζε εκείνη. 
«Μόλις μ’αφήσεις, είσαι νεκρός! Θα ευχηθείς οι Λάμιες να είχαν καλύ-
τερα ρουφήξει το μεδούλι απ’τ’άθλια κόκαλά σου!» 
  «Στην Αρβήντλια,» της είπε ο Ράθνης, «έχουμε ένα ρητό–» 
  «Δε μ’ενδιαφέρουν τα καταραμένα ρητά που έχετε στην Αρβήντλια! 
Θα πεθάνεις!» 
  «‘Μην απειλείς τον λεοντόσαυρο που έχει την ουρά του τυλιγμένη 
γύρω απ’το λαιμό σου’,» συνέχισε ο Ράθνης. 
  «Όταν σταματήσετε να παίζετε,» τους διέκοψε ο Οδυσσέας, «μπο-
ρούμε και να συνεχίσουμε τη δουλειά μας.» 
  «Δεν είναι παιχνίδι,» αντιγύρισε η Νελμίρα. «Θα τον σκοτώσω τον 
μπάσταρδο!» 
  «Άφησέ την,» είπε ο Οδυσσέας στον Ράθνη. 
  «Να μην τη δέσω πρώτα;» 
  «Είπα: άφησέ την. Κι αρκετά μ’αυτές τις ανοησίες! Είστε με τα καλά 
σας, ή ο ήλιος της Σάρντλι σάς παλάβωσε και τους δύο;» 
  Τα λόγια του φάνηκαν, κάπως, να τους συνεφέρνουν. Αλλά όχι τελεί-
ως. Δεν έφυγε τελείως η αγριάδα απ’τα μάτια τους. Ο Ράθνης, πάντως, 
άφησε το χέρι της Νελμίρα και σηκώθηκε από πάνω της. Εκείνη ορθώ-
θηκε, τρίβοντας τον πήχη της και κοιτάζοντας τον λευκόδερμο επανα-
στάτη με δολοφονικό βλέμμα. 
  Ο Οδυσσέας ακούμπησε το χέρι του στον ώμο της. «Πρέπει να πά-
ρουμε τα κομμάτια των σαλ’φάι,» της θύμισε. 
 
 
 
Νύχτωσε, μέχρι η Νελμίρα να ξεριζώσει τα δόντια των σαλ’φάι, να κό-
ψει τις γλώσσες τους, και να βγάλει και να καθαρίσει το μακρύ κόκαλο 
των πίσω ποδιών τους. Ωστόσο, η εργασία ηρέμησε τα νεύρα της και 
δεν έδειχνε πλέον να θέλει να δολοφονήσει τον Ράθνη. Ο Ράθνης, επί-
σης, ήταν τώρα πιο ήρεμος και σιωπηλός, όπως συνήθως. Ο Οδυσσέας 
απορούσε τι τον είχε πιάσει και είχε προκαλέσει έτσι τη Νελμίρα. Δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  123 

 

 

ήταν, κατά κανόνα, εριστικός. Ήταν από τους ανθρώπους που περισ-
σότερο πράττουν και λιγότερο μιλούν. 
  Ίσως να τη συμπαθεί, σκέφτηκε ο Οδυσσέας, και να μην ξέρει πώς αλ-
λιώς να την πλησιάσει. Ίσως… Αλλά δεν ήταν σίγουρος. Καθόλου σί-
γουρος. Ο Ράθνης ήταν μυστηριώδης για τον Πρόμαχο. Οι Αρβήντλιοι –
που ήταν ή λευκοί σαν κιμωλία ή μαύροι σαν πίσσα– ήταν, γενικά, μυ-
στηριώδης λαός, και κρυψίνοες. Χειρότεροι από τους Μοργκιανούς (οι 
οποίοι ήταν σχεδόν όλοι μαυρόδερμοι). 
  «Θα πάμε στους νομάδες μέσα στη νύχτα;» ρώτησε η Νελμίρα, όταν 
έπλυνε τα χέρια της και το μαχαίρι της στο νερό της λίμνης και επέ-
στρεψε κοντά στους συντρόφους της. Φορούσε μόνο τα εσώρουχά 
της· τα ρούχα της τα είχε κρεμάσει πάλι για να στεγνώσουν. 
  Ναι, σκέφτηκε ο Οδυσσέας, δεν είναι καθόλου άσχημη. Ο Ράθνης ίσως 
νάκανε όλη αυτή τη φασαρία επειδή τη γουστάρει. Λοξοκοίταξε τον 
λευκόδερμο άντρα, μα εκείνος δεν έμοιαζε να δίνει σημασία μήτε στον 
Πρόμαχο μήτε στη Νελμίρα. 
  Ο Οδυσσέας είπε: «Νομίζω πως καλύτερα θα ήταν να τους επισκε-
φτούμε το πρωί. Ο καταυλισμός τους δεν είναι και πολύ κοντά μας, και 
τριγυρίζουν επικίνδυνα θηρία μες στο σκοτάδι. Επιπλέον, ίσως να μη 
δουν με καλό μάτι το γεγονός ότι θα τους πλησιάσουμε νύχτα.» 
  «Θα πιστέψουν πως θέλουμε να τους εξαπατήσουμε;» ρώτησε η Νελ-
μίρα. 
  «Ίσως. Καλύτερα να περιμένουμε την αυγή για να πάμε να τους 
βρούμε.» 
  Η Νελμίρα πλησίασε τα ρούχα της, για να δει αν είχαν στεγνώσει. Δι-
απίστωσε πως δεν είχαν, έτσι πήρε μια κουβέρτα, τυλίχτηκε σ’αυτήν, 
και κάθισε κοντά στη φωτιά που είχε ανάψει ο Οδυσσέας όταν είχε 
αρχίσει να πέφτει η νύχτα. 
  «Οι σαλ’φάι κυνηγάνε το βράδυ;» ρώτησε η Νελμίρα. 
  «Δε νομίζω,» αποκρίθηκε ο Οδυσσέας. «Θα φυλάμε, όμως, βάρδιες.» 



124  |  ΚΩΣΤΑΣ ΒΟΥΛΑΖΕΡΗΣ 

 

 

 

11 
 
 
Ο Φαρνέλιος άδειασε τις στάχτες της πίπας του επάνω στα χόρτα και 
τις πάτησε, για να σβήσει κάποια τυχόν σπίθα που μπορεί ακόμα να 
υπήρχε. 
  Η αυγή είχε έρθει. Ο ήλιος της Απολλώνιας ξεπρόβαλλε από την Ανα-
τολή. Αλλά ο Πρίγκιπας Ανδρόνικος δεν είχε ακόμα επιστρέψει· ούτε ο 
Φαρνέλιος τον έβλεπε να έρχεται από μακριά. Έβλεπε μονάχα σπορα-
δικά οχήματα –ή καβαλάρηδες– να πηγαίνουν προς την πόλη ή να 
φεύγουν από εκεί· και είχε δει, μάλιστα, και κάναν-δυο οδοιπόρους· μα 
κανένας απ’αυτούς δεν ήταν ο Ανδρόνικος. 
  Και ο Φαρνέλιος είχε αρχίσει να φοβάται για το χειρότερο. 
  Εγώ φταίω, σκέφτηκε, κατεβάζοντας το κεφάλι μελαγχολικά και βα-
ριαναστενάζοντας. Εγώ φταίω. Εγώ ώθησα τον Πρίγκιπα να πάει και να 
μιλήσει στον αδελφό του. Εγώ τού είπα πως, πρώτα, όφειλε να συζητή-
σει με τον Λούσιο, προτού πράξει οτιδήποτε. Και φαίνεται πως έκανα 
λάθος. Τραγικό λάθος. Θα έπρεπε να τον είχα συμβουλέψει να αποφύγει 
τον αδελφό του, όχι να τον συναντήσει. 
  Γιατί ορίστε τι έγινε τώρα… Ο Φαρνέλιος ύψωσε πάλι το βλέμμα του, 
για ν’αντικρίσει την άδεια έκταση μέχρι τη νότια είσοδο της Απαστρά-
πτουσας… Ο Πρίγκιπας χάθηκε. Είπε πως θα επέστρεφε με την αυγή, μα 
δεν επέστρεψε. Κι ο Ανδρόνικος δεν είναι από τους ανθρώπους που αρ-
γούν. 
  Κάτι άσχημο τού είχε συμβεί. Ο Φαρνέλιος το αισθανόταν. Το ήξερε. 
  Δεν ήξερε, όμως, τι έπρεπε εκείνος να κάνει για να βοηθήσει. 
  Κι επιπλέον, είχε μαζί του ένα σωρό ανθρώπους από την Επανάστα-
ση. Τι θα γινόταν μ’αυτούς; Πού θα τους πήγαινε; 
  Δεν ήταν σημαντικό. Το έδιωξε απ’το μυαλό του. 
  Το σημαντικό, για την ώρα, ήταν να μάθει τι είχε συμβεί στον Ανδρό-
νικο και δεν είχε παρουσιαστεί με την αυγή, όπως είχε πει ότι θα πα-
ρουσιαζόταν. Κανένας από τους δυο τους δεν είχε παρουσιαστεί: ούτε 
εκείνος ούτε η μάγισσα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  125 

 

 

  Καλύτερα να είχε πάρει κάποιον άλλο επαναστάτη μαζί του, όχι την 
Άνμα’ταρ. Ίσως κάποιος άλλος να μπορούσε πραγματικά να τον βοηθή-
σει. Ο Φαρνέλιος δεν τους εμπιστευόταν τους μάγους. Σίγουρα, ήταν 
χρήσιμοι, ορισμένες φορές· και, χωρίς αυτούς, πολλά μηχανήματα δεν 
μπορούσαν να λειτουργήσουν, ούτε πολλά από τα σημερινά επιτεύγ-
ματα θα ήταν εφικτά, αν δεν υπήρχαν οι μάγοι, αν δεν υπήρχαν άν-
θρωποι που να μπορούν να χειριστούν τις αόρατες δυνάμεις που συ-
γκροτούν το σύμπαν. Ωστόσο, όσο περισσότερο βασιζόταν κανείς 
σ’αυτές τις δυνάμεις, τόσο μεγαλύτερη ήταν η πιθανότητα να τον απο-
γοητεύσουν, πίστευε ο Φαρνέλιος, γιατί κανένας δεν μπορούσε να τις 
γνωρίζει, ούτε να τις προβλέψει, απόλυτα. Κατά συνέπεια, λοιπόν, όσο 
περισσότερο κάποιος βασιζόταν στους μάγους –στους ανθρώπους που 
χειρίζονταν τις συγκεκριμένες δυνάμεις–, τόσο μεγαλύτερη ήταν η πι-
θανότητα να απογοητευθεί. Ο Φαρνέλιος –γιατρός στο επάγγελμα και 
ορθολογιστής– εμπιστευόταν μόνο τα σίγουρα, τα σταθερά, πράγματα. 
Εμπιστευόταν την πρόσθεση των αριθμών και τον πολλαπλασιασμό 
τους· και δεν εμπιστευόταν καθόλου τη ρίψη του ζαριού. Ούτε τα απο-
τελέσματα που εξαρτιόνταν εν μέρει από σταθερούς αριθμούς και εν 
μέρει από τυχαίες μεταβλητές. 
  Αναστέναξε πάλι, και κοίταξε τη μεγάλη πόλη αντίκρυ του, η οποία 
αγκάλιαζε τις όχθες του Οροκέλωρα ποταμού και χανόταν προς το 
Βορρά, γυαλίζοντας στις ακτίνες του πρωινού ήλιου: γυαλίζοντας τόσο 
ώστε να δικαιολογεί το όνομά της: Απαστράπτουσα. 
  Με την άκρια του ματιού του, ο Φαρνέλιος είδε κάποιον να τον ζυγώ-
νει. Στράφηκε και αντίκρισε τον Θελλέδη, έναν γαλανόδερμο επανα-
στάτη με μαύρα, σγουρά μαλλιά, ο οποίος καταγόταν από την Αλβέρια. 
  «Ο Πρίγκιπας δεν έχει φανεί…» είπε ο Θελλέδης· και δε χρειαζόταν να 
συνεχίσει: δε χρειαζόταν να διατυπώσει τις υποψίες του, που ήταν 
φανερές από την έκφρασή του. 
  «Ναι,» αποκρίθηκε ο Φαρνέλιος, αργά, «δεν έχει φανεί.» 
  «Τι θα κάνουμε;» 
  Αναπόφευκτα, κάποιος θα ερχόταν να το ρωτήσει αυτό… «Πρέπει να 
μάθουμε τι του συνέβη. Δεν έχουμε άλλη επιλογή, νομίζω.» 
  «Υποθέτω, έχετε κάποιο σχέδιο στο μυαλό σας, κύριε Φαρνέλιε.» 
  Ο Φαρνέλιος σηκώθηκε από την πέτρα όπου καθόταν. «Όχι, δεν έχω 
κανένα σχέδιο.» 
  Ο Θελλέδης τον ατένισε αμήχανα. 



126  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Φαρνέλιος έκρυψε την πίπα του μέσα στην κάπα του και πήρε από 
κάτω ένα πλατύγυρο καπέλο, το οποίο και φόρεσε. «Δε χρειάζεται, 
όμως, σχέδιο για να πάρουμε μερικές πληροφορίες,» πρόσθεσε, για να 
εμψυχώσει τον επαναστάτη. «Θα πάμε στην Απαστράπτουσα και θα 
δούμε τι μπορούμε να μάθουμε.» 
  «Θα μπούμε όλοι στην πόλη;» ρώτησε Θελλέδης. Μέσα στο φορτηγό 
που τους είχε δώσει η Ρωξάνη της Μακρόπολης βρίσκονταν τώρα εί-
κοσι επαναστάτες. 
  «Δε νομίζω ότι είναι απαραίτητο,» είπε ο Φαρνέλιος. 
 
 
 
Το γαλανό φως έρχεται καταπάνω μου. 
  Στο πρόσωπό μου. 
  Στα μάτια μου. 
  Με τυφλώνει. Γεμίζει το σύμπαν μου. 
  Ο πόνος πλημμυρίζει την ύπαρξή μου. Είμαι βέβαιος ότι πεθαίνω––– 
  Το γαλανό φως έρχεται καταπάνω μου. 
  Κραυγάζω, καθώς γλιστρά μέσα μου. 
  Πέφτω––– 
  Το γαλανό φως έρχεται καταπάνω μου. 
  Τόσο γρήγορα, τόσο πολύ, πολύ γρήγορα. Δεν υπάρχει τρόπος να το 
αποφύγω· αποκλείεται ποτέ να προλάβω. 
  Και δεν μπορώ να το σταματήσω. Με τίποτα. 
  Γιατί εκείνος είναι που το κρατά. Εκείνος που του ανήκει. 
  Ουρλιάζω, καθώς το συνειδητοποιώ. 
  Και βυθίζομαι––– 
  Το γαλανό φως έρχεται καταπάνω μου. 
  Με χτυπά στο πρόσωπο. 
  Διαπερνά το κεφάλι μου, το μυαλό μου. 
  Πεθαίνω––– 
  Το γαλανό φως έρχεται καταπάνω μου––– 
  Το γαλανό φως έρχεται––– 
  Το γαλανό φως––– 
  ΤΟ ΓΑΛΑΝΟ ΦΩΣ! 
  Ο ασθενής πετάγεται, ουρλιάζοντας, από το κρεβάτι του. 
  «Τι του συμβαίνει;» λέει μια νοσοκόμα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  127 

 

 

  «Εφιάλτης, μάλλον,» της απαντά ένας νοσοκόμος. Και πλησιάζει, γρή-
γορα, τον ασθενή. «Ηρέμησε, φίλε μου· δεν είναι τίποτα. Είσαι καλά.» 
  Εκείνος συνεχίζει να ουρλιάζει. Γύρω απ’το κεφάλι του υπάρχουν ε-
πίδεσμοι· προσπαθεί να τους βγάλει. 
  Ο νοσοκόμος τον εμποδίζει, πιάνοντάς του τα χέρια. «Ηρέμησε, ηρέ-
μησε! Δεν είναι τίποτα. Ήσουν πολύ τυχερός.» 
  Αλλά ο ασθενής δε σταματά, και ο νοσοκόμος αναγκάζεται να φωνά-
ξει βοήθεια. Σύντομα, μαζεύεται κόσμος γύρω από τον ασθενή· προ-
σπαθούν να τον συγκρατήσουν, να τον γαληνέψουν. 
  «Μετατραυματικές παραισθήσεις,» λέει κάποιος. «Δεν ξέρει τι του 
γίνεται. Ζει αλλού.» 
  Κάποιος άλλος κάνει μια ένεση στον ασθενή. 
  Ο ασθενής χάνει τη δύναμή του––– 
  Το γαλανό φως έρχεται καταπάνω μου. 
  Διεισδύει μέσα στα μάτια μου, στο μυαλό μου. 
  Σκίζει το πρόσωπό μου. 
  Ο χειριστής του γαλανού φωτός είναι ο κύριός του –είναι ο κύριός μου–
–– 
  Το γαλανό φως έρχεται καταπάνω μου––– 
  Το γαλανό φως έρχεται––– 
 
 
 
Ο Λούσιος δεν είχε κλείσει μάτι όλη τη νύχτα. Καθόταν σε μια πολυ-
θρόνα και κάπνιζε, κοιτάζοντας την Απαστράπτουσα από ένα παρά-
θυρο των διαμερισμάτων του. 
  Δεν μπορούσε να κοιμηθεί. Όχι ύστερα από όσα είχαν συμβεί με τον 
Ανδρόνικο. Πριν από κάποιο καιρό, νόμιζε πως, όταν ερχόταν ετούτη η 
στιγμή– αν ερχόταν ετούτη η στιγμή, θα ήταν εύκολη. Μα δεν ήταν. 
  Εξάλλου, ο Ανδρόνικος εξακολουθούσε νάναι αδελφός του, παρ’όλα 
του τα μειονεκτήματα, παρ’όλες τις αδικίες που είχαν συμβεί, παρά το 
γεγονός ότι έπρεπε να παραμεριστεί, προκειμένου το σχέδιο του Λού-
σιου να συνεχιστεί και να ολοκληρωθεί με επιτυχία. 
  Ναι, ο Ανδρόνικος ήταν αδελφός του, παρ’όλα τούτα· και ο Λούσιος 
αισθανόταν χάλια για ό,τι είχε τώρα, έτσι ανοιχτά, δημιουργηθεί μετα-
ξύ τους. Θα προτιμούσε ό,τι ήταν να γίνει να είχε γίνει χωρίς μια τέτοια 
απευθείας σύγκρουση. Θα προτιμούσε ο Ανδρόνικος να είχε παραμε-



128  |  ΚΩΣΤΑΣ ΒΟΥΛΑΖΕΡΗΣ 

 

 

ριστεί με πλάγιο τρόπο· και καλύτερα ποτέ να μην ήξερε ότι ο αδελφός 
του ήταν που τον είχε παραμερίσει. 
  Ίσως να είμαι δειλός που έχω τέτοιες… προτιμήσεις, σκεφτόταν ο 
Λούσιος, καθισμένος στην καρέκλα του και σβήνοντας ακόμα ένα τσι-
γάρο μέσα στο τασάκι στο περβάζι του παραθύρου, αλλά, αν είμαι δει-
λός, τουλάχιστον είμαι δειλός που κάνει εκείνο που οφείλει, για τον εαυ-
τό του, για την οικογένειά του, για την πατρίδα του. 
  Δε μετάνιωνε για όσα είχαν συμβεί απόψε· αν ήταν αναγκασμένος, θα 
έκανε και πάλι τα ίδια. Απλά, μετάνιωνε που τα πράγματα είχαν φτά-
σει ώς εδώ. Μετάνιωνε που ο Ανδρόνικος είχε φτάσει ώς εδώ. 
  Και ήταν ανόητο να μετανιώνει για κάτι τέτοιο. Δεν έχει νόημα να με-
τανιώνεις για κάτι που δεν μπόρεσες να εμποδίσεις παρά τις καλύτε-
ρές σου προσπάθειες. Δεν είναι θέμα επιλογής. 
  Τα γεγονότα, όμως, αρνούνταν να φύγουν απ’το μυαλό του. Έμεναν 
εκεί, κολλημένα, σαν βδέλλες. Επίμονα, χίλιες κατάρες, τόσο επίμονα! 
  Η Δομινίκη τού είχε προτείνει να πάει για ύπνο, ώστε να καθαρίσει το 
κεφάλι του· μα δεν τον είχε πείσει. Η Δομινίκη είχε μείνει μαζί του, σι-
ωπηλή, για κάποια ώρα, περιμένοντάς τον ν’αλλάξει γνώμη· μα εκείνος 
δεν είχε αλλάξει γνώμη. Η Δομινίκη είχε προσπαθήσει να τον διεγείρει 
ερωτικά, για να τον φέρει στο κρεβάτι· μα δεν τα είχε καταφέρει. Τελι-
κά, η Δομινίκη είχε πάει να κοιμηθεί μόνη, αφήνοντάς τον μπροστά στο 
παράθυρο. 
  Τώρα, η αυγή είχε έρθει, και ο Λούσιος καθόταν ακόμα εκεί, καπνίζο-
ντας το τελευταίο τσιγάρο της αργυρής, λαξευτής ταμπακέρας του. 
Όταν το τελείωσε, το έσβησε μέσα στο πλημμυρισμένο από στάχτη και 
αποτσίγαρα τασάκι… 
  …και πρόσεξε ότι κάποιος στεκόταν στην πόρτα του μικρού καθιστι-
κού. 
  Η Δομινίκη, ντυμένη με μια πράσινη, σατέν ρόμπα. Τα καστανά της 
μαλλιά ήταν βρεγμένα· πρέπει να είχε κάνει μπάνιο: εκείνος δεν το είχε 
αντιληφτεί, απορροφημένος στις σκέψεις του καθώς ήταν. 
  «Στέκεσαι πολλή ώρα εκεί;» τη ρώτησε, και διαπίστωσε ότι ο λαιμός 
του ήταν ξεραμένος απ’τον καπνό. 
  «Όχι,» αποκρίθηκε η Δομινίκη· και, μπαίνοντας στο δωμάτιο, κάθισε 
σ’έναν σοφά, διπλώνοντας το ένα της πόδι από κάτω της. «Γιατί είσαι 
τόσο μελαγχολικός;» 
  «Μα τους θεούς, Δομινίκη! Είναι αδελφός μου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  129 

 

 

  Εκείνη ανασήκωσε τους ώμους. «Νόμιζα ότι είχες πάρει τις αποφά-
σεις σου…» 
  «Τις έχω πάρει. Αλλά εξακολουθεί να μην είναι εύκολο. –Δαίμονες!» 
γρύλισε, «δεν περίμενα ότι θα έφτανε ώς εδώ, ο καταραμένος.» 
  «Ο Δύτης βρέθηκε άδειος. Εσύ τι νόμιζες, ότι ο Ανδρόνικος ήταν νε-
κρός;» 
  Ο Λούσιος δεν απάντησε· έστρεψε πάλι το βλέμμα του στο παράθυρο. 
Η Απαστράπτουσα στραφτάλιζε από κάτω του, καθώς ο πρωινός ήλι-
ος χτυπούσε τα ψηλά, γυάλινα οικοδομήματά της. 
  «Δος μου ένα τσιγάρο,» είπε η Δομινίκη. 
  Ο Λούσιος έδειξε την άδεια ταμπακέρα. 
  Ύστερα, σηκώθηκε και βάδισε προς ένα μικρό, κυλιόμενο κιβώτιο 
που ήταν τελείως αταίριαστο με τα υπόλοιπα πράγματα μέσα στο δω-
μάτιο. Ένας φρουρός το είχε φέρει, αφότου συνέλαβαν τον Ανδρόνικο. 
Περιείχε όλα τα αντικείμενα που κουβαλούσε ο αδελφός του Λούσιο, 
την ώρα της σύλληψής του. Και, μέχρι στιγμής, είχε μείνει κλειστό. 
  Τώρα, ο Λούσιος άνοιξε το ένα του καπάκι και κοίταξε στο εσωτερικό 
του. 
  Η Δομινίκη ήρθε να σταθεί πλάι του, για να κοιτάξει κι εκείνη. 
  Ο Λούσιος δεν ψαχούλεψε ούτε τα ρούχα ούτε τα άλλα αντικείμενα· 
έπιασε το θηκαρωμένο ξίφος, τον Κελευστή, και το πήρε, κάνοντας 
μερικά βήματα μέσα στο δωμάτιο. Το ξεθηκάρωσε και πέταξε το θη-
κάρι στην πολυθρόνα όπου, πριν από λίγο, καθόταν. Κράτησε τη λαβή 
και με τα δύο χέρια, και διέγραψε μερικά ημικύκλια στον αέρα εμπρός 
του, μαχόμενος αόρατους αντιπάλους. 
  «Τι εξαίρετο όπλο!» είπε με τα μάτια του ν’αστράφτουν. «Τι εξαίρετο 
όπλο!» Κοίταξε τη σύζυγό του, η οποία στεκόταν ακόμα πλάι στο κι-
βώτιο. «Η λεπίδα, λένε, είναι μαγεμένη. Είδες πώς γυάλιζε όταν ο Αν-
δρόνικος μαχόταν; Είδες πώς γυάλιζε, εκπέμποντας εκείνο το γαλανό 
φως;» 
  «Την έχουν εξετάσει οι μάγοι του παλατιού;» 
  Ο Λούσιος κούνησε το κεφάλι. «Δεν έχει νόημα. Οι μαγγανείες που 
έχουν υφανθεί επάνω σε τούτο το όπλο είναι τόσο αρχαίες που οι ση-
μερινοί μάγοι δεν έχουν ιδέα πώς είναι φτιαγμένες.» 
  «Και τι κάνουν; Τη λεπίδα πιο κοφτερή;» 
  «Δεν ξέρω,» παραδέχτηκε ο Λούσιος. «Δεν έχουν κάποιο φανερό απο-
τέλεσμα, εκτός απ’το γεγονός ότι το ξίφος γυαλίζει στη μάχη.» 



130  |  ΚΩΣΤΑΣ ΒΟΥΛΑΖΕΡΗΣ 

 

 

  «Τότε, μου μοιάζουν ολίγον άχρηστες,» είπε η Δομινίκη μ’ένα μικρό 
μειδίαμα στα χείλη. 
  Ο Λούσιος κούνησε πάλι το κεφάλι του. «Δεν καταλαβαίνεις. Αυτό το 
όπλο είναι κάτι το εξαιρετικό. Είναι όπλο βασιληάδων.» Έπιασε το θη-
κάρι απ’την πολυθρόνα και θηκάρωσε τον Κελευστή. «Και τώρα, είναι 
δικό μου.» 
  Η Δομινίκη ανασήκωσε τους ώμους. «Αφού σε κάνει ευτυχισμένο…» 
  Ο Λούσιος άφησε το θηκαρωμένο όπλο στην πολυθρόνα και πλησία-
σε πάλι το κιβώτιο, για να δει τι άλλο υπήρχε εκεί μέσα. Τα υπόλοιπα 
πράγματα διαπίστωσε πως ήταν ασήμαντα: τα ρούχα του Ανδρόνικου, 
μερικά χρήματα, και ένα πιστόλι. 
  Άνοιξε το δεύτερο καπάκι του κιβωτίου. Εδώ ήταν τα πράγματα της 
γυναίκας που συντρόφευε τον αδελφό του: της μάγισσας Άνμα’ταρ, η 
οποία παλιότερα ανήκε στο μυστικιστικό τάγμα Δράκαινες, ένα τάγμα 
άμεσα συνδεόμενο με τη στρατιωτική ελίτ θηλέων Μαύρες Δράκαινες, 
της Παντοκράτειρας. Οι Μαύρες Δράκαινες, βέβαια, είχαν διαλυθεί 
πλέον· η Παντοκράτειρα είχε εξοστρακίσει ή εξολοθρεύσει τις περισ-
σότερες από αυτές, για τον έναν ή τον άλλο λόγο –λόγους που ο Λού-
σιος δεν ήξερε επακριβώς, κι ούτε τον ενδιέφεραν. Ο αδελφός του, ό-
μως, είχε δείξει ιδιαίτερο ενδιαφέρον στις Μαύρες Δράκαινες· είχε 
στρατολογήσει πολλές από αυτές στην Επανάσταση, και τώρα υπηρε-
τούσαν εκείνον, όχι την πρώην σύζυγό του. Ασφαλώς, ήταν αναμενό-
μενο να τις συμπαθεί, αφού μία ανάμεσά τους –μια Ιωάννα– ήταν ε-
ρωμένη του. 
  Ο Λούσιος έψαξε τα πράγματα της Άνμα’ταρ, και ούτε εδώ βρήκε τί-
ποτα το αξιοσημείωτο: στο κιβώτιο ήταν μόνο τα ρούχα της, ένα πι-
στόλι, και δύο ξιφίδια. 
  «Δε φαίνεται να υπάρχει εδώ κάτι που να μας ενδιαφέρει,» παρατή-
ρησε η Δομινίκη, έχοντας, προφανώς, φτάσει στο ίδιο συμπέρασμα με 
τον σύζυγό της. «Κι εξάλλου, τι να υπήρχε; Ο Ανδρόνικος δεν έχει κά-
ποια πληροφορία που να θέλουμε. Το σημαντικό ήταν να βγει απ’τη 
μέση, κι αυτό έγινε.» 
  «Δεν είναι νεκρός,» της θύμισε ο Λούσιος. 
  Η Δομινίκη μόρφασε αδιάφορα. «Μπορείς να τον σκοτώσεις, όποτε το 
επιθυμείς, αγάπη μου.» 
  «Θα μαθευτεί ότι σκότωσα τον αδελφό μου· και τότε πώς θα με απο-
καλούν στην Απολλώνια; Λούσιος ο Αδελφοκτόνος; Ήδη θα έχει γίνει 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  131 

 

 

γνωστό σ’ολόκληρη την Απαστράπτουσα ότι ο Πρίγκιπας Ανδρόνικος 
επέστρεψε, και ότι τον φυλάκισα. Πάω στοίχημα πως όποια εφημερί-
δα και να διαβάσεις σήμερα αυτό θα έχει για πρωτοσέλιδο. Και στο 
Φως της Απολλώνιας–» 
  «Μην ανησυχείς για το Φως,» του είπε η Δομινίκη. «Έχω ήδη επικοι-
νωνήσει με τον Χρύσιππο. Σήμερα, στο κανάλι, θα λένε, όλη μέρα, ότι ο 
Ανδρόνικος πυροβόλησε, σκότωσε, και τραυμάτισε φρουρούς του πα-
λατιού, και ότι ήρθε, κατά πάσα πιθανότητα, με σκοπό να σε δολοφο-
νήσει, αγνοώντας τους αγώνες που έχεις δώσει για το βασίλειο όσο 
εκείνος τριγύριζε σε άλλες διαστάσεις.» 
  Τα μάτια του Λούσιου γυάλισαν, και ένα λοξό μειδίαμα παρουσιάστη-
κε στο μακρύ πρόσωπό του. «Ναι,» είπε, «πολύ σωστά. Πολύ σωστά. 
Δομινίκη,» τύλιξε τα χέρια του γύρω απ’τη μέση της, «τι θα έκανα χω-
ρίς εσένα;» 
  «Μάλλον,» αποκρίθηκε η Δομινίκη, πειραχτικά, ενώ σταύρωνε τους 
πήχεις της πίσω απ’το λαιμό του, «θα είχες χάσει τον θρόνο, το στέμ-
μα, και το παλάτι, και θα βρισκόσουν, εξόριστος από την Απολλώνια, 
σε κάποια μίζερη διάσταση για αγρίους, όπως τη Φεηνάρκια.» 
  Φιλήθηκαν. 
  «Και μην ανησυχείς για το γεγονός ότι ο Ανδρόνικος είναι ζωντανός,» 
είπε η Δομινίκη, μετά. «Μπορούμε να κανονίσουμε το θάνατό του έτσι 
που κανείς δε θα καταλάβει τίποτα· γιατί μην ξεχνάς ότι δεν υπάρχει 
μόνο θάνατος του σώματος, αλλά και του νου.» 
 
 
 
Τα χέρια της ήταν δεμένα στα κάγκελα του κρεβατιού, το κεφάλι της 
ριγμένο πίσω, τα βλέφαρά της κλειστά, και τα δόντια της δάγκωναν το 
κάτω της χείλος, καθώς ένα ηδονικό μουγκρητό έβγαινε από μέσα της. 
  Ο γυμνός άντρας από πάνω της, που έσφιγγε τους μηρούς της και έ-
σερνε τα χείλη του στο λαιμό και στο σαγόνι της, ανασηκώθηκε, λαχα-
νιασμένος, και ατένισε το πρόσωπό της, στηριζόμενος στις παλάμες 
των χεριών του. 
  Η Βασιλική άνοιξε τα βλέφαρά της και τον κοίταξε. «Αυτό ήταν;» 
  Ο Άγγελος χαμογέλασε πλατιά. «Μη με βάζεις σε πειρασμό, Πριγκί-
πισσα.» Έσκυψε και φίλησε τα χείλη της. 
  Η Βασιλική γέλασε. «Γιατί; Τι θα κάνεις, τότε;» 



132  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα σε κρατήσω δεμένη εδώ όλη μέρα, για να σου μάθω τρόπους.» 
  «Αυτό είναι τρομακτικό. Γιατί θέλω να πάω να κατουρήσω.» 
  «Σοβαρά;» 
  «Σοβαρότατα.» 
  «Πες ‘παρακαλώ’.» 
  «Όχι.» 
  «Πες ‘παρακαλώ’.» Ο Άγγελος άρχισε να γαργαλά τα πλευρά της και 
τις εκτεθειμένες μασκάλες της. 
  «Χα-χα-χαχαχα, όχι! χαχαχαχαχαχα-χιχιχιχι, σταμάτα! –α-χαχαχα-χιχι-
χαχαχαχαχαχα– σε παρακαλώ, εντάξει, χαχαχαχαχα, σε παρακαλώ! χα-
χαχαχα, σε παρακαλώ, χαχαχαχαχα…!» 
  Ο Άγγελος σταμάτησε. Φίλησε τα χείλη της. Σύρθηκε προς τα κάτω, 
φίλησε πρώτα τη δεξιά της ρόγα κι ύστερα την αριστερή. Σηκώθηκε 
και έλυσε τα χέρια της από τα κάγκελα του κρεβατιού. 
  Η Βασιλική έμπλεξε τα δάχτυλά της μέσα στα πυκνά, μαύρα μαλλιά 
του και τον φίλησε, πειράζοντας τη γλώσσα του με τη δική της. Έπει-
τα, σηκώθηκε απ’το κρεβάτι και έτρεξε στο μπάνιο. 
  Όταν βγήκε, είχε μια κοντή ρόμπα ριγμένη επάνω της και δεμένη γύ-
ρω απ’τη μέση της. Τα μακριά, σγουρά, ξανθά της μαλλιά ήταν χτενι-
σμένα. 
  Ο Άγγελος είχε επίσης ντυθεί, παρατήρησε η Βασιλική, αλλά πολύ πιο 
καλά απ’ό,τι εκείνη. Είχε φορέσει το παντελόνι του, το πουκάμισό του, 
και τώρα έδενε τα παπούτσια του. Είχε ανοίξει τις γρίλιες του παρα-
θύρου, και το πρωινό φως του ήλιου έκανε το χρυσό του δέρμα να 
χρυσαφίζει ακόμα περισσότερο. 
  «Δε θα καθίσεις για πρωινό;» τον ρώτησε η Βασιλική. 
  «Πρέπει να πάω στα γραφεία του περιοδικού από νωρίς σήμερα,» 
αποκρίθηκε εκείνος. «Κλείνουμε τεύχος.» Ο Άγγελος εξέδιδε ένα περιο-
δικό για τη μουσική, το Ήχος στο Φως, το οποίο, τον τελευταίο καιρό, 
είχε προσανατολιστεί σε πολεμικά και εμψυχωτικά άσματα, καθώς ο 
αδελφός του Άγγελου βρισκόταν στο Βόρειο Μέτωπο της Απολλώνιας, 
αντιμετωπίζοντας τις δυνάμεις της Παντοκράτειρας. Ο Άγγελος έλεγε 
πως και τόσων άλλων ανθρώπων οι συγγενείς βρίσκονταν σ’ένα από 
τα μέτωπα, έτσι ο κόσμος χρειαζόταν κάτι για να του δίνει κουράγιο, 
για να τον εμψυχώνει, για να τον εμπνέει να συνεχίζει τον αγώνα –και 
δεν υπήρχε τίποτα καλύτερο γι’αυτό από τη μουσική. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  133 

 

 

  «Εντάξει,» είπε η Βασιλική, και κάθισε στην άκρη του κρεβατιού, 
σταυρώνοντας τα πόδια της στο γόνατο. 
  «Μη μουτρώνεις,» είπε ο Άγγελος, καθώς τελείωνε με τα παπούτσια 
του και σηκωνόταν όρθιος. 
  «Δε μουτρώνω. Απλά, είπα ‘εντάξει’.» 
  Ο Άγγελος έπιασε το πανωφόρι του από την κρεμάστρα. «Τι θα κά-
νεις, λοιπόν, σήμερα;» 
  «Δεν ξέρω. Θα δω.» Η Βασιλική πλησίασε το παράθυρο, και το άνοιξε, 
αφήνοντας τον κρύο, χειμωνιάτικο αέρα να χτυπήσει το πρόσωπό της. 
Από κάτω, φαινόταν η Απαστράπτουσα, πανέμορφη στο πρωινό φως 
της Απολλώνιας. Πανέμορφη εξωτερικά, τουλάχιστον, σκέφτηκε η Βα-
σιλική, γιατί, από τότε που ο μεγάλος της αδελφός είχε αρπάξει την 
εξουσία, μαζί μ’αυτή τη σκύλα τη γυναίκα του, κάτι πολύ άσχημο, απο-
τρόπαιο, και άρρωστο κατέτρωγε τα σωθικά της πρωτεύουσας του 
βασιλείου και όλης της Απολλώνιας. Η Βασιλική το γνώριζε. Αλλά δεν 
γνώριζε και πώς να το αντιμετωπίσει. Μακάρι ο Ανδρόνικος να ήταν 
εδώ. Ο Ανδρόνικος, σίγουρα, θα ήξερε ακριβώς τι έπρεπε να κάνει, για να 
βάλει τα πράγματα στη σωστή τους θέση. 
  «Αν θες νάρθεις από το γραφείο, έλα,» της είπε ο Άγγελος, πλησιάζο-
ντάς την από πίσω και φιλώντας τον ώμο της πάνω απ’τη μεταξένια 
ρόμπα. 
  Η Βασιλική έστρεψε το κεφάλι της, για να τον κοιτάξει. «Θα με δέσεις 
κι εκεί;» 
  «Φυσικά και όχι. Στη δουλειά, είμαι σοβαρός.» 
  «Τότε, γιατί να έρθω;» τον πείραξε η Βασιλική. 
  «Εντάξει,» είπε ο Άγγελος· «εγώ απλά έκανα μια πρόταση.» Φίλησε το 
πλάι του λαιμού της, κάτω από τ’αφτί. 
  Απομακρύνθηκε, για να κουμπώσει το πανωφόρι του μπροστά στον 
καθρέφτη και να χτενίσει λίγο ακόμα τα μαλλιά του. 
  «Νομίζεις ότι οι πριγκίπισσες δεν έχουν τίποτα απολύτως να κάνουν, 
ε;» του είπε η Βασιλική, έχοντας στρέψει την πλάτη της στο ανοιχτό 
παράθυρο και κοιτάζοντάς τον. 
  «Δεν ξέρω· δεν είμαι πριγκίπισσα.» 
  «Αν ήσουν, δε θα κοιμόμουν μαζί σου.» 
  Ο Άγγελος μειδίασε και, παίρνοντας την τσάντα του από κάτω, την 
πέρασε στον ώμο. «Χαιρετώ,» είπε, πλησιάζοντας την εξώπορτα του 



134  |  ΚΩΣΤΑΣ ΒΟΥΛΑΖΕΡΗΣ 

 

 

διαμερίσματος. «Κι ελπίζω να μη μάθω πάλι τα νέα σου στις εφημερί-
δες.» 
  «Εξαφανίσου!» αποκρίθηκε η Βασιλική, χτυπώντας τη φτέρνα της 
στον τοίχο. «Τώρα!» 
  Ο Άγγελος έφυγε. 
  Η Βασιλική σταύρωσε τα χέρια της εμπρός της, χαμογελώντας. Ήταν 
αλήθεια ότι οι εφημερίδες είχαν γράψει πρόσφατα γι’αυτήν. Είχε πάει 
να παίξει κάτι λεφτά σ’ένα καζίνο, και είχε διαπιστώσει ότι ο συμπαί-
κτης της έκλεβε, έτσι είχε κάνει φασαρία. Και οι δημοσιογράφοι είχαν 
παρουσιαστεί αμέσως. Αμέσως, οι καταραμένοι μπάσταρδοι. Λες και το 
ήξεραν ότι θα τσακωνόταν. 
  Και ίσως να το ήξεραν, σκέφτηκε η Βασιλική, νιώθοντας το χαμόγελό 
της να χάνεται. Από τότε που είχε πάψει να μένει στο παλάτι, εξαιτίας 
των διαφωνιών που είχε με τον αδελφό της και τη γυναίκα του, είχε 
την εντύπωση ότι την παρακολουθούσαν και ότι, μάλιστα, ορισμένες 
καταστάσεις ήταν στημένες γι’αυτήν, σαν παγίδες. 
  Ήταν παράξενο, γιατί ποτέ ξανά δεν της είχε συμβεί κάτι παρόμοιο. 
  Υποψιαζόταν, όμως, ότι για όλα ευθυνόταν η κάστα που είχε διαμορ-
φωθεί γύρω απ’τον Λούσιο και τη Δομινίκη. Ήταν ένα μάτσο γλοιώ-
δεις, ελεεινοί μπάσταρδοι· και δεν ήταν κρυφό –τουλάχιστον, όχι από 
τη Βασιλική– ότι προσπαθούσαν να ελέγχουν τις εφημερίδες. Για το 
Φως της Απολλώνιας, δε, ούτε συζήτηση: το κανάλι ήταν πλήρως ελεγ-
χόμενο από τους λακέδες του αδελφού της. Οι πιο υποψιασμένοι πολί-
τες το γνώριζαν, και το αγνοούσαν, συστηματικά και επιδεικτικά. 
  Η Βασιλική έπαψε να στηρίζει την πλάτη της στο περβάζι του παρα-
θύρου και, γυρίζοντας, έκλεισε το τζάμι. Ο κρύος αγέρας την είχε πα-
γώσει, χωρίς να το αντιληφτεί. 
  Βαδίζοντας μες στο δωμάτιο, έλυσε τη ρόμπα της και την άφησε να 
πέσει στο πάτωμα. Ύστερα, άρχισε να ντύνεται και, σύντομα, είχε τε-
λειώσει. Φορούσε τώρα ένα ζευγάρι κοντές μπότες, χοντρό καλσόν, 
κοντή, μαύρη δερμάτινη φούστα, λευκό δαντελωτό πουκάμισο, μαύρο 
πέτσινο πανωφόρι με ψηλό γιακά, και ένα μικρό γκρίζο καπέλο της 
τελευταίας μόδας. Τα μαλλιά της ήταν λυτά, και χύνονταν στους ώ-
μους και στην πλάτη της. 
  Βγήκε απ’το διαμέρισμα της, κλείδωσε, και μπήκε στον ανελκυστήρα 
της πολυκατοικίας, κατεβαίνοντας. Όταν έφτασε κάτω, στους δρόμους 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  135 

 

 

της Απαστράπτουσας, βάδισε ανάμεσα στον κόσμο και πλησίασε ένα 
περίπτερο. Εκεί, κοίταξε τις εφημερίδες. 
  Στα πρωτοσέλιδα δεν είδε, αυτή τη φορά, τον εαυτό της. Διάβασε, 
όμως, για κάποιο πολύ, πολύ γνωστό της πρόσωπο, και δεν μπορούσε 
να το πιστέψει! 
 
 
 
«Στην Απαστράπτουσα,» είπε ο Φαρνέλιος στους συντρόφους του, «ο 
γρηγορότερος τρόπος για να μάθεις τα τελευταία νέα είναι να κοιτά-
ξεις τις εφημερίδες. Όλες τις εφημερίδες. Αλλά, στη συγκεκριμένη πε-
ρίπτωση, φαίνεται πως, όποια εφημερίδα κι αν κοιτάξεις, το ίδιο έχει 
για πρωτοσέλιδο.» 
  Ήταν καθισμένος σε μια καφετέρια της νότιας όχθης του Οροκέλωρα. 
Μαζί του, στο ίδιο τραπέζι, κάθονταν ο Θελλέδης και η Σαρφάλλη. Η 
γυναίκα ήταν γαλανόδερμη, σαν τον Θελλέδη, και καταγόταν επίσης 
από την Αλβέρια. Είχε πορφυρά μαλλιά και ήταν κοντή στο ανάστημα. 
Και, ενώ ο Θελλέδης ήταν από τους ανθρώπους που ζούσαν στα πιο 
πολιτισμένα μέρη της Αλβέρια (και εργάζονταν στις –ή, πολλές φορές, 
διεύθυναν τις– ξενοδοχειακές επιχειρήσεις της εν λόγω διάστασης), η 
Σαρφάλλη ήταν από εκείνους που ζούσαν στα βαθύτερα σημεία, μέσα 
στα πυκνά δάση. Αυτοί οι άνθρωποι ήταν, συνήθως, μικροκαμωμένοι 
και δεν ήθελαν πολλές επαφές με τον έξω κόσμο. Επίσης, ήταν εξαιρε-
τικά προληπτικοί και με δεκάδες ταμπού. 
  Επάνω στο τραπέζι, ανάμεσα στους επαναστάτες, βρίσκονταν όλες οι 
σημερινές εφημερίδες της Απαστράπτουσας, τις οποίες ο Φαρνέλιος 
είχε, πριν από λίγο, αγοράσει από ένα περίπτερο. Επί του παρόντος, 
κρατούσε ανοιχτή εμπρός του τη Φωνή της Απολλώνιας: μια από τις 
μεγαλύτερες εφημερίδες, η οποία δεν έμενε μόνο στην πρωτεύουσα, 
αλλά ταξίδευε σ’όλο το βασίλειο. 
  Ο Φαρνέλιος σήκωσε την κούπα με τον καφέ του και ήπιε μια γουλιά. 
«Η επιστροφή του Πρίγκιπά μας, λοιπόν, δεν πέρασε καθόλου απαρα-
τήρητη. Ούτε εκείνος αποδείχτηκε ιδιαιτέρως ανεχτικός με τους σφε-
τεριστές.» 
  Ο Θελλέδης και η Σαρφάλλη είχαν μείνει σιωπηλοί για κάμποση ώρα, 
νιώθοντας παραλυμένοι από τα νέα. Τώρα, όμως, ο πρώτος είπε: «Κύ-
ριε Φαρνέλιε, φαίνεστε πολύ ήρεμος… Δε θα έπρεπε να, εμμμ… να–;» 



136  |  ΚΩΣΤΑΣ ΒΟΥΛΑΖΕΡΗΣ 

 

 

  «Φαίνομαι μόνο· σε διαβεβαιώνω, καλέ μου Θελλέδη,» αποκρίθηκε ο 
Φαρνέλιος. 
  «Δηλαδή, έχετε ανησυχήσει;» 
  Ο Φαρνέλιος άφησε κάτω την εφημερίδα. «Εσύ τι λες; Να μην έχω 
ανησυχήσει;» 
  «Ο Πρίγκιπας Ανδρόνικος, επομένως, έχει μπλέξει άσχημα…» 
  «Δε θα μπορούσα να το θέσω καλύτερα.» Ο Φαρνέλιος πήρε το βλέμ-
μα του από τον Θελλέδη και το έστρεψε πάλι στις εφημερίδες, κοιτά-
ζοντας τα πρωτοσέλιδά τους εναλλάξ. «Αξιοπερίεργο, δε, είναι το γε-
γονός πως, παρότι όλοι λένε τα ίδια, ο ένας λέει τελείως διαφορετικά 
πράγματα από τον άλλο.» 
  Ο Θελλέδης συνοφρυώθηκε. «Πώς είναι αυτό δυνατόν, κύριε Φαρνέ-
λιε;» 
  Ο Φαρνέλιος γέμισε την πίπα του με καπνό και την άναψε. «Είστε τυ-
χεροί, που δεν έχετε εφημερίδες στην Αλβέρια. Γλιτώνετε από τους 
δημοσιογράφους, που, αναμφίβολα, είναι η χειρότερη φάρα μετά τους 
ζηλωτές του Μαύρου Νάρζουλ. 
  »Ακούστε αυτό,» είπε, ρίχνοντας μια ματιά στον Θελλέδη και μια στη 
Σαρφάλλη, η οποία ακόμα δεν είχε βγάλει άχνα. «Η Φωνή της Απολλώ-
νιας γράφει, με μεγάλα γράμματα, στην πρώτη σελίδα: ‘Η επιστροφή 
ενός πολύ ταραγμένου Πρίγκιπα!’ Πολύ διπλωματικό, έτσι; Δεν ανα-
φέρει το όνομα του Ανδρόνικου, αλλά αυτός είναι ο μόνος Πρίγκιπας 
της Απολλώνιας που μπορεί να επιστρέψει, αφού ο άλλος είναι ήδη 
εδώ και βασιλεύει. Επίσης, λέει: πολύ ταραγμένου. Τι να σημαίνει, άρα-
γε, αυτό; Ότι είναι εξοργισμένος, ή, μήπως, τρελός; Στα άρθρα που α-
κολουθούν γίνονται διάφορες υποθέσεις. Η Φωνή της Απολλώνιας πά-
ντοτε ήταν η εφημερίδα των διπλών μονοπατιών. 
  »Και ακούστε αυτό τώρα.» Ο Φαρνέλιος τράβηξε μια άλλη εφημερίδα. 
«Ο Κήρυκας της Απαστράπτουσας γράφει, με μεγάλα γράμματα, στο 
πρωτοσέλιδό του: ‘Ο Πρίγκιπας Ανδρόνικος επιστρέφει, δολοφονώ-
ντας!’ Δε χρειάζεται να αναρωτηθούμε με ποιου το μέρος είναι ο καλός 
μας Κήρυκας…» 
  Ο Φαρνέλιος τράβηξε άλλη εφημερίδα. «Τα Απολλώνια Νέα έχουν για 
τίτλο: ‘Ο Πρίγκιπας Ανδρόνικος δεν κρύβει την οργή του.’ Η Κουβέντα 
λέει: ‘Σύγκρουση μεταξύ Βασιλικών Αδελφών!’ Και ο Πλανόδιος γρά-
φει: ‘Διαμάχη για τον Κυανό Θρόνο!’ 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  137 

 

 

  »Όπως βλέπετε, ο καθένας έχει και τη δική του βίδα. Ελπίζω να πήρα-
τε μια γεύση τού τι σημαίνει εφημερίδα στην Απολλώνια.» 
  «Ναι,» είπε ο Θελλέδης· «αλλά, εντάξει, αυτά είναι ορισμένα πράγμα-
τα που λένε κάποιοι και θέλουν να τα δημοσιεύουν. Σημασία έχει το τι 
πραγματικά έγινε.» 
  «Κάνεις λάθος,» διαφώνησε ο Φαρνέλιος. «Σημασία έχει το πώς κά-
νεις να φαίνεται αυτό που πραγματικά συνέβη. Εσύ, για παράδειγμα, 
νόμιζες ότι ήμουν ήρεμος, επειδή φαινόμουν ήρεμος. Ο περισσότερος 
κόσμος, δυστυχώς, δε θα καθίσει να ψάξει την αλήθεια· θα χάψει ό,τι 
του σερβίρουν οι περισσότερες πηγές πληροφόρησης.» 
  «Έστω,» αποκρίθηκε ο Θελλέδης. «Τι μπορούμε, όμως, να κάνουμε 
τώρα για να βοηθήσουμε τον Πρίγκιπα και την Άνμα’ταρ;» 
  Ο Φαρνέλιος μάσησε την άκρη της πίπας του. «Δύσκολα ερωτήματα 
μού θέτεις, Θελλέδη…» 
 
 
 
«Καλημέρα, μητέρα,» είπε ο Λούσιος. «Πέρασε.» 
  «Είναι αλήθεια;» ρώτησε αμέσως η Βασίλισσα Γλυκάνθη. «Είναι αλή-
θεια;» 
  Ο Λούσιος παραμέρισε απ’το κατώφλι της εισόδου των διαμερισμά-
των του, κάνοντάς της χώρο να περάσει. 
  Η μητέρα του μπήκε. «Είναι αλήθεια; Ο Ανδρόνικος είναι εδώ; Και τον 
φυλάκισες, για όνομα του Απόλλωνα;» 
  Ο Λούσιος έκλεισε την πόρτα. «Ήταν αναγκαίο, μητέρα. Δεν είχε κα-
μία λογική, ετούτη τη φορά–» 
  «Τι θες να πεις, ‘δεν είχε καμία λογι–’;» 
  «Μητέρα, ηρέμησε!» τη διέκοψε ο Λούσιος. «Ο Ανδρόνικος δεν ήταν 
καθόλου καλά, όταν ήρθε εδώ. Παρουσιάστηκε μες στη νύχτα, κου-
κουλωμένος. Πέρασε από την κεντρική πύλη του κήπου, βάζοντας τη 
μάγισσά του να μπερδέψει τον τηλεοπτικό πομπό απέξω. Και, όταν 
πλησίασε τα διαμερίσματά μου, Κάλεσε τον Λάθμιο, χρησιμοποιώντας 
τον Κελευστή, και ήταν έτοιμος να τον σκοτώσει! Ευτυχώς, εμφανί-
στηκα εγκαίρως, για να σταματήσω αυτή την παραφροσύνη. Αλλά ο 
Ανδρόνικος δε δέχτηκε να λογικευτεί· επιτέθηκε στους φρουρούς του 
παλατιού, τραυματίζοντας και σκοτώνοντας, χωρίς να τον ενδιαφέρει 



138  |  ΚΩΣΤΑΣ ΒΟΥΛΑΖΕΡΗΣ 

 

 

ότι χτυπούσε τους δικούς του ανθρώπους! Μητέρα, με ανάγκασε να 
τον φυλακίσω.» 
  Η Γλυκάνθη κοιτούσε τον γιο της με μάτια ορθάνοιχτα και τις μικρές 
της γροθιές σφιγμένες. «Δεν μπορώ να το καταλάβω,» είπε. «Ο Ανδρό-
νικος… δε θα επιτιθόταν ποτέ στους φρουρούς του παλατιού!» 
  «Πήγαινε να ρωτήσεις, μητέρα, αν δε με πιστεύεις. Φρουροί τραυμα-
τίστηκαν και σκοτώθηκαν μες στη νύχτα.» 
  «Μα τους θεούς…» ψιθύρισε η Γλυκάνθη. «Γιατί;…» 
  Ο Λούσιος ανασήκωσε τους ώμους, μορφάζοντας. «Ίσως να αποτρε-
λάθηκε στις διαστάσεις όπου–» 
  Η Γλυκάνθη τον χαστούκισε, όχι δυνατά, αλλά αρκετά για να τον 
σταματήσει. «Μη μιλάς έτσι για τον αδελφό σου, Λούσιε!» είπε, έντονα. 
«Δεν είναι τρελός–» 
  «Μα, μητέρα, επιτέθηκε–» 
  «Θα παρεξήγησε την κατάσταση, προφανώς!» είπε η Γλυκάνθη. «Θα 
άκουσε παράλογα πράγματα για σένα –αυτά που εξαπλώνουν οι λα-
σπολόγοι–, και θα ήρθε εδώ αρνητικά φορτισμένος. Εξοργισμένος.» 
  «Δεν το νομίζω, μητέρα. Ο Ανδρόνικος έχει αλλάξει. Το είχα πληροφο-
ρηθεί και παλιότερα, αλλά δε σου είχα πει τίποτα.» 
  Η Γλυκάνθη συνοφρυώθηκε. «Τι εννοείς;» 
  «Ο Ανδρόνικος έχει παθιαστεί με τον αγώνα του εναντίον της Παντο-
κράτειρας. Δεν τον ενδιαφέρει πλέον τόσο για την Απολλώνια όσο για 
την εκδίκησή του. Είναι προσωπικό ζήτημα για εκείνον. Και το ξέρεις, 
μητέρα, πως οι φανατικοί άνθρωποι είναι επικίνδυνοι. Αν ο πατέρας 
μπορούσε τώρα να τον δει, το ίδιο θα σου έλεγε.» 
  Η Γλυκάνθη τον ατένιζε με δυσπιστία να καθρεπτίζεται στα μάτια 
της, και ο Λούσιος σκέφτηκε: Γιατί δε με πιστεύεις, μητέρα; Γιατί; Τον 
Ανδρόνικο πάντοτε τον πίστευες, ό,τι κι αν σου έλεγε! Παρότι ήταν ο 
μικρότερος από τους δυο μας, πάντοτε τον είχες για μεγαλύτερο· ενώ 
ό,τι κι αν έλεγα εγώ, έπρεπε να ελεγχθεί και να ξαναελεγχθεί! 
  «Θέλω να τον δω,» είπε η Γλυκάνθη. «Πού κρατείται;» 
  Ο Λούσιος αναστέναξε. «Δυστυχώς, δεν μπορείς να τον δεις. Οι φρου-
ροί αναγκάστηκαν να τον χτυπήσουν με αναισθητικό, προκειμένου να 
τον ηρεμήσουν, και ίσως ακόμα να βρίσκεται ναρκωμένος.» 
  «Νάρκωσες τον αδελφό σου;» 
  «Αφού δεν παραδινόταν, τι να έκανα; Να τον σκότωνα; Έτσι, ούτε 
αυτός τραυμάτισε κανέναν άλλο, ούτε κανένας τραυμάτισε αυτόν.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  139 

 

 

  «Μόλις ξυπνήσει, θέλω να με ειδοποιήσεις. Θέλω να τον δω.» 
  «Εντάξει, μητέρα,» ένευσε ο Λούσιος, «θα σε ειδοποιήσω.» 
  «Αυτό που συνέβη απόψε είναι ντροπή για ολόκληρη την οικογένειά 
μας!» τόνισε η Γλυκάνθη. 
  «Το καταλαβαίνω, μητέρα.» 
  Η Γλυκάνθη έφυγε απ’τα διαμερίσματα του γιου της. 
  «Γιατί δεν σε εμπιστεύεται; Αναρωτιέμαι.» 
  Ο Λούσιος στράφηκε, για να δει τη Δομινίκη να στέκεται στο κατώφλι 
μιας πόρτας. Δεν ήταν πλέον ντυμένη με τη σατέν, πράσινη ρόμπα· είχε 
φορέσει ένα μακρύ, μαύρο φόρεμα με εφαρμοστά μανίκια, τετράγωνο 
ντεκολτέ, και μικρές πέρλες ραμμένες επάνω σε αρκετά σημεία του 
υφάσματός του, έτσι ώστε να φτιάχνουν διάφορα σχήματα. 
  «Δεν ξέρω,» αποκρίθηκε ο Λούσιος, βηματίζοντας μέσα στο δωμάτιο. 
«Και μη μου πεις ότι ετούτη είναι η πρώτη φορά που το πρόσεξες.» 
  «Σίγουρα,» παραδέχτηκε η Δομινίκη, «δεν είναι η πρώτη φορά. Όμως 
πίστευα ότι, ύστερα από τόσα που έχεις κάνει για το βασίλειο, η εμπι-
στοσύνη της για σένα θα είχε αυξηθεί.» 
  «Η μητέρα είναι πολύ μεγάλη γι’αυτά τα διοικητικά ζητήματα. Τον 
περισσότερό της χρόνο τον περνά κοντά στον πατέρα μου, δε βλέπεις; 
Κι εκείνος αμφίβολο είναι αν αντιλαμβάνεται την παρουσία της.» 
  «Και πάλι, αυτό δε δικαιολογεί τη στάση της απέναντί σου…» 
  «Τέλος πάντων!» έκανε, εκνευρισμένα, ο Λούσιος. «Γιατί το συζητάμε 
τούτο το θέμα; Δε βλέπω νάχει κανένα νόημα.» 
  «Κι όμως.» Η Δομινίκη τον ζύγωσε με γρήγορα βήματα, πιάνοντας τον 
δεξή του πήχη, μπήγοντας τα νύχια της επίμονα στο ύφασμα του που-
καμίσου του και στο δέρμα του από κάτω. «Κι όμως, ίσως να έχει. Ίσως 
να έχει πολύ μεγάλη σημασία. Αν δεν σε εμπιστεύεται, τότε μπορεί νά-
ναι πρόθυμη να πιστέψει τον Ανδρόνικο, ό,τι τρέλα κι αν της πει.» 
  Πράγματι… σκέφτηκε ο Λούσιος. Πράγματι. Αυτό είναι αλήθεια. Αλλά 
πώς να τη σταματήσω απ’το να του μιλήσει; 
  Και, σαν να είχε διαβάσει το μυαλό του, η Δομινίκη τόνισε: «Δεν πρέ-
πει να μιλήσει στον αδελφό σου.» 
  «Αν το θέλει, θα του μιλήσει–» 
  «Μπορούμε να τη σταματήσουμε–» 
  «Δε θα της κάνω κακό. Αυτό αποκλείεται.» 
  «Δε χρειάζεται να της κάνεις κακό,» είπε η Δομινίκη. «Βρες μια δικαι-
ολογία–» 



140  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος γέλασε. 
  Η Δομινίκη τον ατένισε με στενεμένα μάτια, οργισμένη. 
  «Καμία δικαιολογία δεν πρόκειται να τη σταματήσει,» της είπε ο Λού-
σιος. «Το μόνο που μπορούμε να κάνουμε είναι να την καθυστερήσου-
με λίγο.» 
  «Και μετά, τι θα γίνει;» 
  «Θα του μιλήσει.» 
  «Και;» 
  «Τι και;» 
  «Και τι θα της πει ο Ανδρόνικος; Δεν ξέρεις τι θα της πει;» 
  «Για να είμαι ειλικρινής,» αποκρίθηκε ο Λούσιος, «όχι, δεν ξέρω ακρι-
βώς τι θα της πει. Ωστόσο, υποπτεύομαι πως θα ισχυριστεί ότι θέλω 
να κρατήσω την εξουσία για τον εαυτό μου, κι ότι αυτός είναι ο λόγος 
που τον έχω φυλακίσει. Επίσης, ίσως να της πει ότι υποψιάζεται πως 
προσπάθησα να τον σκοτώσω μέσα στον Δύτη.» 
  «Και πώς νομίζεις ότι θα τα πάρει αυτά τα λόγια η Βασίλισσα Γλυ-
κάνθη; Θυμάσαι τι της είχαμε πει εμείς όταν αλλάξαμε το καθεστώς 
στην Απολλώνια;» 
  «Εσύ λες να το ξέχασα;» 
  «Της είχαμε πει πως θα καθίσεις στον Κυανό Θρόνο προσωρινά. ‘Προ-
σωρινά’, Λούσιε, σημαίνει πως, όταν ο Ανδρόνικος επέστρεφε, θα του 
παραχωρούσες τον θρόνο. Και η μητέρα σου θα απαιτήσει ακριβώς 
αυτό: να του τον παραχωρήσεις.» 
  «Ορισμένες φορές, Δομινίκη, μου δίνεις την αίσθηση ότι νομίζεις πως 
είμαι ηλίθιος.» 
  «Ορισμένες φορές, φέρεσαι σαν ηλίθιος! Έχεις σκεφτεί τι θα κάνεις 
όταν η Βασίλισσα ζητήσει να παραχωρήσεις τον θρόνο στον Ανδρόνι-
κο; Δεν το έχεις σκεφτ–!» 
  «Φυσικά και το έχω σκεφτεί.» 
  Η Δομινίκη συνοφρυώθηκε. 
  «Θα αρνηθώ,» είπε απλά ο Λούσιος· «και θα κρατήσω τον Ανδρόνικο 
αιχμάλωτό μου.» 
  Η Δομινίκη κούνησε το κεφάλι. «Δε συμφέρει. Είναι πολύ εμφανές. 
Ουσιαστικά, έτσι θα δηλώσεις φανερά ότι είσαι εναντίον του Ανδρόνι-
κου.» 
  «Το δήλωσα ήδη, όταν τον φυλάκισα–» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  141 

 

 

  «Δεν είναι το ίδιο! Και η Βασίλισσα Γλυκάνθη δεν είναι ανίσχυρη· έχει 
κι αυτή τους συνδέσμους της μέσα στο βασίλειο. Μπορεί να μας προ-
καλέσει προβλήματα.» 
  «Δομινίκη, μου ζητάς να κάνω κάτι ενεργά εναντίον της μητέρας μου 
–κι αυτό δεν πρόκειται να το κάνω.» 
  Η Δομινίκη χτύπησε το πόδι της στο πάτωμα. «Μα τους Οκτώ–!» 
  Ο Λούσιος τής έκλεισε το στόμα με το δεξί χέρι. «Έχεις τρελαθεί;» της 
ψιθύρισε. «Τι είν’αυτά τα ονόματα που φωνάζεις;» Πήρε το χέρι του 
απ’το πρόσωπό της. 
  «Ποιος θα μ’ακούσει εδώ μέσα, Λούσιε; Εσύ, σίγουρα, δεν με ακούς!» 
  «Και οι τοίχοι έχουν αφτιά. Όπως κι η ίδια είπες, η μητέρα μου εξακο-
λουθεί να διατηρεί πολλούς συνδέσμους, και μέσα στο παλάτι και έξω 
απ’αυτό –και δεν είναι ανόητη: γνωρίζει τα Μαύρα Ονόματα, ακριβώς 
όπως κι εμείς–» 
  «Όχι ακριβώς όπως κι εμείς–» 
  «Ίσως. Αλλά το ίδιο κάνει, και το ξέρεις. Επιπλέον,» έδειξε μια κλειστή 
πόρτα, «τα παιδιά μας κοιμούνται παραδίπλα.» 
  «Σταμάτα αυτές τις βλακείες, Λούσιε,» αντιγύρισε η Δομινίκη, «και 
μην προσπαθείς ν’αλλάξεις την κουβέντα–» 
  «Δεν προσπαθώ ν’αλλάξω την κουβέντα–» 
  «Αλλά το κάνεις. Το θέμα μας είναι τι θα γίνει με τη Βασίλισσα Γλυ-
κάνθη.» 
  «Τίποτα απολύτως δε θα γίνει μαζί της,» είπε ο Λούσιος. «Κι αν πα-
ρουσιαστεί πρόβλημα, θα δούμε τότε πώς θα το αντιμετωπίσουμε.» 
 
 
 
Η Βασιλική βγήκε φουριόζα από το τρίκυκλο όχημά της, μπήκε στην 
πολυκατοικία, κάλεσε τον ανελκυστήρα, τον περίμενε να κατεβεί, ανέ-
βηκε στον ανελκυστήρα, πάτησε το κουμπί του τρίτου ορόφου, και το 
μηχάνημα άρχισε να την πηγαίνει στον προορισμό της, ενώ εκείνη βα-
στούσε στο δεξί της χέρι μερικές τυλιγμένες εφημερίδες και χτυπούσε 
το πόδι της, νευρικά, στο ξύλινο πάτωμα. 
  Ο ανελκυστήρας σταμάτησε, η Βασιλική έσπρωξε την πόρτα και βγή-
κε, βάδισε βιαστικά μέσα στον διάδρομο, με τα χαμηλά τακούνια των 
κοντών της μποτών να αντηχούν, έφτασε μπροστά σε μια πόρτα που η 
πινακίδα επάνω της έγραφε ΗΧΟΣ ΣΤΟ ΦΩΣ, έσπρωξε την πόρτα χωρίς 



142  |  ΚΩΣΤΑΣ ΒΟΥΛΑΖΕΡΗΣ 

 

 

να τη χτυπήσει, μπήκε σ’ένα δωμάτιο με γραφεία (διάφοροι άντρες και 
γυναίκες στράφηκαν, ξαφνιασμένοι, να την κοιτάξουν, σηκώνοντας τα 
κεφάλια τους από τις δουλειές τους), το διέσχιζε αγνοώντας τους πά-
ντες, έσπρωξε άλλη μια πόρτα, και βρέθηκε σ’ένα πολύ μικρότερο δω-
μάτιο. Εδώ, υπήρχε μόνο ένα γραφείο και πίσω του καθόταν ο Άγγε-
λος. Μπροστά από το γραφείο, σε μια καρέκλα, ήταν καθισμένος ένας 
άλλος άντρας, μεγαλύτερος σε ηλικία, τον οποίο η Βασιλική δεν γνώρι-
ζε. 
  Κι οι δυο τους την ατένισαν παραξενεμένοι. 
  Ο άγνωστος άντρας συνοφρυώθηκε έντονα· μάλλον, εκείνος την είχε 
αναγνωρίσει. Η όψη της Πριγκίπισσας της Απολλώνιας δεν ήταν και 
τόσο σπάνιο θέαμα. 
  Η Βασιλική αισθάνθηκε αμήχανα, καταλαβαίνοντας ότι, μέσα στη 
βιασύνη της, είχε διακόψει κάποια συζήτηση. 
  Ο Άγγελος μειδίασε. «Βλέπω, άλλαξες γνώμη.» 
  «Κάτι συνέβη,» είπε, σοβαρά, η Βασιλική. 
  «Μπορείς να περιμένεις λίγο;» 
  «Εντάξει.» 
  Η Βασιλική βγήκε και έκλεισε την πόρτα. Στο άλλο δωμάτιο, οι άν-
θρωποι στα γραφεία εξακολουθούσαν να την κοιτάζουν παράξενα. 
Εκείνη ακούμπησε την πλάτη της σ’έναν τοίχο –επάνω στον οποίο 
περνούσαν διάφορα καλώδια– και σταύρωσε τα χέρια της εμπρός της, 
αγκαλιάζοντας τις εφημερίδες. 
  «Καθίστε,» της είπε μια κοπέλα με κατάλευκο δέρμα, δείχνοντας μια 
άδεια καρέκλα. «Μη στέκεστε.» 
  «Ευχαριστώ, όχι,» αποκρίθηκε η Βασιλική. 
  «Να σας φέρουμε έναν καφέ;» 
  «Όχι, όχι.» 
  «Θα πρέπει να σας ανησύχησαν τα πρωτοσέλιδα,» είπε ένας άντρας 
με μούσι και δέρμα λευκό-ροζ, σαν το δικό της. Το κεφάλι του ήταν 
τελείως καραφλό. 
  Η Βασιλική δεν του απάντησε· απλά, τον κοίταξε κι ύστερα έστρεψε 
το βλέμμα της αλλού. 
  «Ίσως να μην είναι τίποτα περισσότερο από μια οικογενειακή διαφω-
νία,» συνέχισε ο άντρας, ανάβοντας τσιγάρο. 
  «Δεν το νομίζω,» είπε η Βασιλική, ψυχρά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  143 

 

 

  «Ναι, βέβαια… έχει ακουστεί να συμβαίνουν και αποτρόπαια πράγ-
ματα στις οικογενειακές διαφωνίες.» Μειδίασε. Τράβηξε μια γερή 
τζούρα απ’το τσιγάρο του. 
  Η Βασιλική τον αγνόησε. 
  «Ένας τρίτος μου ξάδελφος είχε μια έντονη διαφωνία με την αδελφή 
του,» είπε ο άντρας, εξακολουθώντας να μιλά παρότι ήταν προφανές 
ότι η Πριγκίπισσα δεν ήθελε ν’ακούσει τίποτα περισσότερο απ’αυτόν, 
«κι εκείνη έφυγε απ’το σπίτι και γύριζε από δω κι από κει. Είχε αλητέ-
ψει κανονικά. Τελικά, εγκατέλειψε την Απαστράπτουσα και πήγε στη 
Μακρόπολη, κι από τότε δεν ξανακούσαμε γι’αυτήν…» Ανασήκωσε 
τους ώμους του, μορφάζοντας. 
  Η Βασιλική τον αγριοκοίταξε, γιατί ο άνθρωπος έμοιαζε να το έχει 
βάλει σκοπό να της σπάσει τα νεύρα. 
  Εκείνος γέλασε, κοφτά. «Τέλος πάντων,» είπε, «έχουμε και δουλειά 
εδώ.» Έστρεψε το βλέμμα του σε κάτι χαρτιά και πήρε έναν χάρακα 
από δίπλα, για να μετρήσει. «Κακό πράγμα, πάντως, να είσαι στους 
δρόμους, όταν δεν τα πηγαίνεις καλά με την οικογένεια,» μουρμούρισε, 
τινάζοντας στάχτη στο τασάκι πλάι του, χωρίς να κοιτάζει τη Βασιλι-
κή. 
  Άντε γαμήσου, ρε καραφλέ μαλάκα! σκέφτηκε, θυμωμένα, εκείνη, μα 
προτίμησε να μη μιλήσει. Ωστόσο, αισθανόταν τα νεύρα της τσιτωμέ-
να, καθώς περίμενε. 
  «Οι σελίδες αυτές φαίνονται εντάξει,» είπε, μετά από λίγο, ο καρα-
φλός άντρας με το μούσι, και έδωσε τα χαρτιά εμπρός του σε μια κο-
πέλα. 
  Η Βασιλική τον κοίταξε με την άκρια του ματιού της. Ποιος είν’αυτός ο 
τύπος; Ο Άγγελος δε μου έχει ποτέ πει τίποτα γι’αυτόν. Τι ηλίθιος άν-
θρωπος! 
  Η πόρτα πλάι της άνοιξε, και ο άντρας που ήταν μαζί με τον Άγγελο 
βγήκε, περνώντας ανάμεσα απ’τα γραφεία και πηγαίνοντας προς την 
έξοδο. 
  Η Βασιλική μπήκε στο γραφείο του Άγγελου και έκλεισε την πόρτα 
πίσω της. 
  Εκείνος σηκώθηκε απ’την καρέκλα του. «Υποθέτω, είδες τις εφημερί-
δες.» 
  «Τις είδες κι εσύ;» 
  «Φυσικά.» 



144  |  ΚΩΣΤΑΣ ΒΟΥΛΑΖΕΡΗΣ 

 

 

  «Και δεν… και δεν έχεις…; Θέλω να πω, ύστερα από κάτι τέτοιο, συνε-
χίζεις τη δουλειά σου κανονικά;» 
  «Τι να κάνω; Το τεύχος πρέπει να κυκλοφορήσει–» 
  «Μα τους θεούς!» φώναξε η Βασιλική. «Μα τον Απόλλωνα τον ίδιο! Ο 
αδελφός μου είναι φυλακισμένος, κι ένας σφετεριστής κάθεται στον 
Κυανό Θρόνο της Απολλώνιας–!» 
  «Ο σφετεριστής είναι επίσης αδελφός σου,» της θύμισε ο Άγγελος. 
  «Δε μ’ενδιαφέρει! Δες τι έκανε!» Κράτησε μια εφημερίδα ανοιχτή 
μπροστά της, έτσι ώστε να φαίνεται το πρωτοσέλιδο. «Φυλάκισε τον 
Ανδρόνικο! Τον ονόμασε τρελό, και προδότη, και δολοφόνο!» 
  Ο Άγγελος αναστέναξε. «Εντάξει, ίσως νάχεις δίκιο–» 
  «Ίσως;» 
  «Βασιλική, τι θέλεις εγώ να κάνω; Δεν εκδίδω καμια μεγάλη εφημερί-
δα· εκδίδω ένα περιοδικό για τη μουσική, που κυκλοφορεί μόνο μέσα 
στην Απαστράπτουσα–» 
  «Σου έχω ξαναπεί,» τόνισε η Βασιλική, χαμηλώνοντας τη φωνή της, 
«κάτι περίεργο συμβαίνει με τον αδελφό μου, τον Λούσιο. Κάτι πολύ 
περίεργο. Και τώρα αυτό επιβεβαιώνεται. Ο Ανδρόνικος επέστρεψε, κι 
ο Λούσιος τον φυλάκισε· και το γιατί είναι προφανές: θέλει, πάση θυ-
σία, να κρατήσει, παράνομα, τον Κυανό Θρόνο. Και έχει διαμορφώσει 
τα πράγματα γύρω του έτσι ώστε να μπορεί να το κάνει!» 
  «Ναι,» είπε ο Άγγελος, πηγαίνοντας να ξανακαθίσει στην καρέκλα του 
πίσω απ’το γραφείο. «Ναι. Αλλά, και πάλι, εγώ δεν μπορώ να κάνω τί-
ποτα, και το ξέρεις. Κάθισε,» πρόσθεσε, δείχνοντας την καρέκλα αντί-
κρυ του, «να ηρεμήσεις.» 
  «Δε θέλω να καθίσω,» αποκρίθηκε η Βασιλική, «ούτε να ηρεμήσω. 
Πρέπει να κάνω κάτι! Αυτό δεν είναι ένα περιστατικό που μπορώ να 
αγνοήσω–» 
  «Στο παλάτι, μπορείς να επιστρέψεις;» τη ρώτησε ο Άγγελος. 
  Εκείνη κούνησε το κεφάλι. «Ω όχι, δεν πρόκειται να επιστρέψω στο 
παλάτι, να μείνω μαζί μ’αυτούς τους παλαβούς που έχει μαζέψει ο α-
δελφός μου γύρω του.» 
  «Δηλαδή, ουσιαστικά, μπορείς, αλλά δεν θέλεις.» 
  «Πού προσπαθείς να καταλήξεις;» 
  «Είσαι Πριγκίπισσα της Απολλώνιας, Βασιλική. Είσαι η μοναδική Πρι-
γκίπισσα της Απολλώνιας. Επομένως, ίσως να είσαι από τα ελάχιστα 
άτομα που έχουν τη δύναμη να κάνουν κάτι για την κατάσταση. Αλλά 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  145 

 

 

δεν πρόκειται να κάνεις αυτό το ‘κάτι’ εξ αποστάσεως, διαβάζοντας τις 
εφημερίδες.» 
  «Προτείνεις, λοιπόν, να επιστρέψω στο παλάτι…» Δεν ήταν ερώτηση. 
  Ο Άγγελος δε φαινόταν πρόθυμος να απαντήσει ευθέως, ίσως γιατί 
δεν ήθελε να πάρει την ευθύνη μιας τέτοιας απόφασης. Είπε: «Δεν ξέ-
ρω. Σκέψου το. Αφού κανένας δε σου έχει απαγορέψει να επιστρέψεις–
» 
  «Μην είσαι αστείος. Κανένας δεν μπορεί να μου το απαγορέψει, εκτός 
κι αν συμβεί κάτι τρομερό: όπως αν αποδειχτεί ότι είμαι μπλεγμένη σε 
εσχάτη προδοσία κατά του Στέμματος.» 
  «Τότε,» είπε ο Άγγελος, «ίσως θα έπρεπε να πας στο παλάτι. Αν μη τι 
άλλο, για να μάθεις τι συμβαίνει.» 
  Η Βασιλική κούνησε το κεφάλι. «Δεν μπορώ να σταματήσω τον Λού-
σιο απ’το να κάνει ό,τι θέλει. Οι πάντες γύρω του είναι ελεγχόμενοι, και 
αφοσιωμένοι σ’αυτόν. Όπως επίσης και πολλά άλλα πρόσωπα σε θέ-
σεις-κλειδιά. Δεν έχω τίποτα να χρησιμοποιήσω εναντίον του–» 
  Ο Άγγελος φάνηκε, ξαφνικά, ανήσυχος. Η Βασιλική το παρατήρησε. 
«Τι είναι;» τον ρώτησε. 
  Εκείνος σηκώθηκε απ’την καρέκλα του, την πλησίασε. «Καλύτερα να 
σταματήσουμε να μιλάμε γι’αυτό το θέμα. Δε θέλω κανένας να νομίσει 
ότι σ’ετούτο το γραφείο συζητώ για το πώς να εκθρονίσω τον αδελφό 
σου.» 
  «Μα τους θεούς, Άγγελε! Ο Λούσιος είναι σφετεριστής.» 
  «Είναι, όμως, και ο άνθρωπος που τώρα κυβερνά την Απολλώνια.» 
Και, με πιο μαλακή φωνή: «Με συγχωρείς, Βασιλική, αλλά, πραγματικά, 
δεν μπορώ να κάνω τίποτα σ’αυτή την περίπτωση. Σε παρακαλώ, μη 
με μπλέκεις σε κάτι τέτοιο.» 
  Η Βασιλική αναστέναξε. «Εντάξει, θα τα πούμε το απόγευμα. Να πε-
ράσεις απ’το σπίτι μου.» 
  «Θα περάσω.» 
  Η Βασιλική στράφηκε να φύγει. 
  Εκείνος την έπιασε απ’το μπράτσο. «Να προσέχεις, Πριγκίπισσα.» 
  Η Βασιλική τον φίλησε. «Είσαι ελεεινός,» του είπε, και έφυγε απ’τα 
γραφεία του Ήχος στο Φως. 
  Κάλεσε τον ανελκυστήρα και κατέβηκε στο ισόγειο της πολυκατοικί-
ας, λιγάκι πιο ήρεμη απ’ό,τι όταν είχε έρθει. Το μυαλό της τώρα δεν 
ήταν συγχυσμένο· είχε αρχίσει να αναρωτιέται πώς όφειλε να δράσει. 



146  |  ΚΩΣΤΑΣ ΒΟΥΛΑΖΕΡΗΣ 

 

 

Βγήκε απ’την πολυκατοικία και πλησίασε το παρκαρισμένο τρίκυκλο 
όχημά της. 
  Μπροστά του ήταν δύο νεαροί με εκκεντρικά κουρέματα και βρόμικα 
ρούχα. Καθώς η Βασιλική έκανε να περάσει από δίπλα τους, άκουσε 
τον έναν να λέει στον άλλο: «Δικιά μου, σ’το λέω, τα οικογενειακά 
προβλήματα θα σε σκοτώσουν! Θα σε σκοτώσουν!» 
  Ξαφνικά, η Βασιλική σταμάτησε να βαδίζει, νιώθοντας σαν κάποιος 
να είχε χτυπήσει ένα καμπανάκι μέσα στο κεφάλι της. Ο καραφλός ά-
ντρας στα γραφεία του Ήχος στο Φως δεν της είχε επίσης πει κάτι για–
; 
  Ο άλλος νεαρός γέλασε. «Και τι σου είπε η γκόμενα, ρε;» 
  «Τι να πει, ρε φίλε;» απάντησε ο πρώτος νεαρός, κι άρχισαν 
ν’απομακρύνονται. «Δεν μπορούσε πια να πει και τίποτα!» 
  Ο άλλος νεαρός γέλασε πάλι, κι έστριψαν σε μια γωνία, φεύγοντας 
απ’τα μάτια της Βασιλικής. 
  Τι στις Φωτιές του Μαύρου Νάρζουλ ήταν αυτό; σκέφτηκε η Πριγκί-
πισσα, νιώθοντας αποπροσανατολισμένη. Ύστερα, κούνησε το κεφάλι 
της. Κάποια ανόητη σύμπτωση, προφανώς. 
  Άνοιξε το όχημά της, κάθισε στη θέση του οδηγού, και έφυγε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  147 

 

 

 

12 
 
 
Έχοντας φτάσει στον προορισμό τους, ο Φαρνέλιος, ο Θελλέδης, και η 
Σαρφάλλη βγήκαν απ’το επιβατηγό όχημα που είχαν μισθώσει και το 
είδαν να απομακρύνεται, για να στρίψει σε μια γωνία του μεγάλου 
δρόμου, ανάμεσα σε άλλα οχήματα. 
  Από εδώ όπου τώρα βρίσκονταν οι τρεις επαναστάτες φαινόταν κα-
θαρά το παλάτι της Απαστράπτουσας να ορθώνεται πάνω απ’τα πε-
ρισσότερα από τα υπόλοιπα οικοδομήματα. Είχαν περάσει τον Οροκέ-
λωρα ποταμό και ήταν στη βόρεια και δυτική μεριά της πρωτεύουσας 
του Βασιλείου της Απολλώνιας. 
  «Πού πηγαίνουμε;» ρώτησε ο Θελλέδης, καθώς άφησαν τη μεγάλη 
λεωφόρο και μπήκαν σ’έναν μικρότερο δρόμο. 
  «Στο γαμπρό μου,» αποκρίθηκε ο Φαρνέλιος, που, μέχρι στιγμής, δεν 
είχε αποκαλύψει στους συντρόφους του τον ακριβή προορισμό τους. 
Κι ακόμα κι αυτό που τους έλεγε τώρα δεν σήμαινε τίποτα για εκεί-
νους. Δεν ήξεραν τον Λαομάχο ούτε ονομαστικά. Ο Φαρνέλιος, όμως, 
τον εκτιμούσε πολύ ως άνθρωπο· ήταν από τους καλύτερους γιατρούς 
που είχε γνωρίσει, και πάντοτε τίμιος και σωστός. Δεν ήταν δυνατόν 
να είχε συμμαχήσει με τον Λούσιο. Ή, τουλάχιστον, έτσι εύχομαι. Γιατί, 
αν έχει συμβεί κάτι τέτοιο– όσο απίθανο κι αν μοιάζει, αν έχει συμβεί, 
τότε είναι σαν να πηγαίνουμε κατευθείαν προς το ανοιχτό στόμα ενός 
μεταλλαγμένου τέρατος από την Απολεσθείσα Γη… 
  Ο Φαρνέλιος και οι σύντροφοί του πλησίασαν μια πολυτελή πολυκα-
τοικία και μπήκαν στον κατάφυτο κήπο της. Ένας σκύλος τούς γάβγι-
σε από τον πρώτο όροφο, αλλά εκείνοι τον αγνόησαν· κι αμέσως μετά, 
μια γυναικεία φωνή ακούστηκε, επίσης από τον πρώτο όροφο, η οποία 
έλεγε στον Μυταρά (τον σκύλο, προφανώς) να σωπάσει, γιατί ήταν 
μεσημέρι κι ο κόσμος ήθελε να ξεκουραστεί απ’τις δουλειές του. 
  Ο Φαρνέλιος χτύπησε ένα από τα κουδούνια στην είσοδο της πολυ-
κατοικίας, και περίμενε. 
  «Ποιος είναι;» ρώτησε μια γυναίκα απ’το μεγάφωνο του συστήματος 
των κουδουνιών. 



148  |  ΚΩΣΤΑΣ ΒΟΥΛΑΖΕΡΗΣ 

 

 

  «Εγώ είμαι, Άτια, ο Φαρνέλιος.» 
  Ένας συριστικός ήχος ακούστηκε, και η είσοδος της πολυκατοικίας 
άνοιξε. 
  «Ανέβα, Φαρνέλιε, ανέβα.» 
  Ο Φαρνέλιος μπήκε στην πολυκατοικία, μαζί με τον Θελλέδη και τη 
Σαρφάλλη. Χρησιμοποίησαν τον ανελκυστήρα και, σύντομα, έφτασαν 
στο ρετιρέ, όπου μια γυναίκα τούς περίμενε, μπροστά από μια ανοιχτή 
πόρτα. Ήταν μετρίου αναστήματος και είχε καστανά μαλλιά και χρυσό 
δέρμα. Ο Φαρνέλιος διαπίστωσε πως η μικρή του αδελφή δεν είχε αλ-
λάξει σχεδόν καθόλου, παρότι είχε κάποιο καιρό να τη δει. Πλησίασε 
και την αγκάλιασε, φιλώντας τα μάγουλα και το μέτωπό της. 
  «Πώς είσαι, Άτια; Όλα καλά;» 
  «Ναι,» αποκρίθηκε εκείνη· και μετά, σα να το ξανασκέφτηκε: «Σχεδόν. 
Αλλά τι κάνεις εσύ εδώ, Φαρνέλιε; Νόμιζα ότι ήσουν με τον» –ψιθύρισε 
το όνομα– «Πρίγκιπα Ανδρόνικο· και ακούσαμε ότι ο Πρίγκιπας παρα-
φρόνησε και εισέβαλε στο παλάτι, σκοτώνοντας τους φρουρούς.» 
  «Ο Ανδρόνικος δεν παραφρόνησε,» αποκρίθηκε ο Φαρνέλιος· «ο α-
δελφός του τον παγίδεψε, κι εξαπλώνει παντού τις λασπολογίες του, 
μέσα από τα μέσα μαζική ενημέρωσης της Απαστράπτουσας. Εγώ, ευ-
τυχώς, δεν ήμουν μαζί με τον Πρίγκιπα, όταν το κακό συνέβη.» 
  «Έλα, πέρασε,» είπε η Άτια. «Πέρασε. Και…» Κοίταξε τους δύο γαλα-
νόδερμους επαναστάτες από την Αλβέρια. «Φίλοι σου;» 
  Ο Φαρνέλιος κατένευσε. «Δικοί μου και του Πρίγκιπα.» 
  «Περάστε,» είπε η Άτια. «Περάστε.» Αν και τώρα η όψη της έμοιαζε 
σφιγμένη. Μάλλον, σκέφτηκε ο Φαρνέλιος, φοβάται μήπως μπλέξει, 
που μας βάζει στο σπίτι της. Μα όλους τους θεούς, η Απολλώνια έχει κα-
ταντήσει χειρότερη απ’τη Ρελκάμνια, την πατρίδα της Παντοκράτειρας, 
μ’αυτές τις ανοησίες που ξεκίνησε ο Λούσιος! Του χρειάζεται ξύλο μ’ένα 
βρεγμένο ραβδί! 
  Οι τρεις επαναστάτες μπήκαν σ’ένα σαλόνι του μεγάλου διαμερίσμα-
τος της αδελφής του Φαρνέλιου, το οποίο καταλάμβανε ολόκληρο τον 
πέμπτο όροφο της πολυκατοικίας. 
  «Ο Λαομάχος είναι εδώ;»  ρώτησε ο Φαρνέλιος. 
  «Ναι,» αποκρίθηκε η Άτια. «Αλλά είναι ξαπλωμένος. Είναι πολύ κου-
ρασμένος…» Και υπήρχε κάτι το ιδιαίτερο στον τρόπο με τον οποίο 
έλεγε αυτό το πολύ κουρασμένος. Κάτι το ιδιαίτερο, που ο Φαρνέλιος 
δεν μπορούσε να συγκεκριμενοποιήσει. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  149 

 

 

  «Θα ήθελα να του μιλήσω,» είπε στην αδελφή του. «Σίγουρα, δε θάχει 
πρόβλημα να μιλήσει μαζί μου.» 
  Η Άτια έγλειψε τα χείλη της, διστακτικά. «Ναι, εντάξει. Θα τον φωνά-
ξω. Καθίστε εσείς. Καθίστε.» Έφυγε από το δωμάτιο, κλείνοντας μια 
πόρτα πίσω της. 
  Ο Φαρνέλιος πήρε θέση σε μια μαλακή πολυθρόνα, και άναψε την πί-
πα του. Ο Θελλέδης και η Σαρφάλλη, βλέποντάς τον εκείνον να φέρεται 
τόσο άνετα, κάθισαν σ’έναν καναπέ. Το δωμάτιο γύρω τους ήταν ό-
μορφα στολισμένο με πίνακες και άλλα διακοσμητικά αντικείμενα. 
  Η πόρτα που είχε κλείσει η Άτια δεν άργησε να ξανανοίξει, για να βγει 
πάλι η αδελφή του Φαρνέλιου και, μαζί της, ένας άντρας, μεγαλύτερος 
από εκείνη αλλά μικρότερος από τον Φαρνέλιο. Αυτός ο άντρας είχε 
δέρμα λευκό και μαλλιά μαύρα και σγουρά, τα οποία είχαν αρχίσει να 
γκριζάρουν σε μπόλικα σημεία. 
  Ένα χαμόγελο παρουσιάστηκε στο πρόσωπό του. «Φαρνέλιε! Καλω-
σόρισες, φίλε μου! Καλωσόρισες! Ποιος καλός άνεμος σε φέρνει εδώ;» 
  Ο Φαρνέλιος παρατήρησε ότι ο Λαομάχος ήταν αξύριστος για τουλά-
χιστον τρεις ημέρες, πράγμα πολύ παράξενο γι’αυτόν, που πάντοτε 
πήγαινε φρεσκοξυρισμένος στο νοσοκομείο. «Καλώς σε βρίσκω, Λαο-
μάχε,» είπε, καθώς σηκωνόταν απ’την πολυθρόνα του, για να του σφί-
ξει το χέρι. «Δυστυχώς, όμως, φοβάμαι ότι δεν είναι καλός ο άνεμος 
που με φέρνει εδώ…» 
  «Καταλαβαίνω,» αποκρίθηκε ο Λαομάχος, και η όψη του σκοτείνιασε. 
«Διάβασα τις εφημερίδες, και είδα τι λένε και στο Φως της Απολλώνιας. 
Ελεεινοί ρουφιάνοι, όλοι τους!» 
  Η Άτια τον ατένισε έντονα. «Δε χρειάζονται τέτοια.» 
  «Γιατί;» αντιγύρισε ο Λαομάχος. «Τι άλλο μπορούν να μου κάνουν;» 
  Ο Φαρνέλιος συνοφρυώθηκε. «Συνέβη κάτι που δεν ξέρω;» 
  «Έχουν συμβεί πολλά που, υποθέτω, δεν ξέρεις, φίλε μου,» αποκρίθη-
κε ο Λαομάχος. «Έλα μαζί μου. Πρέπει να συζητήσουμε. Ήθελα καιρό 
να σου μιλήσω –να μιλήσω σε κάποιον έμπιστο άνθρωπο· μα κανείς 
δεν ήταν εδώ.» 
  «Δεν είναι δυνατόν να χάθηκαν όλοι οι έμπιστοι άνθρωποι από γύρω 
σου, Λαομάχε.» 
  «Κι όμως. Έλα μαζί μου, και θα καταλάβεις.» 
  Ο Φαρνέλιος τον ακολούθησε προς έναν διάδρομο, και η Άτια έκανε 
επίσης να έρθει μαζί· ο Λαομάχος, όμως, της έγνεψε να μείνει πίσω. 



150  |  ΚΩΣΤΑΣ ΒΟΥΛΑΖΕΡΗΣ 

 

 

«Θέλω να μιλήσω μόνος με τον Φαρνέλιο,» είπε. Εκείνη δεν αποκρίθη-
κε· στράφηκε και έφυγε. 
  Ποιο είναι το πρόβλημα εδώ; αναρωτήθηκε ο Φαρνέλιος. Η αδελφή 
μου ποτέ δεν ήταν τσακωμένη με τον σύζυγό της. Ή, τουλάχιστον, εγώ 
τούς ήξερα πάντα για αγαπημένους. 
  Ακολούθησε τον Λαομάχο σ’ένα μισοσκότεινο δωμάτιο, όπου υπήρχε 
ένα γραφείο πλημμυρισμένο από βιβλία και χαρτιά. Τα ράφια των βι-
βλιοθηκών τριγύρω ήταν επίσης πλημμυρισμένα. Τα παραθυρόφυλλα 
του παραθύρου δεν ήταν παρά ελάχιστα ανοιχτά: μονάχα μια χαραμά-
δα σχηματιζόταν ανάμεσά τους. 
  «Φαρνέλιε,» είπε ο Λαομάχος με βαριά φωνή, «δεν εργάζομαι πλέον 
στο νοσοκομείο.» 
  «Σε έδιωξαν; Για ποιο λόγο;» 
  «Δε χρειάζονται λόγο. Τους φτάνει το ότι ήμουν πάντοτε πιστός υπο-
στηρικτής του Ανδρόνικου, πράγμα το οποίο δεν έκρυβα–» 
  «Και γι’αυτό σε έδιωξαν απ’τη δουλειά σου; Δε βρήκαν ούτε καν μία 
πρόφαση;» Μα τους θεούς! αν τα γεγονότα είναι όπως μου τα λες, τότε 
έχουμε στην Απολλώνια μια δικτατορία παρόμοια με της Παντοκράτει-
ρας! 
  «Δε με απέλυσαν, Φαρνέλιε,» εξήγησε ο Λαομάχος, πλησιάζοντας το 
γραφείο του· «με ανάγκασαν να παραιτηθώ.» 
  «Με τι τρόπο;» Το πράγμα γίνεται ολοένα και πιο παράξενο… 
  «Αν δεν έφευγαν, θα με τρέλαιναν.» 
  Ο Φαρνέλιος προσπάθησε να ρουφήξει καπνό απ’την πίπα του, αλλά 
ανακάλυψε ότι είχε σβήσει. Την άναψε και πάλι. «Θα σε τρέλαιναν;» 
  «Μάλλον, δε γνωρίζεις και πολλά για τις τακτικές των ακόλουθων του 
Μαύρου Νάρζουλ–» 
  «Του Μαύρου Νάρζουλ;» 
  Ο Λαομάχος ένευσε. «Ναι. Σου μοιάζει απίθανο, έτσι;» 
  «Τολμώ να ομολογήσω πως ναι… αν και… αν και ο Πρίγκιπας Ανδρό-
νικος η αλήθεια είναι ότι είχε ακούσει κάποιες φήμες, καθώς ερχόμα-
σταν προς την Απαστράπτουσα.» 
  «Δεν είναι φήμες,» τον διαβεβαίωσε ο Λαομάχος. «Αυτή είναι η αλή-
θεια: ο Λούσιος είναι υπηρέτης του Μαύρου Νάρζουλ.» 
  «Είσαι σίγουρος; Μα τους θεούς, είσαι σίγουρος;» 
  «Ναι,» είπε ο Λαομάχος, και ύψωσε το χέρι του πάνω απ’τα βιβλία και 
τα χαρτιά στο γραφείο του. «Αφότου με έδιωξαν απ’το νοσοκομείο, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  151 

 

 

έψαξα και βρήκα πολλά ενδιαφέροντα πράγματα. Μελέτησα τις μεθό-
δους με τις οποίες ενεργούν οι ακόλουθοι του Μαύρου Νάρζουλ, και 
διαπίστωσα ότι ταιριάζουν απόλυτα μ’αυτές που χρησιμοποιήθηκαν 
εναντίον μου, Φαρνέλιε. Απόλυτα.» 
  «Για τι μεθόδους μιλάμε; Τι σου έκαναν;» 
  Ο Λαομάχος ύψωσε ένα κλειστό βιβλίο. «Ο Μαύρος Νάρζουλ δεν είναι 
πλέον για εμάς παρά ένα όνομα. Οι ακόλουθοί του καταπολεμήθηκαν 
πριν από αιώνες· αναγκάστηκαν να κρυφτούν στα βαθύτερα σκοτάδια 
της κοινωνίας της Απολλώνιας· η θρησκεία τους συρρικνώθηκε, και 
δεν μπορούσαν να ενεργήσουν. Δεν ξέχασαν, όμως. Εμείς ξεχάσαμε, 
εκείνοι όχι. Γνωρίζουν ακριβώς τι υπηρετούν, και τι είδους δύναμη 
μπορεί να προέλθει απ’τη λατρεία του σκοτεινού τους θεού. 
  »Εμείς, Φαρνέλιε, και ο περισσότερος άλλος κόσμος της Απολλώνιας, 
πιστεύουμε ότι ο Μαύρος Νάρζουλ δεν είναι παρά κάποια μικρή θεό-
τητα του κακού: ενός κακού το οποίο δεν μπορούμε καν να προσδιο-
ρίσουμε. Λέμε ‘κακό’ και έχουμε στο νου μας μια συγκεχυμένη έννοια 
βίαιων και ανήθικων πράξεων. Το κακό του Μαύρου Νάρζουλ είναι, 
όμως, πολύ πιο συγκεκριμένο. 
  »Σε παλιότερες εποχές, ήταν γνωστός ως ο Άρχοντας της Παραφρο-
σύνης, ο Δάσκαλος του Τρόμου, ο Λαξευτής των Ψευδαισθήσεων, η 
Κατάρα του Νου. Οι ακόλουθοι του Μαύρου Νάρζουλ παρακάμπτουν 
το συμβατικό κοινωνικό σύστημα· πολεμούν το μυαλό. Πώς νομίζεις 
ότι έγιναν όλες αυτές οι μεταρρυθμίσεις του Λούσιου; Τους έδιωξε ό-
λους απ’τις θέσεις τους; Φυσικά και όχι. Τους μισούς τούς τρέλανε· 
τους υπόλοιπους τούς ανάγκασε να παραιτηθούν.» Ο Λαομάχος κάθισε 
στην καρέκλα πίσω απ’το γραφείο. 
  Ο Φαρνέλιος παρέμεινε όρθιος. «Τι ακριβώς συμβαίνει, όμως; Οι ακό-
λουθοι του Μαύρου Νάρζουλ χρησιμοποιούν κάποιου είδους μαγεία;» 
  «Όχι μόνο. Η μαγεία τους πιάνει όταν το μυαλό είναι αποπροσανατο-
λισμένο. Με τη βοήθεια του Λούσιου, έχουν καταφέρει να αποκτήσουν 
ένα απίστευτα εκτεταμένο δίκτυο κατασκόπων, το οποίο απλώνεται 
σαν ιστός αράχνης επάνω σ’όλη την Απολλώνια. Μπορείς να βρεις αν-
θρώπους τους σε οποιοδήποτε μέρος· ακόμα και τα πιο απίθανα άτο-
μα μπορούν να δωροδοκηθούν ή να εκβιαστούν για να τους υπηρετή-
σουν. Κι αφού οι ακόλουθοι του Μαύρου Νάρζουλ έχουν στήσει τα πά-
ντα γύρω σου όπως τα θέλουν, αρχίζουν να παίζουν με το μυαλό σου. 
Παρακολουθούν κάθε σου βήμα, κάθε σου συνομιλία, κάθε σου κίνηση, 



152  |  ΚΩΣΤΑΣ ΒΟΥΛΑΖΕΡΗΣ 

 

 

και βάζουν τους ρουφιάνους τους να σου κάνουν ψυχολογικό πόλεμο. 
Βρίσκεις τυχαίους ανθρώπους στο δρόμο να μιλάνε αναμεταξύ τους 
και να συζητούν για κάποιο θέμα που έχει συμβεί και σ’εσένα πριν από 
μερικές ώρες. Ανακαλύπτεις ξαφνικά ότι ο ένας γνωστός σου γνωρίζει 
ακριβώς τι είπες με κάποιον άλλο γνωστό· και δε σ’το λέει, φυσικά, 
ευθέως, αλλά συνεχώς αφήνει αιχμές και υπονοούμενα. Κι αν τον ρω-
τήσεις πώς τα έμαθε αυτά, θα σε κοιτάξει σαν να είσαι τρελός, αρνού-
μενος κάθετα ότι έχει πληροφορίες για εσένα τις οποίες δεν θα έπρεπε 
να έχει. 
  »Φαντάσου να συμβαίνει αυτό γύρω σου για μέρες και μέρες, δεκαή-
μερα και δεκαήμερα. Στην αρχή, δεν ξέρεις καν τι ακριβώς γίνεται. Αρ-
χίζεις να αμφισβητείς τον εαυτό σου. Αναρωτιέσαι μήπως είσαι τα-
ραγμένος και τα νομίζεις όλ’αυτά. Κι όσο αμφισβητείς και μπερδεύε-
σαι, τόσο οι ακόλουθοι του Μαύρου Νάρζουλ εντείνουν το παιχνίδι 
τους… μέχρι που να θεωρήσουν ότι ο νους σου έχει αποπροσανατολι-
στεί αρκετά, ότι βρίσκεσαι στα όρια της παράνοιας· και τότε, χρησιμο-
ποιούν τη μαγεία τους.» 
  «Η μέθοδος που μου περιγράφεις δε χρησιμοποιείται μόνο από τους 
ακόλουθους του Μαύρου Νάρζουλ,» του είπε ο Φαρνέλιος, φυσώντας 
καπνό απ’τα ρουθούνια και βγάζοντας την πίπα του απ’το στόμα. 
  Ο Λαομάχος βλεφάρισε, παραξενεμένος. 
  «Φυσικά,» πρόσθεσε ο Φαρνέλιος, «οι περισσότεροι απλοί πολίτες, 
σαν εσένα, δεν γνωρίζουν για τέτοια πράγματα, αλλά αυτές είναι μέ-
θοδοι που χρησιμοποιούνται από πολλές μυστικές υπηρεσίες, για να 
ταλαιπωρούν το μυαλό των στόχων τους. Ούτε εγώ τις ήξερα, προτού 
αναμιχθώ με την Επανάσταση· πάντως, είναι αρκετό να σου πω πως 
αυτό που μου περιγράφεις το κάνουν και οι πράκτορες της Παντοκρά-
τειρας, σε διαστάσεις τις οποίες κρατούν γερά υπό τον έλεγχό τους κι 
επομένως μπορούν εύκολα να παρακολουθούν τα θύματά τους.» 
  «Δεν είχα ιδέα, Φαρνέλιε.» 
  Ο Φαρνέλιος ένευσε. «Το φαντάζομαι. Και, μάλιστα, είμαι βέβαιος 
πως δε θα μπορούσες να πιστέψεις ότι αυτό το πράγμα είναι δυνατόν 
να συμβεί, αν δεν το είχες δει με τα ίδια σου τα μάτια.» 
  «Ακριβώς.» 
  «Και, για να συμπληρώσω στα όσα ήδη είπες, οι ακόλουθοι του Μαύ-
ρου Νάρζουλ δεν είχαν βάλει μόνο ανθρώπους να σε παρενοχλούν συ-
στηματικά· το έκαναν και μέσα από πινακίδες στους δρόμους όπου 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  153 

 

 

περνούσες, καθώς και από διαφημιστικές καταχωρήσεις σε έντυπα 
που ήξεραν ότι διάβαζες.» 
  «Μα τον Απόλλωνα, Φαρνέλιε, γνωρίζεις όντως τι ακριβώς συμβαίνει 
με δαύτους.» 
  Ο Φαρνέλιος άναψε ξανά την πίπα του. «Δεν είναι δύσκολο να στηθεί 
αυτό το παιχνίδι, όταν έχεις σε μια διάσταση απλωμένο το κατασκο-
πευτικό σου δίκτυο και την ελέγχεις πλήρως. Απλά, βάζεις ορισμένους 
απ’τους ρουφιάνους σου να παρακολουθούν τον στόχο, και ορισμέ-
νους άλλους να του παρουσιάζουν –δήθεν τυχαία– κομμάτια απ’την 
προσωπική και επαγγελματική του ζωή. Η ‘παρουσίαση’ αυτή μπορεί 
να γίνεται είτε μέσα από τα λόγια κάποιων ανθρώπων –συνήθως, 
γνωστών, συνεργατών, ή φίλων, που έχουν δωροδοκηθεί ή απειληθεί– 
είτε μέσα από έντυπα, διαφημίσεις, και κανάλια που γνωρίζεις ότι ο 
στόχος παρακολουθεί σε μόνιμη βάση. 
  »Ωστόσο,» πρόσθεσε ο Φαρνέλιος, «εσύ είπες και κάτι για μαγεία· κι 
αυτό δεν τόχω ξανακούσει.» 
  «Ναι,» αποκρίθηκε ο Λαομάχος. «Όταν οι ακόλουθοι του Μαύρου 
Νάρζουλ έχουν βεβαιωθεί ότι το θύμα έχει καταληφθεί από έναν βαθ-
μό παράνοιας, τότε υφαίνουν τα μάγια τους γύρω του· και το θύμα 
αρχίζει να έχει παραισθήσεις. Βλέπει εικόνες που νομίζει ότι είναι αλη-
θινές, μα δεν είναι. Ακούει ήχους που είναι, επίσης, ψευδείς. Όλος ο κό-
σμος μοιάζει να αποσταθεροποιείται γύρω σου, όπως το σίδερο που 
λιώνει απ’τη μεγάλη θερμότητα.» 
  «Και δέχτηκες κι εσύ μια τέτοια επίθεση;» 
  «Ναι.» 
  «Πώς την αντιμετώπισες; Ή…» ο Φαρνέλιος στένεψε τα μάτια, «ή α-
κόμα…;» 
  Ο Λαομάχος κούνησε το κεφάλι. «Όχι, δεν έχω ακόμα παραισθήσεις. 
Οι παραισθήσεις τελειώνουν όταν το μυαλό ηρεμήσει ξανά. Η μαγεία 
του Μαύρου Νάρζουλ επηρεάζει μόνο τον στόχο που ο νους του είναι 
ταραγμένος. Γι’αυτό κιόλας κάποτε ονόμαζαν τον συγκεκριμένο θεό 
και Άρχοντα της Παραφροσύνης. Υπάρχουν όλα εδώ, Φαρνέλιε.» Ο Λα-
ομάχος ύψωσε πάλι το χέρι του πάνω απ’τα χαρτιά και τα βιβλία στο 
γραφείο. «Μπορείς να τα διαβάσεις κι ο ίδιος.» 
  Ο Φαρνέλιος κάπνισε, για λίγο, την πίπα του. Ύστερα, είπε: «Χρησι-
μοποιούν κι άλλες μεθόδους οι υπηρέτες του Μαύρου Νάρζουλ; Μεθό-
δους για να αποπροσανατολίζουν το μυαλό, εννοώ.» 



154  |  ΚΩΣΤΑΣ ΒΟΥΛΑΖΕΡΗΣ 

 

 

  «Ναι,» είπε ο Λαομάχος. «Το έχουν, πράγματι, κάνει επιστήμη. Αμφι-
βάλλω αν ακόμα κι οι ψυχίατροι γνωρίζουν τόσα πολλά για το θέμα.» 
  Ο Φαρνέλιος, που μέχρι στιγμής στεκόταν, κάθισε αντίκρυ στον συ-
νάδελφό του. «Διαφώτισέ με,» είπε. 
 
 
 
Το γαλανό φως έρχεται καταπάνω μου. 
  Με χτυπά. 
  (πόνος!) 
  Γλιστρά μέσα στα μάτια μου, στο μυαλό μου. 
  Με καίει. 
  Με κάνει να δω––– 
  Το γαλανό φως έρχεται καταπάνω μου. 
  Καθώς εκείνος το κραδαίνει, ο Κύριός του. 
  Κόβει το πρόσωπό μου στα δύο. 
  Διεισδύει στην ψυχή μου––– 
  Το γαλανό φως έρχεται καταπάνω μου––– 
  Το γαλανό φως έρχεται––– 
  Το γαλανό φως––– 
  Τα μάτια του ασθενή ανοίγουν. Κοιτάζει γύρω του, ταραγμένος. Ο 
χώρος είναι άδειος. Δωμάτιο νοσοκομείου· το αναγνωρίζει αμέσως. Το 
ξέρει πως έχει χτυπηθεί. Και θυμάται από ποιον έχει χτυπηθεί. 
  Το δικό του όνομα είναι θολό στο μυαλό του, όμως. 
  Προσπαθεί να το θυμηθεί κι αυτό· μα δεν τα καταφέρνει. Πρέπει να 
ηρεμήσει. 
  Προσπαθεί να ηρεμήσει, να κάνει το μυαλό του να πάψει να φλέγεται, 
να πάψει να παραδέρνει σαν πλοίο μέσα σε θύελλα. Να πάψουν τα 
νεύρα του να είναι τόσο τσιτωμένα. 
  Να ηρεμήσει… 
  Να ηρεμήσει… 
  Αναπνέει ρυθμικά… 
  Μέσα, έξω… 
  Μέσα, έξω…  
  Μέσα, έξω… 
  Ηρέμησε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  155 

 

 

  Τα νεύρα του δεν ήταν πλέον τόσο τεντωμένα όσο πριν. Το μυαλό του 
δεν παράδερνε σαν μέσα σε θύελλα– 
  Εκείνη η φωτιά, όμως, δεν είχε σβήσει. Όχι, δεν είχε σβήσει καθόλου. 
Ήταν το ίδιο δυνατή με πριν. Όπως και η γνώση που είχε αποκτήσει, 
ύστερα από το γαλανό φως. Εκείνη η ιερή γνώση. Η πεποίθηση. 
  Το όνομά του τώρα το θυμόταν. Αυγερινό, τον ονόμαζαν. Αυγερινό 
Αντίρρυθμο. Ήταν παλατιανός φρουρός στο Βασιλικό Παλάτι της Α-
παστράπτουσας. 
  Και ο κόσμος, το σύμπαν, είχε αλλάξει εντός του. Είχε γίνει τόσο ξεκά-
θαρο. Το γαλανό φως είχε σκίσει το παραπέτασμα του σκότους, και 
τον είχε κάνει να δει. 
  Ο Αυγερινός ανασηκώθηκε επάνω στο κρεβάτι και άγγιξε το πρόσω-
πό του. Όπως το περίμενε, ήταν τυλιγμένο με επιδέσμους. Οι γιατροί 
το είχαν τυλίξει, για να θεραπευτεί το τραύμα από το σπαθί του Κυρί-
ου του Γαλανού Φωτός. Ο Αυγερινός, όμως, ένιωθε πως ήταν ήδη κα-
λά· η πληγή δε χρειαζόταν περισσότερη περιποίηση. Ύψωσε τα χέρια 
του και ξετύλιξε τους επιδέσμους. 
  Σηκώθηκε απ’το κρεβάτι και πλησίασε έναν καθρέφτη. Κοίταξε την 
όψη του, και είδε την ουλή. Ένα λοξό σκίσιμο στο πρόσωπό του, από 
επάνω δεξιά ώς κάτω αριστερά, από το μέτωπό του ώς το σαγόνι του. 
Οι γιατροί τού είχαν κάνει ράμματα, για να κλείσει, αλλά αυτό παρέμε-
νε κατακόκκινο· και ο Αυγερινός ήξερε ότι ποτέ δε θα έφευγε. 
  Χαμογέλασε, και τα μάτια του γυάλισαν. 
  Γυάλισαν με μια γαλανή λάμψη. 
 
 
 
Η Βασιλική ήταν αναποφάσιστη ως προς το τι όφειλε να κάνει. Οδή-
γησε το τρίκυκλο όχημά της κοντά στη βόρεια όχθη του Οροκέλωρα 
και το σταμάτησε εκεί. Άνοιξε το γυάλινο σκέπαστρό του, άναψε ένα 
τσιγάρο, και κάθισε να σκεφτεί, ενώ κοίταζε τα πλοιάρια και τις βάρ-
κες που διέσχιζαν τα νερά του ποταμού. 
  Όταν πήρε κάποιες αποφάσεις, έκλεισε πάλι το σκέπαστρο του οχή-
ματος της και πήγε σ’ένα εστιατόριο, για να φάει. Δεν ήταν πολλή ώρα 
που είχε έρθει το μεσημέρι, έτσι τα τραπέζια του εστιατορίου δεν ήταν 
ακόμα γεμάτα. Εκτός από τη Βασιλική, μονάχα σε άλλα τρία κάθονταν 
πελάτες. Τα γκαρσόνια του μέρους τη γνώριζαν, και την καλωσόρισαν, 



156  |  ΚΩΣΤΑΣ ΒΟΥΛΑΖΕΡΗΣ 

 

 

χαιρετώντας την με την πρέπουσα επισημότητα για μια πριγκίπισσα 
της Απολλώνιας. Η Βασιλική τούς αποκρίθηκε ευγενικά, κι ύστερα πα-
ράγγειλε ένα ελαφρύ γεύμα. Τα γκαρσόνια τής έφεραν παραπάνω φα-
γητά, ακριβώς όπως ήξερε ότι θα έκαναν. 
  Η Βασιλική έφαγε ήρεμα, και, όταν τελείωσε, άφησε τα χρήματα του 
λογαριασμού στο τραπέζι, μαζί με ένα γενναιόδωρο φιλοδώρημα –ένα 
φιλοδώρημα που, εκτός αν ήσουν πριγκίπισσα της Απολλώνιας, μάλ-
λον δε θ’άφηνες τόσο απλόχερα. 
  Βγήκε απ’το εστιατόριο και πήγε προς το όχημά της. Προτού, όμως, 
φτάσει εκεί, είδε, επάνω σε μια κολόνα, μια αφίσα κολλημένη. Η αφίσα 
έγραφε με μεγάλα, έντονα γράμματα: ΟΙΚΟΓΕΝΕΙΑΚΑ ΠΡΟΒΛΗΜΑΤΑ, και 
διαφήμιζε μια θεατρική παράσταση. Η Βασιλική μόρφασε, καθώς, άθε-
λά της, ήρθαν στο νου της τα λόγια του ενοχλητικού καραφλού άντρα 
στα γραφεία του Άγγελου και το εντελώς ηλίθιο, τυχαίο περιστατικό 
με τους δύο νεαρούς, έξω απ’την πολυκατοικία των γραφείων. 
  Πώς είναι δυν–; 
  Το έβγαλε απ’το μυαλό της και συνέχισε να βαδίζει προς το όχημά 
της. Πρέπει να ηρεμήσεις, Βασιλική, γιατί δεν πας καλά. Κάποιος –δε 
θυμόταν ποιος– είχε πει: Όταν ψάχνεις για κάτι, το βρίσκεις παντού στο 
σύμπαν. 
  Μπήκε στο όχημά της και το οδήγησε σ’έναν σταθμό ενέργειας, γιατί 
η ένδειξη ΠΟΣΟΤΗΤΑ ΕΝΕΡΓΕΙΑΣ εμπρός της έδειχνε 27,3%, και εκεί όπου 
θα πήγαινε ίσως να της χρειαζόταν περισσότερη. Αγόρασε μια επιπλέ-
ον ενεργειακή φιάλη και την έβαλε πίσω από το κάθισμά της. 
  Ύστερα, έστριψε σε μια μεγάλη λεωφόρο της Απαστράπτουσας και 
κατευθύνθηκε προς τη δυτική έξοδο της πόλης. Λόγω της ώρας, η κί-
νηση ήταν αυξημένη στη λωρίδα των οχημάτων, έτσι άργησε λίγο να 
φτάσει στον προορισμό της. Όταν, όμως, έφτασε, είδε τον δρόμο 
ν’ανοίγει μπροστά της, καθώς άφησε την απέραντη μάζα χτιρίων της 
Απαστράπτουσας πίσω της. Από εδώ και πέρα, υπήρχαν μονάχα μικρά 
προάστια, και μπορούσε κανείς εύκολα να δει τον ορίζοντα. Της Βασι-
λικής τής άρεσε η ύπαιθρος, παρότι ήταν παιδί της πόλης· τη μάγευε, 
τη γαλήνευε. 
  Εκεί, βέβαια, που πήγαινε τώρα δεν πήγαινε για να γαληνέψει. Δεν 
ήταν ένα μέρος γαλήνης, ούτε ψυχικής ηρεμίας. Η Πριγκίπισσα της 
Απολλώνιας πήγαινε να επισκεφτεί μια φίλη, η οποία είχε αρρωστήσει, 
και της οποίας η αρρώστια πάντοτε έμοιαζε παράξενη στη Βασιλική. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  157 

 

 

Όχι, δηλαδή, πως όλες οι αρρώστιες του μυαλού δεν ήταν παράξενες, 
μα… σ’ένα άτομο σαν τη Βικτώρια… πώς ήταν δυνατόν αυτό να είχε 
συμβεί σ’ένα άτομο σαν τη Βικτώρια; Η Βικτώρια ήταν πάντοτε τόσο 
συγκροτημένη, και τόσο σταθερή ως προσωπικότητα. Η Βασιλική υ-
ποπτευόταν πως η ασθένειά της δεν ήταν καθόλου τυχαία, γιατί είχε 
ακούσει κι άλλους να «αρρωσταίνουν», τον τελευταίο καιρό, και να 
φεύγουν απ’τις θέσεις τους. Φαίνεται πως όσοι δε συμπαθεί ο Λούσιος 
κάτι παθαίνουν. Κάτι τούς πιάνει και ταλαιπωρούνται από ψυχικές α-
σθένειες, ή από ξαφνικούς –και φαινομενικά αδικαιολόγητους– φόβους. 
  Τους απειλεί, είμαι σίγουρη. Κάπως, τους απειλεί. Ή, τους ποτίζει με 
ψυχοτρόπους ουσίες, που καταστρέφουν το μυαλό τους. 
  Είναι, όμως, καιρός να μάθουμε τι ακριβώς συμβαίνει μ’εσένα, Λούσιε. 
Το έχεις πλέον παρακάνει. Έχεις ξεπεράσει το όριο. 
  Η Βασιλική οδηγούσε τώρα το όχημά της ανάμεσα από ψηλά δέντρα 
με λιγνούς κορμούς, τα οποία της έκαναν σκιά. Δεν είμαι μακριά πλέ-
ον… Τον γνώριζε τον δρόμο γιατί είχε ξανάρθει εδώ, για να επισκεφτεί 
τη Βικτώρια. Οι γιατροί, τότε, δεν την είχαν αφήσει να μείνει μαζί της 
όσο εκείνη θα ήθελε· ετούτη τη φορά, όμως, θα με αφήσουν. Δεν πρό-
κειται να φύγω, αν δε μάθω ακριβώς τι της συνέβη. Και δεν υπήρχε πε-
ρίπτωση να ξαναδεχτεί εκείνες τις βλακείες που της είχαν πει, ότι η 
Βικτώρια ήταν κουρασμένη απ’τη δουλειά της κι όλες τούτες οι ψυχι-
κές διαταραχές είχαν προέλθει από υπερκόπωση. 
  –Ξαφνικά, αντιλήφτηκε κάποιον να έρχεται πίσω της. 
  Από τον καθρέφτη του οχήματός της, είδε ένα άλλο όχημα: ένα δίκυ-
κλο, στη σέλα του οποίου καθόταν ένας άντρας με κράνος. Το πρόσω-
πό του δε φαινόταν. Στη μπροστινή μεριά του δίκυκλου υπήρχε ένα 
μεγάλο, λαξευτό κρανίο, φτιαγμένο από άργυρο, το οποίο γυάλιζε στις 
ακτίνες του ήλιου που περνούσαν ανάμεσα από τις φυλλωσιές των 
ψηλών δέντρων. 
  Από πού ξεπετάχτηκε αυτός ο ανώμαλος; απόρησε η Βασιλική· κι άθε-
λά της, αισθάνθηκε ένα ρίγος να τη διατρέχει πατόκορφα. 
  Το δίκυκλο επιτάχυνε, φτάνοντας δίπλα στο όχημα της Πριγκίπισσας, 
και ο οδηγός του ύψωσε το δεξί του χέρι και τη χαιρέτισε. 
  Με ξέρει; 
  Η Βασιλική έκανε ν’ανοίξει το σκέπαστρο του οχήματός της και να 
του φωνάξει «Ποιος είσαι;» αλλά εκείνος επιτάχυνε περισσότερο, και 



158  |  ΚΩΣΤΑΣ ΒΟΥΛΑΖΕΡΗΣ 

 

 

το δίκυκλο, σύντομα, άφησε το τρίκυκλό της πίσω του και έστριψε 
σ’έναν χωματόδρομο, αριστερά. 
  Ο δρόμος της Βασιλικής δεν ήταν από εκεί, και δεν αισθανόταν καμία 
επιθυμία ν’αρχίσει να κυνηγά αυτόν τον παλαβό. Εξάλλου, κατά πάσα 
πιθανότητα, ή κάποιος μαλάκας ήταν ή την είχε περάσει για άλλη. 
  Εκτός αν είναι κατάσκοπος του Λούσιου… Αλλά, αν ίσχυε αυτό, γιατί 
να παρουσιαστεί έτσι; Για να την προειδοποιήσει ότι την παρακολου-
θούν; Η Βασιλική γέλασε, εσωτερικά. Τι κάθομαι και σκέφτομαι; Το όλο 
περιστατικό, προφανώς, δεν είχε κανένα νόημα. 
  Και είχε σημαντικότερα πράγματα για ν’απασχολούν το μυαλό της. 
  Το όχημά της ακολούθησε ένα βόρειο παρακλάδι του μεγάλου δρό-
μου και η Βασιλική, σύντομα, ατένισε τη Χρυσάνθια Κλινική. Σταμάτη-
σε το τρίκυκλο της κοντά στην είσοδο, και είδε ότι η ΠΟΣΟΤΗΤΑ ΕΝΕΡ-
ΓΕΙΑΣ είχε πέσει στο 12,1%. Ίσως να την έφτανε και για να επιστρέψει, 
τελικά. Τέλος πάντων. 
  Κλείδωσε το όχημα και βάδισε μέχρι τη μεγάλη, διπλή πόρτα της ει-
σόδου της κλινικής. Το ένα φύλλο ήταν ανοιχτό, έτσι πέρασε στην αί-
θουσα υποδοχής και πλησίασε το γραφείο της θυρωρού. 
  «Καλησπέρα,» είπε. «Είμαι η Πριγκίπισσα Βασιλική, του Οίκου των 
Ευφρόνων–» 
  Η κοπέλα στο γραφείο αμέσως σηκώθηκε κι έκανε μια επίσημη, βαθιά 
υπόκλιση. «Υψηλοτάτη!» Μάλλον, δεν την είχε αναγνωρίσει, βλέπο-
ντάς τη να μπαίνει. «Πώς θα μπορούσα να σας εξυπηρετήσω;» 
  «Θα ήθελα να δω την κυρία Βικτώρια Κατήνεμη.» 
  «Αυτή τη στιγμή;» 
  «Ναι.» 
  «Θα πρέπει να ρωτήσω τους γιατρούς, Υψηλοτάτη. Η κυρία Κατήνεμη 
είναι σε άσχημη κατάσταση.» 
  Πάλι τα ίδια… «Ρώτησέ τους, τότε.» 
  «Περιμένετε λίγο, παρακαλώ. Θα επιστρέψω αμέσως.» Η κοπέλα έ-
φυγε, μπαίνοντας σ’έναν διάδρομο. Τα βήματά της αντηχούσαν μέσα 
στη μεσημεριανή ησυχία της κλινικής. 
  Μετά, απόλυτη σιγή. 
  Η Βασιλική περίμενε σιωπηλά, με τα χέρια της σταυρωμένα εμπρός 
της. 
  Τελικά, βήματα ακούστηκαν πάλι από τον διάδρομο· ετούτη τη φορά 
περισσότερα, όμως. Η Πριγκίπισσα είδε την κοπέλα να επιστρέφει, και 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  159 

 

 

μαζί της ήταν ένας άντρας με κοιλιά που έκρυβε τη ζώνη του. Είχε κα-
στανά μαλλιά και μούσια. Φορούσε ένα ζευγάρι μεγάλα γυαλιά, και το 
δέρμα του ήταν κατάλευκο. 
  «Υψηλοτάτη,» είπε με βαριά φωνή, «πώς είστε;» 
  «Υγιής, γιατρέ,» αποκρίθηκε η Βασιλική, που τον είχε ξανασυναντήσει 
και παλιότερα. Ονομαζόταν Αγησίλαος, και ήταν ψυχίατρος. «Θα ήθε-
λα να επισκεφτώ τη Βικτώρια.» 
  «Η Βικτώρια βρίσκεται ακόμα στην ίδια κατάσταση, δυστυχώς. Δεν 
έχει βελτιωθεί.» 
  «Παρ’όλ’αυτά, θα ήθελα να τη δω,» επέμεινε η Βασιλική. 
  Ο Αγησίλαος φάνηκε διστακτικός για λίγο· μετά, όμως, είπε: «Ακο-
λουθήστε με, Υψηλοτάτη.» 
  Η Βασιλική τον ακολούθησε μέσα στους διαδρόμους της κλινικής. Και 
τον ρώτησε, καθώς βάδιζαν: «Την έχει επισκεφτεί κανένας άλλος, τε-
λευταία;» 
  «Ο σύζυγός της.» 
  «Αλήθεια; Νόμιζα ότι δεν τα πήγαιναν καλά.» 
  «Ναι, είχαν κάποια οικογενειακά προβλήματα, απ’ό,τι έχω καταλά-
βει–» 
  (οικογενειακά προβλήματα –τι σκατά; αυτές οι δύο λέξεις την κυνη-
γούσαν σήμερα;) 
  «–αλλά όχι τίποτα το σοβαρό.» 
  «Η Βικτώρια μού είχε πει ότι σκέφτονταν να χωρίσουν,» είπε η Βασι-
λική. 
  «Ίσως,» αποκρίθηκε ο Αγησίλαος· «δεν το γνωρίζω.» Σταμάτησε 
μπροστά σε μια πόρτα. «Εδώ είναι το δωμάτιό της.» 
  Η Βασιλική ένευσε. «Το θυμάμαι.» 
  Ο Αγησίλαος ξεκλείδωσε την πόρτα και την άνοιξε. 
  Η Βασιλική μπήκε σ’ένα δωμάτιο όπου το πάτωμα ήταν στρωμένο με 
μαλακό, λευκό χαλί. Οι τοίχοι ήταν επίσης επενδυμένοι με παρόμοιο 
μαλακό ύφασμα. Σ’έναν απ’αυτούς υπήρχε ένα μικρό παράθυρο. Σε μια 
γωνία, μια γυναίκα ήταν καθισμένη, με τα χέρια της τυλιγμένα γύρω 
απ’τα γόνατά της. Τα μαλλιά της ήταν καστανά και κοντά (παλιά, ήταν 
μακριά, αλλά, όταν την είχαν βάλει στην κλινική, τα είχαν κουρέψει). 
Τα μάτια της κοίταζαν διασταλμένα. Φορούσε μια γαλανόχρωμη στο-
λή, και ήταν ξυπόλυτη. 
  «Βασιλική;» ψιθύρισε. 



160  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική την πλησίασε και γονάτισε πλάι της, ενώ άκουγε την πόρ-
τα να κλείνει. «Γεια σου, Βικτώρια.» 
  «Ποιος σε έφερε εδώ;» ρώτησε η Βικτώρια. 
  «Ο γιατρός.» 
  «Δεν τον εμπιστεύομαι· να τον προσέχεις.» 
  «Γιατί;» 
  «Είναι μαζί τους!» ψιθύρισε έντονα η Βικτώρια. 
  «Με ποιους;» 
  «Αυτούς που υπηρετούν τον άντρα με το κέρατο στο μέτωπο.» 
  «Τον άντρα με το κέρατο στο μέτωπο;» 
  «Ναι! Είσαι κουφή; Τον βλέπεις όταν κοιτάζεις πίσω απ’τις γωνίες. 
Είναι προσεκτικός, πολύ προσεκτικός. Κρύβεται στο σκοτάδι. Βασιλι-
κή, πρέπει να προσέχεις!» 
  «Βικτώρια,» η Βασιλική άγγιξε τους ώμους της, «δεν πιστεύω ότι εί-
σαι τρελή. Αλλά πες μου τι ακριβώς συνέβη· δεν καταλαβαίνω έτσι. Και 
δεν έχω δει κανέναν άντρα με κέρατο στο μέτωπο.» 
  «Εκείνος, όμως, ίσως να βλέπει εσένα! Είναι κάποιος που αλλάζει 
μορφές. Δεν ξέρεις ποιος είναι, αλλά μπορεί να είναι παντού! Εμφανί-
ζεται και, μετά, εξαφανίζεται πάλι. Σε χαιρετά στο δρόμο, κι ύστερα 
τον βλέπεις να σε κοιτάζει από τις σκιές μιας πόρτας. Ακόμα κι εδώ 
μέσα μπορεί να μπει, Βασιλική! Με μισεί! Γιατί με μισεί τόσο πολύ;» 
Δάκρυα έτρεχαν τώρα στα μάγουλά της. 
  Θεοί, σκέφτηκε η Βασιλική, δεν μπορώ να καταλάβω. Το μυαλό της 
είναι χαμένο μέσα στους δικούς του λαβυρίνθους. Σίγουρα, υπάρχει κά-
ποια αλήθεια σ’αυτά που λέει –σίγουρα–, μα δεν μπορώ να την ξεχωρί-
σω. «Βικτώρια,» είπε, «σε παρακαλώ, ηρέμησε, και εξήγησέ μου τι α-
κριβώς σου συνέβη, από την αρχή. Κάποιοι σ’το έκαναν αυτό, και πρέ-
πει να το–» 
  «Ναι! οι άνθρωποι που υπηρετούν τον άντρα με το κέρατο στο μέτω-
πο. Ή ίσως να μην είναι πολλοί, ίσως νάναι μόνο αυτός! Μόνο ο άντρας 
με το κέρατο στο μέτωπο, γιατί αλλάζει τόσες πολλές μορφές…» 
  «Βικτώρια, αυτός ο άντρας δε νομίζω ότι υπάρχει. Σ’έχουν απλά κάνει 
να πιστεύεις ότι–» 
  «Όχι! Υπάρχει, υπάρχει! Δε με πιστεύεις; Γιατί δε με πιστεύεις;» Άρχι-
σε να κλαίει πιο έντονα από πριν. 
  «Σε πιστεύω,» είπε η Βασιλική, βλέποντας πως αυτός ήταν ο μοναδι-
κός τρόπος να μιλήσει μαζί της, «αλλά πρέπει να μου πεις από πού άρ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  161 

 

 

χισαν όλα, Βικτώρια. Το πρώτο παράξενο πράγμα που είδες ήταν αυ-
τός ο άντρας με το κέρατο;» 
  Η Βικτώρια κούνησε το κεφάλι. «Όχι…» 
  «Τότε, ποια ήταν η αρχή; Πώς άρχισαν όλα;» 
  Η Βικτώρια έπαψε να κλαίει· τα μάτια της κοίταξαν κάτω, και μια 
σκεπτική έκφραση υπήρχε τώρα στο πρόσωπό της: μια λογική έκφρα-
ση, σκέφτηκε η Βασιλική. Επιτέλους, μια λογική έκφραση. 
  «Δε… δε θυμάμαι ακριβώς,» ψέλλισε η Βικτώρια. «Πρέπει να ήταν στο 
αεροδρόμιο, νομίζω… Διάφορα πράγματα εμφανίζονταν, ξανά και ξα-
νά…» 
  «Τι πράγματα;» 
  «Γνώριζε τι έκανα… είμαι σίγουρη πως γνώριζε τι έκανα…» 
  «Ποιος;» 
  «Ο άντρας με το κέρατο στο μέτωπο.» 
  «Μα, είπες ότι τότε δεν είχε εμφανιστεί.» 
  «Ναι, δεν είχε εμφανιστεί, όμως υπήρχε.» 
  «Και τι έκανε;» ρώτησε η Βασιλική. 
  «Έπαιρνε διάφορες μορφές, και γυναικείες και αντρικές· ακόμα και 
παιδικές. Τον έβλεπα ακόμα και σε κείμενα· τον διάβαζα, διάβαζα τα 
λόγια του. Μου μιλούσε. Αλλά αργότερα εμφανίστηκε. Στην αρχή, δεν 
τον πίστευα κι εγώ· δεν πίστευα ότι υπήρχε. Πρέπει να προσέχεις, Βα-
σιλική. Δεν ξέρω γιατί έρχεται, ή πότε.» 
  Τα λόγια της ήταν τρομαχτικά, όφειλε να παραδεχτεί η Βασιλική. Αλ-
λά, μα τους θεούς, δεν μπορεί να ήταν αληθινός αυτός ο άντρας με το 
κέρατο στο μέτωπο. Ήταν αδύνατον! Αν υπήρχε τέτοιο τέρας που πε-
ριέγραφε η Βικτώρια, κάποιος θα το είχε ανακαλύψει εδώ και χρόνια. 
Κάτι τής έκαναν για να τα θεωρεί αληθινά αυτά, αλλά δεν καταλαβαίνω 
τι… 
  Η Βασιλική άκουσε την πόρτα ν’ανοίγει πίσω της, και κοίταξε πάνω 
απ’τον ώμο της, για να δει τον Αγησίλαο να στέκεται στο κατώφλι. 
  «Υψηλοτάτη,» είπε, «νομίζω πως θα ήταν καλύτερα να την αφήσετε 
να ηρεμήσει τώρα.» 
  Η Βασιλική σκέφτηκε να αρνηθεί να φύγει· σκέφτηκε να μείνει εδώ 
μέχρι να μάθει την αλήθεια. Αλλά, μάλλον, αυτό δε θα την ωφελούσε 
και πολύ. Η Βικτώρια δεν μπορούσε να της αποκαλύψει την αλήθεια, 
όσο το μυαλό της ήταν έτσι θολωμένο. Τι κάνουν, τέλος πάντων, 
σ’ετούτη την κλινική; Γιατί δεν την έχουν βοηθήσει να συνέλθει; 



162  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική ψιθύρισε στ’αφτί της Βικτώριας: «Θα ξανάρθω, άλλη μέ-
ρα. Εν τω μεταξύ, προσπάθησε να θυμηθείς από πού ακριβώς άρχισαν 
όλα. Από πού ακριβώς. Θα προσπαθήσεις, Βικτώρια; Μου το υπόσχε-
σαι;» 
  Εκείνη ένευσε. «Ναι.» 
  Η Βασιλική ορθώθηκε και βγήκε απ’το δωμάτιο. 
  Ο Αγησίλαος έκλεισε την πόρτα και την κλείδωσε. 
  Ξεπροβόδισε τη Βασιλική ώς την κεντρική είσοδο της Χρυσάνθιας 
Κλινικής και της ευχήθηκε καλό ταξίδι μέχρι την πόλη. 
  «Πότε υπολογίζετε ότι η Βικτώρια θα είναι καλά, γιατρέ;» ρώτησε η 
Πριγκίπισσα, προτού φύγει. 
  «Πραγματικά, δεν μπορώ να γνωρίζω, Υψηλοτάτη.» 
  «Σήμερα δε μου φάνηκε καλύτερα από την προηγούμενη φορά που 
την είχα δει,» παρατήρησε η Βασιλική. 
  «Δυστυχώς, η κατάστασή της είναι άσχημη…» 
  «Από τι πιστεύετε ότι προήλθαν όλ’αυτά, γιατρέ; Πιστεύετε ότι 
προήλθαν από μόνα τους;» Αναρωτιέμαι τι θα μου απαντήσεις, σκέ-
φτηκε η Βασιλική, επειδή, ακόμα κι αυτόν, δεν τον εμπιστευόταν. Ίσως 
να ήταν από τους ελεγχόμενους ανθρώπους του Λούσιου· γιατί όχι; 
  «Από μόνα τους;» αποκρίθηκε ο Αγησίλαος. «Τίποτα δεν έρχεται από 
μόνο του, Υψηλοτάτη. Για τα πάντα υπάρχει μια αιτία.» 
  «Η Βικτώρια ήταν ανέκαθεν πολύ συγκροτημένο άτομο. Ποτέ δε θα 
πίστευα ότι θα πάθαινε κάτι τέτοιο. Φαίνεται να έχει αποκτήσει αδι-
καιολόγητες εμμονές, και παραισθήσεις.» 
  «Η δουλειά της θα την κούρασε, υποθέτω. Επίσης, το γεγονός ότι δεν 
τα πήγαινε και τόσο καλά με τον σύζυγό της, ίσως κι αυτό να συνέβα-
λε,» είπε ο Αγησίλαος. «Το ανθρώπινο μυαλό χρειάζεται τακτική ανά-
παυση, Υψηλοτάτη· κι απ’ό,τι έχω καταλάβει, η Βικτώρια, δυστυχώς, 
δεν ξεκουραζόταν αρκετά. Ήταν πολύ εργατική γυναίκα.» 
  «Θα ξαναπεράσω σύντομα, γιατρέ. Θέλω να μαθαίνω για την πρόοδό 
της. Είναι φίλη μου.» 
  «Ναι, το γνωρίζω. Ελάτε όποτε επιθυμείτε, Πριγκίπισσά μου· η κλινι-
κή μας είναι ανοιχτή για εσάς.» 
  Η Βασιλική πήγε στο όχημά της, το άνοιξε, και μπήκε, καθίζοντας στη 
θέση του οδηγού. Αυτά που της έλεγε ο Αγησίλαος δεν της άρεσαν. Δεν 
της άρεσαν καθόλου. Είχε την αίσθηση ότι κάτι τής έκρυβε. Πώς ήταν 
ποτέ δυνατόν ο άνθρωπος να πιστεύει ότι αυτό που συνέβαινε στη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  163 

 

 

Βικτώρια ήταν φυσιολογικό; Ότι ήταν μια ψυχική ασθένεια που μπο-
ρούσε να πάθει ο οποιοσδήποτε από υπερβολική κόπωση; 
  Για την ώρα, όμως, η Βασιλική δε νόμιζε πως μπορούσε να κάνει κάτι. 
Αλλά θα επέστρεφε. Σίγουρα, θα επέστρεφε. Μέσα στα τρελά πράγμα-
τα που έλεγε η Βικτώρια, κρυβόταν κάποια αλήθεια. Κάποια αλήθεια 
για τον αδελφό της, τον Λούσιο· κι ο καιρός ήρθε να τη μάθω. 
  Η Βασιλική είχε βάλει το όχημά της μπροστά και είχε απομακρυνθεί 
από τη Χρυσάνθια Κλινική, οδηγώντας ανάμεσα στα ψηλά δέντρα. Την 
τελευταία φορά που είχε κοιτάξει την ΠΟΣΟΤΗΤΑ ΕΝΕΡΓΕΙΑΣ είχε δει ότι 
ήταν στο 12,1%· έτσι τώρα ξαφνιάστηκε, ακούγοντας τον ήχο ειδο-
ποίησης και βλέποντας την εν λόγω ένδειξη να αναβοσβήνει εμπρός 
της. 
  Η ΠΟΣΟΤΗΤΑ ΕΝΕΡΓΕΙΑΣ είχε πέσει στο 2,2%! 
  Αδύνατον! Δεν έκανα τόσο δρόμο. 
  Έπρεπε, όμως, να σταματήσει, για ν’αλλάξει φιάλη. Τελικά, ευτυχώς 
που την αγόρασα. 
  Σταμάτησε το όχημά της στο πλάι του δρόμου και κοίταξε πίσω απ’το 
κάθισμά της, για να πιάσει την επιπλέον φιάλη. Δεν τη βρήκε, όμως. 
Είχε εξαφανιστεί. 
  Πού πήγε; Πού σκατά πήγε; 
  Ανασηκώθηκε πάνω στο κάθισμα, για να κοιτάξει σε όλο το εσωτερι-
κό του μικρού της οχήματος. Η φιάλη δεν ήταν πουθενά. Κάποιος την 
είχε κλέψει· δεν υπήρχε άλλη εξήγηση. Και– 
  Ο ήχος ειδοποίησης δεν είχε σταματήσει, και η Βασιλική, κοιτάζοντας 
τώρα την ένδειξη ΠΟΣΟΤΗΤΑ ΕΝΕΡΓΕΙΑΣ, είδε ότι είχε πέσει στο 0,3%. Η 
ενέργεια μειωνόταν, παρότι το όχημα ήταν ακίνητο! 
  Άνοιξε και βγήκε, πηγαίνοντας στην πίσω μεριά του τρίκυκλου, για να 
ανακαλύψει τι είχε συμβεί με την ενεργειακή φιάλη εκεί. Και, όπως το 
φοβόταν, τη βρήκε τρυπημένη. Το υγρό κυλούσε στο δρόμο. 
  Όσο βρισκόμουν μέσα στην κλινική, κάποιος ήρθε, τρύπησε ετούτη τη 
φιάλη, και έκλεψε και την άλλη που είχα στο εσωτερικό του οχήματος. 
Κι όλ’αυτά τα είχε κάνει ανοίγοντας και ξανακλείνοντας τις κλειδαριές. 
Ετούτη δεν ήταν η δουλειά ερασιτέχνη. Κάποιος πρέπει να την παρα-
κολουθούσε– 
  Απ’το μυαλό της πέρασε η εικόνα του άντρα επάνω στο δίκυκλο με το 
λαξευτό κρανίο. 



164  |  ΚΩΣΤΑΣ ΒΟΥΛΑΖΕΡΗΣ 

 

 

  Όχι, δεν μπορεί να ήταν αυτός. Αυτός ακολούθησε άλλο δρόμο, τελείως 
αντίθετο απ’τον δικό μου. 
  Ποιος, τότε; 
  Δεν μπορούσε ν’απαντήσει. Δεν είχε την παραμικρή υποψία. 
  Και τώρα, σκέφτηκε, έχω ξεμείνει σε τούτη την τρισκατάρατη ερημιά… 
Κι αν υπολόγιζε την απόσταση σωστά, πρέπει να βρισκόταν κάπου 
είκοσι χιλιόμετρα από την Απαστράπτουσα. 
  Υπήρχαν, λοιπόν, δύο επιλογές: να επιστρέψει στην κλινική και να 
ζητήσει από εκεί βοήθεια· ή να πάει στην πρωτεύουσα με τα πόδια. 
  Η κλινική, υπολόγιζε, απείχε τώρα καμια δεκαριά χιλιόμετρα. Και ο 
άνθρωπος που είχε σαμποτάρει το όχημά της πρέπει ακόμα να βρι-
σκόταν εκεί· τουλάχιστον, η Βασιλική δεν είχε εντοπίσει κανέναν να 
την ακολουθεί καθώς έφευγε. 
  Η Απαστράπτουσα ήταν σαφώς πιο μακριά, αλλά η Πριγκίπισσα, τώ-
ρα που το ξανασκεφτόταν, συμπέραινε ότι, μάλλον, δε θα ήταν ανα-
γκασμένη να κάνει όλο το δρόμο με τα πόδια· ήλπιζε ότι θα συναντού-
σε κάποιο όχημα και ότι ο οδηγός θα δεχόταν να την πάρει μαζί του. 
  Επιπλέον, αν ο σαμποτέρ ήταν στην κλινική ακόμα, ίσως να πόνταρε 
στο ότι η Βασιλική θα επέστρεφε εκεί, επειδή ήταν πιο κοντά. Με περι-
μένει, λοιπόν; Και σκοπεύει να κάνει τι; Να με σκοτώσει; Δεν της έμοιαζε 
και πολύ πιθανό. Κάτι άσχημο, όμως, πρέπει να είχε στο μυαλό του. 
  Όπως και νάχε το πράγμα, η Βασιλική θα κατευθυνόταν προς την 
Απαστράπτουσα· αυτό τής έμοιαζε το πιο λογικό να κάνει, επί του πα-
ρόντος. Κι επιπλέον, είχε πει στον Άγγελο να τη συναντήσει στο διαμέ-
ρισμά της, το απόγευμα. 
  Μάζεψε τα πράγματά της από το τρίκυκλο όχημα και ξεκίνησε να βα-
δίζει στο πλάι του δρόμου, ανάβοντας ένα τσιγάρο για παρέα. 
  Υπέροχα. Η μοναδική Πριγκίπισσα της Απολλώνιας μόλις ξέμεινε από 
καύσιμα και είναι υποχρεωμένη να γυρίσει σπίτι ποδαρόδρομο… Να 
δούμε τι άλλη μαλακία θα μας τύχει σήμερα… 
  Σήμερα, φαίνεται, ήταν η μέρα των απίθανων συμπτώσεων. 
  Πρόλαβε δεν πρόλαβε να ολοκληρώσει τη σκέψη της και άκουσε πί-
σω της κάποιο όχημα να έρχεται. Η μηχανή του βούιζε δυνατά και οι 
τροχοί του έτριζαν επάνω στις πέτρες του δρόμου. Η Βασιλική κοίταξε 
πάνω απ’τον ώμο της και –Δεν το πιστεύω!– είδε να έρχεται καταπάνω 
της ο άντρας με το δίκυκλο. Το αργυρό, λαξευτό κρανίο του οχήματος 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  165 

 

 

γυάλιζε στις ακτίνες του μεσημεριανού ήλιου, και ο οδηγός είχε πάλι 
την όψη του κρυμμένη μέσα στο κράνος του. 
  Πλησίαζε με ιλιγγιώδη ταχύτητα. 
  Η Βασιλική πετάχτηκε παραδίπλα, νιώθοντας την καρδιά της να βρο-
ντοκοπά. 
  Αλλά το δίκυκλο δεν είχε σκοπό να τη χτυπήσει. Πέρασε αρκετά μέ-
τρα απόσταση από εκείνη και χάθηκε πίσω από μια στροφή του δρό-
μου. 
  Το γαμημένο καθίκι! γρύλισε εσωτερικά η Βασιλική, νιώθοντας τα δά-
χτυλά της να τρέμουν. Πήρε μια γερή τζούρα απ’το τσιγάρο της, για να 
ηρεμήσει τα νεύρα της. Δεύτερη φορά που περνά έτσι από δίπλα μου! 
Αυτός πρέπει νάναι που σαμπόταρε το όχημά μου. Δεν μπορεί νάναι άλ-
λος. 
  Αλλά, αν ήταν αυτός, γιατί να παρουσιάζεται; Τι σκατά ήθελε; Σίγου-
ρα, δεν ήθελε να τη σκοτώσει· δεν είχε προσπαθήσει να την πατήσει: 
απλά, πέρασε γρήγορα από τον ίδιο δρόμο που περνούσε κι εκείνη. 
Τίποτα περισσότερο. Προφανώς, ήταν συμπτωματικό. Ο τύπος ίσως 
να έκανε βόλτες στην περιοχή για να γουστάρει– 
  Συμπτωματικό; Όπως και οι συνεχείς συμπτωματικές αναφορές για τα 
οικογενειακά προβλήματα; είπε μια φωνή αμφιβολίας μέσα της. 
  Ναι, φυσικά! Τι άλλο μπορούσαν να είναι; 
  Η Βασιλική αισθανόταν μπερδεμένη. 
  Συνέχισε την οδοιπορία της στο πλάι του δρόμου, σκεπτόμενη ότι ε-
τούτη ήταν μια απίστευτη κωλομέρα. Πρώτα, είχε μάθει στις εφημερί-
δες ότι ο Λούσιος είχε φυλακίσει τον Ανδρόνικο. Μετά, είχαν τύχει ε-
κείνες οι αηδίες με τα οικογενειακά προβλήματα· τελείως γελοία! –είχε 
δει ακόμα και μια αφίσα που διαφήμιζε μια θεατρική παράσταση με 
τίτλο Οικογενειακά Προβλήματα. Μετά, είχε παρουσιαστεί αυτός ο μα-
λάκας με το δίκυκλο. Μετά, κάποιο γαμημένο καθίκι είχε σαμποτάρει 
το όχημά της έξω απ’τη Χρυσάνθια Κλινική! Και τώρα, ο μαλάκας με το 
δίκυκλο ξανάχε παρουσιαστεί! Ήταν σαν το σύμπαν να συνωμοτούσε 
εναντίον της. Και όφειλε να ομολογήσει ότι, ως ένα βαθμό, την τρόμα-
ζε, γιατί δεν μπορούσε να διακρίνει ακριβώς ποια απ’αυτά τα γεγονό-
τα ήταν συμπτωματικά και ποια επιτηδευμένα. Το σαμποτάζ του οχή-
ματός της ήταν σίγουρα επιτηδευμένο· δεν μπορούσε να είναι κάτι άλ-
λο. Η εμφάνιση, όμως, του τύπου με το δίκυκλο; 



166  |  ΚΩΣΤΑΣ ΒΟΥΛΑΖΕΡΗΣ 

 

 

  Σταμάτα, Βασιλική, σταμάτα! πρόσταξε τον εαυτό της. Έβγαλε το κα-
πέλο της και έτριψε το μέτωπό της. Δε θα βγάλεις άκρη έτσι. Ταλαιπω-
ρείς μονάχα το μυαλό σου. Προχώρα και μη σκέφτεσαι. 
  Λίγο παρακάτω, συνάντησε μια σπασμένη ενεργειακή φιάλη στο πλάι 
του δρόμου. 
  Μια ενεργειακή φιάλη που θα μπορούσε νάναι η δική της: αυτή που 
της είχαν κλέψει. 
  Γρυλίζοντας, την κλότσησε παραπέρα. Αηδίες! σκέφτηκε, συνεχίζο-
ντας το δρόμο της με πιο γρήγορο και έντονο βάδισμα. Σιγά μη σου πέ-
ταξαν τη δική σου φιάλη μπροστά σου! Γιατί σκέφτεσαι αυτές τις ανόη-
τες μαλακίες; 
 
 
 
Όταν συνήλθε και τα βλέφαρά του άνοιξαν, το μόνο που μπορούσε να 
δει ήταν σκοτάδι· και, για λίγο, φοβήθηκε ότι, ίσως, είχε τυφλωθεί. Δεν 
ήταν τυφλός, όμως, γιατί, γυρίζοντας το κεφάλι του προς μια συγκε-
κριμένη κατεύθυνση, διέκρινε φως. Ένα τετράγωνο άνοιγμα, και τίπο-
τα περισσότερο· αλλά ήταν φως. Από ενεργειακή λάμπα. 
  Το πάτωμα ήταν κρύο από κάτω του. Αισθανόταν τις πέτρες επάνω 
στο πετσί του– Άγγιξε το σώμα του και διαπίστωσε πως ήταν γυμνός. 
Δε φορούσε το παραμικρό ρούχο επάνω του. 
  Είμαι νεκρός; Αυτός είναι ο κόσμος των νεκρών; 
  Οι ανόητες σκέψεις ενός μουδιασμένου μυαλού. Φυσικά και δεν ήταν 
νεκρός. Αφού ανέπνεε, και αφού μπορούσε να κινηθεί, και αφού κρύ-
ωνε, και αφού ένιωθε τις πέτρες από κάτω του, εξακολουθούσε νάναι 
ανάμεσα στους ζωντανούς. 
  Ο Ανδρόνικος ανασηκώθηκε, για να δοκιμάσει τις δυνάμεις του. Πά-
τησε στις γυμνές του πατούσες και έμεινε για λίγο εκεί, με τα γόνατά 
του λυγισμένα, αβέβαιος αν έπρεπε να ορθωθεί περισσότερο μέσα στο 
σκοτάδι. Ύψωσε τα χέρια του, να δει αν μπορούσε ν’αγγίξει το ταβάνι. 
Δεν μπορούσε. Ήταν, επομένως, ασφαλές να σταθεί όρθιος, και στά-
θηκε, παίρνοντας μια βαθιά ανάσα. 
  Είμαι σε κάποιου είδους κελί. Ο Λούσιος με πέταξε σ’ένα σκοτεινό, κρύο 
κελί. Ο ίδιος μου ο αδελφός. Πρέπει να έχει τρελαθεί τελείως. Πρέπει να 
έχει χάσει το μυαλό του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  167 

 

 

  Και η Άνμα’ταρ; Πού ήταν η μάγισσα; Ήταν κι αυτή φυλακισμένη; Ή 
την είχαν σκοτώσει; 
  Ο Ανδρόνικος φώναξε τ’όνομά της, μα δεν πήρε απάντηση, πέραν 
απ’την ηχώ της φωνής του. 
  «Άνμα;» 
  —Άνμααααα… Άνμαααα… Άνμααα… Άνμαα… Άνμα… Αν… 
  «Άνμα!» 
  —Άνμααααα… Άνμαααα… Άνμααα… Άνμαα… Άνμα… Αν… 
  Δεν ήταν εδώ. Αν ήταν, θα του απαντούσε. Επομένως, την είχαν σκο-
τώσει· ή την κρατούσαν φυλακισμένη σ’άλλο μέρος– 
  Αναπάντεχα, μια φιγούρα: ο Ανδρόνικος την είδε να περνά φευγαλέα 
από το άνοιγμα του φωτός. 
  «Ποιος είν’εκεί;» φώναξε. 
  Καμια απάντηση. 
  «Άνμα; Εσύ είσαι;» 
  Η σκοτεινή μορφή ξαναπαρουσιάστηκε, αλλά πιο φευγαλέα από πριν: 
φάνηκε σαν πίσω από κάποια γωνία. 
  Το άνοιγμα δεν ήταν πλάι στον Ανδρόνικο· έμοιαζε νάναι περίπου 
τέσσερα με πέντε μέτρα απόσταση, αν μπορούσε να υπολογίσει σωστά 
μέσα σε τούτο το σκοτάδι. Βημάτισε, όμως, αποφασιστικά προς αυτό, 
ελπίζοντας να προλάβει τη σκοτεινή φιγούρα, όποια κι αν ήταν. 
  Έκανε μερικά βήματα, και μετά– 
  –κενό. 
  «ΑΑΑΑΑΑΑ!» κραύγασε, πέφτοντας. 
  Και γλίστρησε πάνω σε κάτι που δεν μπορεί να ήταν παρά κάποιο 
επικλινές επίπεδο. 
  Ήταν ανίκανος να σταματήσει την πτώση του. 
  Βούτηξε μέσα σε νερό –ή, τουλάχιστον, ήλπιζε να ήταν νερό. Πάντως, 
σίγουρα ήταν παγωμένο, και ακόμα μια κραυγή βγήκε από μέσα του, 
καθώς το κρύο διαπέρασε το γυμνό του σώμα. 
  Μέσα στο υγρό, κατάλαβε αμέσως ότι δεν ήταν μόνος. Κάποιου εί-
δους πλάσματα –ψάρια; ερπετά;– κινούνταν, και σέρνονταν επάνω 
στο δέρμα του. 
  Ο Ανδρόνικος τινάχτηκε, ουρλιάζοντας· πιάστηκε απ’το επικλινές ε-
πίπεδο, προσπάθησε να σκαρφαλώσει, γλίστρησε (ήταν τόσο καταρα-
μένα γλιστερό!) προς τα κάτω, ξαναπροσπάθησε να σκαρφαλώσει, 



168  |  ΚΩΣΤΑΣ ΒΟΥΛΑΖΕΡΗΣ 

 

 

πιέζοντας τρεμάμενα δάχτυλα χεριών και ποδιών πάνω στις πέτρες– 
Έπρεπε ν’ανεβεί! έπρεπε ν’ανεβεί! ν’ανεβεί! ν’ανεβεί! 
  Και παντού ήταν σκοτάδι· δεν έβλεπε τίποτα, το παραμικρό. 
  Τρίζοντας τα δόντια, σκαρφάλωσε, σκαρφάλωσε, σκαρφάλωσε… και 
έφτασε σε στέρεο έδαφος, όπου και έμεινε ακίνητος για κάμποση ώρα, 
λαχανιασμένος, εξουθενωμένος, τρέμοντας από το ψύχος κι από τον 
τρόμο. 
  Το φως στο άνοιγμα ήταν επίτηδες αναμμένο, συνειδητοποίησε, κα-
θώς συνερχόταν κάπως: ήταν αναμμένο για να τον τραβήξει προς ε-
κείνη την κατεύθυνση και να τον κάνει να πέσει στο λάκκο με το νερό 
και μ’αυτά τα… τα πλάσμα, ό,τι κι αν ήταν. 
  Πού βρίσκομαι; Δεν μπορεί να βρίσκομαι στο παλάτι της Απαστρά-
πτουσας. Δεν υπάρχουν τέτοια πράγματα στο παλάτι μου. Πρέπει να 
μ’έχουν μεταφέρει σε κάποιο άλλο μέρος. 
  «Λούσιε!» βρήκε τη δύναμη να φωνάξει. «Λούσιε! ΛΟΥΣΙΕ! ΛΟΥΣΙΕΕΕ-
ΕΕΕΕ!» 
  Αλλά ξανά μονάχα η ηχώ τού απάντησε. 
  Το φως στο άνοιγμα έσβησε. 
 
 
 
Ο διοικητής της φρουράς τον κοίταξε με δυσπιστία. «Είσαι σίγουρος;» 
τον ρώτησε. «Μόλις βγήκες απ’το νοσοκομείο.» 
  «Μάλιστα,» αποκρίθηκε ο Αυγερινός. «Είμαι σίγουρος. Θα ήθελα να 
αναλάβω τα καθήκοντά μου στο παλάτι, το συντομότερο δυνατό, κύ-
ριε Διοικητά.» Ήταν ντυμένος με τη στολή του τώρα, και είχε επάνω 
του όλα του τα όπλα. Το τραύμα στο πρόσωπό του το αισθανόταν πο-
λύ έντονα, μα, κατά έναν παράδοξο τρόπο, αυτό δεν τον ενοχλούσε· 
ήταν σαν να του θύμιζε ποιος ήταν, πώς είχε χάσει το δρόμο του, και τι 
έπρεπε να κάνει. Ο Κύριος του Γαλανού Φωτός είναι ο Κύριός μου… 
  Ο διοικητής της φρουράς του παλατιού εξακολουθούσε να τον κοιτά-
ζει με δυσπιστία, καθώς στεκόταν πίσω απ’το γραφείο του. Τα φου-
ντωτά, γκρίζα φρύδια του ήταν σουφρωμένα. «Εντάξει,» αποκρίθηκε, 
«θα αναλάβεις και πάλι τα καθήκοντά σου, Αυγερινέ. Αλλά από αύριο. 
Ξεκουράσου σήμερα· πήγαινε στην οικογένειά σου. Δεν υπάρχει καμία 
βιασύνη, και το χτύπημα που δέχτηκες δεν είναι μικρό.» 
  «Άλλοι χτυπήθηκαν χειρότερα, απ’ό,τι μου είπαν…» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  169 

 

 

  «Ναι, αυτό είναι αλήθεια,» παραδέχτηκε ο διοικητής. «Ωστόσο, κι εσύ 
χρειάζεσαι ανάπαυση. Και δεν πρόκειται να επιτρέψω να κάνεις βάρ-
δια απόψε.» 
  Ο Αυγερινός χαιρέτισε στρατιωτικά. «Μάλιστα, κύριε Διοικητά.» 
  «Μπορείς να πηγαίνεις.» 
  Ο Αυγερινός έκανε να φύγει, αλλά, όταν είχε πιάσει το πόμολο της 
πόρτας, ρώτησε: «Ο Πρίγκιπας Ανδρόνικος έχει φυλακιστεί, κύριε Δι-
οικητά;» 
  «Ασφαλώς.» 
  «Στο παλάτι;» 
  «Ναι. Ο Πρίγκιπας Λούσιος θέλει να τον έχει κοντά του. Γιατί ρωτάς, 
Αυγερινέ;» 
  «Από ενδιαφέρον, κύριε Διοικητά. Πιστεύετε ότι υπάρχει πιθανότητα 
να δραπετεύσει;» 
  «Δε νομίζω ότι χρειάζεται ν’ανησυχούμε γι’αυτό, Αυγερινέ.» 
  Ο Αυγερινός έφυγε απ’το γραφείο του διοικητή της φρουράς του πα-
λατιού. 
 
 
 
Βράδιαζε, και ο Λούσιος ήταν στην αίθουσα του θρόνου, μαζί με την 
παρέα αρκετών έμπιστων ανθρώπων του, όταν η Βασίλισσα Γλυκάνθη 
αποφάσισε να κάνει την εμφάνισή της. Όλων τα κεφάλια στράφηκαν 
στο μέρος της και την ατένισαν με περιέργεια –και, πιθανώς, καχυπο-
ψία–, καθώς δεν ήταν συνηθισμένο για εκείνη να έρχεται συχνά στην 
αίθουσα του θρόνου πλέον· τον περισσότερό της καιρό τον περνούσε 
κοντά στον άρρωστο σύζυγό της. Επί του παρόντος, το βλέμμα της δεν 
πήγε σε κανέναν από τους υπόλοιπους· εστιάστηκε κατευθείαν στον 
Λούσιο, και τα μάτια του Πρίγκιπα κοίταξαν τα δικά της. 
  Τα μάτια της μοιάζουν με του Ανδρόνικου… σκέφτηκε εκείνος, κι ένι-
ωσε ένα κύμα απέχθειας να διαπερνά, σαν λόγχη, την ψυχή του. Και 
είμαι βέβαιος πως έρχεται εδώ γι’αυτόν· για να μου μιλήσει γι’αυτόν. 
  Η Βασίλισσα δεν πλησίασε περισσότερο· κράτησε την απόστασή της 
από τον περίγυρο του γιου της, αλλά εξακολούθησε να τον κοιτάζει 
επίμονα, περιμένοντας εκείνος να έρθει κοντά της. 
  Ο Λούσιος παρατήρησε ότι οι άνθρωποι γύρω του είχαν αρχίσει να 
μουρμουρίζουν αναμεταξύ τους· ορισμένοι, δε, φανέρωναν εκνευρι-



170  |  ΚΩΣΤΑΣ ΒΟΥΛΑΖΕΡΗΣ 

 

 

σμό. Κανείς τους δεν πολυσυμπαθούσε τη μητέρα του, καθώς όλοι την 
έβλεπαν ως απειλή· όχι άμεση απειλή, βέβαια, αλλά εν δυνάμει. Επειδή 
εκείνη δεν ήταν μέρος του σχεδίου τους, δεν γνώριζε για το σχέδιό 
τους, και δεν πίστευε στον ίδιο θεό. 
  «Τι θέλει εδώ;» ψιθύρισε η Δομινίκη στ’αφτί του Λούσιου. Εκείνος 
μπορούσε να μυρίσει το κρασί στην αναπνοή της. 
  Απομακρύνθηκε απ’τη σύζυγό του και πλησίασε τη μητέρα του, στην 
άλλη μεριά της αίθουσας. 
  «Μου υποσχέθηκες ότι θα μπορούσα να δω τον Ανδρόνικο,» του είπε 
η Βασίλισσα, χωρίς ούτε καν να τον καλησπερίσει, χωρίς ούτε καν να 
τον ρωτήσει πώς ήταν. Ανέκαθεν νοιαζόταν για μένα λιγότερο απ’ό,τι 
για τον Ανδρόνικο. Εγώ, όμως, είμαι αυτός που τώρα σώζει το βασίλειο, 
ακόμα κι αν δεν το γνωρίζει. 
  «Και θα τον δεις, όταν έχει συνέλθει–» 
  «Θες να πεις ότι δεν έχει συνέλθει ακόμα, Λούσιε;» 
  «Το ναρκωτικό ήταν ισχυρό. Αλλά δε χρειάζεται ν’ανησυχείς, μητέρα· 
δεν μπορεί να του προκαλέσει κανένα κακό. Απλώς κοιμάται.» 
  «Τότε, θέλω να τον δω να κοιμάται,» επέμεινε η Βασίλισσα Γλυκάνθη. 
  «Μητέρα, μην είσαι υπερβολική. Θα τον δεις τον Ανδρόνικο, όταν εί-
ναι καιρός–» 
  «Γιατί μου τον κρύβεις; Τι του έχεις κάνει;» 
  «Τίποτα απολύτως. Εκείνος είναι που τραυμάτισε και σκότωσε τό-
σους φρουρούς. Εμείς δεν του κάναμε τίποτα απολύτως.» 
  «Γιατί, τότε, μου τον κρύβεις;» ξαναρώτησε η Γλυκάνθη. 
  «Δε σου τον κρύβω, μητέρα. Θα τον δεις όταν έρθει η ώρα–» 
  «Το πρωί! Θέλω να τον δω το πρωί.» 
  Ο Λούσιος ένευσε. «Εντάξει, θα–» 
  «Το πρωί θα τον δω. Υποσχέσου το. Μη δοκιμάζεις άλλο την υπομονή 
μου, Λούσιε.» 
  «Το πρωί θα τον δεις.» 
  «Το υπόσχεσαι;» 
  «Το υπόσχομαι.» 
  «Θα περιμένω, λοιπόν. Δε θα ξανάρθω. Αύριο, μόλις ξημερώσει, θα 
στείλεις έναν φρουρό, για να με οδηγήσει στον γιο μου,» είπε η Βασί-
λισσα Γλυκάνθη, και, στρεφόμενη, έφυγε απ’την αίθουσα του θρόνου. 
  «Τι ήθελε;» ψιθύρισε η Δομινίκη στον Λούσιο, όταν εκείνος επέστρε-
ψε κοντά της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  171 

 

 

  «Εσύ τι λες να ήθελε;» 
  «Να δει τον αδελφό σου;» 
  «Φυσικά.» 
  «Τι της είπες;» 
  «Ότι δεν μπορεί να τον δει ακόμα.» 
  «Ωραία.» Η Δομινίκη ήπιε μια γουλιά κρασί απ’την κούπα της. 
  «Θα τον δει, όμως, το πρωί.» 
  Η ικανοποιημένη όψη έσβησε απ’το πρόσωπό της. «Όχι,» είπε. 
  «Δε γίνεται αλλιώς. Το πρωί είπε πως θα περιμένει να της στείλω έ-
ναν φρουρό, για να την οδηγήσει στον Ανδρόνικο.» 
  «Δε θα της τον στείλεις.» 
  «Θα τον στείλω. Γιατί, αν δεν τον στείλω, θ’αρχίσει να ψάχνει από μό-
νη της· είμαι σίγουρος.» 
  Τα μάτια της Δομινίκης στένεψαν, οργισμένα. «Ο Ανδρόνικος είναι 
στα Σκοτεινά Κελιά!» του θύμισε με χαμηλωμένη φωνή. «Πώς θα την 
πας εκεί; Δεν ξέρει καν για την ύπαρξή τους!» 
  «Θα τον φέρω αλλού, θα τον ναρκώσω, και θα τον δει.» 
 
 
 
Ο Φαρνέλιος δεν κατάλαβε για πότε ήρθε το βράδυ, καθώς διάβαζε τα 
κείμενα που του έδινε ο Λαομάχος και τα έβρισκε ολοένα και πιο ενδι-
αφέρονταν. Παλιότερα, θα έλεγε ότι αυτό το ενδιαφέρον ήταν μονάχα 
ακαδημαϊκό –εξάλλου, μιλούσαν για μια θρησκεία εξαφανισμένη πλέον 
από την Απολλώνια–, μα σήμερα όχι. Σήμερα, το ενδιαφέρον του δεν 
ήταν καθόλου, μα καθόλου, ακαδημαϊκό, γιατί, σύμφωνα μ’όλες τις 
ενδείξεις, η θρησκεία του Μαύρου Νάρζουλ είχε αναζωπυρωθεί και 
προσπαθούσε να πάρει τον έλεγχο της Απολλώνιας, χρησιμοποιώντας 
τον τρόμο, το ψέμα, και την παραφροσύνη ως τα βασικά της όπλα. 
  «Κανείς δε θα το πίστευε,» είπε ο Φαρνέλιος, σε κάποια στιγμή. «Κα-
νείς δε θα το πίστευε αυτό.» 
  «Ναι,» συμφώνησε ο Λαομάχος, νεύοντας. «Ούτε καν εγώ. Για να είμαι 
ειλικρινής, ακόμα και τώρα δε θα το πίστευα, αν δεν το είχα δει με τα 
ίδια μου τα μάτια.» 
  Και μετά, είχε δώσει στον Φαρνέλιο ένα άλλο βιβλίο, το οποίο ήταν 
γραμμένο από κάποιον αρχαίο ιερέα του Μαύρου Νάρζουλ, νεκρό πλέ-
ον, εδώ και αιώνες. 



172  |  ΚΩΣΤΑΣ ΒΟΥΛΑΖΕΡΗΣ 

 

 

  «Πού το βρήκες αυτό, Λαομάχε;» 
  «Στα παλιά βιβλιοπωλεία της Απαστράπτουσας μπορείς να βρεις οτι-
δήποτε, φίλε μου.» 
  Αργότερα, ο Φαρνέλιος ρώτησε: «Οι ακόλουθοι του Μαύρου Νάρζουλ 
έχουν αντιληφτεί ότι τους ψαχουλεύεις;» 
  «Δεν είμαι σίγουρος. Ίσως. Πάντως, το βέβαιο είναι ότι δεν προσπα-
θούν πλέον να μου προκαλέσουν σύγχυση, ούτε με τους πράκτορές 
τους ούτε με τα μάγια τους.» 
  «Δε θα το κατάφερναν τόσο εύκολα τώρα,» είπε ο Φαρνέλιος. «Οι 
ψευδαισθήσεις λειτουργούν καλύτερα στον ανυποψίαστο νου: στον 
νου που δεν θέλει –δεν μπορεί– να πειστεί ακόμα ότι όλα όσα συμβαί-
νουν γύρω του είναι ψεύτικα. Για να σε επηρεάσουν εσένα, Λαομάχε, 
έχω την υποψία ότι θα έπρεπε τώρα να χρησιμοποιήσουν μία από τις 
άλλες τους μεθόδους που περιγράφονται σε τούτα τα βιβλία.» 
  «Ναι. Αλλά δε νομίζω ότι θα το τολμήσουν.» 
  «Να προσέχεις, όμως. Το φίδι δαγκώνει απρόσμενα και δυνατά, όταν 
θεωρήσει ότι απειλείται.» 
  «Δεν μπορώ να τους απειλήσω. Όχι ακόμα,» είπε ο Λαομάχος. «Κανείς 
δε θα με πιστέψει. Αν δημοσιοποιήσω τις υποψίες μου, θα με βγάλουν 
τρελό.» 
  «Πράγματι,» συμφώνησε ο Φαρνέλιος. «Γι’αυτό πρέπει να πολεμή-
σουμε τη φωτιά με τη φωτιά.» 
  Και συνέχισε να διαβάζει τα απόκρυφα κείμενα που είχε παρουσιάσει 
ο Λαομάχος εμπρός του. Κι όσο τα διάβαζε, τόσο αισθανόταν έναν δυ-
νατό τρόμο να τον καταλαμβάνει, γιατί αντιλαμβανόταν πόσο άσχημα 
μπορούσαν να γίνουν τα πράγματα για την Απολλώνια. Ή, μάλλον, ί-
σως ήδη να ήταν πολύ, πολύ άσχημα… 
  Ή ίσως αυτά τα κείμενα να είναι μία ακόμα μέθοδος των ακόλουθων 
του Μαύρου Νάρζουλ για να επηρεάζουν το νου και να προκαλούν φόβο 
και παράνοια, συλλογίστηκε ο Φαρνέλιος. Ίσως να πέφτω θύμα μιας 
παγίδας, δίχως να το καταλαβαίνω. 
  Ωστόσο, δεν μπορούσε να σταματήσει να διαβάζει. Το ενδιαφέρον 
του είχε κεντριστεί. Ήθελε να μάθει όσο το δυνατόν περισσότερα για 
τον σκιερό εχθρό που τους απειλούσε όλους. 
  Τον ερχομό του βραδιού τον κατάλαβε απ’το χτύπημα στην πόρτα 
του γραφείου, κι απ’τη φωνή του Θελλέδη: 
  «Κύριε Φαρνέλιε; Είστε μέσα;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  173 

 

 

  Ο Φαρνέλιος έβγαλε τα γυαλιά του και έτριψε τα μάτια του. «Ναι, 
Θελλέδη. Τι είναι;» 
  «Να περάσω;» 
  Ο Φαρνέλιος κοίταξε ερωτηματικά τον Λαομάχο, ο οποίος κατένευσε. 
«Ναι, Θελλέδη, έλα.» 
  Η πόρτα άνοιξε, και ο γαλανόδερμος επαναστάτης παρουσιάστηκε 
στο κατώφλι. «Με συγχωρείτε για την ενόχληση· νυχτώνει, όμως, κύ-
ριε Φαρνέλιε. Ίσως θα έπρεπε να επιστρέψουμε. Αν μη τι άλλο, για να 
μην ανησυχήσουμε τους υπόλοιπους.» 
  «Έχεις δίκιο,» παραδέχτηκε ο Φαρνέλιος· «καλύτερα να πηγαίνουμε.» 
Και προς τον Λαομάχο: «Θα ξαναπεράσω, φίλε μου. Στο μεταξύ, να εί-
σαι προσεκτικός.» 
  «Θα προσέχω, Φαρνέλιε. Εσύ πού θα πας τώρα;» 
  «Σε κάποιους φίλους, εκτός πόλης. Θα μπορούσα να δανειστώ μερικά 
από τούτα τα βιβλία;» 
  «Ναι.» 
  Ο Φαρνέλιος πήρε τα βιβλία που ήθελε και βγήκε απ’το γραφείο, μαζί 
με τον Λαομάχο. 
  Στο καθιστικό, τους περίμεναν η Σαρφάλλη και η Άτια. 
  «Αδελφή, λυπάμαι που δεν μπορώ να μείνω περισσότερο,» είπε ο 
Φαρνέλιος. «Θα ξανάρθω, όμως.» 
  «Να ξανάρθεις,» αποκρίθηκε εκείνη. «Αλλά, σε παρακαλώ, Φαρνέλιε, 
μην αρχίσεις κι εσύ να ψάχνεις τις ανοησίες που ψάχνει ο Λαομάχος. 
Δε θα σε οδηγήσουν πουθενά· και ίσως να υπάρχει κίνδυνος–» 
  «Ο κίνδυνος είναι μεγαλύτερος όταν δεν γνωρίζουμε τίποτα, όχι όταν 
γνωρίζουμε,» παρενέβη ο Λαομάχος. 
  Η σύζυγός του του έριξε ένα βλέμμα που φανέρωνε ανάμικτο θυμό 
και ανησυχία για εκείνον. «Είσαι γιατρός,» του θύμισε. «Δεν είναι αυτή 
η δουλειά σου.» 
  Ο Φαρνέλιος καθάρισε το λαιμό του. «Λοιπόν,» είπε, διακόπτοντάς 
τους. «Να σας αφήνουμε εμείς.» Πλησίασε την Άτια και φίλησε τα μά-
γουλα και το μέτωπό της. «Να είσαι καλά, αδελφή.» Ύστερα, στράφη-
κε στον Λαομάχο και αντάλλαξε μια χειραψία μαζί του. «Δεν έχουν χα-
θεί όλα,» τον διαβεβαίωσε. «Θ’αγωνιστούμε. Και όπως σου είπα: νάχεις 
το νου σου.» 
  Εκείνος ένευσε, και ξεπροβόδισε τον Φαρνέλιο και τους δύο γαλανό-
δερμους συντρόφους του. 



174  |  ΚΩΣΤΑΣ ΒΟΥΛΑΖΕΡΗΣ 

 

 

  Οι τρεις επαναστάτες μπήκαν στον ανελκυστήρα κι άρχισαν να κατε-
βαίνουν. 
  «Η γυναίκα του σας κρυφάκουγε,» είπε η Σαρφάλλη στον Φαρνέλιο. 
  «Πώς το ξέρεις;» 
  «Πλησίαζε, συχνά-πυκνά, την πόρτα όπου είχατε μπει. Την παρατή-
ρησα, γιατί οι κινήσεις της μου φάνηκαν περίεργες μέσα στο σπίτι.» 
  Η Άτια ανησυχεί, σκέφτηκε ο Φαρνέλιος· αυτό είναι όλο. Δεν μπορού-
σε να πιστέψει ότι η αδελφή του ήταν κατάσκοπος του Λούσιου ή των 
ακόλουθων του Μαύρου Νάρζουλ. Θα ήταν εξωφρενικό. 
  «Και δεν ήμασταν μόνοι στο σπίτι,» συνέχισε η Σαρφάλλη, καθώς ο 
ανελκυστήρας έφτανε στο ισόγειο και άνοιγαν την πόρτα, για να 
βγουν. 
  «Ποιος άλλος ήταν;» 
  «Ένας νεαρός. Τον είδα μέσα σ’ένα δωμάτιο, όταν είχα πάει στην 
τουαλέτα.» 
  «Ο γιος τους θα ήταν,» είπε ο Φαρνέλιος, και βγήκαν απ’την πολυκα-
τοικία, βαδίζοντας στους νυχτερινούς δρόμους της Απαστράπτουσας. 
«Μπορείς να μου τον περιγράψεις;» 
  Η Σαρφάλλη το έκανε. 
  «Ναι,» είπε ο Φαρνέλιος, «ο μικρός τους γιος.» Άναψε την πίπα του 
και φόρεσε το καπέλο του. 
  «Τι θα κάνουμε τώρα, κύριε Φαρνέλιε;» ρώτησε ο Θελλέδης. «Υποθέ-
τω, δεν μπορούμε να σώσουμε τον Πρίγκιπα Ανδρόνικο απόψε.» 
  «Ναι, κι εγώ το ίδιο υποθέτω, Θελλέδη. Και νομίζω πως το μόνο που 
μας μένει είναι να κάνουμε εκείνο που πρότεινες κι εσύ: να επιστρέ-
ψουμε στους υπόλοιπους, ώστε να μην ανησυχούν για εμάς. Και το 
πρωί… το πρωί, βλέπουμε. Ίσως θα έπρεπε, κατ’αρχήν, να πάμε κάπου 
άλλου, όλοι μας. Ή, μάλλον, ίσως θα έπρεπε να ξεκινήσουμε από τώ-
ρα…» 
  «Να πάμε άλλου;» απόρησε ο Θελλέδης. «Πού;» 
  «Σε κάποιο ασφαλέστερο μέρος. Γιατί εκεί, κοντά στον μεγάλο δρόμο, 
νότια της Απαστράπτουσας, πολύ πιθανόν να τραβήξουμε ανεπιθύμη-
τη προσοχή.» 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  175 

 

 

Τα οχήματα που διέσχιζαν το δρόμο δυτικά της Απαστράπτουσας δεν 
ήταν πολλά, και, όσο περνούσε η ώρα, ολοένα και λιγόστευαν. Η Βασι-
λική είχε κάνει σήμα σε μερικά να σταματήσουν και να την πάρουν, μα 
την είχαν αγνοήσει, την είχαν προσπεράσει, και είχαν χαθεί απ’τα μά-
τια της. Το απόγευμα περνούσε, και η νύχτα πλησίαζε. 
  Σε κάποιο σημείο του δρόμου, η Πριγκίπισσα συνάντησε ένα κάρο, το 
οποίο ξεπρόβαλε από έναν παράπλευρο χωματόδρομο και μπήκε στον 
κεντρικό. Το τραβούσε ένα μικρόσωμο αλλά γεροδεμένο άλογο, και 
στη θέση του οδηγού καθόταν ένας άντρας με κάπα και κουκούλα, για 
να προστατεύεται από το κρύο. Πλάι του, είχε μια λάμπα λαδιού, σβη-
στή, γιατί δεν του χρειαζόταν ακόμα· το τελευταίο φως του απογεύ-
ματος ήταν αρκετό για να βλέπει το δρόμο. Πίσω του, στην καρότσα, 
ήταν φορτωμένα κάποια πράγματα που η Βασιλική δεν μπορούσε να 
διακρίνει, καθώς τα σκέπαζε ένα χοντρό, καφετί ύφασμα. 
  Η εμφάνιση του αμαξά τη θορύβησε, αρχικά, γιατί –αν και παράλογα– 
φοβήθηκε ότι ίσως κι αυτός να ήταν μία από εκείνες τις παράξενες, 
ηλίθιες συμπτώσεις που της τύχαιναν όλη μέρα σήμερα, ή ίσως να ή-
ταν κανένας παλαβός, όπως τον τύπο με το δίκυκλο (τον οποίο, ευτυ-
χώς, δεν είχε ξαναδεί). 
  Ο αμαξάς έστρεψε το κουκουλωμένο του κεφάλι προς το μέρος της 
και την κοίταξε. Το πρόσωπό του ήταν τυλιγμένο στις σκιές. Δεν της 
μίλησε, και συνέχισε το δρόμο του. 
  Η Βασιλική αναστέναξε. Δεν ήταν συνηθισμένη στις πεζοπορίες, και 
είχε ήδη βαδίσει πολλά χιλιόμετρα. Δεν ήξερε πόσα ακριβώς, αλλά το 
σίγουρο ήταν ότι τα πόδια της την πονούσαν, και οι κοντές της μπότες 
τής χτυπούσαν τα δάχτυλα και τις φτέρνες, πληγιάζοντας το δέρμα 
της. Ούτε οι μπότες ήταν φτιαγμένες για πεζοπορίες, προφανώς· ήταν 
από τα υποδήματα που φοράς για να κάνεις μικρές αποστάσεις μέσα 
στην πόλη. 
  Ο άνεμος ήταν ψυχρός, και, όσο βράδιαζε, ψύχραινε ακόμα περισσό-
τερο. Η Βασιλική, μη υπολογίζοντας ότι το όχημά της θα χαλούσε, δεν 
είχε πάρει κάπα μαζί της· φορούσε τα ρούχα που φορούσε και το 
πρωί: δαντελωτό πουκάμισο, πέτσινο πανωφόρι, δερμάτινη φούστα, 
χοντρό καλσόν. Και ένα μικρό, γκρίζο καπέλο ήταν στο κεφάλι της. Αυ-
τά, όμως, δεν ήταν αρκετά για να την προστατέψουν, τη νύχτα, από 
τον Απολλώνιο χειμώνα. 



176  |  ΚΩΣΤΑΣ ΒΟΥΛΑΖΕΡΗΣ 

 

 

  Έπρεπε να επιστρέψει στην Απαστράπτουσα, όσο το δυνατόν γρηγο-
ρότερα. Μα, κανένας δε σταματούσε για να την πάρει στο όχημά του· 
και η ήδη λιγοστή κίνηση του δρόμου ολοένα και λιγόστευε με τον ερ-
χομό του βραδιού. 
  Ετούτος ο αμαξάς ίσως να ήταν η τελευταία της ευκαιρία για να φτά-
σει στην πόλη προτού τα πόδια της γεμίσουν πληγές και προτού αρπά-
ξει καμια πνευμονία. 
  Απ’την άλλη, όμως, ο άντρας με την κουκούλα τής έμοιαζε τρομαχτι-
κός μέσα στο ημίφως. Εξάλλου, δε θα μπορούσε να είναι ο τύπος με το 
δίκυκλο; Δεν είχε ποτέ δει το πρόσωπό του, για να μπορεί να τον ανα-
γνωρίσει. Και ίσως να ήταν αυτός που είχε σαμποτάρει το όχημά της. 
Ίσως να ήθελε τώρα να τη βάλει στην άμαξά του, για να την απαγάγει– 
  Μην είσαι ανόητη, Βασιλική! Αυτός ο άνθρωπος δεν μπορεί να είναι 
εκείνος που σαμπόταρε το όχημά σου. Δεν μπορεί να είναι εκείνος με το 
δίκυκλο. Κι επιπλέον, δεν ξέρεις ότι ο άντρας με το δίκυκλο ήταν που 
σαμπόταρε το όχημά σου! 
  Αλλά αν έκανε λάθος;… 
  Θα τον αφήσω να με παρασύρει στην παγίδα του; Να με απαγάγει, ή να 
με σκοτώσει; 
  Ίσως, τελικά, αυτό να ήταν που προσπαθούσαν να κάνουν εξαρχής: 
να την εξουθενώσουν και να την παγιδέψουν, ώστε εκείνη να μη μπο-
ρεί ν’αντισταθεί, να μη μπορεί να κάνει τίποτα για να τους ξεφύγει. 
Ίσως να φοβόνταν ότι είχε κάποιο όπλο επάνω της και θα το χρησιμο-
ποιούσε, αν ήταν ξεκούραστη. Και η αλήθεια ήταν ότι είχε ένα όπλο: 
είχε ένα μικρό πιστόλι (με έξι και μόνο σφαίρες) μέσα στην τσάντα 
που κρεμόταν απ’τον ώμο της. Και, μάλλον, θα το γνωρίζουν αυτό. Αν 
μ’έχουν παρακολουθήσει, θα το γνωρίζουν, και γι’αυτό θέλουν να με 
κουράσουν, προτού με απαγάγουν– 
  Αλλά, μα τους θεούς! πώς είναι δυνατόν να γνωρίζουν τι έχω μες στην 
τσάντα μου; Όχι, δεν μπορεί να το γνωρίζουν. Το υποθέτουν μονάχα, το 
υποθέτουν… 
  Η άμαξα την είχε προσπεράσει, πηγαίνοντας προς τη γενικότερη κα-
τεύθυνση της Απαστράπτουσας. 
  Η Βασιλική την έβλεπε να φεύγει, και δεν έκανε τίποτα, νιώθοντας 
παραλυμένη από την αβεβαιότητα, γέρνοντας, τη μια στιγμή, προς το 
Να φωνάξω στον αμαξά να σταματήσει και να με πάρει και, την άλλη 
στιγμή, προς το Άστον να φύγει καλύτερα, ποτέ δεν ξέρεις. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  177 

 

 

  Εξάλλου, ήταν η Πριγκίπισσα της Απολλώνιας –η μοναδική Πριγκί-
πισσα της Απολλώνιας– και ο καθένας μπορεί να ήθελε να τη χρησιμο-
ποιήσει για τους δικούς του σκοπούς, εξαιτίας του τίτλ– 
  Αν, όμως, τον αφήσω να φύγει, θα φτάσω ποτέ στην Απαστράπτουσα; 
  –Θα φτάσω! Δε μπορεί νάμαι μακριά ακόμα. 
  Ανόητη, ταλαιπωρείσαι άδικα, είπε μια φωνή μέσα της. Ο αμαξάς είναι 
μόνος του, και, κατά πάσα πιθανότητα, δεν είναι τίποτα παραπάνω από 
ένας άνθρωπος της υπαίθρου. 
  Δεν την άκουγε, όμως, αυτή τη φωνή. Ύστερα από όλα τα παράξενα 
περιστατικά σήμερα, προτίμησε να επιλέξει την ασφαλή οδό. 
  Και συνέχισε να βαδίζει, καθώς το σκοτάδι πύκνωνε γύρω της. 
  Τα φεγγάρια παρουσιάστηκαν στον ουρανό της Απολλώνιας: η φω-
τεινή Γλαυκή και η αχνή Αθώρητη, το σχήμα της οποίας ίσα που φαι-
νόταν, και η ακτινοβολία της δεν ήταν ικανή να φωτίσει τίποτα. 
  Από τα δεξιά της, η Βασιλική παρατήρησε φως μες στη νύχτα. Σταμά-
τησε, ξαφνιασμένη, γιατί, σίγουρα, δεν ήταν φως από ενεργειακή λά-
μπα, ούτε από δαυλό ή λάμπα λαδιού· ούτε φωτιά ήταν. Ήταν ένας 
ασυνήθιστος φωτισμός. 
  Με τα μάτια της διασταλμένα, η Πριγκίπισσα της Απολλώνιας είδε μια 
μεγάλη μορφή να τεντώνεται. Μια μορφή που γυάλιζε με μια γαλανό-
χρωμη ακτινοβολία, και είχε ένα μακρύ κέρατο στο μέτωπό της. 
  Από το μυαλό της Βασιλικής πέρασαν αυτά που της είχε πει η Βικτώ-
ρια, για τον άντρα με το κέρατο στο μέτωπο, και προς στιγμή παρέλυ-
σε· τα πόδια της ρίζωσαν στο έδαφος. Μετά, όμως, ήρθε στα συγκαλά 
της, και είδε το πλάσμα για αυτό που πραγματικά ήταν: ένα Απολλώ-
νιο Σερπετό, που οι γκρίζες φολίδες τους ήταν γνωστό ότι γυάλιζαν 
γαλανόχρωμα στις ακτίνες της Γλαυκής. 
  Η Βασιλική ανέπνευσε ελεύθερα· και, θυμωμένη με τον εαυτό της, 
άρπαξε το καπέλο της και το πέταξε κάτω. Ηλίθια! σκέφτηκε. Τι σκατά 
έχεις πάθει; 
  Στεκόμενη εκεί, στο πλάι του μεγάλου, εξοχικού δρόμου, άναψε ένα 
τσιγάρο και πήρε μια γερή τζούρα, ενώ αισθανόταν τον ψυχρό αέρα να 
παιχνιδίζει με τα μαλλιά της. 
  Το Σερπετό έστρεψε τα μάτια του προς το μέρος της. Την ατένισε, 
σιωπηλά. Ύστερα, άρχισε να την πλησιάζει με αργά βήματα των χο-
ντρών ποδιών του. 



178  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική περίμενε, νιώθοντας τους προηγούμενους φόβους της να 
λιώνουν, σαν ομίχλη. Το θηρίο δεν την τρόμαζε· ήταν κάτι υπαρκτό, 
που μπορούσε να το δει μπροστά της: δεν ήταν κάποια σκοτεινή υπο-
ψία που κατέτρωγε το μυαλό της. Επιπλέον, τα Σερπετά δεν επιτίθο-
νταν χωρίς λόγο: αυτό ήταν γνωστό· κι ακόμα και σήμερα, μια τέτοια 
παράξενη ημέρα, η Βασιλική ήταν απολύτως βέβαιη πως δεν κινδύνευε 
από το πλάσμα αντίκρυ της. 
  Ήταν φιλικό, και τη ζύγωνε σα να καταλάβαινε ότι η Πριγκίπισσα 
χρειαζόταν βοήθεια. 
  Η Βασιλική πέταξε το τσιγάρο της παραδίπλα και το πάτησε· τα πλη-
γιασμένα δάχτυλα του ποδιού της πόνεσαν, καθώς πιέστηκαν μες στη 
μπότα της. Ύψωσε το χέρι της προς το Σερπετό. 
  Εκείνο ήρθε, και η μουσούδα του άγγιξε την παλάμη της. Η γλώσσα 
του έγλειψε τα δάχτυλά της. Από το λαιμό του βγήκε ένα αργόσυρτο 
μουγκρητό. Κι έπειτα, το πλάσμα λύγισε τα μεγάλα του πόδια και γο-
νάτισε μπροστά στη Βασιλική, σκύβοντας το κεφάλι, προσκαλώντας 
τη να το καβαλήσει. 
  Σα να με αναγνωρίζει… Σα να με αναγνωρίζει ως Πριγκίπισσα της Α-
πολλώνιας… Τι παράξενο… 
  Αλλά δεν υπήρχε κανένας φόβος μέσα της. Κανένας φόβος ότι κι ε-
τούτη μπορεί να ήταν παγίδα. Σαν –κάπως– να ήξερε, βαθιά μέσα της, 
ότι κανείς δε θα μπορούσε να χρησιμοποιήσει ένα Σερπετό εναντίον 
της, για έναν τέτοιο δόλιο σκοπό. 
  Η Βασιλική το καβάλησε, και, καθώς εκείνο ορθωνόταν, κρατήθηκε 
απ’το κέρατό του, για να μην πέσει. 
  Η Πριγκίπισσα παρατήρησε ότι επάνω στο πλάσμα δεν υπήρχε ούτε 
λουρί ούτε ηνία. Επομένως, δεν πρέπει να ανήκε σε κανέναν· πρέπει να 
ήταν ένα από τα άγρια Σερπετά, που τριγύριζαν στην Απολλώνια. Και 
είχε έρθει για εκείνη… 
  «Στην Απαστράπτουσα,» του ψιθύρισε. «Στην Απαστράπτουσα.» 
  Και το Σερπετό άρχισε να βαδίζει προς την πρωτεύουσα του Βασιλεί-
ου της Απολλώνιας. 
  Η Βασιλική έσκυψε επάνω του και τύλιξε τα χέρια της γύρω απ’τον 
φαρδύ λαιμό του. Και, καθώς το πλάσμα προχωρούσε κι εκείνη λικνι-
ζόταν από το ήρεμο, σταθερό βάδισμά του, την πήρε ο ύπνος, άθελά 
της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  179 

 

 

  Ξύπνησε όταν αισθάνθηκε το Σερπετό να σταματά. Ανασηκώθηκε 
επάνω του και είδε ότι βρισκόταν κανένα χιλιόμετρο απόσταση από 
την Απαστράπτουσα, γιατί μπορούσε να δει από κοντά τα φώτα της 
και τα ψηλά οικοδομήματά της μέσα στη νύχτα. 
  «Πήγαινέ με μέσα,» είπε στο πλάσμα· μα εκείνο δεν κινήθηκε. 
  Μάλλον, εδώ τελειώνει η βόλτα μου, συμπέρανε η Βασιλική, και κατέ-
βηκε απ’τη ράχη του. 
  «Σ’ευχαριστώ,» του ψιθύρισε, και νόμισε ότι τα μάτια του Σερπετού 
γυάλισαν μ’ένα γαλανόχρωμο φως, όπως γυάλιζαν κι οι φολίδες του 
στις ακτίνες της Γλαυκής. 
  Η Βασιλική οδοιπόρησε πάλι προς την Απαστράπτουσα, και ανακά-
λυψε πως, τώρα που είχε ξεκουραστεί λίγο και τα πόδια της δεν ήταν 
τόσο ζεστά όσο πριν, την πονούσαν ακόμα περισσότερο, καθώς πιέζο-
νταν μέσα στις μπότες της. Δεν είμαι μακριά, όμως. Σύντομα, θα είμαι 
σπίτι… 
  Διάνυσε το χιλιόμετρο που τη χώριζε από την πρωτεύουσα και μπήκε 
στις φαρδιές οδούς της, όπου η κυκλοφορία ήταν πολύ περισσότερη, 
όχι όπως στον εξοχικό δρόμο. 
  Κατάφερε να βρει και να μισθώσει ένα επιβατηγό όχημα, και ο οδη-
γός την πήγε έξω απ’την πολυκατοικία της. Η Βασιλική τον πλήρωσε 
και βγήκε, παραπατώντας. Μπήκε στην πολυκατοικία, πήρε τον ανελ-
κυστήρα, και ανέβηκε στο διαμέρισμά της. Έβγαλε το κλειδί της και 
ξεκλείδωσε την εξώπορτα– 
  «Μα τους θεούς, Βασιλική! Πού ήσουν;» 
  Ο Άγγελος στεκόταν μέσα στο καθιστικό μ’ένα αναμμένο τσιγάρο στο 
χέρι. Το τασάκι επάνω στο τραπέζι ήταν γεμάτο με αποτσίγαρα και 
στάχτες. Το παράθυρο ήταν ανοιχτό, αφήνοντας τον κρύο αέρα να 
μπαίνει. Ο τηλεοπτικός πομπός ήταν ανοιχτός, επίσης· η Βασιλική πα-
ρατήρησε ότι έδειχνε εικόνες των αδελφών της. 
  «Μου είπες ότι θα ήσουν εδώ το απόγευμα, και τώρα είναι μεσάνυ-
χτα!» συνέχισε ο Άγγελος. 
  Εκείνη έκλεισε την πόρτα και βάδισε μες στο δωμάτιο. «Είχα πάει…. 
Χάλασε το όχημά μου, έξω απ’την πόλη… Είμαι πολύ κουρασμένη, Άγ-
γελε. Πολύ κουρασμένη. Θέλω μόνο να κάνω ένα μπάνιο και να κοιμη-
θώ…» Κάθισε στον καναπέ –ή, ίσως, σωριάστηκε εκεί. 
  «Πού είχες πάει έξω απ’την πόλη;» ρώτησε ο Άγγελος, καθίζοντας δί-
πλα της. 



180  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική έσκυψε και έβγαλε τις μπότες της, τη μία μετά την άλλη. 
Οι κάλτσες της ήταν σκισμένες και βαμμένες με αίμα. 
  «Μα τους θεούς, ήρθες περπατώντας; Από πόσο μακρ–;» 
  «Σου είπα, το όχημά μου χάλασε!» αποκρίθηκε απότομα η Βασιλική. 
«Το σαμπόταραν.» 
  «Το σαμπόταραν;»  
  «Θέλω να ξεκουραστώ· θα σου πω το πρωί.» 
  «Εντάξει,» είπε ο Άγγελος, «ξεκουράσου. Απλά… δεν… δεν καταλαβαί-
νω τι έγινε.» 
  Η Βασιλική σηκώθηκε απ’τον καναπέ και πήγε προς το μπάνιο. Αι-
σθανόταν το μυαλό της να παραδέρνει, και το σώμα της το ένιωθε σαν 
ερείπιο. Σήμερα, πραγματικά, έμοιαζε όλο το σύμπαν να είχε συνωμο-
τήσει εναντίον της… εκτός απ’αυτό το Σερπετό, που την είχε συναντή-
σει έξω απ’την πόλη. Αυτό το Σερπετό τής είχε φερθεί όπως ένας κα-
λός συγγενής. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  181 

 

 

 

13 
 
 
Ο Οδυσσέας στάθηκε επάνω στον χορταριασμένο λοφίσκο όπου είχε 
σταθεί και χτες το απόγευμα, και ατένισε τον καταυλισμό των νομά-
δων. 
  «Τίποτα δε φαίνεται νάχει αλλάξει,» παρατήρησε. Οι σκηνές ήταν πε-
ριτριγυρισμένες από τις σταματημένες άμαξες, και κοντά στις άμαξες 
στέκονταν οπλισμένοι φρουροί. Η σημαία των νομάδων –δύο δια-
σταυρωμένοι κυρτοί κυνόδοντες– κυμάτιζε στο ανάλαφρο αεράκι του 
πρωινού. «Ας τους πλησιάσουμε.» 
  «Θα βγάλουμε πάλι τις μπότες μας και θα σηκώσουμε τα χέρια;» ρώ-
τησε η Νελμίρα. 
  «Ασφαλώς. Καλύτερα να είμαστε επιφυλακτικοί μαζί τους· δεν τους 
ξέρουμε, ούτε εκείνοι μάς ξέρουν.» 
  Επομένως, ακολούθησαν το έθιμο που, ανάμεσα στους νομάδες της 
Σάρντλι, ονομαζόταν νάν’τριβ: έβγαλαν τις μπότες τους και, κρατώ-
ντας τες υψωμένες με το δεξί τους χέρι, άρχισαν να ζυγώνουν τον κα-
ταυλισμό, ενώ, συγχρόνως, είχαν και το αριστερό τους χέρι υψωμένο, 
δίχως να βαστούν τίποτα μ’αυτό. Τα όπλα τους, φυσικά, τα είχαν όλα 
θηκαρωμένα. Με το νάν’τριβ ήταν σαν να λένε: Ερχόμαστε κουρασμέ-
νοι από το δρόμο και όχι με εχθρικές διαθέσεις. 
  Οι φρουροί του καταυλισμού τούς είδαν, αλλά δε σήκωσαν τις βαλλί-
στρες τους. 
  Οι τρεις επαναστάτες έφτασαν κοντά, χωρίς κανείς να τους πειράξει. 
Ο Οδυσσέας κοίταξε τους νομάδες αντίκρυ του, και διαπίστωσε ότι, 
όπως το περίμενε, δεν είχαν βγει να τον συναντήσουν εκείνοι που τον 
είχαν συναντήσει και το απόγευμα· προφανώς, την πρωινή βάρδια την 
είχαν άλλοι. 
  Ο Οδυσσέας χαιρέτισε στη Γλώσσα της Σάρντλι, και πρόσθεσε, στη 
Συμπαντική: «Είμαστε ξένοι σε τούτα τα μέρη. Περάσαμε από δω και 
χτες.» 
  Μια ερυθρόδερμη γυναίκα αντιχαιρέτισε και είπε: «Γνωρίζουμε.» Ή-
ταν ντυμένη με δερμάτινο φόρεμα, και απ’τη μέση της κρεμόταν ένα 



182  |  ΚΩΣΤΑΣ ΒΟΥΛΑΖΕΡΗΣ 

 

 

κοντό, κυρτό ξίφος. Τα σκούρα-μπλε μαλλιά της ήταν δεμένα κότσο 
πίσω απ’το κεφάλι της. 
  «Θα θέλαμε να εμπορευτούμε μαζί σας.» 
  Η γυναίκα τον κοίταξε συνοφρυωμένη. 
  «Χρειαζόμαστε μια σχεδία,» εξήγησε ο Οδυσσέας, «για να περάσουμε 
τον ποταμό. Μπορείτε να μας δώσετε μία;» 
  «Σχεδία;» έκανε η γυναίκα. Μάλλον, δεν ήξερε αυτή τη λέξη στη Συ-
μπαντική. 
  «Σχεδία. Βάρκα. Πλοίο. Κάτι που επιπλέει στο νερό.» 
  Η γυναίκα ένευσε, καταλαβαίνοντας τώρα. «Έχουμε. Τι δίνεις;» 
  «Κομμάτια από σαλ’φάι. Δόντια, γλώσσες, κόκαλα.» 
  «Ναι. Θέλουμε.» 
  «Θα μας δείξεις τη σχεδία;» 
  Η γυναίκα στράφηκε σε δύο άντρες και τους μίλησε στη γλώσσα της· 
ο Οδυσσέας δεν μπορούσε να καταλάβει τι έλεγαν, όμως είδε τους δύο 
άντρες να φεύγουν και υπέθεσε ότι πήγαιναν να φέρουν τη σχεδία. 
  Όπως αποδείχτηκε, είχε δίκιο. Πράγματι, επιστρέφοντας, έσερναν 
μαζί τους μια αρκετά μεγάλη σχεδία. Οι νομάδες αναγκάστηκαν να πα-
ραμερίσουν τις άμαξες, για να την περάσουν ανάμεσά τους. 
  «Πώς σας φαίνεται;» ρώτησε ο Οδυσσέας τούς συντρόφους του. 
  «Δεν έχει πανί,» παρατήρησε η Νελμίρα. 
  «Οι νομάδες, μάλλον, δεν το χρειάζονται. Κάνουν τη δουλειά τους και 
με τα κουπιά.» 
  Η Νελμίρα ανασήκωσε τους ώμους. «Δε νομίζω ότι θα βρούμε τίποτα 
καλύτερο.» 
  Ο Ράθνης κατένευσε μόνο. «Δεν υπάρχει χρόνος για χάσιμο, Οδυσσέ-
α.» 
  Ο Οδυσσέας είπε στην ερυθρόδερμη νομάδα: «Θα την πάρουμε τη 
σχεδία.» Και, βγάζοντας έναν σάκο απ’τον ώμο του: «Εδώ είναι τα 
κομμάτια των σαλ’φάι.» 
  Η γυναίκα άνοιξε τον σάκο και κοίταξε στο εσωτερικό του. Ύστερα, 
ένευσε, του είπε «Περιμένεις», και έφυγε, περνώντας πίσω από τις ά-
μαξες και μπαίνοντας στον καταυλισμό. Οι υπόλοιποι φρουροί, φυσι-
κά, παρέμειναν στις θέσεις τους, κοιτάζοντας τους τρεις επαναστάτες 
με επιφύλαξη, παρότι είχαν πλησιάσει σύμφωνα με το νάν’τριβ. 
  Σε λίγο, η ερυθρόδερμη γυναίκα επέστρεψε, και είπε στον Οδυσσέα: 
«Εντάξει. Πάρετε σχεδία, πάρουμε σαλ’φάι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  183 

 

 

  «Σύμφωνοι,» αποκρίθηκε ο Οδυσσέας. 
  Η ερυθρόδερμη γυναίκα σήκωσε τον σάκο από κάτω, ενώ εκείνος κι 
οι δύο σύντροφοί του έπιασαν τη σχεδία κι άρχισαν να την τραβάνε 
από τα σχοινιά της, απομακρυνόμενοι από τον καταυλισμό των νομά-
δων. Το ψηλό χορτάρι τσακιζόταν κάτω από το βαρύ, ξύλινο κατα-
σκεύασμα. 
  Οι τρεις επαναστάτες μετέφεραν τη σχεδία, σιωπηλοί, προς τη λίμνη 
Κρούκ’φα, ενώ ο ήλιος σκαρφάλωνε ολοένα και ψηλότερα στον ουρα-
νό και τους έκανε να ιδρώνουν κάτω απ’τα ρούχα τους. Όταν έφτασαν 
στη λίμνη, έσπρωξαν τη σχεδία μέσα στο νερό και πήδησαν επάνω της, 
για να ξαποστάσουν. 
  «Μοιάζει αρκετά ασφαλής,» είπε η Νελμίρα. 
  «Δε νομίζω ότι θ’άντεχε σε ταραγμένο νερό,» παρατήρησε ο Ράθνης. 
  Η Νελμίρα τον αγνόησε, ακόμα οργισμένη από τη χτεσινή τους αντι-
δικία. 
  «Μάλλον,» είπε η Οδυσσέας, «δε θα χρειαστεί να διασχίσουμε ταραγ-
μένο νερό, Ράθνη.» Και πρόσθεσε: «Θα πάρω πρώτος τα κουπιά.» Έ-
βγαλε το πανωφόρι του και το πουκάμισό του, και κάθισε στη μέση 
της σχεδία. Έπιασε τα κουπιά και ξεκίνησε να κωπηλατεί, κατά μήκος 
της βόρειας όχθης της μεγάλης λίμνης. 
  Η κατεύθυνση προς την οποία πήγαινε γνώριζε –από τον χάρτη που 
είχε για τη διάσταση της Σάρντλι– ότι θα τον οδηγούσε στις εκβολές 
ενός ποταμού που ονομαζόταν Ραντ. Στις ανατολικές όχθες αυτού του 
ποταμού και στις όχθες της Κρούκ’φα ήταν χτισμένη η πόλη Ράντ’κα, 
όπου ζούσαν, κυρίως, ψαράδες, κτηνοτρόφοι, και κυνηγοί. Δεν ήταν 
από τα μέρη που ελέγχονταν στενά από τις δυνάμεις της Παντοκρά-
τειρας, μα δεν ήταν κι ένα μέρος τελείως ελεύθερο από τον έλεγχό της. 
Κοντά στη Ράντ’κα, μάλιστα, ο Οδυσσέας γνώριζε ότι υπήρχε μια 
στρατιωτική βάση των Παντοκρατορικών. 
  Ας ελπίσουμε ότι θα περάσουμε απαρατήρητοι, σκέφτηκε· και είπε 
στους συντρόφους του να κρύψουν τα όπλα τους, ενώ ο ίδιος έκρυψε 
τα δικά του. Σε περίπτωση, επομένως, που κάποιος κατασκόπευε τις 
όχθες με τηλεσκόπιο ή κιάλια, θα τους έβλεπε άοπλους, όχι οπλισμέ-
νους, και πιθανώς να τους περνούσε για ντόπιους. Εκτός από τον Ρά-
θνη. Το κατάλευκο δέρμα ήταν εξαιρετικά σπάνιο στη Σάρντλι. Όχι 
πως και το δικό μου είναι το πιο κοινό –οι πιο κοινοί Σάρντλιοι δερμα-
τικοί χρωματισμοί ήταν το χρυσό, το κόκκινο, και το μαύρο–, αλλά δεν 



184  |  ΚΩΣΤΑΣ ΒΟΥΛΑΖΕΡΗΣ 

 

 

είναι και τόσο σπάνιο. Πρότεινε, λοιπόν, στον Ράθνη να φορέσει ένα 
καπέλο που θα έκρυβε την όψη του στη σκιά, και του είπε, επίσης, να 
μη βγάλει τα ρούχα του. Εκείνος δεν έφερε αντίρρηση. 
  «Σε πόση ώρα θα είμαστε κοντά στη Ράντ’κα;» ρώτησε, βάζοντας το 
καπέλο. 
  «Δε νομίζω ότι θα είμαστε εκεί σήμερα,» αποκρίθηκε ο Οδυσσέας· 
«πρέπει να βρισκόμαστε αρκετά μακριά. Ωστόσο, καλύτερα να είσαι 
καλυμμένος από τώρα· ποτέ δεν ξέρεις ποιος μπορεί να μας κατασκο-
πεύσει από απόσταση, όσο κωπηλατούμε κοντά στις όχθες της 
Κρούκ’φα.» 
  Για τέσσερις ώρες ο Οδυσσέας συνέχισε να βρίσκεται στα κουπιά, 
προωθώντας τη σχεδία τους πάνω στα ήρεμα νερά της λίμνης και κά-
νοντας τα νούφαρα –εκεί όπου υπήρχαν– να παραμερίζουν. Τα ψάρια 
και τα υδρόβια πλάσματα απομακρύνονταν από το πέρασμα του με-
γάλου, ξύλινου κατασκευάσματος. Στις όχθες, οι τρεις επαναστάτες 
παρατήρησαν, μερικές φορές, σαλ’φάι να κινούνται ανάμεσα στα ψηλά 
χόρτα ή πίσω απ’τα σποραδικά δέντρα. Στα βαθιά νερά της λίμνης, 
κατά το μεσημέρι, ατένισαν μια βάρκα. 
  «Φαίνεται πως δεν είμαστε μόνοι,» σχολίασε η Νελμίρα. 
  «Κάποιος ψαράς πρέπει νάναι,» υπέθεσε ο Οδυσσέας. 
  Ο Ράθνης πήρε τα κιάλια του και κοίταξε. «Ναι, ψαράς είναι. Γιατί, 
όμως, βρίσκεται τόσο μακριά από τη Ράντ’κα;» 
  «Μπορεί να μην είναι από εκεί,» είπε ο Οδυσσέας· «υπάρχουν κι άλλοι 
οικισμοί και χωριά στις όχθες της λίμνης. Η Κρούκ’φα είναι μεγάλη. 
Εκατόν-εβδομήντα-πέντε χιλιόμετρα απ’τη Δύση ώς την Ανατολή, και 
ογδόντα-πέντε απ’το Βορρά ώς το Νότο.» 
  Και μετά, τους θύμισε ότι ήταν ώρα κάποιος από εκείνους να πάρει τη 
θέση του στα κουπιά. 
  «Θα τα πάρω εγώ,» είπε η Νελμίρα, και, καθώς ο Οδυσσέας σηκωνό-
ταν, κάθισε στη μέση της βάρκας και άρχισε να κωπηλατεί. 
  Ο Οδυσσέας και ο Ράθνης έβγαλαν να φάνε από τις προμήθειές τους. 
  Η Νελμίρα ασχολήθηκε άλλες τέσσερις ώρες με τα κουπιά και, μετά, 
τα πήρε ο Ράθνης. Κατά τη διάρκεια της κωπηλασίας του, είδαν ένα 
χωριό στις όχθες της Κρούκ’φα. Ορισμένοι απ’τους κατοίκους τούς 
παρατήρησαν και τους έδειξαν σε μερικούς άλλους, μα κανείς δεν τους 
χαιρέτησε, ούτε επιχείρησε να τους πλησιάσει. Κοντά στο χωριό, επά-
νω σε ξύλινα πλαίσια, δέρματα ήταν τεντωμένα· κι απ’την εμφάνισή 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  185 

 

 

τους, οι επαναστάτες έκριναν ότι δεν μπορεί παρά να ήταν δέρματα 
από σαλ’φάι. 
  Όταν άρχισε να βραδιάζει, σταμάτησαν τη σχεδία τους σε μια απ’τις 
όχθες της λίμνης και ετοιμάστηκαν να περάσουν τη νύχτα. Μέχρι στιγ-
μής, τα πράγματα είχαν πάει καλά, και όλοι τους ήλπιζαν να συνεχί-
σουν να πηγαίνουν έτσι. Μετά από την καταστροφή του αεροπλάνου 
τους, δε χρειάζονταν κι άλλα εμπόδια στο δρόμο τους. Ήδη έχουμε κα-
θυστερήσει, σκεφτόταν ο Οδυσσέας, και ο Ανδρόνικος έχει ανάγκη τη 
βοήθειά μας στην Απολλώνια. 
  Την επομένη, ξεκίνησαν να κωπηλατούν από την αυγή, και δύο ώρες 
μετά το μεσημέρι έφτασαν στις εκβολές του ποταμού Ραντ και κοντά 
στις αποβάθρες της πόλης Ράντ’κα. Η βάση των Παντοκρατορικών δεν 
φαινόταν από εδώ· ο Οδυσσέας ήξερε, όμως, ότι η λίμνη και ο ποταμός 
φαίνονταν από τη βάση. 
  Η Νελμίρα, που είχε τώρα τα κουπιά, οδήγησε τη σχεδία τους επάνω 
στον Ραντ και έξω από τη λίμνη Κρούκ’φα· κι εδώ, διαπίστωσε, η αντί-
σταση του νερού ήταν πολύ μεγαλύτερη, καθώς έπρεπε να κωπηλατεί 
ενάντια στο ρεύμα. 
  Ο Ράθνης πήρε τη θέση της μετά από κανένα μισάωρο, γιατί η βάρδια 
της στα κουπιά βρισκόταν προς το τέλος. Στο κεφάλι του είχε το πλα-
τύγυρο καπέλο του, για να κρύβει το πρόσωπό του στη σκιά, όπως τον 
είχε συμβουλέψει ο Οδυσσέας. 
  Όταν πέρασαν τέσσερις ώρες, και σηκώθηκε απ’τα κουπιά, είπε: 
«Μ’αυτό το ρυθμό θ’αργήσουμε να διασχίσουμε τούτο το ποτάμι. Είναι 
μακρύ, Οδυσσέα;» 
  Ο Οδυσσέας άνοιξε τον χάρτη του και τους έδειξε τον ποταμό Ραντ. 
«Εκατόν-σαράντα χιλιόμετρα, μέχρι να συναντήσουμε τον πολύ μεγα-
λύτερο ποταμό Ράντραμ· κι εκεί, το ρεύμα θα είναι μαζί μας.» 
  «Εκατόν-σαράντα χιλιόμετρα είναι πολλά,» είπε η Νελμίρα. «Θα φτύ-
σουμε αίμα ώσπου να τα διασχίσουμε.» 
  «Ναι,» συμφώνησε ο Οδυσσέας. «Έχεις, όμως, καμια καλύτερη ιδέα;» 
  Η αλήθεια ήταν πως δεν είχε, έτσι κούνησε το κεφάλι μονάχα. 
  Ο Οδυσσέας είπε: «Είναι νωρίς ακόμα· εγώ θα ξαναπιάσω τα κουπιά.» 
Και, πράγματι, ήταν νωρίς· δεν είχε αρχίσει να βραδιάζει. Σήμερα, έχο-
ντας ξεκινήσει απ’την αυγή, μπορούσαν να ταξιδέψουν περισσότερο. 
Χτες, που έπρεπε να διαπραγματευτούν με τους νομάδες κι έπειτα να 
τραβήξουν τη σχεδία ώς τη λίμνη, είχαν χάσει πολύ χρόνο. 



186  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας κάθισε στα κουπιά και κωπηλάτησε για δύο ώρες ακόμα, 
οπότε η Νελμίρα προσφέρθηκε να τον ξεκουράσει, καθώς έπεφτε η 
νύχτα. Εκείνος δεν αρνήθηκε, γιατί ήταν, όντως, κουρασμένος. Η Νελ-
μίρα κωπηλάτησε δύο ώρες και, μετά, ο Ράθνης άλλες δύο. Έτσι, ήρθαν 
τα μεσάνυχτα, και άραξαν τη σχεδία τους στις δυτικές όχθες του πο-
ταμού, για να διανυκτερεύσουν. 
 
 
 
Κατά τη διάρκεια του υπόλοιπου ταξιδιού τους επάνω στον ποταμό 
Ραντ, ακολούθησαν την εξής τακτική: Ξυπνούσαν με την αυγή· ο Ο-
δυσσέας καθόταν στα κουπιά για τέσσερις ώρες· η Νελμίρα έπαιρνε τη 
θέση του και κωπηλατούσε άλλες τέσσερις ώρες· ο Ράθνης έπιανε τα 
κουπιά και κινούσε τη σχεδία τους για τέσσερις ώρες ακόμα· μετά, ο 
Οδυσσέας κωπηλατούσε πάλι για δύο ώρες· η Νελμίρα για άλλες δύο· 
και, τέλος, ο Ράθνης, μέχρι τα μεσάνυχτα· οπότε, έβγαζαν το σκάφος 
τους στην όχθη και κοιμόνταν, φυλώντας σκοπιές εναλλάξ. 
  Μ’αυτό το ρυθμό, κατάφεραν να διασχίσουν τον ποταμό Ραντ σε 
τρεισήμισι μέρες, και το μεσημέρι της τέταρτης, ενώ η Νελμίρα δεν είχε 
ακόμα σηκωθεί από τα κουπιά, βρέθηκαν στον ποταμό Ράντραμ κι αι-
σθάνθηκαν το ρεύμα με το μέρος τους. 
  Η Νελμίρα έβγαλε μια πρωτόγονη κραυγή, και είπε: «Από δω και πέ-
ρα, θάναι παιχνιδάκι!» 
  Στη νότια όχθη του Ράντραμ, και εκεί όπου αυτός διακλαδιζόταν με 
τον Ραντ, ήταν χτισμένη μια πόλη: η Ράντ’κλι. Και ο Οδυσσέας πρότει-
νε στους συντρόφους του να σταματήσουν στο λιμάνι της για λίγο, 
γιατί χρειάζονταν τρόφιμα. 
  «Πρέπει να είμαστε προσεχτικοί, όμως,» τους τόνισε· «οι πράκτορες 
της Παντοκράτειρας έχουν περισσότερη επιρροή εδώ, γιατί τώρα πλη-
σιάζουμε τα κεντρικά μέρη της Σάρντλι.» 
  Έδεσαν τη σχεδία τους στις αποβάθρες της Ράντ’κλι και μπήκαν στο 
λιμάνι της. Η πόλη φαινόταν νάναι πολύ μεγαλύτερη από τη Ράντ’κα 
και, λογικά, πρέπει εδώ να γινόταν και περισσότερο εμπόριο. Τα οικο-
δομήματα ήταν χτισμένα από καφετιά πέτρα και ξύλο, και ελάχιστα 
ξεπερνούσαν τους δύο ορόφους. Οι δρόμοι δεν ήταν φαρδείς, εκτός 
από τους πολύ κεντρικούς· οχήματα δεν μπορούσαν να περάσουν με 
άνεση, και σε μερικούς δεν μπορούσαν να περάσουν καθόλου. Οι πε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  187 

 

 

ρισσότεροι δεν ήταν τίποτα παραπάνω από χωματόδρομοι· ορισμένοι 
μόνο ήταν λιθόστρωτοι. Στο λιμάνι, στην αγορά, και σ’άλλα κεντρικά 
σημεία της πόλης, μπορούσε κανείς να συναντήσει περιπολίες στρατι-
ωτών της Παντοκρατορίας· κι αυτοί οι πολεμιστές δεν ήταν οπλισμέ-
νοι όπως τους νομάδες: είχαν όπλα ανώτερης τεχνολογίας. Επίσης, 
στην αγορά, οι τρεις επαναστάτες είδαν μια γυναίκα που, απ’το ντύσι-
μό της και απ’το γεγονός ότι βρισκόταν κοντά στους φρουρούς, έκρι-
ναν πως πρέπει να ήταν μάγισσα στην υπηρεσία της Παντοκράτειρας. 
  Ο Οδυσσέας και οι σύντροφοί του ήταν ιδιαίτερα προσεκτικοί να μην 
τραβήξουν την προσοχή των στρατιωτών. Πήγαν σ’έναν έμπορο που 
εμπορευόταν τρόφιμα, αγόρασαν ό,τι ήθελαν, και έφυγαν, δίχως να 
μείνουν περισσότερο στην πόλη. 
  Ο Ράθνης κάθισε τώρα στα κουπιά και ξεκίνησε να κωπηλατεί, ενώ το 
ρεύμα ήταν με το μέρος τους, σπρώχνοντάς τους προς τον προορισμό 
τους: τη Φανχάι, όπου θα έβρισκαν τον σύνδεσμο της Επανάστασης με 
τον οποίο έπρεπε να επικοινωνήσουν. 
  Και μετά, σκέφτηκε ο Οδυσσέας, θα πρέπει να βρούμε έναν τρόπο για 
να φύγουμε από τη Σάρντλι… Έβγαλε το χαρτί που του είχε δώσει ο 
Ανδρόνικος: το χαρτί με τα μέρη που όφειλαν να επισκεφτούν, ώστε 
να ζητήσουν βοήθεια από τους επαναστάτες εκεί. 
  Οι εξής διαστάσεις ήταν σημειωμένες: Υπερυδάτια, Σάρντλι, Μορ-
γκιάνη, Βίηλ. 
  Απ’όσο γνώριζε ο Οδυσσέας, η Σάρντλι είχε εξόδους προς τη Διάστα-
ση του Φωτός, τη Φεηνάρκια, τη Σεργήλη, και την Αρβήντλια. Επίσης, 
συνδεόταν και με τον Αιθέρα. Επομένως, θα μπορούσαν να πάνε στη 
Φεηνάρκια και, από εκεί, να φτάσουν στη Βίηλ. Μετά, όμως, πώς θα 
πήγαιναν στην Υπερυδάτια και στη Μοργκιάνη; Η Βίηλ δεν συνδεόταν 
με τον Αιθέρα. Αλλά έχει μια μονόδρομη δίοδο προς τη Σάρντλι, θυμή-
θηκε ο Οδυσσέας. Και, καθώς ο Ράθνης κωπηλατούσε, εκείνος βάλθηκε 
να φτιάξει την καλύτερη δυνατή πορεία μέσα στο μυαλό του. 
  Έτσι, έφτασε στο συμπέρασμα ότι τους συνέφερε, τελικά, να πάνε 
στη Φεηνάρκια κι έπειτα στη Βίηλ. Από εκεί, θα επέστρεφαν στη Σάρ-
ντλι και θα έπαιρναν αεροσκάφος για να βγουν στον Αιθέρα. Από τον 
Αιθέρα, θα έφταναν στην Υπερυδάτια· κι έπειτα, υπήρχαν δύο τρόποι 
για να φτάσουν στη Μοργκιάνη: ο ένας ήταν να πάνε από την Υπερυ-
δάτια στο Σύμπλεγμα, και από το Σύμπλεγμα στη Μοργκιάνη· ο άλλος 



188  |  ΚΩΣΤΑΣ ΒΟΥΛΑΖΕΡΗΣ 

 

 

ήταν να περάσουν πάλι στον Αιθέρα, να μπουν στην Αλβέρια, και από 
εκεί να πάνε στη Μοργκιάνη. Βλέποντας και κάνοντας, λοιπόν… 
  Το σημαντικό ήταν να μην τους τύχαιναν κι άλλες αναποδιές στο τα-
ξίδι τους κι αναγκάζονταν να λοξοδρομήσουν. 
 
 
 
Η πλεύση επάνω στον ποταμό Ράντραμ ήταν πολύ πιο εύκολη απ’ό,τι 
επάνω στον ποταμό Ραντ, καθώς δε χρειαζόταν να πηγαίνουν ενάντια 
στο ρεύμα, παρά το είχαν με το μέρος τους, να τους σπρώχνει προς την 
κατεύθυνση που ήθελαν. Ωστόσο, δε χαλάρωσαν το ρυθμό τους: εξα-
κολούθησαν να δουλεύουν ο καθένας από τέσσερις ώρες τα κουπιά 
και, ύστερα πάλι, από άλλες δύο ώρες. Έτσι, έφτασαν στο λιμάνι της 
Φανχάι το απόγευμα της μεθεπόμενης ημέρας. 
  Η Φανχάι ήταν μια πόλη ακόμα μεγαλύτερη από τη Ράντ’κλι. Απλω-
νόταν στη βόρεια όχθη του ποταμού Ράντραμ, και δεν αποτελείτο μό-
νο από χαμηλά οικοδομήματα πέτρας και ξύλου, αλλά διέθετε και ψη-
λές πολυκατοικίες και πύργους, που ορθώνονταν γυαλίζοντας στον 
ουρανό, με σημαίες να κυματίζουν επάνω τους. Στη νότιά της μεριά 
υπήρχε μια γέφυρα η οποία περνούσε τον ποταμό και έβγαζε στην α-
ντίπερα όχθη, που ήταν γεμάτη βαλτόνερα και ελώδη βλάστηση. Ένας 
μεγάλος, στρωμένος με πέτρα δρόμος φαινόταν να διασχίζει αυτά τα 
λασπώδη μέρη: ένας δρόμος όχι μόνο για πεζούς και έφιππους, αλλά 
και για οχήματα κάθε είδους. 
  Ο Οδυσσέας και οι σύντροφοί του έδεσαν τη σχεδία τους στις αποβά-
θρες και μπήκαν στην πόλη. Ο Ράθνης δε χρειαζόταν εδώ να φορά κα-
πέλο, για να κρύβει το πρόσωπό του στη σκιά, γιατί η Φανχάι ήταν ένα 
μέρος όπου σύχναζαν διάφοροι άνθρωποι, από πολλές διαστάσεις· έ-
τσι, δεν ήταν περίεργο κάποιος να έχει κατάλευκο δέρμα. Εκείνος, ό-
μως, συνέχισε να φορά το καπέλο του, παρότι ο Οδυσσέας τού διευ-
κρίνισε πώς είχε η κατάσταση. Ίσως να το συνήθισε, σκέφτηκε ο Πρό-
μαχος. 
  Οι τρεις επαναστάτες βάδισαν μέσα στις μεγάλες οδούς της πόλης, 
περιτριγυρισμένοι από κόσμο, Σάρντλια πλάσματα που χρησιμοποιού-
νταν για ιππασία, και οχήματα. Οι δρόμοι της Φανχάι ήταν, αναμφίβο-
λα, ένα χάος από την κίνηση ανθρώπων, ζώων, και εμπορευμάτων. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  189 

 

 

  Ο Οδυσσέας οδήγησε τους συντρόφους του σ’ένα κατάστημα που 
πουλούσε λουλούδια και φυτά. Η πινακίδα του έγραφε: 
 

“ΑΡΩΜΑΤΑ ΚΑΙ ΒΟΤΑΝΙΑ” 
Διαθέτουμε κάθε είδους φυτό που υπάρχει στη Σάρντλι και πέρα απ’αυτήν! 

Κι όσα δεν έχουμε μπορούμε να τα βρούμε. 

 
  Γύρω απ’την είσοδό του υπήρχαν γλάστρες, γεμάτες με φυτά, κάθε 
μεγέθους, σχήματος, και χρώματος. Ένα απ’αυτά, μάλιστα, είχε μάτια 
επάνω σε μερικά απ’τα φύλλα του· και έκλεισε ένα απ’τα μάτια του 
στον Οδυσσέα, σαν να τον είχε αναγνωρίσει. 
  «Παλιός σου φίλος;» ρώτησε ο Ράθνης. 
  «Ναι,» αποκρίθηκε ο Οδυσσέας, «ήμασταν μαζί στο στρατό της Απολ-
λώνιας…» Και, περνώντας ανάμεσα απ’τα φυτά, έσπρωξε την πόρτα 
του καταστήματος και μπήκε. 
  Ένα καμπανάκι κουδούνισε, γεμίζοντας τον χώρο με τη γλυκιά μελω-
δία του: γκλινκ-γκλονκ γκλινκ-γκλονκ γκλινκ. 
  Το δωμάτιο όπου βρέθηκαν οι επαναστάτες ήταν πλημμυρισμένο στα 
λουλούδια και στα δέντρα. Μια γυναίκα πότιζε, εκείνη τη στιγμή, μια 
γλάστρα, κρατώντας ένα ποτιστήρι. Ακούγοντας το καμπανάκι, στρά-
φηκε να τους κοιτάξει, και χαμογέλασε. 
  «Οδυσσέα! Καλωσήρθες!» Ήταν ερυθρόδερμη με σγουρά, μαύρα μαλ-
λιά και μούσι στο σαγόνι, το οποίο είχε δεμένο σε τρεις μικρές, λεπτές 
κοτσίδες. Φορούσε ένα πρασινοκίτρινο, φαρδύ φόρεμα πάνω από το 
καθόλου ευκαταφρόνητου όγκου σώμα της. 
  «Τάφκι,» είπε η Οδυσσέας, «καλώς σε βρίσκω. Μπορούμε να μιλή-
σουμε;» 
  «Για τους καπνοπαραγωγούς;» 
  «Ναι.» 
  Οι «καπνοπαραγωγοί» ήταν, ασφαλώς, συνθηματικό, όταν ήθελαν να 
πουν για την Επανάσταση. 
  Η Τάφκι πήγε στην πόρτα του καταστήματος, την κλείδωσε, και γύ-
ρισε τη μικρή πινακίδα επάνω στο τζάμι, έτσι ώστε απέξω να φαίνεται 
η λέξη ΚΛΕΙΣΤΟΝ. 
  «Ελάτε μαζί μου,» είπε, και πλησίασε μια άλλη πόρτα. Την άνοιξε κι 
άρχισε να κατεβαίνει σκάλες, οι οποίες ίσα που τη χωρούσαν. 



190  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας, η Νελμίρα, και ο Ράθνης την ακολούθησαν, κι έφτασαν 
σ’ένα υπόγειο, όπου οι μυρωδιές ήταν αποπνιχτικές, καθώς το μέρος 
ήταν γεμάτο με σάκους και κιβώτια που, μάλλον, περιείχαν λιπάσματα, 
φυτοφάρμακα, και άλλα παρόμοια. Η Τάφκι παραμέρισε ένα κιβώτιο, 
αποκαλύπτοντας ακόμα μια πόρτα, μικρότερη από την προηγούμενη. 
Την άνοιξε και, σκύβοντας, μπήκε. 
  Το δωμάτιο στο οποίο οδηγούσε η πόρτα, παραδόξως, δεν ήταν μι-
κρό· ούτε έμοιαζε καθόλου με αποθήκη. Ήταν επενδυμένο με πέτρα –
και στο πάτωμα και στους τοίχους και στο ταβάνι– και στο κέντρο του 
υπήρχε ένα τραπέζι. Τριγύρω ήταν ράφια με βιβλία, όπλα, και διάφο-
ρους εξοπλισμούς. Ο Οδυσσέας γνώριζε ότι, μέσα σε τούτο το δωμάτιο, 
οι πράκτορες της Παντοκράτειρας δεν μπορούσαν να τους παρακο-
λουθήσουν με κανέναν τρόπο· ήταν προστατευμένο από κάθε είδους 
γνωστό μέσο παρακολούθησης. 
  «Οδυσσέα, έχεις τα χάλια σου,» παρατήρησε η Τάφκι. «Κατακίτρινος, 
ταλαιπωρημένος, και αξύριστος! Να σου φτιάξω ένα τσάι; Να σας 
φτιάξω σε όλους;» 
  «Ναι,» αποκρίθηκε ο Οδυσσέας, «θα το έπινα. Δεν ήρθα, όμως, για να 
καθίσω· έχω πολύ σημαντικά πράγματα να σου πω.» 
  «Το φαντάζομαι.» Η Τάφκι πήγε σ’ένα ντουλάπι και, ανοίγοντάς το, 
έβγαλε ένα βαζάκι και άρχισε να φτιάχνει το τσάι. «Σπανίως πλέον έρ-
χεσαι εδώ, αν δεν έχεις κάτι σημαντικό να μου πεις.» Έμοιαζε με πα-
ράπονο. 
  «Δυστυχώς, ο Ανδρόνικος με χρειάζεται σε άλλες διαστάσεις,» είπε ο 
Οδυσσέας, καθίζοντας σε μια από τις καρέκλες του τραπεζιού. Ο Ρά-
θνης και η Νελμίρα κάθισαν δεξιά κι αριστερά του. 
  «Όλο δικαιολογίες είσαι,» του είπε η Τάφκι. Κάποτε οι δυο τους ήταν 
εραστές, για ένα μικρό χρονικό διάστημα. 
  «Ο Ανδρόνικος έχει προβλήματα,» την πληροφόρησε ο Οδυσσέας, αλ-
λάζοντας θέμα. 
  «Πες μου κάτι που δεν συμβαίνει συνέχεια.» 
  «Αυτό που συμβαίνει ετούτη τη φορά, σίγουρα, δεν συμβαίνει συνέ-
χεια,» τόνισε ο Οδυσσέας. 
  Η Τάφκι ετοίμασε το τσάι και τους έφερε τρεις κούπες επάνω σ’έναν 
μικρό δίσκο. «Υποπτεύομαι πως αυτό είναι το σημαντικό που ήρθες να 
μου πεις.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  191 

 

 

  «Ναι,» παραδέχτηκε ο Οδυσσέας, «αυτό είναι.» Και της εξήγησε πώς 
είχε η κατάσταση στην Απολλώνια, προσθέτοντας ότι ο Ανδρόνικος 
χρειαζόταν έμπιστους ανθρώπους, και ότι οι μόνοι άνθρωποι που 
μπορούσε τώρα να θεωρεί έμπιστους ήταν οι άνθρωποι της Επανά-
στασης. 
  «Ο αδελφός του, δηλαδή, έχει στραφεί εναντίον του; Είναι σίγουρο;» 
  Ο Οδυσσέας ήπιε μια γουλιά τσάι. «Έτσι φαίνεται. Και είναι κάτι που 
κι εμένα μ’έχει εντυπωσιάσει, για να είμαι ειλικρινής. Τους ξέρω και 
τους δύο από παλιά. Από μικρούς.» 
  «Ο Λούσιος πρέπει να έχει συμμαχήσει με την Παντοκράτειρα· δεν 
εξηγείται αλλιώς.» 
  «Ίσως,» είπε ο Οδυσσέας, σκεπτικά, αναλογιζόμενος το Δημιούργημα 
που τους είχε επιτεθεί στον Αιθέρα. 
  «Αυτές τις μέρες, ή είσαι με την Παντοκράτειρα ή με την Επανάσταση. 
Κι αν στρέφεσαι εναντίον της Επανάστασης, σημαίνει ότι είσαι με την 
Παντοκράτειρα. Όπως επίσης αν στρέφεσαι εναντίον της Παντοκρά-
τειρας, σημαίνει ότι είσαι με την Επανάσταση.» 
  «Η Παντοκράτειρα, όμως, δεν κρύβει τον έλεγχό της επάνω σε μια 
διάσταση, Τάφκι,» είπε ο Οδυσσέας. «Και, μέχρι στιγμής, στην Απολ-
λώνια δεν έχουμε κανένα σημάδι της παρουσίας της.» 
  «Μπορεί ν’αποφάσισε ν’αλλάξει τις μεθόδους της. Οι πράκτορές της 
παραέχουν γίνει προβλέψιμοι, αν θες τη δική μου γνώμη.» 
  Ο Οδυσσέας δεν αισθανόταν πεπεισμένος. «Τέλος πάντων,» είπε. «Το 
ζητούμενο είναι τώρα να προσφέρουμε στον Ανδρόνικο όση βοήθεια 
χρειάζεται. Γιατί, όπως καταλαβαίνεις, αν ο Πρίγκιπας χαθεί, κι αν η 
Απολλώνια χαθεί, τότε όλη η Επανάσταση θα καταρρεύσει.» 
  Η Τάφκι ένευσε, με μια σκοτεινή όψη στο πρόσωπό της. Αναμφίβολα, 
καταλάβαινε πολύ καλά τι συνέπειες μπορούσε να έχει όλη τούτη η 
παράξενη κατάσταση που της είχε εκθέσει ο Οδυσσέας. «Θα κανονίσω 
να σταλούν άνθρωποί μας στην Απολλώνια. Δε νομίζω κανένας να δι-
στάσει να συντρέξει τον Ανδρόνικο. Ωστόσο, υπάρχει ένα πρόβλημα…» 
πρόσθεσε. 
  «Νομίζω πως ξέρω τι θα πεις.» 
  «Σε ποιο μέρος θα συναντήσουν τον Πρίγκιπα; Το παλάτι της Απολ-
λώνιας, σύμφωνα με τα νέα που μου φέρνεις, ίσως να μην είναι πλέον 
φιλικό προς εμάς.» 



192  |  ΚΩΣΤΑΣ ΒΟΥΛΑΖΕΡΗΣ 

 

 

  Πράγματι, ο Οδυσσέας ήξερε ακριβώς τι ήθελε να του πει. Κι αυτό ή-
ταν, όντως, ένα βασικό πρόβλημα. «Η απάντηση είναι: δεν γνωρίζω. 
Δυστυχώς, στην Απολλώνια, δεν έχουμε οργανωμένα κέντρα συγκέ-
ντρωσης για τους επαναστάτες.» 
  «Δεν υπήρχε λόγος. Ολόκληρη η διάσταση ήταν ένα κέντρο συγκέ-
ντρωσης.» 
  «Ακριβώς,» συμφώνησε ο Οδυσσέας. «Δεν είχαμε προβλέψει, όμως, 
ότι πιθανώς κάτι να πήγαινε πολύ, πολύ στραβά…» 
  «Και τι θα γίνει τώρα; Πού θα τους πω να συναντήσουν τον Ανδρόνι-
κο;» 
  «Θα τους πεις να ψάξουν να τον βρουν. Και να αποφύγουν το παλάτι 
στην Απαστράπτουσα· ο Πρίγκιπας Λούσιος θεωρείται ύποπτος για 
σφετερισμό και συμμαχία με την Παντοκράτειρα.» 
  «Δε θα τους αρέσει αυτό,» αποκρίθηκε η Τάφκι. «Το γεγονός ότι θα 
πρέπει να ψάξουν για να βρουν τον Ανδρόνικο, εννοώ.» 
  «Το καταλαβαίνω. Μα δε γίνεται αλλιώς.» 
  «Εντάξει,» είπε η Τάφκι. «Θα το κανονίσω· μην ανησυχείς για τίποτα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  193 

 

 

 

14 
 
 
Η πόρτα χτύπησε, και η μικρόσωμη, μελαχρινή υπηρέτρια άνοιξε. Ο 
άντρας απέξω ήταν ένας από τους παλατιανούς φρουρούς, ντυμένος 
με τη φρεσκοσιδερωμένη στολή του, καλοχτενισμένος, και ξυρισμένος. 
  «Καλημέρα,» είπε, επίσημα. «Πρέπει να μιλήσω με τη Βασίλισσα. Με 
περιμένει.» 
  «Θα την ειδοποιήσω,» αποκρίθηκε η υπηρέτρια· αλλά, κάνοντας να 
στραφεί, είδε ότι η κυρά της ήδη πλησίαζε· και δεν ήταν ντυμένη με τη 
ρόμπα της ή το νυχτικό της, παρότι πρωί. Φορούσε ένα μακρύ, μαύρο 
φόρεμα με γούνα γύρω απ’τα μανίκια, ενώ στη μέση της ήταν δεμένη 
μια αργυρή ζώνη. Στα πόδια της φορούσε δερμάτινα παπούτσια χωρίς 
τακούνι, αδιαφορώντας για το γεγονός ότι την έκαναν να φαίνεται 
κοντή. Τα βαμμένα ξανθά μαλλιά της ήταν πιασμένα κότσο, και το 
πρόσωπό της μακιγιαρισμένο διακριτικά, για να κρύβει τις ρυτίδες της 
ηλικίας της. 
  «Μεγαλειοτάτη…» είπε η υπηρέτρια, κάνοντας μια σύντομη υπόκλιση. 
  Η Γλυκάνθη αντίκρισε τον φρουρό έξω απ’την πόρτα. 
  Εκείνος υποκλίθηκε επίσης, και είπε: «Μεγαλειοτάτη, καλημέρα σας. 
Ο γιος σας, ο Αντιβασιλέας Λούσιος, με έστειλε για να σας οδηγήσω 
στον Πρίγκιπα Ανδρόνικο.» 
  «Σε περίμενα,» αποκρίθηκε η Γλυκάνθη. 
  «Ακολουθήστε με, παρακαλώ.» 
  Η Βασίλισσα έκανε νόημα στην υπηρέτρια να μείνει πίσω και βγήκε 
απ’τα διαμερίσματά της, βαδίζοντας στο κατόπι του φρουρού. Αισθα-
νόταν ένα σφίξιμο εντός της, και καταλάβαινε από πού προερχόταν 
αυτή η ακούσια αντίδραση του σώματός της. 
  Φόβος. 
  Φοβόταν τι θα αντίκριζε όταν έβλεπε τον Ανδρόνικο. Φυσικά, δεν 
μπορούσε να πιστέψει ότι ο γιος της είχε παραφρονήσει, όπως υπο-
στήριζε ο Λούσιος· όμως, κάπου βαθιά μέσα της, υπήρχε και μια μικρή 
αμφιβολία. Μια βασανιστική, τρομαχτική αμφιβολία. 



194  |  ΚΩΣΤΑΣ ΒΟΥΛΑΖΕΡΗΣ 

 

 

  Ωστόσο, αυτό δεν ήταν το μόνο που φοβόταν η Βασίλισσα Γλυκάνθη. 
Φοβόταν, επίσης, μήπως είχαν φερθεί άσχημα στον Ανδρόνικο· μήπως 
τον είχαν χτυπήσει ή κακοποιήσει με οποιονδήποτε τρόπο· γιατί ο 
Λούσιος δε φαινόταν να δίνει και πολύ σημασία στο τι θα συνέβαινε 
στον αδελφό του. 
  Ο Λούσιος είναι που μοιάζει νάχει αλλάξει, όχι ο Ανδρόνικος… 
  Από την άλλη, βέβαια, τον Ανδρόνικο δεν τον είχε δει ακόμα. Και είχε 
πολύ καιρό να τον δει. Ο Λούσιος σε ένα πράγμα και μόνο είχε δίκιο: η 
Επανάσταση είχε απορροφήσει πολύ τον αδελφό του. 
  Δε θάπρεπε, όμως, να φοβάμαι γι’αυτόν, ακριβώς για τούτο το λόγο: 
έχει περάσει από πολλά, από πάρα πολλά, ο γιος μου. Δεν είναι κανένα 
παιδάκι. Παντρεύτηκε την ίδια την Παντοκράτειρα και, μετά, επαναστά-
τησε εναντίον της. 
  Η Βασίλισσα Γλυκάνθη προσπάθησε να αντλήσει κουράγιο απ’αυτό, 
καθώς ακολουθούσε τον φρουρό στα υπόγεια του παλατιού της Απα-
στράπτουσας… 
  Κι εκεί, σ’έναν απ’τους υπόγειους διαδρόμους του παλατιού, οι οποίοι 
ήταν φωτισμένοι με ενεργειακές λάμπες, ένας άντρας την παρατηρού-
σε. Ένας άντρας ντυμένος με τη στολή παλατιανού φρουρού. Ένας ά-
ντρας που είχε μια αποκρουστική ουλή στο πρόσωπό του: ένα τραύμα 
πρόσφατα ραμμένο, το οποίο ξεκινούσε από το μέτωπό του, επάνω 
δεξιά, και τελείωνε στο σαγόνι του, κάτω αριστερά. 
  Η Βασίλισσα, χαμένη στις σκέψεις και στους φόβους της καθώς ήταν, 
ούτε που τον πρόσεξε. 
  Ο Αυγερινός Αντίρρυθμος, όμως, είχε τα μάτια του κολλημένα επάνω 
της με τον συνηθισμένο τρόπο των φρουρών, που φανερώνει απλή 
παρατήρηση για λόγους προστασίας και μόνο –σίγουρα όχι, πάντως, 
για προσωπικούς λόγους· ή, πόσω μάλλον, για κατασκοπευτικούς λό-
γους. 
  Ο Αυγερινός άφησε τη θέση του στη διακλάδωση δύο περασμάτων 
και ακολούθησε τη Βασίλισσα και τον συνοδό της. 
  Η Γλυκάνθη εξακολουθούσε, ασφαλώς, να μην έχει αντιληφτεί τίποτα 
το ασυνήθιστο. Το λιγότερο που την απασχολούσε, ετούτη τη στιγμή, 
ήταν ένας οποιοσδήποτε φρουρός· το παλάτι ήταν γεμάτο από τέτοι-
ους. 
  Η Βασίλισσα, βέβαια, γνώριζε ότι οι φρουροί έκαναν τους καλύτερους 
κατασκόπους, όχι μόνο επειδή κανείς δεν τους υποψιαζόταν εύκολα, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  195 

 

 

αλλά κι επειδή βρίσκονταν, συνήθως, σε σημεία που μπορούσαν να 
παρατηρούν πολύ κόσμο να περνά. Και η ίδια είχε κάμποσους παλατι-
ανούς φρουρούς για κατασκόπους. Τελευταία, ωστόσο, αυτοί οι κατά-
σκοποι ελάχιστες φορές τής ανέφεραν κάτι το αληθινά ενδιαφέρον. Οι 
άνθρωποι που πλαισίωναν τον Λούσιο, έμοιαζαν να έχουν πλέον τον 
πραγματικό έλεγχο του παλατιού. Πράγμα που, αναπόφευκτα, έβαζε 
τη Γλυκάνθη σε άσχημες υποψίες· όμως δεν μπορούσε να πει τίποτα, 
γιατί δεν είχε πληροφορίες πως αυτοί που περιστοίχιζαν τον γιο της 
έκαναν κάτι επιβλαβές για το βασίλειο, ούτε ότι οι ενέργειές τους ήταν 
ενάντιες στη νομιμοφροσύνη. 
  Εκτός από τώρα, σκέφτηκε. Εκτός από τώρα, που φυλάκισαν τον Αν-
δρόνικο. 
  Κανονικά, μια τέτοια ενέργεια ήταν παράνομη. Ήταν σφετερισμός 
από μέρους του Λούσιου, και εσχάτη προδοσία από μέρους των υπο-
στηρικτών του. Γιατί ο Ανδρόνικος ήταν Αντιβασιλέας της Απολλώνιας 
κατόπιν διατάγματος του συζύγου της, του Βασιληά. Κι ένα τέτοιο 
διάταγμα δεν μπορούσε να ακυρωθεί, παρά μόνο σε ακραίες περιστά-
σεις. 
  Όπως αν ο γιος της είχε τρελαθεί. 
  Το σωστό ερώτημα, όμως, είναι, ποιος από τους δύο γιους μου έχει τρε-
λαθεί; Η Γλυκάνθη δεν αισθανόταν καθόλου βέβαιη για τα όσα τής έ-
λεγε ο Λούσιος, επειδή ήξερε τον Ανδρόνικο. Τον ήξερε καλά, όπως μό-
νο μια μάνα μπορεί να γνωρίζει το παιδί της· και ήξερε ότι δεν ήταν 
άνθρωπος που θα ερχόταν να προξενήσει φασαρίες στο παλάτι δίχως 
καλό λόγο. Για τη Βασιλική, ναι, ίσως να το πίστευε· η Βασιλική ήταν 
πάντοτε εξαιρετικά ατίθαση, εκ φύσεως, και δεν μπορούσε να γίνει 
κάτι για να διορθωθεί αυτό. Ο Ανδρόνικος, όμως, ήταν σταθερός χα-
ρακτήρας, συνετός και ευθύς. Αντιθέτως, ο Λούσιος ήταν ύπουλος, 
σκοτεινός, και μια τα έλεγε έτσι μια αλλιώς· γι’αυτό κιόλας, από τα 
τρία παιδιά τους, ο σύζυγός της είχε επιλέξει το δεύτερο για Κληρονό-
μο του Κυανού Θρόνου. 
  «Βασίλισσά μου, φτάσαμε,» της είπε ο φρουρός, διακόπτοντας τους 
συλλογισμούς της και σταματώντας να βαδίζει. 
  Η Γλυκάνθη είδε ότι βρισκόταν μπροστά σε μια κλειστή πόρτα, δεξιά 
κι αριστερά της οποίας στέκονταν δύο άλλοι φρουροί, ένας άντρας και 
μια γυναίκα. Κι οι δύο υποκλίθηκαν στη Βασίλισσα, και η γυναίκα ά-
νοιξε την πόρτα. 



196  |  ΚΩΣΤΑΣ ΒΟΥΛΑΖΕΡΗΣ 

 

 

  Η Γλυκάνθη διάβηκε το κατώφλι, μπαίνοντας σ’ένα μικρό δωμάτιο, 
που ήταν άδειο, εκτός από ένα τραπέζι στο κέντρο και δύο καρέκλες. 
Στη μία από τις καρέκλες καθόταν ο Ανδρόνικος, ντυμένος μ’έναν μα-
κρύ, λευκό χιτώνα. Έμοιαζε περισσότερο να κοιμάται, παρά να είναι 
ξύπνιος. 
  Η Γλυκάνθη τον πλησίασε, λέγοντας τ’όνομά του. 
  Εκείνος μουρμούρισε: «Μητέρα;» Το βλέμμα του ήταν θολό. 
  «Μα τους θεούς!» είπε η Γλυκάνθη, «σ’έχουν ακόμα ναρκωμένο…» 
Τράβηξε την άδεια καρέκλα κοντά του και κάθισε. «Τι συνέβη, Ανδρό-
νικε; Μπορείς να μου πεις; Τι συνέβη;» 
  Ο Ανδρόνικος ύψωσε το χέρι του, για ν’αγγίξει το μάγουλό της. «…Τι 
κάνεις εδώ; Κι εσύ…;» 
  «Με έφεραν να σε δω,» εξήγησε η Γλυκάνθη, σφίγγοντας το χέρι του 
ανάμεσα στα δύο δικά της. «Τι συνέβη με τον Λούσιο, Ανδρόνικε; Γιατί 
έγιναν όλα αυτά;» 
  «…Σ’έχουν κι εσένα εδώ…;» μουρμούρισε ο γιος της. 
  «Στο παλάτι είσαι, Ανδρόνικε. Με καταλαβαίνεις; Στο παλάτι είσαι. 
Στην Απαστράπτουσα.» 
  «…Στο παλάτι;» Ο Ανδρόνικος συνοφρυώθηκε. «Η Άνμα;… Πού είναι η 
Άνμα’ταρ;» 
  Η Γλυκάνθη κούνησε το κεφάλι της. «Δεν ξέρω. Ο Λούσιος δε μου είπε. 
Είναι αλήθεια ότι επιτέθηκες στους φρουρούς του παλατιού;» 
  «Μας επιτέθηκαν, ναι…» 
  Δεν μπορούμε να συνεννοηθούμε, σκέφτηκε η Γλυκάνθη. Μάλλον, με 
βλέπει σαν μέσα σε όνειρο. Λούσιε, μου είπες ότι δε θα ήταν πια ναρκω-
μένος! Μου είπες ότι δε θα ήταν πια ναρκωμένος, μα τις Φωτιές του 
Μαύρου Νάρζουλ! 
  «Σου επιτέθηκαν οι φρουροί του παλατιού;» ρώτησε, έντονα, η Γλυ-
κάνθη. «Σου επιτέθηκαν ενώ ήξεραν ότι ήσουν εσύ;» 
  «…Θα κρατούσαν την Άνμα, έτσι πυροβόλησα… Μετά, προσπαθήσα-
με, αλλά στο τείχος…..» Η φωνή του έσβησε, αργά, κι ένας μορφασμός 
πέρασε απ’το πρόσωπό του. 
  Δεν είναι δυνατόν να συζητήσουμε έτσι! Δεν είναι δυνατόν! Η Γλυκάν-
θη σηκώθηκε απ’την καρέκλα, οργισμένη. Άνοιξε την πόρτα και πρό-
σταξε τους φρουρούς: «Θέλω να φέρετε το γιο μου στα διαμερίσματά 
μου. Αμέσως. Αναλαμβάνω κάθε ευθύνη γι’αυτόν, από εδώ και στο ε-
ξής.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  197 

 

 

  Οι φύλακες αλληλοκοιτάχτηκαν, διστακτικά. 
  «Δεν ακούσατε τι σας είπα;» 
  «Βασίλισσά μου,» αποκρίθηκε εκείνος που την είχε φέρει εδώ, «πολύ 
φοβάμαι πως αυτό είναι αδύνατον. Έχουμε συγκεκριμένες διαταγές 
από τον γιο σας–» 
  «Σας δίνω εγώ άλλες διαταγές!» 
  «Μητέρα, γιατί φέρεστε έτσι;» 
  Η Γλυκάνθη στράφηκε, για ν’αντικρίσει τη Δομινίκη να ξεπροβάλει 
απ’τις σκιές, ντυμένη μ’ένα πορφυρό φόρεμα. Δεν είμαι μητέρα σου. 
Και τι κάνεις εσύ εδώ; Αλλά δεν είπε ούτε το ένα ούτε το άλλο. «Τολμάς 
και ρωτάς γιατί φέρομαι έτσι; Ο Λούσιος μού είχε πει ότι ο Ανδρόνικος 
δε θα ήταν τώρα ναρκωμένος!» 
  Η Δομινίκη ύψωσε τα φρύδια σας. «Σας το είχε πει αυτό; Είστε βέβαι-
η;» 
  «Τι σημασία έχει;» σφύριξε η Γλυκάνθη, νιώθοντας το αίμα να χτυπά 
στους κροτάφους της. 
  Η Δομινίκη χαμογέλασε, φιλικά. «Ο Ανδρόνικος δεν ήταν ακόμα έτοι-
μος να σας δεχτεί, μητέρα. Όμως ο Λούσιος, βλέποντας πως θέλατε 
οπωσδήποτε να τον δείτε, αποφάσισε–» 
  «Μη μου λες αυτές τις ανοησίες εμένα!» τη διέκοψε η Γλυκάνθη, στε-
νεύοντας τα μάτια. «Το ναρκωτικό που του έχετε δώσει είναι καινούρ-
γιο. Δεν μπορεί ακόμα νάναι επηρεασμένος από τότε που τον αιχμα-
λωτίσατε.» 
  «Η αλήθεια είναι, μητέρα, πως–» 
  «Και μη μ’αποκαλείς ‘μητέρα’.» 
  Η όψη της Δομινίκης πάγωσε και το χαμόγελό της εξαφανίστηκε. «Ό-
πως επιθυμείτε, Βασίλισσά μου,» αποκρίθηκε. «Η αλήθεια είναι πως ο 
Ανδρόνικος χρειάστηκε να ναρκωθεί και πάλι, καθώς κρίθηκε επικίν-
δυνος–» 
  «Επικίνδυνος; Από ποιον κρίθηκε επικίνδυνος;» 
  «Ο Ανδρόνικος επιτέθηκε στους φρουρούς του παλατιού–» 
  «Ή, μήπως, οι φρουροί επιτέθηκαν σ’αυτόν;» 
  «Είναι προφανές ότι είστε ταραγμένη, Βασίλισσά μου–» 
  Η Γλυκάνθη τής γύρισε την πλάτη και απομακρύνθηκε μέσα στον υ-
πόγειο διάδρομο. Έστριψε σε μια γωνία και χάθηκε απ’τα μάτια της. 
  Η Δομινίκη, βλέποντάς την να φεύγει, σταύρωσε τα χέρια της στο 
στήθος. Καταραμένη σκύλα! σκέφτηκε. Θα σε κάνω κομμάτια! Θα λιανί-



198  |  ΚΩΣΤΑΣ ΒΟΥΛΑΖΕΡΗΣ 

 

 

σω το μυαλό σου! Θα καταβροχθίσω την ψυχή σου! Μα τον Μαύρο Νάρ-
ζουλ και τους Οκτώ, το ορκίζομαι! 
  Έστρεψε το βλέμμα της στον Ανδρόνικο, μέσα στο δωμάτιο, και τον 
είδε να έχει το κεφάλι του σκυμμένο επάνω στο τραπέζι. Ήταν τελείως 
αποβλακωμένος· δεν υπήρχε αμφιβολία γι’αυτό. Δε γινόταν, όμως, αλ-
λιώς. Αν τον άφηναν να της μιλήσει ελεύθερα– Καλύτερα να μην τον 
αφήναμε να της μιλήσει καθόλου! Το είχα πει του Λούσιου! Του το είχα 
πει! Αλλά είναι ηλίθιος! 
  Έκανε νόημα στους φρουρούς να επιστρέψουν τον Ανδρόνικο εκεί 
απ’όπου τον είχαν φέρει, κι η ίδια έφυγε, ακολουθώντας τον διάδρομο 
που είχε ακολουθήσει κι η Βασίλισσα Γλυκάνθη. 
  Οι δύο φύλακες που στέκονταν εκατέρωθεν της πόρτας μπήκαν στο 
μικρό δωμάτιο και σήκωσαν τον Πρίγκιπα Ανδρόνικο απ’την καρέκλα, 
βάζοντας τα χέρια του στους ώμους τους. Ο άλλος –αυτός που είχε φέ-
ρει τη Βασίλισσα εδώ– ξεκίνησε να βαδίζει, κι εκείνοι βάδισαν στο κα-
τόπι του. Ο Ανδρόνικος μουρμούριζε, καθώς τον μετέφεραν… 
  …αλλά ο Αυγερινός Αντίρρυθμος δεν ήταν αρκετά κοντά για να μπο-
ρεί ν’ακούσει τι έλεγε ο Πρίγκιπας. Στεκόταν πιο πίσω, στη στροφή 
του διαδρόμου απ’όπου είχαν φύγει η Βασίλισσα Γλυκάνθη και η Αρ-
χόντισσα Δομινίκη, δίχως καμια τους να του δώσει σημασία, παρά το 
παραμορφωμένο πρόσωπό του. 
  Η αποστολή μου είναι ιερή· είμαι αόρατος στα μάτια τους. 
  Ο Αυγερινός ακολούθησε, από απόσταση, τους φρουρούς που μετέ-
φεραν τον Πρίγκιπα Ανδρόνικο μέσα στους υπόγειους διαδρόμους του 
παλατιού της Απαστράπτουσας· και τους είδε να πηγαίνουν σε μέρη 
που ο ίδιος δεν είχε πάει ποτέ στη ζωή του. Σ’ένα σημείο, συνάντησαν 
δύο άντρες από τη Βασιλική Φρουρά: ο ένας ήταν ο πρασινόδερμος 
Λάθμιος, που καταγόταν από τα Ελκόβρια Έλη· ο άλλος ήταν ο χρυσό-
δερμος Φαιόνυχος, που καταγόταν από τα Νότια Δουκάτα, τα οποία δε 
βρίσκονταν μακριά από το Κρήμνισμα και τη βλάσφημη διάσταση της 
Απολεσθείσας Γης. Κι οι δύο αυτοί άντρες ήταν καινούργιοι στη Βασι-
λική Φρουρά· τους είχε φέρει ο Πρίγκιπας Λούσιος με τις μεταρρυθμί-
σεις του. 
  «Θα τον αναλάβουμε εμείς από δω και κάτω,» είπε ο Φαιόνυχος 
στους φρουρούς, και πήρε τον Ανδρόνικο απ’τα χέρια τους, πιάνοντάς 
τον από τη μέση. 
  Ο Λάθμιος τον βοήθησε. «Μπορείτε να πηγαίνετε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  199 

 

 

  Οι παλατιανοί φρουροί αποχώρησαν, δίχως να μιλήσουν. 
  Ο Αυγερινός τούς απέφυγε εύκολα, και είδε τον Φαιόνυχο και τον 
Λάθμιο να συνεχίζουν να καταδύονται μέσα στους υπόγειους διαδρό-
μους, που εδώ δεν ήταν τόσο καλά φωτισμένοι όσο αλλού. 
  Ακολούθησε τους δύο Βασιλικούς Φρουρούς με προσοχή. Παλιότερα, 
δεν είχε ιδέα για τούτα τα μέρη. Δεν ήξερε ότι υπήρχαν. Μάλλον, επρό-
κειτο για κάποιο κομμάτι των υπογείων του παλατιού που είχε πέσει 
σε αχρηστία αλλά τώρα χρησιμοποιείτο και πάλι. 
  Ένα μεταλλικό κιγκλίδωμα φάνηκε στο πέρας ενός διαδρόμου, μα ο 
Φαιόνυχος και ο Λάθμιος δε σταμάτησαν να βαδίζουν, παρότι έμοιαζε 
να τους φράζει το δρόμο. Ο Αυγερινός τούς παρακολουθούσε, γεμάτος 
περιέργεια. 
  Οι δύο άντρες στάθηκαν μπροστά στο κιγκλίδωμα, και ο Λάθμιος 
φώναξε: «Φύλακα!» 
  Μια σκιερή φιγούρα παρουσιάστηκε πίσω απ’τα κάγκελα: μια φιγού-
ρα τυλιγμένη σε μανδύα και με κουκούλα στο κεφάλι. Απρόσωπη όπως 
το σκοτάδι. «Ο αριθμός τρεις φορές,» ψιθύρισε, κι ο ψίθυρος του έ-
φτασε μέχρι τ’αφτιά του Αυγερινού, μέσα στη σιγή των υπογείων. 
  «Είκοσι-τέσσερα,» απάντησε ο Λάθμιος. «Και μη μας καθυστερείς ά-
σκοπα. Μας ξέρεις.» 
  Ο φύλακας δεν απάντησε, αλλά το κιγκλίδωμα σηκώθηκε, τρίζοντας, 
κι επιτρέποντας στους δύο Βασιλικούς Φρουρούς να περάσουν. Ύστε-
ρα, έκλεισε πάλι. 
  Ο αριθμός τρεις φόρες; σκέφτηκε ο Αυγερινός, απορημένος. Είκοσι-
τέσσερα; 
  Τρεις φορές το οκτώ μάς κάνει είκοσι-τέσσερα. Ένα ρίγος τον διέτρεξε, 
διότι το οκτώ θεωρείτο κακός αριθμός στην Απολλώνια· καταραμένος 
αριθμός. Ο Αυγερινός, όμως, δε θυμόταν γιατί υπήρχαν αυτές οι προ-
καταλήψεις. Ανέκαθεν τον παραξένευαν. 
  Επί του παρόντος, έφυγε από τα υπόγεια του παλατιού. 
 
 
 
Τα μάτια της άνοιξαν. Και διαπίστωσε ότι αυτό που ονειρευόταν δεν 
ήταν αλήθεια: δεν βάδιζε ξυπόλυτη επάνω σ’έναν ατελείωτο εξοχικό 
δρόμο ο οποίος ήταν στρωμένος με μικρές, μυτερές πέτρες. Βρισκόταν 



200  |  ΚΩΣΤΑΣ ΒΟΥΛΑΖΕΡΗΣ 

 

 

στο διαμέρισμά της, στην Απαστράπτουσα, ξαπλωμένη ανάσκελα, και 
δίπλα της ήταν ο Άγγελος, ανασηκωμένος και κοιτάζοντάς την. 
  Η Βασιλική χαμογέλασε. «Τι είναι; Ροχάλιζα;» 
  «Όχι.» 
  Το χαμόγελό της έσβησε. «Παραμιλούσα;» 
  «Όχι.» 
  «Γιατί, τότε, είσαι ξύπνιος; Και γιατί με κοιτάς έτσι;» 
  «Δεν κοιμήθηκα και πολύ απόψε,» παραδέχτηκε ο Άγγελος. 
  «Γιατί;» 
  «Αναρωτιόμουν τι σου συνέβη χτες βράδυ.» 
  Η Βασιλική αναστέναξε. Αναποδογύρισε τα μάτια. «Πίστεψέ με, δε θες 
να ξέρεις…» 
  «Κι αν θέλω;» 
  «Ήταν η πιο παράξενη μέρα που έχω ζήσει, ίσως. Πρώτα, μαθαίνω ότι 
ο Ανδρόνικος είναι φυλακισμένος· μετά, συμβαίνουν όλα αυτά τα περί-
εργα. Και το όχημά μου χαλάει· ή, μάλλον, δε χαλάει: το σαμποτάρουν.» 
  «Το σαμποτάρουν;» 
  «Ναι. Κάποιος με παρακολουθούσε· είμαι σίγουρη. Είχα, βασικά, πάει 
να δω τη Βικτώρια Κατήνεμη, έξω απ’την πόλη, στη Χρυσάνθια Κλινι-
κή. Και έφτασα κανονικά εκεί…» Ή σχεδόν κανονικά, σκέφτηκε, καθώς 
θυμήθηκε τον τρελό πάνω στο δίκυκλο με το κρανίο. Αλλά ήταν πραγ-
ματικά σημαντικό να το αναφέρει αυτό; «Μετά, όμως, όταν βγήκα από 
την κλινική και μπήκα στο όχημά μου, διαπίστωσα, στο δρόμο, ότι η 
ποσότητα ενέργειας έπεφτε ραγδαία. Σύντομα, δε θα μπορούσα να 
κινηθώ. Το γεγονός με παραξένεψε πάρα πολύ, όπως καταλαβαίνεις, 
γιατί νόμιζα πως είχα αρκετή ενέργεια για να επιστρέψω. Κοίταξα, 
λοιπόν, τη φιάλη του οχήματός μου, και είδα ότι κάποιος την είχε τρυ-
πήσει. Κι εκτός αυτού, η άλλη φιάλη που είχα μαζί μου είχε χαθεί. Κά-
ποιος την είχε κλέψει. Έτσι, δεν μπορούσα παρά να γυρίσω περπατώ-
ντας στην πόλη.» 
  «Δεν περνούσε κανένα άλλο όχημα, για να σε πάρει μαζί του;» ρώτησε 
ο Άγγελος με μια παραξενεμένη όψη στο πρόσωπό του. 
  «Περνούσαν οχήματα, αλλά δε σταματούσαν. Πηγαίνουν γρήγορα 
στους εξοχικούς δρόμους. Κι επιπλέον…» Δίστασε. Ήταν οι φόβοι της 
βάσιμοι; Ή θα την περνούσε για χαζή; 
  «Τι;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  201 

 

 

  «Σκεφτόμουν ότι… Σχετικά με το σαμποτάζ του οχήματός μου. Έλεγα 
ότι ίσως να ήθελαν κάποιοι να μ’αφήσουν στο δρόμο επίτηδες, προκει-
μένου να με απαγάγουν. Επομένως, μπορεί να ήταν καλύτερα αν ερχό-
μουν βαδίζοντας.» 
  Ο Άγγελος συνοφρυώθηκε. «Και γιατί να μη σου ορμήσουν ενώ βάδι-
ζες μόνη σου μες στη νύχτα;» 
  Ναι, σωστό κι αυτό… «Δεν ξέρω, αλλά… Είχα δει κάτι παράξενα πράγ-
ματα χτες, Άγγελε. Πολύ παράξενα.» 
  «Όπως;» 
  «Ένας άντρας πάνω σε δίκυκλο με είχε προσπεράσει, όταν πήγαινα 
προς την κλινική. Φορούσε κράνος που έκρυβε το πρόσωπό του, και 
στη μπροστινή μεριά του οχήματός του υπήρχε ένα λαξευτό, ασημένιο 
κρανίο.» 
  «Και λοιπόν;» Έμοιαζε να προσπαθεί να καταλάβει. 
  «Ο ίδιος τύπος με προσπέρασε πάλι, όταν επέστρεφα βαδίζοντας.» 
  «Σε πείραξε;» 
  «Όχι. Απλά, την πρώτη φορά με χαιρέτισε, περνώντας από δίπλα 
μου…» 
  «Ήταν κάποιος γνωστός, δηλαδή;» ρώτησε ο Άγγελος. 
  «Δεν το πιστεύω. Μάλλον, με νόμισε για κάποια άλλη. Αλλά μετά με 
προσπέρασε κι όταν επέστρεφα, όπως σου είπα.» 
  «Με μπέρδεψες. Θες να πεις ότι, τελικά, υποπτεύεσαι πως ίσως ο τύ-
πος να σε γνώριζε;» 
  «Όχι. Δεν ξέρω. Μπορεί. Κι εγώ είμαι μπερδεμένη. Σου είπα, συνέβη-
σαν πολλά παράξενα χτες… Να, για παράδειγμα, όταν ήμουν στα γρα-
φεία του Ήχος στο Φως και σε περίμενα να τελειώσεις να μιλάς 
μ’εκείνο τον κύριο, ένας άντρας που είναι στα γραφεία– δεν ξέρω πώς 
τον λένε, αλλά είναι καραφλός και έχει μούσι, και δέρμα σαν το δικό 
μου–» 
  «Ο Χαρίλαος. Παλιός συνεργάτης.» 
  «Μου είπε κάτι περίεργα για έναν… εμμ, ξάδελφό του που είχε μια 
διαφωνία με την αδελφή του, και μετά εκείνη χάθηκε. Είχαν οικογενει-
ακά προβλήματα, είπε· και σαν να προσπάθησε κάπως να το παραλλη-
λίσει αυτό με το γεγονός ότι εγώ δεν τα πάω καλά με τον αδελφό μου, 
τον Λούσιο. Κι ύστερα, όταν βγήκα απ’τα γραφεία του περιοδικού και 
πλησίαζα το όχημά μου, δύο νεαροί ήταν εκεί κοντά και ο ένας έλεγε 



202  |  ΚΩΣΤΑΣ ΒΟΥΛΑΖΕΡΗΣ 

 

 

στον άλλο ότι είπε σε κάποια πως τα οικογενειακά προβλήματα θα τη 
σκοτώσουν· και, εκείνη την ώρα, έφυγαν κι οι δύο νεαροί μαζί.» 
  «Και τι σχέση έχουν αυτά με το σαμποτάζ του οχήματός σου στη 
Χρυσάνθια Κλινική και με τον τύπο στο δίκυκλο;» απόρησε ο Άγγελος. 
  «Δεν το βλέπεις; Αυτός ο καραφλός με το μούσι– πώς τον είπες;» 
  «Χαρίλαος.» 
  «Ναι, αυτός. Είπε κάτι για οικογενειακά προβλήματα, και μετά είδα 
αυτούς τους δύο νεαρούς που ο ένας έλεγε πάλι για οικογενειακά προ-
βλήματα–» 
  «Και λοιπόν;» 
  «Και μετά, αργότερα, όταν είχα πάει να φάω και βγήκα απ’το εστια-
τόριο, είδα μια αφίσα απέξω που έγραφε για μια θεατρική παράσταση 
με τίτλο ‘Οικογενειακά Προβλήματα’· και, μέσα στην κλινική, ο Αγησί-
λαος –ένας γιατρός– είπε πως η Βικτώρια είχε οικογενειακά προβλή-
ματα με τον σύζυγό της –πράγμα το οποίο είναι αλήθεια, βέβαια· ό-
ντως, δεν τα πήγαιναν καλά.» 
  «Ωραία,» είπε ο Άγγελος, «και πού θες να καταλήξεις; Ότι ο Χαρίλαος, 
δύο τυχαίοι νεαροί στο δρόμο, μια αφίσα που διαφημίζει μια θεατρική 
παράσταση, και ένας γιατρός της Χρυσάνθιας Κλινικής έχουν κάποια 
σχέση μεταξύ τους;» 
  Η Βασιλική βλεφάρισε. Ακούγομαι σαν τρελή… «Όχι,» αποκρίθηκε, 
«όχι ακριβώς. Απλώς, σου είπα: ήταν περίεργη μέρα.» Σηκώθηκε απ’το 
κρεβάτι. Πάτησε στα πόδια της– 
  –και μόρφασε. Οι πατούσες της ακόμα την πονούσαν από τη νυχτερι-
νή της πεζοπορία. Είχαν κάνει πληγές. 
  «Τουλάχιστον, εκείνο το Σερπετό με βοήθησε…» 
  «Ποιο Σερπετό;» ρώτησε ο Άγγελος πίσω της. 
  «Καθώς επέστρεφα στην Απαστράπτουσα,» είπε η Βασιλική, καθίζο-
ντας σε μια πολυθρόνα και τυλίγοντας το νυχτικό της γύρω της, «συ-
νάντησα ένα άγριο Σερπετό, το οποίο με πήρε στην πλάτη του και με 
έφερε στην πόλη.» 
  «Βασιλική, αυτό είναι, πραγματικά, το πιο παράξενο απ’όλα όσα έχεις 
μέχρι τώρα αναφέρει.» 
  Η Βασιλική το σκέφτηκε, και: Έχει δίκιο, συλλογίστηκε. Όντως, έτσι 
πρέπει ν’ακούγεται. Κι όμως, η εμφάνιση του Σερπετού, για κάποιο λό-
γο, δεν της είχε φανεί καθόλου παράξενη μπροστά σ’όλα τα υπόλοι-
πα… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  203 

 

 

  «Απορώ,» είπε ο Άγγελος, «πώς δε μου ανέφερες αυτό πρώτο.» 
  «Το σαμποτάζ του οχήματός μου, δηλαδή, δε σου φάνηκε παράξενο;» 
  «Ναι, και αυτό ήταν παράξενο· αλλά τα άλλα που είπες…. Για να είμαι 
ειλικρινής, δεν καταλαβαίνω γιατί τα θεωρείς παράξενα, ή γιατί τα 
πρόσεξες καν.» 
  Η Βασιλική συνοφρυώθηκε. Κι εγώ το ίδιο. Δεν καταλαβαίνω… Ήταν 
περίεργη μέρα. Πολύ περίεργη. «Ποιος νομίζεις ότι σαμπόταρε το όχημά 
μου;» 
  «Δεν ξέρω. Είσαι βέβαιη ότι ήταν σαμποτάζ; Καμια φορά, οι φιάλες 
τρυπάνε από μόνες τους.» 
  «Δεν εξαφανίζονται, όμως, κι από μόνες τους. Σου είπα: είχα άλλη μία 
μέσα στο όχημα, και κάποιος την έκλεψε.» 
  Ο Άγγελος σηκώθηκε απ’το κρεβάτι κι έριξε μια ρόμπα επάνω του. 
«Θυμάσαι πού έχει μείνει το όχημά σου;» 
  «Ναι.» 
  «Μπορούμε, επομένως, να πάμε να το βρούμε και να το φέρουμε πί-
σω, στην πόλη.» 
  «Δεν έχεις δουλειά σήμερα;» 
  «Δεν είναι απαραίτητο να πάω από τόσο νωρίς. Θα φτιάξω πρωινό,» 
είπε, και βάδισε προς την κουζίνα. 
  Η Βασιλική παρέμεινε στην πολυθρόνα όπου καθόταν. Κι έφερε πάλι 
στο μυαλό της τη Βικτώρια. Τι μπορούσε να κάνει για να τη βοηθήσει; 
Τι μπορούσε να κάνει για ν’ανακαλύψει τι πραγματικά της είχε συμβεί; 
Και πώς μπορούσε, κατ’επέκταση, να χρησιμοποιήσει όλα αυτά για να 
βοηθήσει τον Ανδρόνικο; 
  Η αλήθεια για τον Λούσιο. Πρέπει να μάθω την αλήθεια για τον Λούσιο. 
Κρύβει πολλά· είμαι σίγουρη γι’αυτό. Κι όταν ξέρω τα μυστικά του, τότε 
μόνο θα μπορέσω να κάνω κάτι. 
 
 
 
Ο Φαρνέλιος είχε πάρει, μέσα στη νύχτα, τους επαναστάτες από τον 
κεντρικό δρόμο στα νότια της Απαστράπτουσας και τους είχε βάλει να 
οδηγήσουν το όχημά τους προς τα δυτικά. Προς μια πόλη που ονομα-
ζόταν Λακράνη, η οποία βρισκόταν επίσης στις όχθες του Οροκέλωρα. 
Ήταν αρκετά μεγάλη, αλλά, φυσικά, όχι τόσο μεγάλη όσο η πρωτεύ-
ουσα της Απολλώνιας. Και, ήλπιζε ο Φαρνέλιος, λιγότερο ελεγχόμενη 



204  |  ΚΩΣΤΑΣ ΒΟΥΛΑΖΕΡΗΣ 

 

 

από τους ανθρώπους του Λούσιου και τους ακόλουθους του Μαύρου 
Νάρζουλ. 
  Το φορτηγό των επαναστατών πέρασε μέσα από τη Λακράνη και πά-
νω από τη γέφυρα του Οροκέλωρα και βγήκε στα εδάφη βόρεια του 
ποταμού και δυτικά της Απαστράπτουσας. Εκεί, ο Φαρνέλιος οδήγησε 
τους συντρόφους του σ’ένα μέρος που ήταν βέβαιος ότι πλέον κανείς 
δε χρησιμοποιούσε: ένα παλιό, εγκαταλειμμένο εργοστάσιο κατα-
σκευής οχημάτων ξηράς. 
  Το οικοδόμημα ήταν ερείπιο, ακριβώς όπως το περίμενε, και ήταν ε-
πίσης αρκετά ευρύχωρο ώστε ολόκληρο το φορτηγό των επαναστα-
τών να χωρά για να μπει. Ωστόσο, ο Φαρνέλιος δεν είχε υπολογίσει ότι 
το παλιό εργοστάσιο θα είχε μετατραπεί σε φωλιά νυκτόπτερων… 
  Μόλις οι επαναστάτες είχαν σταματήσει το όχημά τους και είχαν βγει 
από αυτό, τα γιγάντια, μαυρότριχα πτηνά, που το καθένα ήταν τόσο 
μεγάλο όσο περίπου ένας άνθρωπος, έπεσαν από την κατεστραμμένη 
οροφή του οικοδομήματος, γεμίζοντας τον αέρα με τις συριστικές τους 
φωνές και τον δυνατό χτύπο των δερμάτινων φτερών τους. Τα μάτια 
τους φωσφόριζαν μες στο σκοτάδι, και τα δόντια τους κροτάλιζαν. 
Μακριές γλώσσες έβγαιναν απ’τα στόματά τους, προσπαθώντας να 
τυλιχτούν γύρω απ’τα κεφάλια των θυμάτων τους, να τα τραβήξουν 
ανάμεσα στα σαγόνια τους, και να τα κόψουν απ’το λαιμό. 
  Ευτυχώς, οι επαναστάτες ήταν πάντοτε ετοιμοπόλεμοι· και, ενώ οι 
νυκτόπτεροι περίμεναν ανυποψίαστα θηράματα, βρέθηκαν να αντιμε-
τωπίζουν τον δάσκαλό τους. Οι άνθρωποι τράβηξαν αμέσως όπλα, αρ-
χίζοντας να σπαθίζουν και να πυροβολούν. Μέσα σε δευτερόλεπτα, η 
σύγκρουση είχε λήξει· οι νυκτόπτεροι είχαν υποχωρήσει στις φωλιές 
τους, στα ψηλά σημεία του οικοδομήματος, λουφάζοντας εκεί και βγά-
ζοντας μονάχα μερικές απειλητικές κραυγές, προτού σιωπήσουν τε-
λείως. Τρεις απ’αυτούς είχαν σκοτωθεί και κείτονταν στο βρώμικο, 
γεμάτο πέτρες, σκόνη, στάχτη, και σιδερικά πάτωμα του εργοστασίου. 
Αρκετοί άλλοι είχαν τραυματιστεί. Οι επαναστάτες ήταν όλοι ζωντα-
νοί, και μονάχα τέσσερις είχαν πληγωθεί ελαφριά απ’τα νύχια των νυ-
κτόπτερων. 
  «Τι σκατά ήταν αυτά;» γρύλισε η Σαρφάλλη. 
  «Νυκτόπτεροι,» απάντησε ο Φαρνέλιος. «Δε γνώριζα ότι είχαν κάνει 
λημέρι εδώ.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  205 

 

 

  «Υπάρχει μια πινακίδα απ’την άλλη μεριά του εργοστασίου,» είπε ο 
Θελλέδης, θηκαρώνοντας το πιστόλι του. «Την είδα καθώς ερχόμα-
σταν. Ίσως εκεί να είναι γραμμένη κάποια προειδοποίηση για τους νυ-
κτόπτερους.» 
  «Ναι, ίσως. Τέλος πάντων· δεν έγινε κανένα μεγάλο κακό, ευτυχώς. 
Όμως θα πρέπει να είμαστε προσεκτικοί στο εξής, γιατί, μάλλον, θα 
μείνουμε εδώ για αρκετές μέρες, και οι νυκτόπτεροι είναι εκδικητικά 
πλάσματα.» 
  Οι επαναστάτες πέρασαν τη νύχτα μέσα στο φορτηγό τους, φυλώ-
ντας σκοπιές. Ο Φαρνέλιος κοιμήθηκε μερικές ώρες, αλλά η αυγή τον 
ξύπνησε αμέσως, σχεδόν σαν κάποιο καμπανάκι να είχε χτυπήσει πλάι 
στ’αφτί του. Η αλήθεια, όμως, ήταν ότι το μυαλό του και μόνο τον είχε 
ξυπνήσει. Το μυαλό του, που δεν μπορούσε να ησυχάσει, ύστερα από 
όσα είχε μάθει απ’τον Λαομάχο. Και τα βιβλία που εκείνος τού είχε 
δώσει τον προσέλκυαν να τα διαβάσει περισσότερο. 
  Έτσι, ο Φαρνέλιος, τυλιγμένος στην κάπα του, φορώντας το καπέλο 
του στο κεφάλι, και έχοντας έναν σάκο στον ώμο, βγήκε απ’το φορτη-
γό και απ’το εργοστάσιο και κάθισε επάνω σ’έναν παλιό, μεγάλο, με-
ταλλικό τροχό απέξω, καθώς ο ήλιος ξεπρόβαλλε απ’την Ανατολή. Ε-
πίσης από εκείνη τη μεριά ο Φαρνέλιος μπορούσε να δει, από μεγάλη 
απόσταση, τα ψηλά οικοδομήματα της Απαστράπτουσας να γυαλίζουν 
στο πρώτο φως του πρωινού. Το τοπίο ήταν, πράγματι, όμορφο, πα-
ρατήρησε· όμως δεν κάθισε να χορτάσει την ομορφιά της ανατολής. 
Υπήρχαν σκοτεινότερα πράγματα που τον ενδιέφεραν τώρα. Άνοιξε το 
σάκο του, έβγαλε τα βιβλία του Λαομάχου, και άρχισε να διαβάζει για 
τους ακόλουθους του Μαύρου Νάρζουλ, τη θρησκεία τους, και τις με-
θόδους τους. 
  Η ώρα κύλησε, δίχως να την αντιλαμβάνεται. 
  Και, τελικά, ο Θελλέδης τον πλησίασε, διακόπτοντάς τον. «Κύριε 
Φαρνέλιε…» 
  Ο Φαρνέλιος πήρε τα μάτια του απ’το βιβλίο εμπρός του και κοίταξε 
τον γαλανόδερμο επαναστάτη. Έβγαλε τα γυαλιά του και ρώτησε: «Τι 
είναι, Θελλέδη;» 
  «Οι υπόλοιποι θέλουν να μάθουν τι θα κάνουμε.» 
  «Θα περιμένουμε.» 
  «Αυτό μόνο;» 



206  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν μπορώ να σκεφτώ κάτι άλλο, Θελλέδη. Βρισκόμαστε, θα έλεγα, 
σε ένα προσωρινό αδιέξοδο. Στείλε, όμως, κάποιον να πάρει όλες τις 
σημερινές εφημερίδες από την Απαστράπτουσα.» 
 
 
 
«Δε νομίζω ότι η στρατηγική σου πέτυχε!» 
  Ο Λούσιος, που κοίταζε τον ανοιχτό τηλεοπτικό δέκτη μέσα στο καθι-
στικό των διαμερισμάτων του, πήρε το βλέμμα του από εκεί και το έ-
στρεψε στη Δομινίκη. «Ποια στρατηγική;» 
  «Ναι, αυτή είναι μια πολύ καλή ερώτηση! Ποια στρατηγική;» Ήταν 
θυμωμένη· δε χρειαζόταν καμια ιδιαίτερη φαντασία για να το καταλά-
βει κανείς. Εκτός απ’τον απότομο τρόπο με τον οποίο μιλούσε, το πρό-
σωπό της είχε γίνει όπως γινόταν πάντα όταν θύμωνε: γωνιώδες, κατά 
κάποιο τρόπο. 
  Ο Λούσιος σταύρωσε τα χέρια του εμπρός του. «Εξήγησέ μου.» 
  «Η μητέρα σου δε χάρηκε και τόσο, όταν είδε τον Ανδρόνικο ναρκω-
μένο!» 
  Ο Λούσιος μόρφασε. «Κι αυτό θάπρεπε να με εκπλήσσει;» 
  «Μα, εσύ την άφησες να τον δει!» 
  «Και;…» 
  «Και αυτό έκανε τα πράγματα χειρότερα, όχι καλύτερα!» 
  «Γιατί;» 
  «Γιατί τώρα… τώρα είναι βέβαιη ότι κάτι παράξενο συμβαίνει. Και δε 
θα μείνει άπραγη.» 
  Ο Λούσιος έκλεισε τον τηλεοπτικό πομπό, και βημάτισε μέσα στο δω-
μάτιο με το σαγόνι του ακουμπισμένο στη γροθιά του. «Θα γινόταν, 
αργά ή γρήγορα, Δομινίκη…» 
  «Πρέπει να δράσουμε, να την προλάβουμε!» 
  Ο Λούσιος στράφηκε, για να την αντικρίσει. «Να την προλάβουμε 
προτού κάνει τι;» 
  «Ό,τι κι αν σχεδιάζει.» 
  «Δε νομίζω ότι σχεδιάζει κάτι ακόμα. Και δε νομίζω ότι μπορεί να μας 
βλάψει άμεσα–» 
  «Φυσικά και μπορεί!» γρύλισε η Δομινίκη, αρπάζοντάς τον απ’το 
πουκάμισο και τραβώντας τον. «Θα βάλει λόγια για σένα –ότι είσαι 
σφετεριστής! ότι επίτηδες φυλάκισες τον αδελφό σου, για να κρατή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  207 

 

 

σεις την εξουσία! Και θα την πιστέψουν! Η Βασίλισσα Γλυκάνθη δεν 
είναι ο οποιοσδήποτε· είναι η σύζυγός του Βασιληά Αρχίμαχου. Θα την 
πιστέψουν! Είσαι τυφλός ή ανόητος; Πρέπει να κάνουμε κάτι, όσο εί-
ναι καιρός, Λούσιε! Και μη με κοιτάς έτσι, πανάθεμά σε! Σου είπα, μη με 
κοιτάς έτσι!» Τον χαστούκισε, δυνατά. 
  Ο Λούσιος άρπαξε τους καρπούς της και την έσπρωξε, σωριάζοντάς 
την στο χαλί. «Έχεις πανικοβληθεί! Ηρέμησε, και θα συζητήσουμε.» 
  Η Δομινίκη σηκώθηκε, ατενίζοντάς τον οργισμένα. Το πρόσωπό της 
εξακολουθούσε νάναι γωνιώδες. 
  «Δεν έχεις ηρεμήσει,» είπε ο Λούσιος. 
  «Αυτή η γυναίκα είναι σαν φίδι, έτοιμο να μας δαγκώσει! Πώς να ηρε-
μήσω;» 
  «Τη φοβάσαι,» παρατήρησε ο Λούσιος. 
  «Δεν τη φοβάμαι,» είπε η Δομινίκη, ενώ το πρόσωπό της έπαιρνε, 
ξαφνικά, μια κόκκινη απόχρωση. «Μπορώ να τη βγάλω πολύ εύκολα 
από τη μέση, και το ξέρεις. Εξαιτίας σου καθυστερώ.» Πήγε κοντά του, 
ψιθυρίζοντας: «Ας ξαμολήσουμε σκιές στο μυαλό της. Ας την κάνουμε 
ν’ανησυχεί για πράγματα που δεν μπορεί να δει.» 
  «Η μητέρα μου είναι εξήντα-ενός χρονών,» αποκρίθηκε ο Λούσιος, 
«και σώφρων. Δε θα την τρελάνω τώρα.» 
  «Θα την αφήσεις, λοιπόν, να καταστρέψει όλο μας το έργο;» 
  «Θα βρω άλλο τρόπο για να την αδρανοποιήσω–» 
  «Το βέβαιο είναι πως ό,τι και να της πεις δεν πρόκειται να σε πιστέ-
ψει. Λούσιε, δεν είναι ανάγκη να την τρελάνουμε· μπορούμε απλά να 
την κάνουμε να φύγει απ’το παλάτι, να πάει στην εξοχή, για να ξεκου-
ράσει το μυαλό της.» Κι εκεί, πρόσθεσε νοερά η Δομινίκη, στην εξοχή, 
οτιδήποτε μπορεί να της συμβεί. Οτιδήποτε… 
  Ο Λούσιος δεν αποκρίθηκε, αναποφάσιστος. Απομακρύνθηκε από τη 
σύζυγό του και βάδισε προς ένα παράθυρο, όπου ακούμπησε τα χέρια 
του στο περβάζι και κοίταξε κάτω, την Απαστράπτουσα. Ίσως η Δομι-
νική να έχει δίκιο, σκέφτηκε. Ίσως να είμαι ανόητος. Γιατί, σίγουρα, δεν 
είμαι τυφλός. Μπορούσε να δει ότι, όντως, η μητέρα του πιθανώς να 
τους προκαλούσε προβλήματα. Εξακολουθούσε να είναι ένα σημαντι-
κό πρόσωπο στην Απολλώνια, παρά την ηλικία της και παρότι είχε, 
κατά κύριο λόγο, παραιτηθεί από τα πολιτικά δρώμενα. Ο Λούσιος, 
όμως, δεν μπορούσε, έτσι απλά, να προστάξει να την… παραμερίσουν… 
όπως είχαν παραμερίσει τόσους άλλους απ’τις θέσεις τους, είτε ανα-



208  |  ΚΩΣΤΑΣ ΒΟΥΛΑΖΕΡΗΣ 

 

 

γκάζοντάς τους να φύγουν είτε καταστρέφοντας το μυαλό τους. Είμαι 
ανόητος… 
  Και πρέπει να σταματήσω να είμαι. Όταν επέλεξα αυτόν τον δρόμο, δεν 
τον επέλεξα χωρίς να γνωρίζω ότι θα έπρεπε να κάνω θυσίες. Οι θυσίες 
είναι απαραίτητες. Μονάχα έτσι θα λυτρώσουμε την Απολλώνια, και 
από τους εχθρούς της στο Βορρά και από τους εχθρούς της στο Νότο. Αν 
η μητέρα, εξαιτίας των ενεργειών της, μας προκαλέσει προβλήματα, αυ-
τό πιθανώς να χαλάσει όλο μας το σχέδιο… Κι αν το σχέδιό μας χαλάσει, 
ποιος θα προστατέψει την Απολλώνια, τότε; Σίγουρα όχι ο αδελφός μου 
με τις… επαναστατικές περιπλανήσεις του. 
  Αλλά, φυσικά, η μητέρα πάντοτε εμπιστευόταν εκείνον περισσότερο 
από εμένα… Τόσο παράλογο… Τόσο παράλογο… Ο Λούσιος έσφιξε τη 
γροθιά του και την κοπάνησε στο περβάζι του παραθύρου. Αναστένα-
ξε, βαριά. 
  Εγώ είμαι ο Βασιληάς της Απολλώνιας τώρα. Μονάχα εγώ μπορώ να τη 
λυτρώσω απ’τους εχθρούς της. Κι αν η μητέρα δεν το καταλαβαίνει αυ-
τό, τότε το πρόβλημα είναι δικό της. 
  Στράφηκε. «Δομινίκη…» είπε. 
  Η Δομινίκη είχε καθίσει στην άκρη του καναπέ και κάπνιζε ένα μακρύ, 
λευκό τσιγάρο με την πλάτη της καμπουριασμένη. Τα λυτά καστανά 
της μαλλιά έκρυβαν το πρόσωπό της, καθώς εκείνος την κοίταζε απ’το 
πλάι. «Τι;» του ψιθύρισε. 
  «Ας γίνει,» είπε ο Λούσιος. 
  Η Δομινίκη τον κοίταξε. Τα μάτια της γυάλισαν. «Ας γίνει τι;» 
  «Γνωρίζεις τι. Αυτό που πρότεινες.» 
  Η Δομινίκη έσβησε το τσιγάρο της σ’ένα τασάκι. «Επιτέλους, έβαλες 
μυαλό.» Σηκώθηκε και τον πλησίασε. «Επιτέλους, έβαλες μυαλό.» Το 
βλέμμα της ακόμα φανέρωνε θυμό. 
  «Ορισμένες φορές, σε μισώ,» της είπε ο Λούσιος. 
  «Δε μου τόχεις ξαναπεί αυτό…» Τα μάτια της μαλάκωσαν, όπως και η 
φωνή της. Ακουγόταν σχεδόν πληγωμένη. 
  «Για όλα υπάρχει η πρώτη φορά.» 
  «Και ποια ήταν η πρώτη φορά που με μίσησες;» 
  «Δε θυμάμαι.» 
  «Μη με μισείς,» είπε η Δομινίκη, αγγίζοντας το μάγουλό του και χαϊ-
δεύοντας το πλάι του λαιμού του με τα δάχτυλά της. «Σ’αγαπώ.» Τον 
φίλησε. «Σ’αγαπώ.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  209 

 

 

  Η ζεστασιά του σώματός της ήταν τόσο κοντά του, και ο Λούσιος αι-
σθανόταν τα στήθη της να τον γαργαλούν. Η αναπνοή της μύριζε κα-
πνό, αλλά αυτό δεν τον ενοχλούσε, γιατί τα χείλη που φιλούσε ήταν τα 
δικά της χείλη, και η γλώσσα που άγγιζε η γλώσσα του ήταν η δική της 
γλώσσα. Την έσφιξε στην αγκαλιά του, κι ένιωσε την κοιλιά της να πιέ-
ζεται πάνω στη στύση του. Η Δομινίκη λίκνισε τη μέση της, πρώτα δε-
ξιά κι ύστερα αριστερά, αργά. Ο Λούσιος μούγκρισε, κι εκείνη γέλασε 
καθώς φιλιόνταν. 
  Ο Λούσιος την παρέσυρε προς μια πολυθρόνα. Η Δομινίκη τού έλυσε 
τη ζώνη και τράβηξε κάτω το παντελόνι του, και τον έσπρωξε για να 
τον βάλει να καθίσει. Σηκώνοντας τη φούστα της, τον καβάλησε, και 
κατέβασε το φόρεμά της μέχρι τη μέση, αφήνοντάς τον να τρίψει το 
πρόσωπό του πάνω στα ξαναμμένα στήθη της– 
  Η πόρτα ακούστηκε ν’ανοίγει. 
  Τινάχτηκαν, κι οι δυο τους, ξαφνιασμένοι. 
  Στο κατώφλι στεκόταν ο Αλεξίλυπος, ο μικρός τους γιος, που ήταν 
μόλις δύο χρονών. Στα χέρια του κρατούσε ένα μεγάλο, πάνινο, φου-
σκωτό Σερπετό. 
  Η Δομινίκη, αμέσως, τράβηξε πάνω το φόρεμά της και σηκώθηκε 
απ’την πολυθρόνα με τέτοιο τρόπο ώστε να κρύβει τον Λούσιο απ’το 
δίχρονο αγόρι. 
  «Μαμά,» είπε ο Αλεξίλυπος, που ήταν γενικά σιωπηλός και, όταν μι-
λούσε, μιλούσε πάντοτε σιγανά, «η Αρχιμάχη μού έχει πάρει το μεγάλο 
βιβλίο με τις εικόνες!» 
  Η Δομινίκη αναστέναξε. Χαμογέλασε. «Πες της να σου το δώσει.» 
  «Της το είπα, αλλά δε μου το δίνει.» Το πάνινο Σερπετό τού έπεσε. 
Έσκυψε και το ξανασήκωσε. «Έλα να της πεις κι εσύ!» 
  Η κατάρα τού να έχεις παιδιά, υποθέτω, σκέφτηκε η Δομινίκη. Αλλά 
πώς μπορείς να μην τα λατρεύεις; «Εντάξει, γλύκα μου,» αποκρίθηκε, 
«θα έρθω.» 
  Ο Αλεξίλυπος πήρε μια αποφασιστική όψη. 
  Η Δομινίκη χαμογέλασε ξανά. Ύστερα, στράφηκε στον Λούσιο, ο ο-
ποίος τώρα είχε δέσει το παντελόνι του και σηκωθεί απ’την πολυθρό-
να. «Μην τολμήσεις να μου φύγεις,» του είπε. 
  Εκείνος έβγαλε το ρολόι απ’την τσέπη του γιλέκου του και κοίταξε 
την ώρα. «Το ξέρεις πως σε δέκα λεπτά πρέπει να είμαι στην Αίθουσα 
του Κυανού Θρόνου;» 



210  |  ΚΩΣΤΑΣ ΒΟΥΛΑΖΕΡΗΣ 

 

 

  Η Δομινίκη αναποδογύρισε τα μάτια. Του έστρεψε την πλάτη και 
πλησίασε τον Αλεξίλυπο. «Έλα,» του είπε, «πάμε να δούμε τι έχει κάνει 
η κακιά η αδελφή σου.» 
 
 
 
Μπήκαν στο τρίκυκλο όχημα του Άγγελου με εκείνον για οδηγό. Διέ-
σχισαν τις μεγάλες λεωφόρους της Απαστράπτουσας και βγήκαν από 
τη δυτική έξοδο της πόλης. 
  «Δε θυμάμαι πού ακριβώς είναι η Χρυσάνθια Κλινική,» είπε ο Άγγελος. 
«Θα πρέπει να με βοηθήσεις.» 
  «Μη φοβάσαι, δεν είναι τίποτα το δύσκολο,» αποκρίθηκε η Βασιλική. 
  Καθώς το όχημά τους κυλούσε πάνω στον εξοχικό δρόμο, κοίταζε 
τριγύρω, ψάχνοντας να δει μήπως πάλι εκείνος ο παράξενος τύπος με 
το δίκυκλο παρουσιαζόταν. Γιατί, αν παρουσιαζόταν και τρίτη φορά, 
δεν μπορεί η εμφάνισή του πλέον να ήταν τυχαία– Σταμάτα να σκέ-
φτεσαι αυτό τον μαλάκα και τις υπόλοιπες αηδίες που σου έτυχαν χτες. 
Δεν έχουν κανένα νόημα. Όπως είπε κι ο Άγγελος, το πιο περίεργο ήταν 
το Σερπετό. Το μόνο πραγματικά περίεργο. 
  Η Βασιλική έψαξε με το βλέμμα της τις εκτάσεις δεξιά κι αριστερά του 
δρόμου, μήπως το ξαναδεί. Μα δεν το ξαναείδε· το Σερπετό είχε φύγει. 
Είχε επιστρέψει εκεί απ’όπου είχε έρθει. Σαν από παραμύθι ήταν η εμ-
φάνισή του, χτες βράδυ… Το άγριο Σερπετό που έρχεται να συντρέξει 
μια ταλαιπωρημένη πριγκίπισσα… Η Βασιλική χαμογέλασε, άθελά της. 
Μα τους θεούς… 
  Δεν άργησαν να μπουν στο δρόμο που βρισκόταν ανάμεσα στα ψηλά 
δέντρα, και δεν άργησαν να συναντήσουν το παρατημένο της όχημα. Ο 
Άγγελος άρχισε να κόβει ταχύτητα, προτού καν η Βασιλική τού πει να 
σταματήσει. Το είχε κι εκείνος αναγνωρίσει αμέσως. 
  «Εδώ είναι, λοιπόν, ο τόπος του εγκλήματος,» είπε, καθώς έβγαιναν 
απ’το όχημά του και πλησίαζαν αυτό της Πριγκίπισσας. 
  «Δεν έγινε εδώ το σαμποτάζ,» τόνισε εκείνη. «Στην κλινική πρέπει να 
έγινε.» 
  «Κι εσύ δεν πήρες είδηση τίποτα;» Πήγαν στο πίσω μέρος του οχήμα-
τός της, και άνοιξαν τη θυρίδα όπου έμπαινε η φιάλη. 
  «Τι θα έπρεπε να είχα πάρει είδηση, δηλαδή; Εγώ ήμουν μέσα στην 
κλινική, για να μιλήσω με τη Βικτώρια, όχι έξω.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  211 

 

 

  Στο εσωτερικό της θυρίδας ήταν η φιάλη του οχήματος, και, φυσικά, 
ήταν τρυπημένη και τελείως άδεια. Η Βασιλική την έβγαλε απ’τη θέση 
της και την αντικατέστησε με μια καινούργια. Ύστερα, μπήκε στο τρί-
κυκλο και κάθισε στη θέση του οδηγού. 
  «Προσεκτικά,» της είπε ο Άγγελος. «Ο άνθρωπος που τρύπησε τη 
φιάλη δεν ξέρεις τι άλλο μπορεί να έκ–» Σταμάτησε, απότομα. 
  «Τι είναι;» Η Βασιλική τον κοίταξε πάνω απ’τον ώμο της. 
  «Μου είπες ότι σου έκλεψαν και τη δεύτερη φιάλη που είχες μαζί σου, 
έτσι δε μου είπες;» 
  «Ναι, φυσικά.» 
  «Κοίτα πίσω σου, Βασιλική.» 
  «Πού πίσω μου;» 
  «Πίσω απ’το κάθισμά σου.» 
  Η Βασιλική κοίταξε… και είδε τη φιάλη, σαν ποτέ να μην είχε κλαπεί. 
Αμέσως ανασηκώθηκε, τεντώθηκε, και την πήρε στα χέρια της. «Αδύ-
νατον…» μουρμούρισε. «Αδύνατον…!» Βγήκε απ’το όχημα, ακόμα κρα-
τώντας την. «Άγγελε, αλήθεια σου λέω: μου την είχαν κλέψει.» 
  «Και πώς είναι τώρα εδώ;» 
  «Κάποιος την ξανάφερε.» 
  Ο Άγγελος χαμογέλασε, αυθόρμητα. «Βασιλική–» 
  «Δε σε κοροϊδεύω!» έκανε εκείνη. «Την είχαν κλέψει!» 
  «Και την ξανάφεραν μέσα;» 
  «Ναι!» 
  «Γιατί;» ρώτησε ο Άγγελος. «Μα τους θεούς, γιατί να το κάνουν αυ-
τό;» 
  «Δεν ξέρω. Αλλά το έκαναν.» 
  «Βασιλική, μάλλον, εσύ είχες χάσει τη φιάλη και–» 
  «Είσαι με τα καλά σου!» φώναξε η Βασιλική. «Πώς να χάσω τη φιάλη! 
Ολόκληρη φιάλη!» Την ύψωσε εμπρός της. «Την είχαν κλέψει.» 
  Ο Άγγελος σταύρωσε τα χέρια του στο στήθος. «Και σ’την ξανάφε-
ραν… Γιατί; Για να μη θυμώσεις;» 
  «Άγγελε, ξέρω πολύ καλά τι βλέπω,» είπε η Βασιλική· «και σου λέω: η 
φιάλη είχε χαθεί. Δεν ήταν εδώ, χτες βράδυ, όταν σταμάτησα στο πλάι 
του δρόμου.» Επέστρεψε στη θέση του οδηγού και έβαλε ξανά τη φιά-
λη πίσω της. Αναρωτιέμαι ποιος ανώμαλος πούστης έκανε αυτές τις μα-
λακίες! σκέφτηκε. Δε θα το πίστευα, αν δε μου είχε συμβεί! Δε θα το πί-
στευα. 



212  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Άγγελος πήγε στο δικό του όχημα, και ξεκίνησαν μαζί να οδηγούν 
επάνω στον εξοχικό δρόμο, κατευθυνόμενοι προς την Απαστράπτου-
σα. 
  Όταν μπήκαν στις μεγάλες λεωφόρους της πόλης, ο Άγγελος είπε στη 
Βασιλική, από το παράθυρο του τρίκυκλού του: «Θα πάω στα γραφεία 
του περιοδικού. Θες να έρθεις;» 
  «Όχι,» αποκρίθηκε εκείνη. «Θα τα πούμε αργότερα.» Ήθελε να καθα-
ρίσει λίγο το μυαλό της, να σκεφτεί, ώστε να μπορέσει να διακρίνει τι 
στις Φωτιές του Μαύρου Νάρζουλ είχε, τελικά, συμβεί χτες. Τα γεγο-
νότα είχαν τόσο πολύ μπερδευτεί αναμεταξύ τους, που… που δημιουρ-
γούσαν ένα αμάλγαμα το οποίο έμοιαζε να αψηφά την πραγματικότη-
τα. 
  Ο Άγγελος έστριψε σ’έναν παράπλευρο δρόμο, αφήνοντας τη Βασιλι-
κή μόνη της στη λεωφόρο. Μόνη, μαζί με δεκάδες αγνώστους. Οι μεγά-
λες πόλεις, σκέφτηκε η Πριγκίπισσα, πάντοτε έτσι ήταν: ήσουν τόσο 
πολύ περιστοιχισμένος από ανθρώπους, αλλά και, συγχρόνως, τόσο 
μόνος. 
  Η Βασιλική κατευθύνθηκε προς τον Μεγάλο Ναό του Απόλλωνα, και, 
όταν ήταν σ’έναν δρόμο κοντά στο μεγαλειώδες, μαρμάρινο οικοδόμη-
μα με τις ψηλές κολόνες, σταμάτησε το όχημά της και βγήκε, για να 
βαδίσει. Τα πόδια της, ασφαλώς, ακόμα την πονούσαν, μα της χρειαζό-
ταν λίγο βάδισμα αυτή τη στιγμή. 
  Γιατί έβαλαν πάλι τη φιάλη μέσα στο όχημά μου; αναρωτήθηκε, καθώς 
περπατούσε με τα χέρια της στις τσέπες του πανωφοριού της. Τι νόη-
μα είχε αυτό; Τι προσπαθούν να επιτύχουν; 
  Πλησιάζοντας την πλατεία του Ναού, βρέθηκε περιτριγυρισμένη από 
κόσμο: νεαρούς, μικρά παιδιά, μεσήλικες, γέρους. Ένας άντρας που-
λούσε πρόχειρο φαγητό από ένα καροτσάκι. Μπροστά στα σκαλοπά-
τια του Ναού, μια ζητιάνα ήταν καθισμένη, έχοντας ένα πήλινο κύπελ-
λο κοντά της με μερικά νομίσματα ριγμένα μέσα. Ένας άντρας που 
κουβαλούσε τέσσερις ενεργειακές φιάλες, μοιάζοντας να πηγαίνει σε 
κάποια δουλειά, στάθηκε για μια στιγμή και κοίταξε τη Βασιλική από 
πάνω ώς κάτω· έπειτα, συνέχισε το δρόμο του, βαδίζοντας γρηγορότε-
ρα. 
  Η Βασιλική συνοφρυώθηκε. Ποιος–; 
  Τι καθόταν και σκεφτόταν; Τι σχέση μπορεί νάχε αυτός ο τύπος; 
Στράφηκε αλλού. Πλησίασε μια καφετέρια και κάθισε σ’ένα τραπεζάκι. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  213 

 

 

Το γκαρσόνι πρέπει να την αναγνώρισε, γιατί αμέσως έσπευσε να την 
εξυπηρετήσει. Η Βασιλική ήπιε τον καφέ της αργά, στρέφοντας τους 
συλλογισμούς της στη Βικτώρια: αναρωτούμενη πώς μπορούσε να την 
κάνει να της πει ξεκάθαρα τι ακριβώς της είχε συμβεί. Η Βικτώρια δεν 
είχε πάθει τυχαία ό,τι είχε πάθει· ο Λούσιος, κάπως, της είχε προκαλέ-
σει όλη αυτή την κατάσταση. 
  Κι αν ο Λούσιος την έβγαλε απ’τη μέση επειδή τον ενοχλούσε, τότε, σί-
γουρα, δε θα θέλει να θεραπευτεί και να επιστρέψει στο αεροδρόμιο. 
Επομένως, πόσο απίθανο είναι οι άνθρωποι στη Χρυσάνθια Κλινική να 
λειτουργούν υπό τις διαταγές του αδελφού μου; Πόσο απίθανο είναι να 
μην θέλουν να θεραπεύσουν τη Βικτώρια, αλλά να θέλουν να την κρα-
τήσουν σε μια ψυχικά διαταραγμένη κατάσταση; 
  Καθόλου απίθανο, συμπέρανε η Βασιλική. 
  Θα μπορούσα, όμως, να πάρω τη Βικτώρια από εκεί, δε θα μπορούσα; 
Φυσικά και θα μπορούσε. Ως Πριγκίπισσα της Απολλώνιας, μπορούσε 
ουσιαστικά να κάνει οτιδήποτε· μπορούσε ακόμα και να παραβεί ορι-
σμένους νόμους. Δε χρειαζόταν να δώσει εξηγήσεις στους ανθρώπους 
της κλινικής. Εκείνοι, όμως, αναμφίβολα θα παραπονιόνταν στον Λού-
σιο, και ο Λούσιος είχε τη νομική δύναμη να πάρει πάλι τη Βικτώρια 
απ’τα χέρια της. Εκτός αν την κρύψω, κάπως… 
  Δεν ήταν, όμως, βέβαιη ότι έπρεπε να προβεί σε τέτοιες ενέργειες. 
Πρέπει να το σκεφτώ κι άλλο. Αν είναι να το κάνω, πρέπει τα πάντα να 
τάχω καλά οργανωμένα. 
  Τελείωσε τον καφέ της, πλήρωσε (αφήνοντας ένα γενναιόδωρο φι-
λοδώρημα, όπως ήταν απαραίτητο για μια πριγκίπισσα), και βάδισε 
προς τον δρόμο όπου είχε σταθμεύσει το όχημά της. Προτού, όμως, 
φτάσει εκεί, σταμάτησε· γιατί επάνω σ’έναν τοίχο είδε γραμμένο: ΜΟΥ 
ΑΡΕΣΕΙ ΝΑ ΜΕ ΔΕΝΟΥΝ.  
  Αδύνατον… σκέφτηκε, αρχικά. 
  Και μετά: Πώς δεν το είδα, πριν; Η απάντηση ήταν προφανής: Επειδή 
ερχόταν από την αντίθετη κατεύθυνση, χωρίς, φυσικά, να κοιτάζει πί-
σω της. Τα γράμματα υπήρχαν εδώ εξαρχής, απλά εκείνη δεν τα είχε 
προσέξει. 
  Ή, μήπως, κάποιος τα είχε γράψει τώρα; 
  Πάψε πια! Συνέχισε να βαδίζει. Τι σ’έχει πιάσει; 
  Ήταν σαν κάποιος να ήξερε τι έκανε στο κρεβάτι της– 
  Αδύνατον! 



214  |  ΚΩΣΤΑΣ ΒΟΥΛΑΖΕΡΗΣ 

 

 

  –και να το είχε γράψει στον τοίχο, ώστε εκείνη να το δει– 
  Αδύνατον. Και ανούσιο. Ποιος ο λόγος; Αποκλείεται. Σε μια τόσο μεγά-
λη πόλη, όπως η Απαστράπτουσα, χίλια-δύο τυχαία περιστατικά μπο-
ρούσαν να συμβούν. 
  Και όλα τα τυχαία περιστατικά έχουν επικεντρωθεί επάνω μου; 
  Όχι, δεν είναι αυτό· απλά, εγώ δεν τα πρόσεχα πριν. Ναι, απλά εγώ δεν 
τα πρόσεχα πριν. 
  Μπήκε στο όχημά της. Κοίταξε πίσω της, για να δει ότι η ενεργειακή 
φιάλη εξακολουθούσε να βρίσκεται εκεί όπου την είχε αφήσει. Και εκεί 
ήταν. Φυσικά. Πού να είχε πάει; Να είχε πετάξει; 
  Η Βασιλική έβαλε μπροστά και έφυγε. 
 
 
 
Η επήρεια του ναρκωτικού είχε αρχίσει να τελειώνει. Ο Ανδρόνικος 
μπορούσε να το καταλάβει απ’το γεγονός ότι οι αισθήσεις του δεν ή-
ταν τόσο μουδιασμένες όσο πριν. Μπορούσε να το καταλάβει, ακόμα κι 
εδώ μέσα, σε τούτο το κατασκότεινο μέρος όπου τον είχαν ξαναφέρει. 
  Θυμόταν ότι είχε δει τη μητέρα του, τη Βασίλισσα Γλυκάνθη. Την είχε 
δει σαν σε όνειρο… ή, μήπως, ήταν πραγματικά όνειρο; Η όψη της ήταν 
θολή, και τα λόγια έβγαιναν συρτά από τα χείλη της, και βαριά· αργά, 
σαν από χαλασμένο όργανο ηχητικής αποθήκευσης. Ναι, θα μπορούσε 
και να μην ήταν αληθινή. Το ναρκωτικό που του είχαν δώσει ίσως να 
του προκαλούσε παραισθήσεις. 
  Μακάρι να ήταν έτσι. Γιατί, αν δεν ήταν, σήμαινε ότι η μητέρα του τον 
είχε δει σ’αυτά τα χάλια· και, σίγουρα, η καρδιά της θα είχε σκιστεί στα 
δύο. 
  Αναρωτιέμαι τι να της έχει πει ο Λούσιος. Αν η συνάντησή μου μαζί της 
ήταν αληθινή, τότε πρέπει κάτι να της έχει πει… Τι, όμως; 
  Κι επίσης, αν η συνάντηση με τη μητέρα του ήταν αληθινή, αυτό σή-
μαινε ότι ο Ανδρόνικος βρισκόταν στο παλάτι της Απαστράπτουσας. 
Κάπου μέσα στο παλάτι, σε κάποιο μέρος που παλιότερα δεν γνώριζε… 
  Τι είχε πει η Βασίλισσα Γλυκάνθη; Είχε, όντως, πει «Στο παλάτι είσαι. 
Στην Απαστράπτουσα»; Το είχε, όντως, πει; Ή εκείνος το νόμιζε; 
  Ο Ανδρόνικος έβηξε, δυνατά, και διπλώθηκε επάνω στο ψυχρό, πέτρι-
νο πάτωμα που πάγωνε το γυμνό του σώμα. Ναι, οι αισθήσεις του εί-
χαν αρχίσει να επανέρχονται πλήρως… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  215 

 

 

  «Λούσιε!» φώναξε. «Λούσιε!» 
  Ασφαλώς, καμία απάντηση. 
  Και δεν έχει νόημα να φωνάζω. Κανένα απολύτως νόημα. 
  Ανασηκώθηκε… και είδε ένα άνοιγμα. Ένα φωτεινό άνοιγμα, στο βά-
θος. Ήταν το ίδιο άνοιγμα, όπως πριν, ή άλλο; 
  Ο Ανδρόνικος ορθώθηκε. Σίγουρα, ήταν παγίδα. Προσπαθούσαν πάλι 
να τον ρίξουν σ’εκείνον το λάκκο, που βρισκόταν κάπου μες στο σκο-
τάδι. Το φως, όμως, έμοιαζε να τον καλεί. Έμοιαζε σχεδόν να του φω-
νάζει να πλησιάσει. Η μοναδική έξοδος… Η μοναδική έξοδος… 
  Ο Ανδρόνικος το αγνόησε. Του έστρεψε την πλάτη, και κάθισε στο 
πάτωμα με την παγωνιά της πέτρας να διαπερνά το σώμα του. 
  Πριν από κάποιες ώρες (δεν ήξερε ακριβώς πόσος χρόνος είχε περά-
σει· υπέθετε, όμως, ότι πρέπει να ήταν ώρες), άλλο ένα φωτεινό άνοιγ-
μα είχε παρουσιαστεί μέσα στο σκοτάδι, κι από εκεί είχαν έρθει τέσσε-
ρις φρουροί, οι οποίοι του είχαν αφήσει φαγητό και ποτό –μερικά 
κομμάτια ψωμί και κρέας, και ένα ποτήρι νερό– και μετά είχαν φύγει. 
Δεν είχαν πέσει σε κανέναν λάκκο. Θα πρέπει να είχαν χρησιμοποιήσει 
διαφορετικό άνοιγμα, προφανώς· όχι εκείνο που είχε εμφανιστεί στην 
αρχή. Ο Ανδρόνικος ήταν, όμως, αποπροσανατολισμένος μες στο σκο-
τάδι· δεν μπορούσε να ξεχωρίσει τη μια κατεύθυνση από την άλλη. 
  Όταν έφαγε το άνοστο φαγητό που του είχαν πετάξει, προσπάθησε 
να βάλει το μυαλό του να λειτουργήσει, για να σκεφτεί κάποιο σχέδιο 
απόδρασης· μα ανακάλυψε ότι η κούραση, το κρύο, και το απόλυτο 
σκοτάδι δεν τον άφηναν: χτυπούσαν και το νου του και το σώμα του 
με τρόπο οδυνηρό. Έτσι, άθελά του, έπεσε σε λήθαργο, απ’τον οποίο 
τον ξύπνησαν πάλι οι φρουροί. Συνήλθε νιώθοντας τα χέρια τους επά-
νω του· πάλεψε να τους ξεφύγει, μα ήταν, από τις ταλαιπωρίες του, 
πολύ αδύναμος για να το καταφέρει· τον κράτησαν εύκολα κολλημένο 
στο πάτωμα και του έκαναν μια ένεση, στέλνοντας το ναρκωτικό στον 
καταπονημένο οργανισμό του. Ύστερα, ενώ οι αισθήσεις του μούδια-
ζαν, τον έντυσαν πρόχειρα –ή, τουλάχιστον, αυτή την εντύπωση είχε, 
ότι τον έντυσαν–, τον σήκωσαν ανάμεσά τους, και τον πήραν απ’τον 
σκοτεινό χώρο, για να τον μεταφέρουν, μέσα από διαδρόμους και σκά-
λες, σ’ένα τόσο, μα τόσο, πολύ φωτεινό μέρος. Όπου συνάντησε τη μη-
τέρα του. Σαν όνειρο δεν ήταν εκείνο το μέρος; Τέτοιο φως… Ή ήταν 
μονάχα η ιδέα μου, από το ναρκωτικό; 



216  |  ΚΩΣΤΑΣ ΒΟΥΛΑΖΕΡΗΣ 

 

 

  Καθώς βρισκόταν τώρα καθισμένος στο πέτρινο πάτωμα, ο Ανδρόνι-
κος έτριψε το πρόσωπό του με τις παλάμες του. Λύση. Ποια είναι η λύ-
ση; Πώς θα δραπέτευε; Και ήξερε ότι, αν ήταν να δραπετεύσει, έπρεπε 
να το κάνει σύντομα, γιατί, όσο ο χρόνος κυλούσε εδώ πέρα, τόσο οι 
δυνάμεις του τον εγκατέλειπαν, όχι μονάχα οι σωματικές, αλλά και οι 
νοητικές. Δεν μπορείς να σκεφτείς και πολύ καθαρά, όταν βρίσκεσαι 
μες στο σκοτάδι, κρυώνεις, είσαι γυμνός, πεινάς, και φοβάσαι ότι ίσως, 
με το επόμενό σου βήμα, καταλήξεις σ’έναν λάκκο με νερό και παράξε-
να –πολύ πιθανόν, επικίνδυνα– πλάσματα. 
  Ο Ανδρόνικος είδε μια έξοδο να ανοίγει αντίκρυ του. Μια φωτεινή έ-
ξοδο, σαν κάποιος τοίχος στο βάθος να είχε παραμερίσει. Χίλιες κατά-
ρες επάνω τους! Πιστεύουν ότι θα καταφέρουν πάλι να μου κάνουν τα 
ίδια; Έστρεψε την πλάτη του στο φωτεινό άνοιγμα, ατενίζοντας το 
σκοτάδι– 
  –και είδε άλλη μια έξοδο ν’ανοίγει, ακριβώς ίδια με την προηγούμενη. 
  «Δεν έρχομαι!» φώναξε. «Μην ελπίζετε!» 
  Καμία απάντηση. Η έξοδος παρέμεινε ανοιχτή. 
  Ο Ανδρόνικος ορθώθηκε και έκανε μερικά βήματα μες στο σκοτάδι, 
στρεφόμενος αλλού. 
  Ακόμα ένα φωτεινό άνοιγμα παρουσιάστηκε. Καλώντας τον με την 
παρουσία του. 
  Μπάσταρδοι. 
  Έμεινε ακίνητος. 
  Το άνοιγμα δεν έκλεισε. Το φως ήταν το μοναδικό σημείο αναφοράς 
μες στο απόλυτο σκοτάδι. 
  Εντάξει, σκέφτηκε ο Ανδρόνικος, για να δούμε τι έχετε στο διαστρε-
βλωμένο μυαλό σας… 
  Ετούτη δεν ήταν η πρώτη φορά που βρισκόταν στα σκοτεινά. Είχε 
ξαναβρεθεί σε παρόμοια κατάσταση, απλά τότε δεν ήταν φυλακισμέ-
νος. Ο βασικός τρόπος κίνησης μες στο σκοτάδι, όμως, παρέμενε ο ίδι-
ος· δεν άλλαζε. 
  Ο Ανδρόνικος λύγισε τα γόνατά του και βάδισε με μικρά, αργά βήμα-
τα, ενώ συγχρόνως είχε τα χέρια του απλωμένα μπροστά, ψηλαφώ-
ντας: το δεξί ήταν υψωμένο, για να εντοπίζει εμπόδια που βρίσκονταν 
ψηλά· το αριστερό ήταν κάτω, στο πέτρινο πάτωμα, για να εντοπίζει 
πιθανούς λάκκους. Ό,τι κι αν έχετε στο νου σας, δε θα πιάσει… και ίσως 
–ίσως– καταφέρω να δραπετεύσω, επειδή με υποτιμήσατε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  217 

 

 

  Ο Ανδρόνικος πλησίαζε έτσι το φωτεινό άνοιγμα, νιώθοντας μια ζωη-
ρή ελπίδα να έχει φουντώσει εντός του: μια ελπίδα ότι θα ξέφευγε από 
τούτο τον ελεεινό, σκοτεινό χώρο. 
  Παραδόξως, τα χέρια του δεν συνάντησαν κανέναν λάκκο. Και, γενι-
κότερα, δεν έμοιαζε να υπάρχει καμία παγίδα στο δρόμο του. 
  Τώρα, βρισκόταν τόσο κοντά στο φως… Βρισκόταν μπροστά στο ά-
νοιγμα, και έβλεπε μέσα του. Έναν τοίχο. 
  Σηκώθηκε όρθιος, παραξενεμένος, και βάδισε αργά, επιφυλακτικά, 
περιμένοντας την παγίδα που δεν είχε παρουσιαστεί ακόμα. 
  Πέρασε το κατώφλι, και είδε δεξιά του έναν διάδρομο, κι αριστερά 
του άλλον έναν. Πέτρινοι διάδρομοι, που φωτίζονταν από ενεργειακές 
λάμπες. 
  Πού βρίσκομαι; Σε ποιο μέρος του παλατιού; 
  Δεν έβλεπε κανέναν άνθρωπο. Δεν υπάρχουν φρουροί; Ακόμα ένα από 
τα παράξενα τούτης της ιστορίας… 
  Μήπως ονειρεύομαι; Μήπως δεν έχω ακόμα ξεφύγει απ’την επήρεια 
του ναρκωτικού; 
  Έκανε μερικά βήματα προς τ’αριστερά, νιώθοντας το πάτωμα κρύο, 
όπως πριν, κάτω απ’τις πατούσες του. Πίσω του, άκουσε έναν ξαφνικό, 
δυνατό θόρυβο, που τον έκανε να στραφεί απότομα– 
  –για να δει ότι το άνοιγμα που οδηγούσε στο σκοτεινό δωμάτιο είχε 
κλείσει, από μια ατσάλινη πόρτα. 
  Ο Ανδρόνικος, για κάποιον ανεξήγητο λόγο, αισθάνθηκε να τρομάζει 
από αυτό. Τελείως παράλογο. Εξάλλου, η πόρτα του κελιού του είχε 
κλείσει ενώ εκείνος βρισκόταν έξω απ’το κελί. Κανονικά, δε θάπρεπε 
ν’ανησυχεί. Σωστά; 
  Κι όμως, κάτι δεν πήγαινε καλά εδώ. Δεν είχε καταφέρει να δραπε-
τεύσει. Τον είχαν αφήσει. Ποιοι; Και γιατί; 
  Συνέχισε να βαδίζει στον στενό διάδρομο· και, μετά από μερικά βήμα-
τα, άκουσε πίσω του ένα τσαφ! 
  Κοίταξε πάνω απ’τον ώμο του: Μια ενεργειακή λάμπα είχε σβήσει. 
  Τσαφ! Άλλη μία. 
  Τσαφ! Μια τρίτη. 
  Το σκοτάδι εξαπλωνόταν. Ερχόταν καταπάνω του. 
  Ο Ανδρόνικος έτρεξε προς την αντίθετη κατεύθυνση, νιώθοντας απει-
λημένος. Σαν το σκοτάδι να ήταν κάποιου είδους ζωντανή οντότητα 
που τον καταδίωκε. 



218  |  ΚΩΣΤΑΣ ΒΟΥΛΑΖΕΡΗΣ 

 

 

  Τσαφ! – Τσαφ! – Τσαφ! Οι λάμπες έσβηναν πίσω του, η μία κατόπιν 
της άλλης. 
  Ο Ανδρόνικος συνέχισε να τρέχει. Μπέρδεψε τα πόδια του και έπεσε, 
χτυπώντας τα γόνατα και τους αγκώνες του στο πέτρινο πάτωμα. 
  Τσαφ! – Τσαφ! – Τσαφ! – Τσαφ! Οι λάμπες έσβησαν. 
  Όλες. 
  Το σκοτάδι τον τύλιξε, γι’ακόμα μια φορά. 
  Ο Ανδρόνικος κραύγασε, άναρθρα, σαν θηρίο. Καταλάβαινε τώρα την 
παγίδα όπου τον είχε οδηγήσει. Καταλάβαινε πολύ καλά. 
  Ορθώθηκε και, αγγίζοντας τον τοίχο, προχώρησε αργά μες στο σκο-
τάδι, προσπαθώντας να βρει κάποια διέξοδο. 
  Για να πάω πού; Είμαι φυλακισμένος. Πού προσπαθώ να πάω; Να επι-
στρέψω στο προηγούμενο κελί μου; 
  Από μακριά νόμισε πως άκουσε έναν βρυχηθμό. Σαν από λιοντάρι, ή 
κάποιο παρόμοιο ζώο. Ή σαν από τον άνεμο. Ή σαν από κάτι πολύ, πο-
λύ χειρότερο από οποιοδήποτε ζώο. 
  Κοκάλωσε. Τον είχαν φέρει εδώ για να τον καταβροχθίσει κάποιο θη-
ρίο; Κάποιο θηρίο που τον μυριζόταν μες στο σκοτάδι; 
  Άρχισε να περπατά πιο γρήγορα, ενώ, συγχρόνως, αφουγκραζόταν. 
Βήματα ήταν αυτά που άκουγε; Τα προσεκτικά βήματα ενός σαρκοβό-
ρου; Ή δεν ήταν τίποτα περισσότερο από φαντάσματα του μυαλού 
του; 
  Άθελά του, έτρεμε· και δεν μπορούσε να σταματήσει να τρέμει, γιατί 
ήταν μόνος και γυμνός και άοπλος, και μέσα στο σκοτάδι, ενώ ό,τι κι 
αν ήταν αυτό που τον κυνηγούσε ήταν, αναμφίβολα, δυνατότερο από 
εκείνον· πολύ δυνατότερο, ικανό να τον κάνει κομμάτια σε δευτερόλε-
πτα. 
  –Ένας θόρυβος! 
  Όχι από το θηρίο. Ένας μεταλλικός θόρυβος. Σαν πόρτα που ανοίγει. 
  Δίπλα μου; 
  Ο Ανδρόνικο προχώρησε ακόμα πιο γρήγορα από πριν, ψηλαφώντας 
τον τοίχο. 
  Οι πατούσες του πάτησαν σε κάτι μυτερό. Μούγκρισε απ’τον πόνο. 
  Καρφιά; Κοφτερές πέτρες; 
  Έτριξε τα δόντια, συνεχίζοντας την πορεία του, κι ανακαλύπτοντας 
πως το έδαφος δεν βελτιωνόταν: ό,τι κι αν ήταν αυτά που βρίσκονταν 
στο πάτωμα εξακολουθούσαν να υπάρχουν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  219 

 

 

  –Ένας βρυχηθμός πίσω του. Το θηρίο! Και πρέπει να ήταν πιο κοντά 
από πριν. 
  Πού ήταν αυτή η καταραμένη πόρτα; 
  Πρόλαβε δεν πρόλαβε να ολοκληρώσει τη σκέψη του και τα χέρια του 
βρήκαν ένα άνοιγμα επάνω στον τοίχο. Δεν πρέπει, όμως, να ήταν πο-
λύ μεγάλο. Χωρίς να χάσει καιρό, έψαξε να βρει με την αφή τις άκριές 
του· και διαπίστωσε ότι ήταν ένα κυκλικό άνοιγμα, αρκετό για να τον 
χωρέσει, αν σερνόταν μέσα του. Κι απ’ό,τι φαινόταν, δεν είχε άλλη επι-
λογή. 
  Μπήκε, και σύρθηκε στο εσωτερικό ενός πέτρινου αγωγού, ενώ από 
το βάθος, πίσω του, συνέχιζε ν’ακούει γρυλίσματα. Οι πατούσες των 
ποδιών του πονούσαν, και πρέπει να αιμορραγούσαν. Πολλά από τα 
κοφτερά αντικείμενα που βρίσκονταν στο προηγούμενο πάτωμα νόμι-
ζε ότι είχαν μπηχτεί στη σάρκα του. 
  Ο αγωγός τελείωσε, απρόσμενα– 
  Ο Ανδρόνικος έπεσε με μια κραυγή. Χτύπησε επώδυνα τον ώμο του. 
  Ανασηκώθηκε. 
  Το πάτωμα εδώ ήταν καλυμμένο με λάσπη. 
  Ο Ανδρόνικος άγγιξε τον ώμο του, για να βεβαιωθεί ότι δεν τον είχε 
σπάσει. Και, όχι, δεν πρέπει να τον είχε σπάσει. Όμως πονούσε. 
  Ολόκληρο το σώμα του έτρεμε. Έμεινε καθισμένος στο λασπώδες πά-
τωμα και, παίρνοντας βαθιές ανάσες, προσπάθησε να καλμάρει τα 
νεύρα του. 
  Τα πάντα γύρω του ήταν σκοτεινά. Δεν ήξερε πού να πάει. Έτσι, κα-
λύτερα να έμενε εδώ όπου βρίσκονταν, για λίγο. Καλύτερα να έμενε 
εδώ όπου βρισκόταν. Αισθανόταν ασφαλής εδώ… 
 
 
 
Στο Βόρειο Μέτωπο τα πράγματα πήγαιναν άσχημα. Αυτό, τουλάχι-
στον, είχε να πει ο λοχαγός που είχε έρθει για να ενημερώσει το παλά-
τι. 
  Ο Λούσιος καθόταν στον Κυανό Θρόνο και άκουγε την αναφορά του, 
η οποία συνοδευόταν από μια εικονική αναπαράσταση ενός χάρτη του 
Βόρειου Μετώπου. Η αναπαράσταση ήταν μια προβολή επάνω στον 
τοίχο· και, χρησιμοποιώντας τα κουμπιά ενός προβολέα, ο λοχαγός 



220  |  ΚΩΣΤΑΣ ΒΟΥΛΑΖΕΡΗΣ 

 

 

μπορούσε να μεγεθύνει τον χάρτη στα σημεία που ήθελε, καθώς και να 
δημιουργεί καμπύλες, για να δείχνει τις πορείες των στρατευμάτων. 
  Ένα σημαντικό φρούριο είχε πέσει στα χέρια της Παντοκράτειρας, τις 
τελευταίες ημέρες. Το λεγόμενο Φρούριο του Σμαραγδένιου Βουνού. Ο 
λοχαγός, πατώντας ένα πλήκτρο, έκανε το φρούριο να παρουσιαστεί 
επάνω στον χάρτη και να διαγραφεί από ένα μεγάλο, κόκκινο Χ. Οι δυ-
νάμεις της Παντοκρατορίας είχαν, επιτέλους, καταφέρει να λυγίσουν 
την άμυνά του και να το πορθήσουν. 
  «Λυπάμαι, Μεγαλειότατε,» είπε ο λοχαγός στον Λούσιο. «Δεν υπήρχε 
κάτι που μπορούσαμε να κάνουμε.» 
  Οι σύμβουλοι που βρίσκονταν στην Αίθουσα του Κυανού Θρόνου ή-
ταν όλοι αμίλητοι, καθώς γνώριζαν τη σημαντική θέση του Φρουρίου 
του Σμαραγδένιου Βουνού. Η απώλειά του μπορούσε να σημαίνει μο-
νάχα ένα πράγμα: η Παντοκράτειρα βρισκόταν τώρα ένα βήμα πιο κο-
ντά στην επανάκτηση της Απολλώνιας. 
  Χίλιες κατάρες! σκέφτηκε ο Λούσιος. Έχουμε αργήσει πολύ! Πρέπει να 
κινηθούμε πιο γρήγορα! Πρέπει να βρούμε πιο γρήγορα τα μέσα για να 
κατατροπώσουμε την Παντοκράτειρα. Γιατί οι πάντες καθυστερούν; 
Γιατί η Κορνηλία καθυστερεί; Ακόμα να επικοινωνήσει μαζί μου! Δεν 
έχει καταφέρει να φέρει στο φως τίποτα; 
  «Μεγαλειότατε;» 
  Ο Λούσιος στράφηκε, για να κοιτάξει τον Αναξίμανδρο, τον νέο Στρα-
τάρχη του βασιλείου του. Τον προηγούμενο τον είχε… απομακρύνει, 
καθώς ήταν βέβαιος ότι, λόγω της πίστης του στον Ανδρόνικο, θα του 
προκαλούσε προβλήματα. Ωστόσο, ήταν καλός στρατηγός. Ετούτος 
εδώ, ο Λούσιος υποψιαζόταν, δεν ήταν και τόσο. 
  «Τι είναι;» ρώτησε από τον Κυανό Θρόνο. 
  «Πώς προτείνετε να ενεργήσουμε, Μεγαλειότατε;» είπε ο Αναξίμαν-
δρος. 
  «Κανονικά,» αποκρίθηκε ο Λούσιος, «θα περίμενα εσύ να μου προτεί-
νεις κάτι, Στρατάρχη, όχι εγώ σ’εσένα.» 
  Σιγή έπεσε, για μερικές στιγμές. 
  Ύστερα, ο Αναξίμανδρος –μάλλον, φοβούμενος ότι θα πληγεί η υπό-
ληψή του, αν δε μιλήσει– είπε: «Θα πρότεινα να ενισχυθούν όλα τα ο-
χυρά γύρω από το Φρούριο του Σμαραγδένιου Βουνού, Μεγαλειότα-
τε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  221 

 

 

  Ναι, συλλογίστηκε ο Λούσιος, σ’ευχαριστώ, Στρατάρχη. Αυτό κι εγώ το 
είχα σκεφτεί, από μόνος μου. 
  Στράφηκε στον άντρα απ’το Βόρειο Μέτωπο. «Λοχαγέ.» 
  «Μάλιστα, Μεγαλειότατε.» 
  «Θύμισέ μου πάλι το όνομά σου.» 
  «Λοχαγός Βύριος Επταπυρίτης, Μεγαλειότατε.» 
  «Πες μου τη δική σου άποψη, Λοχαγέ. Πώς πρέπει να ενεργήσουμε;» 
  Ο Λοχαγός Επταπυρίτης, που, όπως φάνηκε, γνώριζε το Βόρειο Μέ-
τωπο πολύ καλύτερα απ’τον Στρατάρχη, άρχισε να τους κάνει μια α-
νάλυση των θέσεων των στρατευμάτων, χρησιμοποιώντας τον εικονι-
κό χάρτη, προτού προβεί σε μερικές προτάσεις πιθανών κινήσεων. 
 
 
 
Η μικρόσωμη, μελαχρινή υπηρέτρια βάδιζε στον άδειο διάδρομο, μέσα 
στις πυκνές σκιές του απογεύματος. Τα βήματα των μαλακών, δερμά-
τινων παπουτσιών της δεν έκαναν παρά τον ελάχιστο θόρυβο. Τα 
μαλλιά της ήταν δεμένα κότσο πίσω απ’το κεφάλι της, και πιασμένα με 
μια αργυρή καρφίτσα. Βαστούσε ένα μικρό, δερματόδετο βιβλίο. 
  Ένα χέρι πετάχτηκε απ’τις σκιές· την άρπαξε απ’τη μέση και την τρά-
βηξε μες στο σκοτάδι. 
  Ένα άλλο χέρι τής έκλεισε το στόμα. 
  «ΜΜΜ!» έσκουξε η υπηρέτρια, κλοτσώντας τον αέρα. Το μικρό βιβλίο 
τής είχε πέσει. 
  «Σσς,» έκανε μια αντρική φωνή κοντά στ’αφτί της. «Σσς. Δε θέλω να 
σε πειράξω· σταμάτα να παλεύεις. Θέλω μόνο να παραδώσεις ένα μή-
νυμα στην κυρά σου, τη Βασίλισσα.» 
  Η υπηρέτρια έπαψε να χτυπιέται. «Μμμμ…» Ο άγνωστος εξακολου-
θούσε να κρατά το στόμα της κλειστό. Η κοπέλα νόμιζε ότι μπορούσε 
ν’ακούσει την καρδιά της να χτυπά ανάμεσα στ’αφτιά της, μέσα στο 
κεφάλι της. 
  «Θέλω να της πεις ότι πρέπει να τη δω. Σκοπεύω να της μιλήσω για 
τον γιο της, τον Ανδρόνικο. Να με συναντήσει απόψε στον παλιό στά-
βλο, μόλις δύσει ο ήλιος. Με καταλαβαίνεις;» 
  «Μμμμ.» 
  «Ωραία. Θυμήσου: θα της μιλήσω για τον Ανδρόνικο· και πρέπει να με 
βρει στον παλιό στάβλο, όταν πέσει η νύχτα. Εντάξει;» 



222  |  ΚΩΣΤΑΣ ΒΟΥΛΑΖΕΡΗΣ 

 

 

  «Μμμμ.» 
  Τα δυνατά χέρια την άφησαν, και η κοπέλα πρόλαβε μονάχα να δει, 
πάνω απ’τον ώμο της, μια σκιά ν’απομακρύνεται βιαστικά και να χά-
νεται μέσα στους σκοτεινιασμένους διαδρόμους του παλατιού. 
  Ακόμα τρομαγμένη από τούτη την παράξενη συνάντηση, πήρε από 
κάτω το μικρό βιβλίο που της είχε πέσει, επέστρεψε –όσο πιο γρήγορα 
μπορούσε, χωρίς όμως να φανεί ότι έτρεχε– στα διαμερίσματα της Βα-
σίλισσας, και έκλεισε την πόρτα καλά πίσω της. 
  Ησυχία έπεσε, για κάμποση ώρα, στον άδειο διάδρομο απέξω. Μονά-
χα τα απόμακρα βήματα κανενός φρουρού ή υπηρέτη ακούγονταν. 
  Όταν, όμως, ο ήλιος κρύφτηκε πίσω από τον δυτικό ορίζοντα, η πόρ-
τα άνοιξε πάλι, και μια γυναικεία μορφή βγήκε, ντυμένη με μακρύ φό-
ρεμα, μπότες, και κάπα στους ώμους. 
  Η Βασίλισσα Γλυκάνθη κοίταξε γύρω της, δήθεν αδιάφορα, και είδε 
τα μάτια ενός φρουρού να την κοιτάζουν. Τα μάτια ενός κατασκόπου; 
αναρωτήθηκε. Ενός κατασκόπου του Λούσιου; Μα, φυσικά, δε θ’άφηνε 
αυτό να τη σταματήσει. 
  Δίχως να δώσει σημασία στον νεαρό, πέρασε από δίπλα του και συνέ-
χισε να προχωρά μέσα στους διαδρόμους του παλατιού, ακολουθώ-
ντας μια συνηθισμένη πορεία, ώστε να μη φανεί ότι έκανε τίποτα πε-
ρισσότερο από μια βόλτα. 
  Όταν βγήκε στον κήπο, πήγε σ’ένα κατάφυτο μέρος όπου ήξερε πως, 
αν την παρακολουθούσαν, θα τους αντιλαμβανόταν, καθώς εδώ δεν 
είχε δουλειά κανένας να βρίσκεται. Κοιτάζοντας, όμως, πάνω από τον 
ώμο της, αλλά και γύρω-γύρω, η Βασίλισσα Γλυκάνθη δεν είδε καμία 
ύποπτη κίνηση. Έτσι, φόρεσε την κουκούλα της κάπας της και συνέχι-
σε, ακολουθώντας μονοπάτια όπου οι φρουροί δε σύχναζαν. 
  Δεν άργησε να φτάσει στον εγκαταλειμμένο στάβλο, που τώρα πλέον 
δεν ήταν παρά ένα μέρος για να κάνουν τις φωλιές τους τα πουλιά και 
άλλα μικρά ζώα του κήπου. Παλιότερα, εδώ σταβλίζονταν περήφανα 
άτια και όμορφα Σερπετά· η Βασίλισσα το θυμόταν. 
  Στάθηκε μπροστά στην είσοδο και κοίταξε μέσα, το σκοτάδι. Ούτε μία 
λάμπα δεν ήταν αναμμένη, ενεργειακή ή μη. 
  Τα μάτια μιας γάτας γυάλισαν. Και τα μάτια ακόμα μίας. Μετά, και τα 
δύο ζευγάρια μάτια χάθηκαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  223 

 

 

  Η Γλυκάνθη έβγαλε, διστακτικά, την κουκούλα της, για να δει εκείνος 
που την περίμενε ότι ήταν όντως αυτή, ότι δεν είχε προσπαθήσει να 
τον κοροϊδέψει, στήνοντάς του κάποια παγίδα. 
  Μια λάμπα άναψε μέσα στο σκοτάδι, μια λάμπα λαδιού, και μια κου-
κουλοφόρος μορφή φάνηκε να την κρατά. 
  «Ποιος είσαι;» ρώτησε η Γλυκάνθη, προσπαθώντας να διατηρεί τη 
φωνή της σταθερή. 
  Ο άντρας τής έκανε νόημα να πλησιάσει. «Ελάτε, Βασίλισσά μου. Κα-
λύτερα να μη στέκεστε εκεί, όπου μπορούν εύκολα να σας δουν.» 
  Τη φωνή του δεν την αναγνωρίζω. Δε μου θυμίζει τίποτα απολύτως. Η 
Γλυκάνθη δίστασε να περάσει το κατώφλι του παλιού στάβλου, φο-
βούμενη ποιος μπορεί να ήταν αυτός ο άνθρωπος που έκρυβε το πρό-
σωπό του. Είμαι μεγάλη πια· δεν είμαι για τέτοια, σκέφτηκε. Κανονικά, 
θα έπρεπε όλα να κυλάνε ομαλά στο βασίλειο, και να γερνάω πίνοντας 
ήρεμα το τσάι μου, πλάι στον Αρχίμαχο– 
  «Βασίλισσά μου, ελάτε!» επέμεινε ο άγνωστος, παρατηρώντας το δι-
σταγμό της. 
  Η Γλυκάνθη –σκεπτόμενη ότι, αν υπήρχε έστω και μία πιθανότητα να 
βοηθήσει έτσι τον Ανδρόνικο, όφειλε να πάρει το ρίσκο– πέρασε το 
κατώφλι και μπήκε στον εγκαταλειμμένο στάβλο, ακούγοντας το πα-
λιό ξύλο του πατώματος, το χώμα, και τα σκόρπια χαλίκια να τρίζουν 
κάτω απ’τις μπότες της. 
  Ο άντρας με τη λάμπα κατέβασε την κουκούλα της κάπας του, και η 
Βασίλισσα τρόμαξε, προς στιγμή, από την όψη του. 
  Ο άνθρωπος ήταν τραυματισμένος. Μια πρόσφατη –πολύ πρόσφατη– 
ουλή ξεκινούσε απ’το μέτωπό του και τελείωνε στο σαγόνι του, δια-
τρέχοντας το πρόσωπό του λοξά. Τα ράμματα των γιατρών ήταν φα-
νερά· δεν τα είχαν ακόμα βγάλει. 
  Παρά την τρομαχτική του όψη, όμως, μέσα στα μάτια αυτού του ά-
ντρα υπήρχε κάτι που αμέσως μάγεψε τη Γλυκάνθη. Ένα εσώτερο 
φως. Ένα πράγμα που η Βασίλισσα της Απολλώνιας δε νόμιζε ότι είχε 
ξαναδεί σε άνθρωπο. Θα μπορούσα να είχα ονειρευτεί κάτι τέτοιο· ή να 
είχε γράψει γι’αυτό κάποιος ευφάνταστος ποιητής. 
  «Δε σε γνωρίζω,» είπε στον άντρα. 
  «Το όνομά μου είναι Αυγερινός Αντίρρυθμος, Μεγαλειοτάτη,» απο-
κρίθηκε εκείνος, «και είμαι ένας από τους φρουρούς του παλατιού.» 



224  |  ΚΩΣΤΑΣ ΒΟΥΛΑΖΕΡΗΣ 

 

 

  Παγίδα, λοιπόν! Ο Λούσιος τα είχε κανονίσει όλα τούτα, ή αυτή η γυ-
ναίκα του, η Δομινίκη– 
  «Βασίλισσά μου,» διέκοψε τις σκέψεις της ο Αυγερινός, «δεν είναι αυ-
τό που νομίζετε. Δεν είμαι εχθρός σας. Ούτε εχθρός του γιου σας. Είμαι 
πιστός στον Πρίγκιπα Ανδρόνικο. Ετούτο που βλέπετε,» ακράγγιξε την 
ουλή στο πρόσωπό του, «το ξίφος του ήταν που μου το προκάλεσε, 
όταν ο Σφετεριστής μάς πρόσταξε να του ορμήσουμε.» 
  «Ο Σφετεριστής;» έκανε, άθελά της, η Γλυκάνθη. Ήταν προφανές ότι 
μιλούσε για τον Λούσιο, μα και πάλι η λέξη τη σόκαρε· ίσως γιατί δεν 
περίμενε να την ακούσει από τα χείλη ενός παλατιανού φρουρού. Ω-
στόσο, αμέσως συνέχισε: «Ο Ανδρόνικος σε χτύπησε κι εσύ, 
παρ’όλ’αυτά, εξακολουθείς να είσαι πιστός σ’εκείνον;» Συνοφρυώθηκε. 
  «Βασίλισσά μου, ήμουν παραπλανημένος, και παραστρατημένος. Αλ-
λά το φως του μου έδειξε σε ποιον οφείλω υποταγή. Ο Κύριος του Γα-
λανού Φωτός είναι ο άρχοντας μου, και μόνο ο Κύριος του Γαλανού 
Φωτός. Η Απολλώνια είναι δική του.» 
  Τι λέει αυτός ο άνθρωπος; απόρησε η Γλυκάνθη. Ετούτα τα λόγια τής 
ακούγονταν σαν τα λόγια ενός τρελού. 
  Ο Αυγερινός συνέχισε: «Όταν κατεβήκατε στα υπόγεια του παλατιού, 
για να δείτε τον γιο σας, ήμουν εκεί. Ασφαλώς, δε με προσέξατε. Κανείς 
δε με πρόσεξε. Εγώ, όμως, παρακολούθησα τα πάντα. Σας είδα να έρ-
χεστε και να φεύγετε, και μετά ακολούθησα τους φρουρούς, καθώς 
έπαιρναν τον Πρίγκιπα από το κελί όπου τον είχαν βάλει και τον μετέ-
φεραν σε μέρη των υπογείων όπου ποτέ ξανά δεν είχα πάει. Σ’έναν 
απ’αυτούς τους διαδρόμους, παρέδωσαν τον γιο σας σε δύο Βασιλι-
κούς Φρουρούς, τον Λάθμιο και τον Φαιόνυχο, και έφυγαν. Αλλά εγώ 
δεν έφυγα· ακολούθησα τώρα τους Βασιλικούς Φρουρούς, και τους 
είδα να φτάνουν μπροστά σ’ένα κιγκλίδωμα. ‘Φύλακα!’ φώναξε ο Λάθ-
μιος, και μια σκιερή φιγούρα παρουσιάστηκε πίσω απ’τα κάγκελα, ζη-
τώντας τους να του πουν τον αριθμό τρεις φορές, χωρίς να διευκρινί-
σει για ποιον αριθμό μιλούσε. Εκείνοι απάντησαν ‘Είκοσι-τέσσερα’, και 
ο φύλακας τούς άφησε να περάσουν, μαζί με τον Ανδρόνικο, ο οποίος, 
φυσικά, ήταν ναρκωμένος. Το κιγκλίδωμα έπεσε πίσω τους, κι έτσι 
ήταν αδύνατον να τους ακολουθήσω.» 
  Είκοσι-τέσσερα; παραξενεύτηκε η Γλυκάνθη. Ο αριθμός τρεις φορές; 
Είκοσι-τέσσερα; Τρεις φορές το οκτώ, δε μας κάνει είκοσι-τέσσερα; 
  «Το οκτώ…» μουρμούρισε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  225 

 

 

  «Ναι, Βασίλισσά μου,» ένευσε ο Αυγερινός. «Ο αριθμός ήταν το οκτώ.» 
  Ο Καταραμένος Αριθμός. Η Γλυκάνθη θυμήθηκε τρομαχτικές ιστορίες 
μ’αυτόν τον αριθμό. Ιστορίες, μύθους, και παραδώσεις. Προλήψεις… 
Έγλειψε τα ξεραμένα της χείλη. «Τι μέρος ήταν αυτό που πήγαν το γιο 
μου;» 
  «Δεν ξέρω, Βασίλισσά μου, αλλά πρέπει να μάθω.» 
  «Και γιατί ήρθες σε μένα;» 
  «Γιατί θέλω να γνωρίζετε πως μάχομαι για εσάς, και πως θα κάνω 
οτιδήποτε για τον Πρίγκιπα Ανδρόνικο.» 
  Αυτός ο άνθρωπος είναι δώρο του Απόλλωνα. Ή είναι μια τόσο καλο-
στημένη παγίδα που είναι αδύνατον να τη διακρίνεις. «Τι έχεις στο μυα-
λό σου;» ρώτησε η Γλυκάνθη. «Σκοπεύεις να τον ελευθερώσεις;» 
  «Ασφαλώς.» 
  «Τότε,» είπε η Βασίλισσα της Απολλώνιας, «νομίζω πως, πράγματι, θα 
μπορούσαμε να βοηθήσουμε πολύ ο ένας τον άλλο, Αυγερινέ.» 
 
 
 
Όταν ο ήλιος έδυσε, το σκοτάδι απλώθηκε στην ύπαιθρο έξω από την 
Απαστράπτουσα, και οι νυκτόπτεροι έγιναν ανήσυχοι στις φωλιές 
τους στα ψηλά μέρη του ερειπωμένου εργοστασίου. 
  Οι επαναστάτες περιτριγύρισαν τον Φαρνέλιο, που ακόμα καθόταν 
και διάβαζε τα βιβλία του Λαομάχου, καπνίζοντας την πίπα του. 
  «Κύριε Φαρνέλιε,» είπε ο Θελλέδης. 
  Εκείνος ύψωσε τα μάτια του και τον ατένισε, βγάζοντας το γυαλιά 
του. Ο γαλανόδερμος επαναστάτης είχε τα χέρια του σταυρωμένα ε-
μπρός του και μια αποφασισμένη όψη στο πρόσωπό του. Ο Φαρνέλιος 
κοίταξε και τους υπόλοιπους γύρω του, οι οποίοι είχαν παρόμοιες ό-
ψεις και στέκονταν με παρόμοιο τρόπο. 
  «Τι συμβαίνει;» τους ρώτησε. 
  «Αποφασίσαμε να μην περιμένουμε άλλο,» είπε ο Θελλέδης. «Αποφα-
σίσαμε να εισβάλουμε στο παλάτι της Απαστράπτουσας και να ελευ-
θερώσουμε τον Πρίγκιπα Ανδρόνικο.» 
  «Μην είστε ανόητοι,» αποκρίθηκε ο Φαρνέλιος, όχι απότομα, ούτε 
δυνατά. 
  «Κύριε Φαρνέλιε,» είπε ένας άλλος επαναστάτης, «ο Πρίγκιπας Αν-
δρόνικος είναι η κορυφή της Επανάστασης.» 



226  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν μπορούμε να μείνουμε αμέτοχοι, μην κάνοντας τίποτα!» τόνισε 
μια επαναστάτρια. 
  «Ο Πρίγκιπας Ανδρόνικος κάτι θα είχε κάνει, σε παρόμοια περίπτωση. 
Δεν ήταν ποτέ δειλός,» είπε κάποιος άλλος. 
  «Έχουμε αντιμετωπίσει και χειρότερες καταστάσεις. Έχουμε αντιμε-
τωπίσει τις δυνάμεις της ίδιας της Παντοκράτειρας!» 
  «Σωστά. Έχουμε διεισδύσει σε φρούρια–» 
  «Σιωπή!» τους διέκοψε ο Φαρνέλιος, που είχαν αρχίσει να τον ζαλί-
ζουν. Και πιο σιγανά: «Σιωπή. Εκείνο που δεν έχετε μάθει, παρ’όλα τα 
κατορθώματά σας, είναι η υπομονή. Δεν πρόκειται να επιτεθούμε στο 
παλάτι–» 
  «Δε μπορείτε να μας προστάζετε, κύριε Φαρνέλιε,» είπε ένας μαυρό-
δερμος επαναστάτης. «Δεν είστε ο Πρίγκιπας Ανδρόνικος. Δεν είστε 
καν Πρόμαχος της Επανάστασης.» 
  Ο Φαρνέλιος ορθώθηκε. «Νεαρέ, γνωρίζω την Απολλώνια πολύ καλύ-
τερα από εσένα. Πολύ καλύτερα από τον οποιοδήποτε από εσάς. Και 
ακόμα περισσότερο γνωρίζω το παλάτι. Σας το λέω: είναι αδύνατον να 
εισβάλετε εκεί, να βρείτε τον Ανδρόνικο, να τον ελευθερώσετε, και να 
ξαναβγείτε.» 
  «Δε θα το μάθουμε ποτέ αν δεν προσπαθήσουμε!» επέμεινε ο μαυρό-
δερμος άντρας, που ονομαζόταν Φέτανιρ. 
  «Μονάχα μια συγκεκριμένη ομάδα ανθρώπων μπορώ να σκεφτώ να 
έχει πιθανότητες να καταφέρει αυτό που σχεδιάζετε,» είπε ο Φαρνέλι-
ος. «Οι Μαύρες Δράκαινες. Καμια απ’αυτές, όμως, δε βρίσκεται ανάμε-
σά μας. Η τελευταία ήταν μαζί με τον Ανδρόνικο, και δεν επέστρεψε. 
Πράγμα το οποίο θα πρέπει να σας λέει κάτι.» 
  «Ο Ανδρόνικος έπεσε σε παγίδα, κύριε Φαρνέλιε,» διαφώνησε ο Θελ-
λέδης. «Εμείς θα είμαστε προετοιμασμένοι.» 
  «Νομίζεις ότι ο Ανδρόνικος δεν ήταν προετοιμασμένος, Θελλέδη; Μην 
είσαι ανόητος! Το παλάτι της Απαστράπτουσας ανέκαθεν ήταν πολύ 
καλά φρουρούμενο· και τώρα που ο Λούσιος έχει σφετεριστεί την ε-
ξουσία, κάτι μού λέει ότι θα είναι ακόμα καλύτερα φρουρούμενο. 
Γι’αυτό αφήστε τα ασύνετα σχέδια και έχετε υπομονή. Θα τον ελευθε-
ρώσουμε τον Ανδρόνικο, αλλά πρέπει πρώτα να γνωρίζουμε τι έχουμε 
να αντιμετωπίσουμε και να είμαστε παρατηρητικοί.» 
  Κανείς δεν αποκρίθηκε, και ο Φαρνέλιος κάθισε πάλι εκεί όπου καθό-
ταν και πριν, φόρεσε τα γυαλιά του, και άνοιξε το βιβλίο του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  227 

 

 

  Οι επαναστάτες απομακρύνθηκαν λίγο, μουρμουρίζοντας αναμεταξύ 
τους, αλλά δεν του ξαναείπαν για το θέμα. 
  Εκείνος, όμως, μπορούσε να διακρίνει ότι η αναμονή τούς ενοχλούσε· 
και ακόμα περισσότερο τούς ενοχλούσε το γεγονός ότι αισθάνονταν 
ανίκανοι να βοηθήσουν τον Ανδρόνικο. Δε θα μπορώ να τους συγκρατώ 
για πάντα. Θα έρθει η στιγμή που θα αγνοήσουν τις προειδοποιήσεις 
μου και θα πάνε στο παλάτι… και θα χαραμίσουν τις ζωές τους άσκοπα. 
  Γι’αυτό, Φαρνέλιε, είπε στον εαυτό του, πρέπει να βρεις έναν τρόπο να 
κινηθείς προτού να είναι πολύ αργά. 
  Έπρεπε, τουλάχιστον, να βρει κάτι που θα έπαιρνε το μυαλό των συ-
ντρόφων του από την αναμονή: κάτι που θα τους έκανε να πιστέψουν 
ότι προχωρούσαν κάπως, όχι ότι ήταν στατικοί. 



228  |  ΚΩΣΤΑΣ ΒΟΥΛΑΖΕΡΗΣ 

 

 

 

15 
 
 
Εκείνη την ημέρα αποφάσισαν να ξεκουραστούν. Είχαν φτάσει μεση-
μέρι στη Φανχάι, και, ύστερα από τόση κωπηλασία, πραγματικά τους 
χρειαζόταν η ξεκούραση. Θα έφευγαν από την πόλη με την αυγή. Χρη-
σιμοποιώντας ψεύτικες ταυτότητες, έκλεισαν τρία δωμάτια στο ξενο-
δοχείο «Η Φωλιά»: ένα ψηλό οικοδόμημα οκτώ ορόφων με σκεπαστά 
μπαλκόνια και παράθυρα με μεγάλα περβάζια. Στις στέγες που δημι-
ουργούνταν από τις οροφές των μπαλκονιών και από τα περβάζια, 
πολλών ειδών πτηνά είχαν τις φωλιές τους: κι ορισμένοι έλεγαν ότι 
από εκεί είχε το ξενοδοχείο πάρει το όνομά του. Αυτό δεν ήταν, όμως, 
αλήθεια. Η Τάφκι είχε, παλιότερα, πει στον Οδυσσέα ότι το ξενοδοχείο 
ονομαζόταν «Η Φωλιά» επειδή είχε ξεκινήσει από πολύ, πολύ μικρό, 
και, μάλλον, ο τότε ιδιοκτήτης του δε φανταζόταν ότι θα κατέληγε τό-
σο πολύ, πολύ μεγάλο. 
  Οι τρεις επαναστάτες έκαναν μπάνιο, μέχρι να τους φέρουν το φαγη-
τό στα δωμάτιά τους, όπως είχαν παραγγείλει. Όταν το φαγητό ήρθε, 
κάθισαν όλοι μαζί στο ίδιο δωμάτιο, για να γευματίσουν. Και ο Οδυσ-
σέας είπε στη Νελμίρα και τον Ράθνη το σχέδιό του για το πώς όφει-
λαν να κινηθούν: ότι σκεφτόταν να πάνε, πρώτα, στη Φεηνάρκια, ύ-
στερα στη Βίηλ, από τη Βίηλ να επιστρέψουν στη Σάρντλι, να μπουν 
στον Αιθέρα, να βγουν στην Υπερυδάτια, κι έπειτα ή να περάσουν στο 
Σύμπλεγμα, προκειμένου να φτάσουν στη Μοργκιάνη, ή να μπουν πάλι 
στον Αιθέρα, να βγουν στην Αλβέρια, κι από εκεί να πάνε στη Μορ-
γκιάνη. 
  Η Νελμίρα συμφώνησε με το σχέδιο, δηλώνοντας πως δεν έβλεπε η 
ίδια κανέναν καλύτερο τρόπο για να φτάσουν στους προορισμούς 
τους και πως ο Οδυσσέας, αναμφίβολα, γνώριζε να πλοηγείται μέσα 
στις διαστάσεις καλύτερα από τους τρεις τους. Ο Ράθνης ανασήκωσε 
μονάχα τους ώμους· και, καθώς έτρωγε, τα γκρίζα μαλλιά και τα γένια 
του τον έκαναν να μοιάζει με λύκο που μασουλούσε την τροφή του. 
  Την υπόλοιπη ημέρα την πέρασαν στο ξενοδοχείο. Κανένας τους δεν 
είχε διάθεση να βγει και να πάει οπουδήποτε μέσα στη Φανχάι· το τα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  229 

 

 

ξίδι στον ποταμό τούς είχε εξουθενώσει όλους. Η Νελμίρα, κατά το 
βράδυ, ρώτησε τον Οδυσσέα πώς ακριβώς θα πήγαιναν στη Φεηνάρ-
κια. «Αν δε λαθεύω,» του είπε, καθώς οι δυο τους βρίσκονταν στο δω-
μάτιό του, «μπορεί κανείς να πάει εκεί από τη δυτική ζούγκλα της 
Σάρντλι.» 
  Ο Οδυσσέας ένευσε, και έβγαλε τον χάρτη του, απλώνοντάς τον σ’ένα 
μικρό, ξύλινο τραπεζάκι. «Ναι,» είπε, «από εδώ θα πάμε στη Φεηνάρκι-
α.» Και έδειξε μια δασώδη περιοχή, η οποία βρισκόταν στις δυτικές 
όχθες του ποταμού Ράντραμ και βόρεια της λίμνης Κρούκ’φα. 
  «Και πώς θα φτάσουμε ώς εκεί;» ρώτησε η Νελμίρα. «Κωπηλατώντας 
πάλι;» 
  Ο Οδυσσέας μειδίασε, γιατί, από την όψη της, έκρινε ότι δε θεωρούσε 
την κωπηλασία και πολύ ελκυστική ιδέα. Είπε: «Όχι, δε νομίζω ότι θα 
χρειαστεί. Θα επιβιβαστούμε σε κάποιο ατμόπλοιο.» 
  «Ατμόπλοιο;» Η Νελμίρα έκανε πέρα-δώθε μες στο δωμάτιο, και τώρα 
σταμάτησε για να τον κοιτάξει. 
  Ο Οδυσσέας καθόταν σ’ένα σκαμνί μπροστά στο χάρτη του. «Ναι. Κα-
θώς κατεβαίναμε τον ποταμό Ράντραμ, δεν πρόσεξες εκείνα τα μεγάλα 
σκάφη με τους τροχούς στα πλάγια και τις καπνοδόχους, που πέρασαν 
δυο-τρεις φορές από κοντά μας;» 
  «Αυτά είναι;» 
  «Ναι.» 
  «Και πώς λειτουργούν;» 
  «Καίνε κάποιο ορυκτό από τα ορυχεία της Σάρντλι, κι έτσι κινούν τις 
μηχανές τους.» 
  «Δε χρησιμοποιούν ενεργειακές φιάλες;» 
  «Όχι.» 
  Η Νελμίρα κάθισε σε μια πολυθρόνα. «Να υποθέσω και ότι δεν έχουν 
ανάγκη από μάγους για να διευθύνουν την ενεργειακή ροή;» 
  «Ναι,» είπε ο Οδυσσέας, «γιατί, πολύ απλά, δεν υπάρχει ενεργειακή 
ροή όπως την εννοούμε όταν χρησιμοποιούνται φιάλες. Ωστόσο, το 
ορυκτό που καίνε –καπνόλιθος, το ονομάζουν– είναι επικίνδυνο. Έχει, 
σε πολλές περιπτώσεις, προκαλέσει εκρήξεις που έχουν βυθίσει ολό-
κληρα πλοία.» 
  «Δεν έχω ποτέ ακούσει γι’αυτό έξω από τη Σάρντλι,» παραδέχτηκε η 
Νελμίρα. 



230  |  ΚΩΣΤΑΣ ΒΟΥΛΑΖΕΡΗΣ 

 

 

  «Γιατί οι ιδιότητές του λειτουργούν μόνο μέσα στη Σάρντλι. Είναι από 
εκείνα τα πράγματα που μπορούν να χρησιμοποιηθούν μόνο εσωδια-
στασιακά· οι δυνάμεις των άλλων διαστάσεων δεν τα υποστηρίζουν.» 
  «Τέλος πάντων. Ελπίζω μονάχα να μην εκραγεί το πλοίο στο οποίο θα 
ταξιδέψουμε.» 
  «Μην το γρουσουζεύεις.» 
  «Είστε προληπτικοί στην Απολλώνια;» ρώτησε η Νελμίρα μ’ένα ελα-
φρύ συνοφρύωμα επάνω στο κοκκινόδερμο πρόσωπό της. 
  Ο Οδυσσέας μειδίασε. «Όχι περισσότερο από εσάς στη Φεηνάρκια.» 
 
 
 
Το επόμενο πρωί, πήγαν στο λιμάνι της Φανχάι, έχοντας τα όπλα και 
τους εξοπλισμούς τους κρυμμένα μέσα σε ειδικές βαλίτσες, που θα τα 
προστάτευαν από τις περισσότερες ανιχνευτικές συσκευές, μαγγανεί-
ες, ή ξόρκια. Πλησίασαν ένα από τα ατμόπλοια, στο οποίο φορτώνο-
νταν εμπορεύματα και μπροστά από το οποίο ήταν συγκεντρωμένος 
κάμποσος κόσμος. Πολλές από τις γυναίκες κρατούσαν ομπρέλες, για 
να σκιάζονται από τον δυνατό ήλιο: μια μόδα πολύ διαδεδομένη στη 
Σάρντλι. Εκεί κοντά ήταν, επίσης, και μερικοί φρουροί του λιμανιού, 
για να επιβλέπουν· και, σε μεγαλύτερη απόσταση, ο Οδυσσέας μπο-
ρούσε να διακρίνει και κάποιους πολεμιστές με τα διακριτικά της Πα-
ντοκρατορίας –μάλλον, έτοιμοι να επέμβουν, αν μια κατάσταση γινό-
ταν έκρυθμη. Κι ένας μάγος μαζί τους… παρατήρησε ο Οδυσσέας, που 
πάντοτε ήταν επιφυλακτικός με τους μάγους, γιατί ποτέ δεν μπορού-
σες να ξέρεις τι χαρτί ίσως να είχαν κρυμμένο στο μανίκι τους. 
  Οι επαναστάτες πλησίασαν τον μαυρόδερμο άντρα με τα χρυσαφένια 
μαλλιά, ο οποίος φαινόταν να έχει αναλάβει την κοπή των εισιτηρίων. 
Η στολή του ήταν καλοσιδερωμένη και επίσημη. 
  «Καλή σας ημέρα,» είπε. 
  «Καλή σου ημέρα κι εσένα,» αποκρίθηκε ο Οδυσσέας, και ζήτησε τρία 
εισιτήρια με προορισμό τη Νάλβι. 
  Ο μαυρόδερμος άντρας έκοψε τα εισιτήρια, του τα έδωσε, και του εί-
πε ότι το πλοίο αναχωρούσε σε μια ώρα. 
  Ο Οδυσσέας, η Νελμίρα, και ο Ράθνης απομακρύνθηκαν από τις απο-
βάθρες, κάθισαν σ’ένα από τα εξωτερικά τραπεζάκια ενός καταστήμα-
τος, και παράγγειλαν κάτι να πιουν. Καθώς περίμεναν, ο Οδυσσέας α-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  231 

 

 

ναρωτιόταν για το Δημιούργημα που τους είχε επιτεθεί στον Αιθέρα. 
Τι μπορούσε να σημαίνει; Πώς ήταν δυνατόν ένα Δημιούργημα να είχε 
εμφανιστεί στον Βασιλικό Αερολιμένα της Απολλώνιας; Την τεχνολο-
γία για την κατασκευή Δημιουργημάτων κατείχε μόνο η Παντοκράτει-
ρα, και αποκλείεται η Απολλώνια να βρισκόταν ξανά υπό τον δικό της 
έλεγχο. Ο Οδυσσέας δεν μπορούσε να το πιστέψει. Αν η πρώην σύζυ-
γος του Ανδρόνικου ξανάχε κερδίσει την εν λόγω διάσταση, δε θα το 
έκρυβε: θα υπήρχαν στρατιώτες της στους δρόμους, και στις σημαίες 
δε θα κυμάτιζε το έμβλημα του Οίκου των Ευφρόνων· ή, αν κυμάτιζε, 
θα συνοδεύονταν από το έμβλημα της Παντοκρατορίας. Κάποιος, σκε-
φτόταν ο Οδυσσέας, πρέπει να ανακάλυψε μια τεχνολογία παρόμοια 
μ’εκείνη που κατέχει η Παντοκράτειρα, προκειμένου να φτιάχνει Δημι-
ουργήματα. Κι αυτός ο κάποιος πιθανώς να είναι ο Λούσιος. 
  Ελπίζω ο Ανδρόνικος να καταφέρει να βγάλει μια άκρη σ’όλα τούτα… Ο 
Οδυσσέας σιχαινόταν το γεγονός ότι δεν μπορούσε νάναι κοντά στον 
Πρίγκιπά του ετούτη την περίοδο, γιατί είχε την αίσθηση ότι τώρα ε-
κείνος τον χρειαζόταν περισσότερο από ποτέ. 
  Καλύτερα, λοιπόν, να τελειώνουμε γρήγορα με την αποστολή μας, ώστε 
να μπορέσουμε να επιστρέψουμε στην Απολλώνια. 
  Μετά από καμια ώρα, σηκώθηκαν από το τραπέζι όπου κάθονταν και 
πήγαν στο ατμόπλοιο, το οποίο ήταν έτοιμο να φύγει. Το φουγάρο του 
έστελνε παχιά σύννεφα μαύρου καπνού στον καταγάλανο ουρανό της 
Σάρντλι. Πλάι στη ράμπα του στεκόταν ο ίδιος άντρας που τους είχε 
κόψει τα εισιτήρια· τώρα, όμως, δεν έκοβε εισιτήρια: έπαιρνε αυτά 
που του έδιναν οι επιβάτες και τα έσκιζε στην άκρη. Ο Οδυσσέας και οι 
σύντροφοί του του έδωσαν τα δικά τους και επιβιβάστηκαν στο α-
τμόπλοιο, μαζί με τους υπόλοιπους. 
  Το εσωτερικό του σκάφους ήταν επενδυμένο με ξύλο, και γεμάτο με 
κόσμο. Επίσης, υπήρχαν τόσα πολλά Σάρντλια ζώα ώστε να γίνονται 
ενοχλητικά. Ένας μεγάλος παπαγάλος, που είχε δύο μικρά κέρατα και 
ήταν κλεισμένος σ’ένα θολωτό κλουβί, έβριζε συνεχώς θεούς και δαί-
μονες, και καταριόταν τους πάντες να τους πέσουν τα δόντια, τα μάτι-
α, και τα γεννητικά όργανα. Μια μαϊμού καθόταν στον φαρδύ ώμο του 
αφέντη της και παρατηρούσε τους επιβάτες εκνευριστικά με μεγάλα, 
ολοστρόγγυλα μάτια. Ένας μικροσκοπικός σκύλος γάβγιζε σαν παλα-
βός προς όποιον πλησίαζε την κυρά του παραπάνω από μισό μέτρο· 
και ό,τι κι αν έκανε εκείνη, δεν έμοιαζε να μπορεί να καταλαγιάσει το 



232  |  ΚΩΣΤΑΣ ΒΟΥΛΑΖΕΡΗΣ 

 

 

νευρικό ζώο. Ένας ψηλός, τριχωτός σκύλος με χαυλιόδοντες βρομούσε 
σαν τρία άλογα μαζί, καθώς στεκόταν πλάι στον κύριό του, φτάνοντας 
μέχρι τον ώμο του· ωστόσο, ήταν τόσο σιωπηλός και ακίνητος, που 
έμοιαζε σχεδόν βαλσαμωμένος. Ένας λιγνός, ερυθρόδερμος άντρας, 
ντυμένος με άπλυτα ράσα που σέρνονταν στο πάτωμα, βαστούσε ένα 
σφαιρικό, διχτυωτό κλουβί, πλημμυρισμένο από μικρά φίδια με α-
στραφτερά μάτια. 
  Η Νελμίρα ψιθύρισε στ’αφτί του Οδυσσέα: «Βλέπεις, λοιπόν, γιατί δε 
συμπαθώ τα πλάσματα της Σάρντλι;» 
  Ναι, σκέφτηκε εκείνος, δίχως να μιλήσει, θα δούμε και τα πλάσματα 
της Φεηνάρκια, τώρα που θα πάμε εκεί… τα οποία ήταν πασίγνωστα 
για την αγριότητά τους. Δεν ήταν ενοχλητικά, ασφαλώς –τουλάχιστον, 
δε φημίζονταν γι’αυτό–, αλλά μπορούσαν να σε καταβροχθίσουν προ-
τού προλάβεις να βλεφαρίσεις. 
  Το ατμόπλοιο ξεκίνησε, όταν όλοι οι επιβάτες είχαν επιβιβαστεί και 
τα εμπορεύματα φορτωθεί. Οι μεγάλοι τροχοί στις πλευρές του, ένας 
δεξιά κι ένας αριστερά, άρχισαν να περιστρέφονται, ωθώντας το αντί-
θετα στο ρεύμα του ποταμού Ράντραμ. Από τα μεταλλικά βάθη της 
κοιλιάς του ακουγόταν ο δυνατός θόρυβος της μηχανής του· και η 
Νελμίρα δε φαινόταν να συμπαθεί καθόλου αυτό τον θόρυβο, καθώς, 
όποτε δυνάμωνε λίγο ή άλλαζε κάπως, έριχνε ματιές στον Οδυσσέα, 
που έμοιαζαν να λένε: Θα εκραγεί τώρα; Ο Ράθνης, ως συνήθως, ήταν 
αμίλητος και στωικός. Ωστόσο, αν κοίταζες τα μάτια του, μπορούσες 
εκεί να διακρίνεις ότι το έβρισκε μάλλον εκνευριστικό να είναι κλει-
σμένος σ’έναν χώρο με τόσους πολλούς ενοχλητικούς ανθρώπους και 
ζώα. 
  «Θα είναι μακρύ το ταξίδι;» ρώτησε τον Οδυσσέα, σε κάποια στιγμή. 
  «Καμια μέρα, το υπολογίζω, συνολικά,» αποκρίθηκε εκείνος. «Αύριο 
το πρωί πρέπει, λογικά, να έχουμε φτάσει στη Νάλβι.» 
 
 
 
Η ημέρα πέρασε αργά και βασανιστικά, καθώς όπου κι αν πήγαιναν, 
είτε στο κατάστρωμα ανέβαιναν είτε μέσα έμεναν, φαίνεται πως υ-
πήρχε και κάτι για να τους ενοχλεί. Απέξω η ζέστη ήταν δυνατή, και ο 
κόσμος δεν ήταν λίγος, ούτε τα ζώα. Στο εσωτερικό, πάλι, η κατάστα-
ση δεν ήταν καθόλου καλύτερη. Και, σα να μην έφταναν όλα τούτα, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  233 

 

 

δύο χρυσόδερμοι άντρες –που, απ’ό,τι κατάλαβαν οι επαναστάτες, δεν 
πρέπει καν να γνωρίζονταν πρωτύτερα– πιάστηκαν στα χέρια, κατά 
το μεσημέρι, γρονθοκοπώντας και κλοτσώντας ο ένας τον άλλο. Οι 
φρουροί του ατμόπλοιου ίσα που πρόλαβαν να ακινητοποιήσουν τον 
έναν, καθώς εκείνος τραβούσε το πιστόλι του. Ένας φρουρός τού σή-
κωσε απότομα το χέρι ψηλά, κάνοντας τη σφαίρα να φύγει μακριά, 
προς τον ουρανό και τον ποταμό, ενώ το πλήθος των επιβατών που 
ήταν συγκεντρωμένο στο κατάστρωμα φώναζε, έντρομο, πανικόβλη-
το, και εκνευρισμένο. Ο καβγάς, ευτυχώς, δε συνεχίστηκε μετά την ε-
πέμβαση των υπεύθυνων του ατμόπλοιου. Ωστόσο, για να επιτευχθεί 
αυτό, οι φρουροί αναγκάστηκαν να κλειδώσουν τον έναν χρυσόδερμο 
άντρα στο μπαλαούρο, ώστε να ησυχάσει. 
  Το βράδυ, το ατμόπλοιο έφτασε στη Ράντ’κλι, και έκανε μια μικρή 
στάση, για να ξεφορτωθούν εμπορεύματα, να βγουν ορισμένοι επιβά-
τες, και να αλλάξουν βάρδιες οι μηχανικοί και οι φρουροί. Μετά, συνέ-
χισε το ταξίδι του. 
  Ο Οδυσσέας, η Νελμίρα, και ο Ράθνης έκαναν αρκετές φιλότιμες προ-
σπάθειες να κοιμηθούν, κατά τη διάρκεια της νύχτας, αλλά, με τόση 
φασαρία που είχε στο πλοίο (ακόμα κι ετούτες τις ώρες, ορισμένα από 
τα ζώα δεν ησύχαζαν· ειδικά αυτός ο καταραμένος παπαγάλος με τα 
μικρά κέρατα δεν έμοιαζε να κοιμάται ποτέ, ούτε να παύει να μιλάει!), 
δεν κατόρθωσαν παρά να κάνουν ταραγμένο ύπνο, καθώς κάθε τρεις 
και λίγο ξυπνούσαν από κάποιον θόρυβο. 
  «Τα δόντια σου θα μαυρίσουν και θα πέσουν! Θα πεθάνεις από οδυνη-
ρές και ακατονόμαστες ασθένειες!» έλεγε ο παπαγάλος, όταν το πρωί 
είχε έρθει και το ατμόπλοιο ζύγωνε το λιμάνι της Νάλβι. 
  Από τα δυτικά παράθυρα, οι τρεις επαναστάτες μπορούσαν να δουν 
μια ατελείωτη έκταση με ζούγκλες· και ήξεραν ότι εκεί, μέσα σ’αυτές 
τις ζούγκλες, όφειλαν να πάνε, προκειμένου να βρουν τη διαστασιακή 
δίοδο για τη Φεηνάρκια. Η Νάλβι ήταν οικοδομημένη στην αντίπερα 
όχθη του ποταμού, την ανατολική· έτσι, για να φτάσουν στον προορι-
σμό τους, θα έπρεπε να πάρουν βάρκα και να διασχίσουν κάθετα τον 
ποταμό, πράγμα το οποίο –ο Οδυσσέας ήταν σίγουρος– δε θα ήταν δύ-
σκολο. 
  Το ατμόπλοιο μπήκε στο λιμάνι της πόλης, άραξε σε μια αποβάθρα, 
και σταμάτησε τις μηχανές του. Οι επιβάτες άρχισαν να βγαίνουν, και 
το στριμωξίδι ήταν, ασφαλώς, το κάτι άλλο. Ωστόσο, μπορούσες να 



234  |  ΚΩΣΤΑΣ ΒΟΥΛΑΖΕΡΗΣ 

 

 

πάρεις κουράγιο από το γεγονός ότι ήξερες πως ετούτο το καταραμένο 
ταξίδι είχε –επιτέλους– τελειώσει. 
  Οι επαναστάτες στάθηκαν στο λιμάνι της Νάλβι, ενώ ο κόσμος περ-
νούσε σαν ποτάμι γύρω τους. Η Νάλβι δεν ήταν καμια τόσο μεγάλη 
πόλη όπως η Φανχάι, αλλά ούτε θα μπορούσε να χαρακτηριστεί και 
μικρή. Είχε κάποιες πολυκατοικίες, είχε όμως και αρκετές ισόγειες οι-
κίες και καταστήματα. Η παρουσία της Παντοκράτειρας ήταν, ασφα-
λώς, αισθητή και εδώ: δεν ήταν δύσκολο να διακρίνεις τους πολεμι-
στές και τους μάγους της· και, αναμφίβολα, υπήρχαν και πράκτορές 
της, τους οποίους δεν μπορούσες να διακρίνεις. 
  Ο Οδυσσέας, όμως, ενδιαφερόταν τώρα μόνο για τη δίοδο που οδη-
γούσε στη Φεηνάρκια. Το πρόβλημα, βέβαια, ήταν πως κι η δίοδος είχε 
φρουρούς της Παντοκρατορίας, και εκείνος κι οι σύντροφοί του θα 
έπρεπε να βρουν τρόπο να τους προσπεράσουν. Η μετάβαση από τη 
μία διάσταση στην άλλη δεν ήταν πάντοτε ελεύθερη, ειδικά εκεί όπου 
η Παντοκράτειρα διατηρούσε γερό έλεγχο. Τρεις τυχαίους ανθρώπους 
θα τους σταματούσαν, εκτός αν ήταν έμποροι ή αν είχαν κάποια ιδιαί-
τερη άδεια για να περάσουν. Αν, δε, αντιλαμβάνονταν επίσης ότι ο-
πλοφορούσαν, τότε θα τους κρατούσαν για περαιτέρω ανάκριση, και 
μπορεί να μην ξέμπλεκαν ποτέ, ή να κατέληγαν ακόμα και στη Ρελκά-
μνια, τη διάσταση που αποτελούσε έδρα της Παντοκρατορίας. 
  Ο Οδυσσέας πήγε τους συντρόφους του σ’ένα εστιατόριο, για να φά-
νε πρωινό· κι εκεί, καθισμένοι σ’ένα γωνιακό τραπέζι, με κανέναν άλλο 
κοντά τους, συζήτησαν για το πρόβλημα. Ο Οδυσσέας εξήγησε στον 
Ράθνη και τη Νελμίρα πώς ακριβώς είχε η κατάσταση στη δίοδο· ή, 
τουλάχιστον, πώς γνώριζε ότι είχε, σύμφωνα με τις τελευταίες πληρο-
φορίες της Επανάστασης. Η δίοδος δεν ήταν παρά ένα συγκεκριμένο 
μονοπάτι μέσα στη ζούγκλα, το οποίο μπορούσες να αναγνωρίσεις από 
κάποια σημάδια στο περιβάλλον· ακολουθώντας το μονοπάτι, και χω-
ρίς να λοξοδρομήσεις καθόλου από αυτό, έφτανες στη Φεηνάρκια. Οι 
φρουροί της Παντοκράτειρας βρίσκονταν σε διάφορα σημεία του μο-
νοπατιού, από την αρχή ώς το τέλος. Αραίωναν, όμως, καθώς η ζού-
γκλα πύκνωνε. Δηλαδή, η μεγαλύτερη δυσκολία θα ήταν στην αρχή του 
μονοπατιού. 
  Ο Ράθνης, έπειτα από κάποια σκέψη, πρότεινε ένα σχέδιο· κι ύστερα, 
η Νελμίρα πρότεινε ένα άλλο. Ο Οδυσσέας παρατήρησε πως, συνδυά-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  235 

 

 

ζοντας ένα μέρος από κάθε σχέδιο, μπορούσε να φτιάξει ένα τρίτο 
σχέδιο που πραγματικά θα έπιανε… με λίγη τύχη, πάντα. 
  Αλλά οι επαναστάτες δε φοβόνταν τον αστάθμητο παράγοντα της 
τύχης, αλλιώς δε θα είχαν ποτέ μπλεχτεί στην Επανάσταση. 
 
 
 
Μέσα στη νύχτα, μια βάρκα έφυγε από τις αποβάθρες της Νάλβι. Επά-
νω της ήταν η Νελμίρα, σκιερή στο φεγγαρόφωτο. Στα χέρια της κρα-
τούσε κουπιά, και κωπηλατούσε προς τη δυτική όχθη του ποταμού 
Ράντραμ. 
  Απέναντί της, μπορούσε να δει τους φρουρούς της Παντοκράτειρας, 
καθώς στέκονταν κοντά στους ενεργειακούς προβολείς τους, οι οποίοι 
έκαναν αργές περιστροφές, φωτίζοντας τον γύρω χώρο. Οι φρουροί 
ήταν τέσσερις, μία γυναίκα, τρεις άντρες· και ο ένας πρέπει να ήταν 
μάγος, αν έκρινε σωστά η Νελμίρα από την ενδυμασία του. Αν το σχέ-
διο του Οδυσσέα δεν πιάσει, κάτι μού λέει πως την έχουμε πολύ άσχημα. 
Η δική μου μέθοδος θα ήταν πιο αποτελεσματική. Αυτός ο Ράθνης πα-
ραείναι γραφικός… 
  Η βάρκα της έφτασε στη δυτική όχθη, και η Νελμίρα είδε πως οι 
φρουροί την είχαν παρατηρήσει. Οι δύο απ’αυτούς έκαναν μερικά βή-
ματα προς το μέρος της· η τρίτη όπλισε το τουφέκι της· ο μάγος έμεινε 
ακίνητος. 
  Ο Οδυσσέας κρυβόταν κάτω από τη βάρκα, μέσα στο νερό, και ανέ-
πνεε με ένα απλό καλάμι. Επί του παρόντος, πετάχτηκε στην επιφά-
νεια, πιάστηκε απ’την άκρη του μικρού σκάφους, και, πηδώντας επά-
νω, χίμησε στη Νελμίρα. Στο δεξί του χέρι βαστούσε ένα μαχαίρι, που η 
λεπίδα του γυάλιζε. 
  Η Νελμίρα ούρλιαξε: «Βοήθεια! ΒΟΗΘΕΙΑ!» 
  Ο Οδυσσέας την άρπαξε με το ένα χέρι απ’τα μαλλιά, ενώ με το άλλο 
έβαλε το μαχαίρι του στο λαιμό της. 
  Οι δύο φρουροί έτρεξαν κοντά, υψώνοντας τα τουφέκια τους. «Ε, ε-
σύ! Ακίνητος! Πέτα το μαχαίρι και ακίνητος!» πρόσταξε ο ένας. 
  Ο Οδυσσέας δεν άφησε τα μαλλιά της Νελμίρα. Ούτε πέταξε το μαχαί-
ρι του. «Αυτή η γυναίκα μού έκλεψε τα λεφτά μου!» τους είπε. 
  «Βγες έξω απ’τη βάρκα και άστην!» 
  «Μου έκλεψε τα λεφτά μου!» γρύλισε ο Οδυσσέας. 



236  |  ΚΩΣΤΑΣ ΒΟΥΛΑΖΕΡΗΣ 

 

 

  «Λέει ψέματα!» διαμαρτυρήθηκε η Νελμίρα. «Βοηθήστε με!» 
  «Ερχόταν στη ζούγκλα, για να θάψει τα λεφτά μου! Τάχει κρυμμένα 
στη βάρκα της!» 
  «Δεν τα έχω! Λέει ψέματα!» 
  Ο Οδυσσέας τη χαστούκισε, σωριάζοντάς τη μέσα στη βάρκα. 
  «Σταμάτα!» τον πρόσταξε ο ένας φρουρός και πλησίασε, μαζί με τον 
άλλο. 
  Ο μάγος και η γυναίκα έρχονταν επίσης. «Θα ελέγξουμε τη βάρκα, να 
δούμε αν όντως λες αλήθεια,» είπε ο πρώτος. 
  «Εσείς γιατί λέτε να ερχόταν εδώ, μες στη νύχτα;» Ο Οδυσσέας πήδη-
σε έξω απ’τη βάρκα, την έπιασε απ’την πλώρη, και την τράβηξε στην 
άμμο. 
  Η Νελμίρα είχε ανασηκωθεί. «Αυτός ο άνθρωπος λέει ψέματα! Δεν 
έχω τα λεφτά του! Δεν τον ξέρω καν!» 
  «Και τι κάνεις εδώ, μες στη νύχτα;» τη ρώτησε ένας φρουρός. 
  «Ήθελα απλά να καθίσω λίγο στην όχθη–» 
  «Και γιατί όχι στην άλλη όχθη;» 
  «Πιστεύετε πραγματικά ότι έχω τα λεφτά αυτού του τρελού;» 
  «Ελέγξτε τη βάρκα,» πρόσταξε ο μάγος, προτού κανείς άλλος προλά-
βει να μιλήσει. «Δείτε αν υπάρχουν λεφτά μέσα.» 
  Ο φρουρός που μιλούσε στη Νελμίρα μπήκε στη βάρκα– 
  Μια ξαφνική γυαλάδα, και μια μεγάλη, πορφυρή χαρακιά παρουσιά-
στηκε στο λαιμό του φρουρού, καθώς ο Ράθνης πετάχτηκε έξω από 
την κουβέρτα που τον σκέπαζε. Στο χέρι του βαστούσε ένα ξίφος. 
  Προτού ο φρουρός καν σωριαστεί, ο λευκόδερμος επαναστάτης τινά-
χτηκε καταπάνω στον άλλο και τον σπάθισε επίσης στο λαιμό. Το ό-
πλο του έμοιαζε να μην έχει σταματήσει καθόλου να κινείται· η λεπίδα 
έμοιαζε να έχει γίνει κάτι ρευστό μέσα στον αέρα. 
  Η φρουρός ύψωσε το τουφέκι της, για να του ρίξει· αλλά ο Οδυσσέας 
την πρόλαβε, αρπάζοντας το όπλο της, υψώνοντας απότομα την κάν-
νη, και καρφώνοντάς τη γυναίκα στην κοιλιά με το μαχαίρι του. 
  Ο μάγος δεν είχε ούτε χρόνο να τραβήξει το πιστόλι του· πόσω μάλ-
λον να κάνει κάποιο ξόρκι. Το ξίφος του Ράθνη τον διαπέρασε στο 
στήθος. Τα μάτια του μάγου γούρλωσαν, καθώς ατένιζε τη λυκίσια 
όψη του φονιά του· τα χείλη του κινήθηκαν σπασμωδικά, και αίμα έ-
τρεξε στο σαγόνι του. Ο Ράθνης τράβηξε πίσω το λεπίδι του, κι άφησε 
τον άντρα να σωριαστεί στην άμμο, νεκρός. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  237 

 

 

  Η Νελμίρα ερεύνησε τη σκοτεινή ζούγκλα με το βλέμμα της. «Δε νομί-
ζω ότι έχει ειδοποιηθεί κανείς,» είπε. «Όχι ακόμα, τουλάχιστον.» 
  Ο Οδυσσέας ένευσε. «Σύντομα, όμως, θα έρθουν, γιατί θα δουν ότι ο 
χώρος κοντά στις ενεργειακές λάμπες είναι άδειος. Οπότε, πρέπει να 
βιαστούμε. Πέταξέ μου τα ρούχα μου.» 
  Η Νελμίρα τα πήρε από το εσωτερικό της βάρκας (ήταν κρυμμένα 
κάτω απ’την κουβέρτα όπου είχε καλυφτεί ο Ράθνης) και του τα έδω-
σε. Κρίμα, σκέφτηκε, γιατί ο κώλος του ήταν, σίγουρα, χάρμα οφθαλ-
μών, και οι μύες του γυάλιζαν θελκτικά στο φεγγαρόφωτο. 
  Καθώς ο Οδυσσέας ντυνόταν –και η Νελμίρα τον παρατηρούσε–, ο 
Ράθνης έβγαλε τα πυροβόλα όπλα τους από το εσωτερικό της βάρκας 
(τα οποία ήταν επίσης κρυμμένα κάτω απ’την κουβέρτα, σε μια θυρίδα 
του πατώματος του μικρού σκάφους). Το σπαθί του το θηκάρωσε 
στην πλάτη του. 
  «Δεν ήξερα ότι ήσουν τόσο καλός ξιφομάχος,» του είπε η Νελμίρα, 
παίρνοντας τα μάτια της από τον Οδυσσέα, τώρα που, έτσι κι αλλιώς, 
ο περισσότερος ήταν καλυμμένος από ρούχα. 
  «Στην Αρβήντλια δεν λειτουργούν τα πυροβόλα όπλα,» απάντησε ε-
κείνος, σαν αυτό να τα εξηγούσε όλα. 
  «Και πάλι…» είπε η Νελμίρα. 
  «Μην καθυστερούμε,» τους διέκοψε ο Οδυσσέας, παίρνοντας το του-
φέκι του από τον σωρό των όπλων και των σάκων. «Έχουμε ένα μο-
νοπάτι ν’ακολουθήσουμε και σε μια άλλη διάσταση να πάμε.» 
 
 
 
Ακολουθώντας το μονοπάτι, έβλεπες γύρω σου τη ζούγκλα σαν να θό-
λωνε, σαν να είχε μαζευτεί μια αραιή ομίχλη ή πολλοί, πάρα πολλοί, 
υδρατμοί. Αυτή η θολούρα ολοένα και πύκνωνε, καθώς πλησίαζες να 
φτάσεις στη Φεηνάρκια, και, όταν έφτανες εκεί, αραίωνε πάλι, ώσπου 
χανόταν. Αν σε οποιοδήποτε σημείο έβγαινες από το μονοπάτι, η θο-
λούρα διαλυόταν και έχανες το δρόμο για τη Φεηνάρκια· και ήταν πο-
λύ δύσκολο να τον ξαναβρείς· συνήθως, έπρεπε να επιστρέψεις σε κά-
ποιο σημείο πολύ πιο πριν, ή ακόμα και στην αρχή του μονοπατιού. 
  Ο Οδυσσέας και ο Ράθνης έβλεπαν τη θολούρα να είναι ακόμα αραιή 
γύρω τους, καθώς έμπαιναν στη ζούγκλα και ακολουθούσαν το μονο-
πάτι, που έκανε ζικ-ζακ ανάμεσα στα δέντρα. Δεν έχαναν τον προσα-



238  |  ΚΩΣΤΑΣ ΒΟΥΛΑΖΕΡΗΣ 

 

 

νατολισμό τους, γιατί ο δρόμος τους ήταν σχεδόν σαν μια σήραγγα, αν 
τον σκεφτόσουν από μια άποψη. 
  Η Νελμίρα δεν ήταν μαζί τους. Τους παρακολουθούσε από το πλάι, 
διασχίζοντας τη ζούγκλα όπως εκείνη νόμιζε, δίχως ν’ακολουθεί κά-
ποια συγκεκριμένη πορεία. Στα μάτια της, ο Οδυσσέας και ο Ράθνης 
δεν ήταν κρυμμένοι από καμία θολούρα ή ομίχλη· αλλά στα μάτια εκεί-
νων η Νελμίρα ήταν πολύ, πολύ δυσδιάκριτη. Ή, μάλλον, θα ήταν δυσ-
διάκριτη, αν στεκόταν σε ορατό σημείο· η ερυθρόδερμη επαναστάτρια, 
όμως, κινιόταν πίσω από την πυκνή βλάστηση, και από κορμό σε κορ-
μό: και ακόμα και κάποιος που έβλεπε κανονικά, χωρίς να τον παρα-
κωλύει κανενός είδους θολούρα, θα δυσκολευόταν εξαιρετικά να την 
εντοπίσει. Η Νελμίρα, έχοντας μεγαλώσει στη Φεηνάρκια, γνώρισε α-
κριβώς πώς όφειλε να κινείται μέσα σε μια κατάφυτη περιοχή. Ήταν 
εκπαιδευμένη ιχνηλάτρια και κυνηγός· και πολύ καλή στη δουλειά της. 
Επί του παρόντος, κρατούσε στα χέρια της το κυνηγετικό της τουφέκι 
και ετοιμαζόταν να το χρησιμοποιήσει, μόλις υπήρχε ανάγκη. 
  «Αααλτ!» αντήχησε η φωνή ενός φρουρού, και ένας πυροβολισμός 
την ακολούθησε. 
  Η ριπή ήταν προειδοποιητική· χτύπησε το έδαφος μπροστά στα πό-
δια του Οδυσσέα και του Ράθνη, κάνοντάς τους να σταματήσουν. Εκεί-
νοι ύψωσαν τα χέρια τους, δείχνοντας ότι δεν κρατούσαν όπλα. 
  «Οι φρουροί κοντά στην όχθη δεν είναι εκεί που θάπρεπε να είναι,» 
φώναξε ο Οδυσσέας. «Τι συμβαίνει;» 
  Η Νελμίρα, στενεύοντας τα μάτια, κατάφερε να διακρίνει τη μορφή 
του φύλακα που είχε μιλήσει. Ήταν σκαρφαλωμένος σ’ένα δέντρο και 
καλυμμένος ανάμεσα στα κλαδιά και τις φυλλωσιές. Αλλά, σίγουρα, 
αυτός δεν μπορεί να ήταν ο μοναδικός φρουρός. Σύμφωνα με τις οδη-
γίες του Οδυσσέα, πρέπει κάπου εδώ γύρω να υπήρχε άλλος ένας. 
  Μια ενεργειακή λάμπα έκανε, μηχανικά, πέρα-δώθε, σε ακτίνα εκα-
τόν-ογδόντα μοιρών, φωτίζοντας μια κωνοειδή περιοχή. Η Νελμίρα 
απέφυγε το φως της, πέφτοντας στο χώμα, και σύρθηκε κάτω από μια 
μεγάλη ρίζα που ανασηκωνόταν από το έδαφος σαν πλοκάμι γιγάντι-
ου χταποδιού. 
  Την ίδια στιγμή, ο φρουρός που είχε φωνάξει Αλτ! έλεγε: «Τι εννοείς; 
Ποιοι είστε;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  239 

 

 

  «Οι φρουροί δεν είναι στις θέσεις τους, φίλε μου,» του απάντησε ο 
Οδυσσέας, χωρίς να δώσει άλλη διευκρίνιση. Προφανώς, ήθελε να κερ-
δίσει χρόνο. 
  Χρόνο, σκέφτηκε η Νελμίρα, για να εντοπίσω και τον άλλο φρουρό. Και 
σύρθηκε, γρήγορα, ευέλικτα, και επιδέξια, εξακολουθώντας να έχει το 
κυνηγετικό τουφέκι έτοιμο στα χέρια της. 
  «Σε ρώτησα ποιος είσαι!» φώναξε ο άντρας επάνω στο δέντρο. «Και 
τι θέλεις εδώ, εσύ κι ο σύντροφός σου! Δε φοράτε στολές φρουρών.» 
  «Δεν είμαστε φρουροί. Για ένα μήνυμα ήρθαμε. Αλλά δε βρήκαμε τους 
φρουρούς.» 
  «Τι μήνυμα;» 
  «Πρέπει να το δώσω στον μάγο στην όχθη. Δε μ’έχουν πληροφορήσει 
τ’όνομά του, αλλά σ’αυτόν έχω εντολή να το μεταφέρω.» 
  «Για έλα πιο κοντά.» 
  Ο Οδυσσέας πλησίασε, εξακολουθώντας να έχει τα χέρια του υψωμέ-
να. 
  «Είσαι οπλισμένος!» παρατήρησε ο φρουρός. 
  Η Νελμίρα, εν τω μεταξύ, έψαχνε για τον άλλο φρουρό, και, επιτέλους, 
τον βρήκε: ήταν κρυμμένος σε έναν λάκκο, σκεπασμένο μ’ένα δίχτυ 
από φύλλα. Η κάννη του όπλου του προεξείχε. Κι αν η Νελμίρα έκρινε 
σωστά, επρόκειτο για οπλοπολυβόλο. Αν αποφασίσει να πατήσει τη 
σκανδάλη, θα τους θερίσει και τους δύο, προτού προλάβουν να καταλά-
βουν τι τους χτύπησε. 
  Η Νελμίρα σύρθηκε, γρήγορα, προς την κατεύθυνσή του. 
  Ένα μικρό τρωκτικό έφυγε, βιαστικά και τρομαγμένα, απ’το δρόμο 
της –ευτυχώς, χωρίς να τραβήξει την προσοχή των φρουρών, καθώς 
αυτοί είχαν τα βλέμματά τους στραμμένα στους δύο παράξενους ά-
ντρες που είχαν παρουσιαστεί. 
  Ο Οδυσσέας είπε: «Ναι, είμαι οπλισμένος. Υπάρχει πρόβλημα μ’αυτό;» 
  «Δεν είσαι πολίτης;» 
  «Είμαι μαντατοφόρος. Αυτό είναι αρκετό για σένα.» 
  «Δείξε μου το μήνυμά σου.» 
  «Είναι προφορικό, και δεν είναι για τ’αφτιά σου.» 
  «Βγάλτε τα όπλα σας και αφήστε τα κάτω. Κι οι δυο σας. Σιγά-σιγά.» 
  «Δε νομίζω ότι θα χρειαστεί–» 
  Ο φρουρός πυροβόλησε πάλι προειδοποιητικά. «Είπα, πετάξτε κάτω 
τα όπλα σας!» 



240  |  ΚΩΣΤΑΣ ΒΟΥΛΑΖΕΡΗΣ 

 

 

  Η Νελμίρα άφησε το τουφέκι της παραδίπλα και τράβηξε το μαχαίρι 
απ’τη ζώνη της. 
  Ο Οδυσσέας και ο Ράθνης άρχισαν να βγάζουν τα όπλα τους, για να τα 
ακουμπήσουν στο έδαφος. 
  Η Νελμίρα χίμησε μέσα στον λάκκο, κλείνοντας με το ένα χέρι το στό-
μα του φρουρού εκεί και σχίζοντας το λαιμό του με το μαχαίρι της. 
Καθώς τον σκότωνε, συνειδητοποίησε ότι ήταν γυναίκα, και γαλανό-
δερμη: πράγματα που πριν δεν μπορούσε να διακρίνει μες στο σκοτά-
δι. 
  Ο φρουρός που ήταν πάνω στο δέντρο δεν αντιλήφτηκε τίποτα· και, 
περιμένοντας τον Οδυσσέα και τον Ράθνη να αφοπλιστούν, κατέβηκε 
και στάθηκε αντίκρυ τους, σημαδεύοντάς τους με το τουφέκι του. 
  Η Νελμίρα μπορούσε άνετα να τον τουφεκίσει τώρα, αλλά, φυσικά, 
δεν το έκανε, γιατί –παρότι ο φρουρός είχε ήδη πυροβολήσει δύο φο-
ρές, προηγουμένως– προτίμησε να μην ακουστεί ο ήχος της ριπής της 
μέσα στη ζούγκλα. Εξάλλου, το όλο νόημα αυτής της επιχείρησης ήταν 
να μην ειδοποιήσουν τους φρουρούς που βρίσκονταν μετά από αυτούς 
τους δύο. Έτσι, τινάχτηκε και προσπάθησε να τον ζυγώσει πισώπλα-
τα– 
  Ο μπάσταρδος την άκουσε! 
  Στράφηκε, ξαφνιασμένος, με το τουφέκι του υψωμένο. 
  Το μαχαίρι της Νελμίρα εκτοξεύτηκε. Τον βρήκε στο μάτι, κάνοντας 
το κεφάλι του να τιναχτεί όπισθεν. 
  Σωριάστηκε, νεκρός. 
  Ο Οδυσσέας ένευσε. Ένα νεύμα που έλεγε: Καλή δουλειά. 
  Ύστερα, συνέχισαν την πορεία τους. 
 
 
 
Χρειάστηκε να ξεπαστρέψουν άλλους δύο φρουρούς, καθώς η θολού-
ρα πύκνωνε γύρω απ’τον Οδυσσέα και τον Ράθνη και το μονοπάτι έ-
μοιαζε πραγματικά με σήραγγα: οι κορμοί, οι φυλλωσιές, τα κλαδιά, ο 
ουρανός, το χώμα, έμοιαζαν όλα να λιώνουν το ένα μέσα στο άλλο, για 
να φτιάξουν μια τελείως διαφορετική μορφή ύλης, αμάλγαμα των υ-
πολοίπων: κάτι που θα μπορούσε, ίσως, να είναι η αρχική ύλη του Ε-
νιαίου Κόσμου, για όσους υποστήριζαν αυτές τις θεωρίες. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  241 

 

 

  Η Νελμίρα, που βρισκόταν έξω απ’το μονοπάτι, εξακολουθούσε να 
βλέπει τους δύο συντρόφους της κανονικά, δίχως τίποτα να παρακω-
λύει τη δική της όραση. Κι έτσι, είδε τον Οδυσσέα να κάνει με το δεξί 
χέρι το σύνθημα που είχαν συμφωνήσει, προκειμένου εκείνη να τους 
πλησιάσει, και να μη μείνει πίσω καθώς αυτοί θα μεταφέρονταν στη 
Φεηνάρκια. 
  Η Νελμίρα πλησίασε, κι αισθάνθηκε ένα ρίγος να τη διατρέχει, λίγο 
προτού φτάσει πλάι τους, σαν να είχε περάσει από ένα αόρατο, πα-
χύρρευστο παραπέτασμα. Τώρα, μπορούσε κι εκείνη να δει τη σήραγ-
γα ολόγυρά της. 
  Οι τρεις επαναστάτες ακολούθησαν το μονοπάτι, και, για μερικές 
στιγμές, τα πάντα έχασαν κάθε κατανοητό σχήμα γύρω τους. Δεν έ-
βλεπαν πια ούτε φυλλωσιές, ούτε κλαδιά, ούτε ουρανό, ούτε γη, παρά 
μονάχα μια ακατάληπτη γεωμετρία, που μπέρδευε το μάτι και, αν επι-
χειρούσε κανείς να την κατανοήσει, αναμφίβολα θα τρέλαινε και το 
μυαλό. Σ’ετούτα τα σημεία του μονοπατιού, ήταν κρίσιμο να μην πα-
ραστρατήσει κανείς. Κρίσιμο για τη ζωή του. 
  Σύντομα, όμως, τα αλλόκοτα σχήματα διαμορφώθηκαν· άρχισαν και 
πάλι να παίρνουν κατανοητές μορφές, να γίνονται ουρανός και φυλ-
λωσιές και κορμοί και κλαδιά. 
  «Προσοχή, τώρα,» είπε ο Οδυσσέας στους συντρόφους του. «Η Πα-
ντοκράτειρα έχει φρουρούς της κι εδώ, στην άλλη άκρη της διόδου.» 
  «Να πάρω θέση;» ρώτησε η Νελμίρα. 
  «Ναι.» 
  Η ερυθρόδερμη γυναίκα έφυγε από κοντά τους· πέρασε μέσα απ’τη 
θολούρα και γλίστρησε στη βλάστηση, που ήταν τόσο διαφορετική 
από τη βλάστηση της Σάρντλι, και… οικεία. Ετούτο ήταν ένα από τα 
δάση της πατρίδας της. 
  Παρακολούθησε τον Οδυσσέα και τον Ράθνη απ’το πλάι, κρυμμένη 
ανάμεσα στις φυλλωσιές και κρατώντας το κυνηγετικό της τουφέκι. 
  Οι φρουροί της Παντοκράτειρας δεν βρίσκονταν παρά καμια δεκαριά 
μέτρα παρακάτω. Ήταν τέσσερις, και ο ένας τους καβαλούσε έναν λυ-
κόχοιρο: ένα πλάσμα γηγενές της Φεηνάρκια, το οποίο θύμιζε αγριό-
χοιρο και λύκο συγχρόνως. Είχε τρίχες, κεφάλι, και μουσούδα λύκου· 
αλλά το σώμα του ήταν παχύ σαν αγριόχοιρου, τα πόδια του κοντά, κι 
απ’το στόμα του μακρείς χαυλιόδοντες ξεπρόβαλλαν. Οι λυκόχοιροι, 



242  |  ΚΩΣΤΑΣ ΒΟΥΛΑΖΕΡΗΣ 

 

 

γνώριζε η Νελμίρα, ήταν πολύ επικίνδυνοι, ακόμα και εξημερωμένοι –
ή, μάλλον, υποταγμένοι, γιατί ποτέ δεν εξημερώνονταν πραγματικά. 
  «Σταθείτε!» πρόσταξε μια γυναίκα που ήταν ντυμένη σαν ντόπια μά-
γισσα. Στο δεξί της χέρι βαστούσε ένα κοντό ραβδί, πάνω στο οποίο 
γυάλιζε ένας κρύσταλλος. Δεσμοφύλακας, σκέφτηκε η Νελμίρα: μία 
από τις μάγισσες που φυλάκιζαν δαιμονικούς θεούς της Φεηνάρκια και 
τους χρησιμοποιούσαν σαν δούλους. 
  Ο Οδυσσέας και ο Ράθνης σταμάτησαν να βαδίζουν. 
  «Ποιοι είστε;» απαίτησε η μάγισσα, ενώ οι δύο πεζοί φρουροί όπλιζαν 
και ύψωναν τα τουφέκια τους, σημαδεύοντας τους επαναστάτες. Ε-
κείνος που καβαλούσε τον λυκόχοιρο δεν κινήθηκε καθόλου… και δίνει 
καλό στόχο, σκέφτηκε η Νελμίρα. 
  «Μισθοφόροι είμαστε,» απάντησε ο Οδυσσέας. «Ζητάμε να εντα-
χθούμε στο στρατό της Παντοκράτειρας στη Φεηνάρκια. Μας έστειλαν 
εδώ από τη Σάρντλι.» 
  «Τα αποδειχτικά σας;» ζήτησε η μάγισσα. 
  Η Νελμίρα παρατήρησε ότι ο άντρας επάνω στον λυκόχοιρο βρισκό-
ταν λίγο πιο πίσω από τους υπόλοιπους. Πάτησε τη σκανδάλη του ό-
πλου της και χτύπησε το ζώο του στα οπίσθια. Ο λυκόχοιρος –ένα 
πλάσμα που δε φημιζόταν για τον ήρεμο χαρακτήρα του– τινάχτηκε 
μπροστά, ουρλιάζοντας και κουτουλώντας τη μάγισσα στη ράχη, εκτο-
ξεύοντάς την κάπου πέντε μέτρα παραπέρα, και κάνοντας τη μούρη 
της να χτυπήσει στο χώμα. 
  Οι άλλοι δύο φρουροί ταράχτηκαν· πήδησαν παραδίπλα, τρομαγμέ-
νοι, και κοίταξαν τριγύρω. Συγχρόνως, αυτός που καβαλούσε τον λυ-
κόχοιρο καταριόταν και προσπαθούσε να τον χαλιναγωγήσει, τραβώ-
ντας τα ηνία του. 
  Ο Οδυσσέας και ο Ράθνης, βγάζοντας αμέσως τα πιστόλια τους, πυ-
ροβόλησαν, χτυπώντας τους δύο πεζούς και σωριάζοντάς τους. 
  Η Νελμίρα πυροβόλησε τον καβαλάρη. Ο λυκόχοιρος τον πέταξε 
απ’τη ράχη του και όρμησε, εξοργισμένα, καταπάνω στον Οδυσσέα. Οι 
χαυλιόδοντές του ήταν σε τέτοια θέση που απειλούσαν να τον ξεκοι-
λιάσουν. 
  Όχι! σκέφτηκε η Νελμίρα, και πάτησε ξανά τη σκανδάλη του κυνηγε-
τικού τουφεκιού της. 
  Χτύπησε το πλάσμα στην πλάτη, μα αυτό δε σταμάτησε την πορεία 
του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  243 

 

 

  Ο Οδυσσέας προσπάθησε να πεταχτεί στο πλάι, για ν’αποφύγει τους 
θανατηφόρους χαυλιόδοντες· μα δεν ήταν καθόλου βέβαιο ότι θα τα 
κατάφερνε, αν ο Ράθνης δεν ξεθηκάρωνε αστραπιαία το ξίφος του, 
διαπερνώντας τη μουσούδα του λυκόχοιρου και φέρνοντάς του αντί-
σταση. Η φόρα και η δύναμη του ζώου έκαναν τον ασπρόδερμο άντρα 
να παραπατήσει και να σωριαστεί· καθώς, όμως, εκείνος σωριαζόταν, 
ο λυκόχοιρος σωριάστηκε επίσης, πλάι του. Νεκρός, σαν όλη η θηριώ-
δη ζωή να είχε εξαντληθεί ξαφνικά από μέσα του. 
  Η Νελμίρα είδε τη μάγισσα να προσπαθεί να σηκωθεί απ’το έδαφος, 
ενώ, ταυτόχρονα, κοίταζε τριγύρω με μάτια γουρλωμένα. Το ερυθρό 
πρόσωπό της ήταν λερωμένο απ’το χώμα, και αίμα έτρεχε απ’τη μύτη 
της. 
  Η Νελμίρα απεχθανόταν όσους συμπατριώτες της είχαν προδώσει τη 
Φεηνάρκια και συμμαχήσει με την Παντοκράτειρα. Έτρεξε καταπάνω 
στη μάγισσα και, προτού εκείνη προλάβει να σηκωθεί, την κλότσησε 
κατακέφαλα, σωριάζοντάς την ξανά, αυτή τη φορά αναίσθητη. 
  «Βορά για τα θηρία!» είπε, δείχνοντας τα δόντια της. «Δε σου αξίζει 
τίποτα καλύτερο.» Πέρασε το τουφέκι της στον ώμο, τράβηξε το μα-
χαίρι της, και έσκισε τα ρούχα της αναίσθητης γυναίκας. Τα έκοψε σε 
λωρίδες και την έδεσε μ’αυτά επάνω στον κορμό ενός δέντρο. Καθώς 
εκείνη συνερχόταν και έκανε να φωνάξει, η Νελμίρα τη φίμωσε. Η μά-
γισσα άρχισε να χτυπιέται και να σκούζει. 
  «Τι νόημα έχει τούτο;» ρώτησε ο Ράθνης, ατενίζοντας τη Νελμίρα. 
Είχε τώρα καθαρίσει και ξαναθηκαρώσει το ξίφος του. Ο Οδυσσέας 
στεκόταν πλάι του. 
  Η Νελμίρα έφτυσε τη μάγισσα καταπρόσωπο, και είπε: «Προδότες!» 
Ύστερα, άρχισε να βαδίζει μες στο δάσος, και οι δύο σύντροφοί της 
την ακολούθησαν. 
 
 
 
Η Νελμίρα τούς οδήγησε μέσα στα δάση της Φεηνάρκια, καθώς εκείνη 
τα γνώριζε, ασφαλώς, καλύτερα από τους τρεις τους. Ετούτα τα μέρη 
βρίσκονταν στο κέντρο της Φεηνάρκια και ονομάζονταν οι Πυκνοί Τό-
ποι, γιατί, πραγματικά, ήταν πυκνοί, όχι μόνο σε βλάστηση, αλλά και 
σε επικίνδυνα θηρία και δαιμονικούς, χαοτικούς θεούς. Καθώς οι επα-
ναστάτες ταξίδεψαν μέσα τους για παραπάνω από έξι μέρες, είδαν ση-



244  |  ΚΩΣΤΑΣ ΒΟΥΛΑΖΕΡΗΣ 

 

 

μάδια –ή, μάλλον, όχι μόνο σημάδια– και επικίνδυνων θηρίων και δαι-
μονικών θεών. Η Νελμίρα, ευτυχώς, γνώριζε πώς να γλιτώσουν από τις 
περισσότερες παγίδες. Γνώριζε πώς έπρεπε να φερθούν προς τα ζώα 
της Φεηνάρκια, για να μην τους επιτεθούν, για να τα αποφύγουν, ή για 
να τα σκοτώσουν ευκολότερα. Και όσο για τους θεούς, οι θεοί της Φε-
ηνάρκια δεν ήταν ακριβώς όπως οι θεοί άλλων διαστάσεων· αλλού, 
παρόμοια όντα ίσως να ονομάζονταν, από τους γηγενείς, πνεύματα, 
πλάσματα, ή δαίμονες. Στη Φεηνάρκια, όμως, ήταν θεοί. Επρόκειτο, συ-
νήθως, για άυλες ή ημιυλικές οντότητες που είχαν τρομερές δυνάμεις 
και κυνηγούσαν τα θύματά τους βάσει κάποιων κριτηρίων που έβγα-
ζαν νόημα μονάχα στον δικό τους νου. Ή, πολλές φορές, προσπαθού-
σαν μονάχα να παραπλανήσουν τους θνητούς και να τους ταλαιπωρή-
σουν, ή να τους οδηγήσουν στην καταστροφή τους. Ευτυχώς, οι τρεις 
επαναστάτες δε χρειάστηκε να έχουν να κάνουν με θεούς· μόνο σε μία 
περίπτωση η Νελμίρα προειδοποίησε τους συντρόφους της να μη δώ-
σουν καμία σημασία σ’ένα τραγούδι που ακουγόταν μέσα από τα δά-
ση, όσο δελεαστικό κι αν τους έμοιαζε, όσο κι αν ήθελαν να δουν ποιος 
τραγουδούσε, όσο κι αν τους έρχονταν στο μυαλό διάφορες εικόνες 
για τη μορφή του τραγουδιστή· γιατί δεν ήταν τραγουδιστής, τους εί-
πε: ήταν ένας μοχθηρός θεός, που προσπαθούσε να τους στείλει στα 
μέρη όπου φώλιαζαν τα αιμοβόρα σκυλιά του, για να τα ταΐσει. 
  Όταν βγήκαν από τους Πυκνούς Τόπους, βρέθηκαν σε μια ανοιχτή 
πεδιάδα με σποραδικές συστάδες δέντρων εδώ κι εκεί. Μακριά, στο 
βάθος του ορίζοντα, φαίνονταν πανύψηλα βουνά· η Φεηνάρκια ήταν 
μια διάσταση γνωστή για τα μεγάλα βουνά της. Ήταν μια διάσταση 
γεμάτη βουνά· αλλά οι γηγενείς της, φυσικά, προτιμούσαν να κατοι-
κούν στις κοιλάδες που σχηματίζονταν ανάμεσά τους. Τα βουνά ήταν 
εξαιρετικά επικίνδυνα, και πολλά από αυτά, όπως θα περίμενε κανείς, 
αποτελούσαν κατοικίες θεών. 
  «Πού βρισκόμαστε τώρα;» ρώτησε ο Οδυσσέας, βγάζοντας έναν χάρ-
τη απ’τον σάκο του και ανοίγοντάς τον εμπρός του. 
  «Εδώ,» αποκρίθηκε η Νελμίρα, δείχνοντας τη βορειοανατολική άκρη 
των Πυκνών Τόπων. 
  «Θα πάμε, λοιπόν, στη Λάεντριλ, για να προμηθευτούμε κάποιο όχημα 
από εκεί,» είπε ο Οδυσσέας, αναφερόμενος σε μια πόλη που βρισκόταν 
περίπου πενήντα χιλιόμετρα βόρεια από τη θέση τους. 
  Η Νελμίρα ένευσε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  245 

 

 

  Ο Οδυσσέας δίπλωσε τον χάρτη και τον επέστρεψε στο σάκο του. Στη 
Λάεντριλ γνώριζε πως υπήρχε ένα κρυφό κέντρο της Επανάστασης, το 
οποίο ήλπιζε να μην είχε ανακαλυφθεί από τους Παντοκρατορικούς· 
γιατί η Φεηνάρκια, παρά την άγρια φύση της, ήταν μια από τις δια-
στάσεις που ελέγχονταν στενά από την Παντοκράτειρα. Βέβαια, δεν 
ήταν τόσο ελεγχόμενη όσο η Ρελκάμνια, η Αλβέρια, ή η Σεργήλη· μα, 
και πάλι, ήταν πολύ εχθρική για τους επαναστάτες. Το μόνο πράγμα 
που έσωζε την κατάσταση ήταν ότι εδώ υπήρχαν ένα σωρό δάση, βου-
νά, κρημνοί, σπηλιές, και λαγκάδια, όπου μπορούσαν να κρυφτούν και 
να αποφύγουν τον εντοπισμό. 
  Ο Οδυσσέας, η Νελμίρα, και ο Ράθνης άρχισαν να διασχίζουν την πε-
διάδα, οδοιπορώντας. 
  Κατά το μεσημέρι, είδαν ένα ορνιθόπτερο να φτερουγίζει κάπου τέσ-
σερα, πέντε χιλιόμετρα προς τα ανατολικά. Ήταν ένα κατασκεύασμα 
από μέταλλο και δέρμα πτεροδάκτυλου, και χρησιμοποιείτο, κυρίως, 
στη Φεηνάρκια· σε άλλες διαστάσεις ήταν πολύ σπάνιο να συναντή-
σεις τέτοιο τεχνούργημα. Τροφοδοτείτο με ενέργεια από μια ειδικά 
κατασκευασμένη μπαταρία που βρισκόταν καλά καλυμμένη πίσω από 
το κάθισμα του οδηγού, καθώς ήταν, ουσιαστικά, το αδύνατό του ση-
μείο. Αν μια σφαίρα πετύχαινε τη μπαταρία, το ορνιθόπτερο γινόταν 
παρανάλωμα πυρός. 
  «Κρυφτείτε,» είπε η Νελμίρα στους συντρόφους της, καθώς γνώριζε 
ότι τα ορνιθόπτερα πλέον χρησιμοποιούνταν κυρίως από τις δυνάμεις 
της Παντοκράτειρας. 
  Ο Οδυσσέας το ήξερε επίσης, επομένως δεν έφερε καμία αντίρρηση. 
Την ακολούθησε, και ο Ράθνης ακολούθησε εκείνον. 
  Καλύφτηκαν μέσα σε μια συστάδα δέντρων, γονατισμένοι και πίσω 
από πυκνές φυλλωσιές. Γύρω τους συγκεντρώθηκαν μικρά αιλουροει-
δή με σκούρο-καφέ τρίχωμα, τα οποία δεν έδειχναν να τους φοβού-
νται. Είχαν στενά, πορφυρά μάτια που τους παρατηρούσαν, και δεν 
έμοιαζαν για συνηθισμένες γάτες. Ο Οδυσσέας και ο Ράθνης δεν τα εί-
χαν ξαναδεί ποτέ τους· η Νελμίρα, όμως, τα γνώριζε: Ονομάζονταν γα-
τίδες, και ήταν επικινδυνότερες απ’ό,τι φαίνονταν, όταν αισθάνονταν 
απειλημένες. 
  Το ορνιθόπτερο έκανε μερικούς κύκλους πάνω απ’την περιοχή. Ήταν 
φανερό πως κάτι έψαχνε. 
  «Υπάρχει περίπτωση να ψάχνει για εμάς;» ρώτησε ο Ράθνης. 



246  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν είμαι σίγουρη,» αποκρίθηκε η Νελμίρα. 
  «Κατά πάσα πιθανότητα για εμάς ψάχνει,» είπε ο Οδυσσέας. «Κάποια 
στιγμή δε θα βρέθηκαν οι φρουροί που σκοτώσαμε;» 
  «Σωστά,» αναγκάστηκε να συμφωνήσει η Νελμίρα. «Και, μάλλον, σχε-
τικά νωρίς. Όταν ήταν ν’αλλάξουν βάρδια.» 
  Ο Οδυσσέας μούγκρισε, γνέφοντας καταφατικά. 
  Ύστερα, έμειναν σιωπηλοί, περιμένοντας το ορνιθόπτερο να απομα-
κρυνθεί και να χαθεί απ’τα μάτια τους. Όταν αυτό έγινε, βγήκαν 
απ’την κάλυψη και συνέχισαν να ταξιδεύουν επάνω στην πεδιάδα. 
  Το βράδυ, σταμάτησαν μέσα σ’ένα σύδεντρο, καθώς η νυχτερινή σι-
γαλιά της Φεηνάρκια είχε απλωθεί παντού και μονάχα απόμακρα γρυ-
λίσματα από θηρία και οι φωνές ανήσυχων θεών αντηχούσαν, ανάμι-
κτες με τον άνεμο. Στον σκοτεινό ουρανό φώτιζαν τρία αργυρόχρωμα 
φεγγάρια, που σχημάτιζαν ένα οξυγώνιο τρίγωνο. 
  «Ας μην ανάψουμε φωτιά, καλύτερα,» πρότεινε η Νελμίρα. 
  Ο Οδυσσέας συμφώνησε. Ο Ράθνης παρέμεινε σιωπηλός, καθίζοντας 
στο έδαφος με την πλάτη του ακουμπισμένη στον κορμό ενός δέντρου. 
  Έβγαλαν κάτι να φάνε –το ψημένο και αλατισμένο κρέας ενός σκο-
τωμένου ζώου από τους Πυκνούς Τόπους–, και τότε ήταν που άκου-
σαν τον χτύπο δερμάτινων φτερών. Στον σκοτεινό ουρανό δεν ήταν 
εύκολο να διακρίνει κανείς τι πετούσε· ο Οδυσσέας, όμως, έφερε ένα 
ζευγάρι κιάλια στα μάτια του και κοίταξε. 
  Δύο ορνιθόπτερα με προβολείς. 
  Το είπε στους συντρόφους του. 
  «Είμαστε καλά κρυμμένοι εδώ,» αποκρίθηκε η Νελμίρα· «δε νομίζω να 
μας εντοπίσουν.» 
  Και, πράγματι, δεν τους εντόπισαν. 
  Η νύχτα πέρασε χωρίς κανένα απρόσμενο επεισόδιο. Το πρωί, συνέ-
χισαν το ταξίδι τους, και δεν άργησαν να φτάσουν κοντά στα βουνά 
και στην πόλη που ονομαζόταν Λάεντριλ, η οποία ήταν περιτριγυρι-
σμένη από ένα ψηλό τείχος από καφετιά πέτρα. Ένας μεγάλος δρόμος 
έφτανε στη νότιά της πύλη, κατασκευασμένος κατάλληλα για απλά 
οχήματα: ένας από τους λίγους τέτοιους δρόμους που υπήρχαν στη 
Φεηνάρκια. 
  Στην πύλη, θα γινόταν έλεγχος· οι επαναστάτες το ήξεραν αυτό πολύ 
καλά. Έτσι, έθαψαν τα περισσότερα όπλα τους σ’ένα σύδεντρο έξω 
απ’την πόλη, πήραν ψεύτικες ταυτότητες, και μετά πλησίασαν τη Λάε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  247 

 

 

ντριλ ως ταξιδιώτες. Μαζί τους τώρα είχαν μόνο κάποια βασικά όπλα 
και εξοπλισμούς, που δε θεωρούνταν παράξενο να τα κουβαλά κανείς 
σε μια επικίνδυνη διάσταση σαν τη Φεηνάρκια. Ακόμα κι η Παντοκρά-
τειρα το επέτρεπε, καθώς εδώ περιφέρονταν ένα σωρό αιμοβόρα θη-
ρία· δε μπορούσες να ταξιδεύεις άοπλος. 
  Οι φρουροί της πύλης τούς έκαναν έναν πρόχειρο έλεγχο και τους 
άφησαν να περάσουν, χωρίς να παρουσιαστεί πρόβλημα. Δεν είχαν 
βρει επάνω τους τίποτα για να τους κινήσει τις υποψίες. 
  Τα οικοδομήματα στο εσωτερικό της Λάεντριλ δεν ήταν ψηλές πολυ-
κατοικίες, όπως αλλού, αλλά ούτε και μικρές καλύβες. Υπήρχαν μέχρι 
και τετραώροφα χτίρια, διαφόρων μεγεθών. Τα περισσότερα ήταν 
χτισμένα από πέτρα, καφετιά ή γκρίζα, και διέθεταν διακοσμητικά λα-
ξεύματα πάνω από τις πόρτες και τα παράθυρα, καθώς και πάνω στο 
γείσο. Ορισμένες πόρτες δεν έκλειναν παρά μόνο με δερμάτινες κουρ-
τίνες, που είχαν καλλιτεχνικά κεντήματα από σκηνές κυνηγιού, μαχό-
μενων πολεμιστών, ή θηρίων: ένα έθιμο που θα παραξένευε οποιονδή-
ποτε δεν ήταν από τη Φεηνάρκια. 
  Ο παράδεισος του κλέφτη! είχε κάποτε πει ο Οδυσσέας, αστειευόμε-
νος, όταν είχε πρωτοέρθει στη Φεηνάρκια. Του είχαν, όμως, εξηγήσει 
πως δεν ήταν έτσι. Όσοι έκλειναν τις πόρτες τους με δέρματα δεν ήταν 
ανόητοι. Οι κουρτίνες ήταν κατασκευασμένες από ειδικά πετσιά ζώων 
και ποτισμένες με ουσίες που τα σκλήραιναν σε τέτοιο βαθμό ώστε να 
είναι το ίδιο δύσκολο σαν να προσπαθούσε κανείς να κόψει ξύλο, ή 
ακόμα δυσκολότερο κάποιες φορές. 
  Οι τρεις επαναστάτες κατευθύνθηκαν στο κέντρο της Λάεντριλ, που 
ήταν γεμάτο κόσμο και υποζύγια για μεταφορές. Τα οχήματα ήταν λί-
γα, και κυρίως φορτηγά. 
  Ο Οδυσσέας και οι σύντροφοί του πήγαν σ’ένα πανδοχείο που ονομα-
ζόταν «Ο Κόκκινος Αρουραίος» και κάθισαν σ’ένα τραπέζι, ανάμεσα σε 
πολλούς άλλους πελάτες. Αφού παράγγειλαν κάτι λιτό να φάνε και να 
πιουν, ο Ράθνης ρώτησε: «Εδώ είναι ο σύνδεσμός μας;» 
  «Ναι,» αποκρίθηκε ο Οδυσσέας, και έψαξε την τραπεζαρία με το 
βλέμμα του… 
  …το οποίο, σύντομα, σταμάτησε σ’έναν μαυρόδερμο σερβιτόρο με 
γαλανά μαλλιά. Ναι, σκέφτηκε ο Πρόμαχος της Επανάστασης, αυτός 
πρέπει να είναι. Ο σύνδεσμος δεν ήταν πάντοτε ο ίδιος· άλλαζε, κατά 
καιρούς, για να μη μπορούν να τον εντοπίσουν οι πράκτορες της Πα-



248  |  ΚΩΣΤΑΣ ΒΟΥΛΑΖΕΡΗΣ 

 

 

ντοκράτειρας. Είχε, όμως, επάνω του πάντα κάποια συγκεκριμένα 
χρώματα. Κι ετούτος ο σερβιτόρος ταίριαζε στην περιγραφή που είχε ο 
Οδυσσέας. Δεν υπήρχε άλλος άνθρωπος στο δωμάτιο με τον κατάλλη-
λο χρωματικό συνδυασμό. 
  Ο Οδυσσέας έκανε νόημα στον σερβιτόρο να έρθει, κι εκείνος πλησία-
σε. 
  «Τι θα θέλατε;» 
  «Το ποτό της θάλασσας.» 
  «Καταλαβαίνω,» είπε ο σερβιτόρος, και έφυγε. 
  Σε λίγο επέστρεψε, φέρνοντας μια μπίρα στον Οδυσσέα. Και έφυγε 
πάλι. 
  «Θα χρειαστεί να περιμένουμε κάποια ώρα, προφανώς,» είπε ο Πρό-
μαχος στους συντρόφους του. 
  Η Νελμίρα, που γνώριζε τη διαδικασία, ένευσε. 
  Ο σερβιτόρος επέστρεψε μετά από αρκετή ώρα, για να μαζέψει τα 
άδεια ποτήρια τους· και, καθώς τα μάζευε, άφησε στο χέρι του Οδυσ-
σέα ένα μικρό κομμάτι χαρτί. Κοιτάζοντάς το μέσα στη χούφτα του, 
εκείνος είδε μια διεύθυνση γραμμένη επάνω, καθώς κι ένα σύμβολο 
που σήμαινε απόγευμα. 
  «Νομίζω,» είπε στους συντρόφους του, «πως μπορούμε να κλείσουμε 
δωμάτια και να ξεκουραστούμε.» 
 
 
 
Το απόγευμα, καθώς ο ήλιος έγερνε προς τη Δύση, τρεις φιγούρες 
μπήκαν σ’έναν μικρό, άδειο δρόμο, ρίχνοντας εμπρός τους μακριές 
σκιές. Προχώρησαν, ώσπου έφτασαν σε μια ξύλινη πόρτα, που επάνω 
της ήταν χαραγμένος ο αριθμός 7. 
  Ο Οδυσσέας ύψωσε το χέρι του και χτύπησε, συνθηματικά, σύμφωνα 
μ’έναν γνωστό κωδικό της Επανάστασης, που, αν οι μέσα ήταν επανα-
στάτες, αναμφίβολα θα καταλάβαιναν. 
  Η πόρτα άνοιξε μια σπιθαμή, αποκαλύπτοντας το ερυθρόδερμο πρό-
σωπο ενός γέρου. Τα μάτια στένεψαν, παρατηρώντας τον Οδυσσέα, 
και φάνηκαν να τον αναγνωρίζουν. Οι Πρόμαχοι της Επανάστασης δεν 
ήταν άγνωστοι στους κύκλους των επαναστατών. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  249 

 

 

  «Περάστε, περάστε,» είπε ο γέρος με βραχνή φωνή, και η πόρτα άνοι-
ξε διάπλατα, επιτρέποντάς τους να μπουν σ’ένα ημισκότεινο δωμάτιο 
με αναμμένο τζάκι. 
  Μπροστά απ’τη φωτιά, σε μια πολυθρόνα, ήταν καθισμένος ένας 
πορφυρόδερμος άντρας. Είχε μακριά, μαύρα μαλλιά και μουστάκι, και 
ήταν ντυμένος σαν κυνηγός. Στο δεξί του χέρι βαστούσε μια αναμμένη 
πίπα. 
  «Οδυσσέα…» είπε. 
  «Καλησπέρα, Φάργκιελ.» 
  «Νελμίρα,» είπε ο άντρας που ονομαζόταν Φάργκιελ. «Κι εσύ εδώ; Και 
ποιος είν’ο κύριος;» Ατένισε τον Ράθνη. 
  «Ονομάζεται Ράθνης,» τον σύστησε ο Οδυσσέας, «και κατάγεται από 
την Αρβήντλια. Είναι, όπως καταλαβαίνεις, δικός μας άνθρωπος.» 
  «Ασφαλώς.» Ο Φάργκιελ τράβηξε, ήρεμα, μια τζούρα από την πίπα 
του. «Πώς θα μπορούσα να σας εξυπηρετήσω;» 
  «Ο Πρίγκιπας Ανδρόνικος έχει προβλήματα στην Απολλώνια,» εξήγη-
σε ο Οδυσσέας. 
  «Στην Απολλώνια;» τον διέκοψε ο Φάργκιελ, παραξενεμένος. 
  «Φοβάμαι πως ναι. Συνέβησαν πράγματα μάλλον… απρόσμενα. Τέλος 
πάντων· δε βρίσκομαι εδώ για να σε ενημερώσω σχετικά μ’αυτό το 
θέμα, εκτός, βέβαια, αν θέλεις.» 
  «Θα το ήθελα. Αλλά ποιος είναι ο λόγος για τον οποίο βρίσκεσαι εδώ, 
Οδυσσέα;» 
  «Πηγαίνω στη Βίηλ, και χρειάζομαι ένα όχημα, για να φτάσω εκεί όσο 
το δυνατόν πιο γρήγορα. Μπορεί να κανονιστεί;» 
  «Όχημα ξηράς;» 
  «Ναι. Δε νομίζω ότι έχεις στη διάθεσή σου κάποιο αεροσκάφος. Ή, 
μήπως, έχεις;» 
  «Θα μπορούσα να σε προμηθεύσω μ’ένα ορνιθόπτερο,» εξήγησε ο 
Φάργκιελ. «Ωστόσο, εγώ δεν τα πολυεμπιστεύομαι αυτά τα τεχνουρ-
γήματα, Οδυσσέα, το ξέρεις. Αν πιάσει κακός καιρός, αν κάποιος σου 
επιτεθεί, αν οτιδήποτε απρόοπτο συμβεί, μπορεί νάχεις μεγάλο πρό-
βλημα. Δεν είναι σταθερά μηχανήματα.» 
  Ο Οδυσσέας ένευσε, γνωρίζοντας πως αυτά που έλεγε ο Πρόμαχος 
αντίκρυ του ήταν αλήθεια. «Τι άλλο έχεις, λοιπόν;» 
  «Ένα όχημα με έξι τροχούς, ιδανικό για τα άτσαλα εδάφη της Φεη-
νάρκια. Στις άλλες διαστάσεις, βέβαια, ίσως οι δρόμοι να σπάσουν κά-



250  |  ΚΩΣΤΑΣ ΒΟΥΛΑΖΕΡΗΣ 

 

 

τω απ’τις ρόδες του…» Ο Φάργκιελ μειδίασε· και, μειδιώντας, έμοιαζε 
μ’ένα απ’τα θηρία της Φεηνάρκια. 
  «Καλώς,» είπε ο Οδυσσέας. «Θα το πάρουμε.» 
  Ο Φάργκιελ έκανε νόημα στον γέρο να τον πλησιάσει. Εκείνος υπά-
κουσε, και ο Πρόμαχος τού ψιθύρισε κάτι σ’αφτί. Ο ηλικιωμένος, ερυ-
θρόδερμος άντρας αποχώρησε, λιώνοντας μέσα στις σκιές του δωμα-
τίου. 
  «Σύντομα,» είπε ο Φάργκιελ στον Οδυσσέα, «θα έχετε ό,τι ζητήσατε. 
Πες μου τώρα τι συμβαίνει στην Απολλωνία. Καθίστε, βέβαια· μη στέ-
κεστε.» Έδειξε την πολυθρόνα αντίκρυ του, καθώς και μερικές καρέ-
κλες κι έναν καναπέ. «Όπου σας βολεύει καλύτερα.» 
  Ο Οδυσσέας πήρε θέση στην πολυθρόνα, ενώ ο Ράθνης και η Νελμίρα 
έφεραν τις καρέκλες κοντά στο τζάκι και κάθισαν εκεί. 
 
 
 
Το εξάτροχο όχημα είχε ιδιότητες χαμαιλέοντα. Το μέταλλό του ήταν 
μαγεμένο έτσι ώστε να μπορεί να γίνεται ένα με το περιβάλλον και να 
δυσκολεύει το μάτι να το αντιληφτεί, ειδικά αν βρισκόταν κρυμμένο 
ανάμεσα σε φυλλωσιές ή αν ήταν νύχτα. Ο Οδυσσέας, η Νελμίρα, και ο 
Ράθνης δε θα κατάφερναν να το εντοπίσουν, αν ο Φάργκιελ δεν τους 
είχε εξηγήσει ακριβώς πού να πάνε για να το βρουν. 
  Οι τρεις επαναστάτες ήταν τώρα σ’ένα κατάφυτο φαράγγι, ανατολι-
κά της Λάεντριλ. Γύρω τους, η βλάστηση ήταν πυκνή και ζωντανή: 
διάφορες αδύναμες και τσυριχτές φωνές ζώων αντηχούσαν, κι ορι-
σμένοι θόρυβοι από κινήσεις ακούγονταν: σουρσίματα ή γρήγορα 
περπατήματα. Το φεγγαρόφωτο με δυσκολία διαπερνούσε το σκοτάδι. 
  Ο Οδυσσέας άνοιξε μια πόρτα του οχήματος. «Θα οδηγήσεις εσύ, Νελ-
μίρα;» 
  Η ερυθρόδερμη γυναίκα, που γνώριζε τα εδάφη της διάστασής της 
καλύτερα από τους δύο συντρόφους της, κατένευσε, και μπήκε, καθί-
ζοντας στη θέση του οδηγού. 
  Ο Οδυσσέας και ο Ράθνης φόρτωσαν στο εσωτερικό του οχήματος τα 
πράγματά τους (τα οποία είχαν ξεθάψει από το σύδεντρο, όπου τα εί-
χαν αφήσει το πρωί) και μπήκαν κι αυτοί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  251 

 

 

  «Το εργαλείο μοιάζει υπέροχο,» παρατήρησε ο Οδυσσέας, κοιτάζο-
ντας γύρω του. «Ακόμα και τα τζάμια φαίνεται να έχουν ιδιότητες χα-
μαιλέοντα.» 
  Η Νελμίρα ένευσε. «Ναι. Αναρωτιέμαι από πού να το έκλεψε ο Φάρ-
γκιελ.» 
  «Το αποκλείεις να είναι δικό του;» 
  Η Νελμίρα έβγαλε τις μπότες της και πάτησε τα γυμνά της πόδια στα 
πετάλια. «Οι βιομηχανίες κατασκευής οχημάτων δεν είναι πολλές στη 
Φεηνάρκια· και τώρα όλες ελέγχονται από την Παντοκράτειρα.» Έβα-
λε μπροστά τη μηχανή, και το όχημα ακούστηκε να βρυχιέται. 
  «Σωστά,» αναγκάστηκε να συμφωνήσει ο Οδυσσέας. 
  «Ωστόσο,» πρόσθεσε η Νελμίρα, «οι ιδιότητες χαμαιλέοντα μπορεί να 
οφείλονται όντως στον Φάργκιελ.» Γυρίζοντας το τιμόνι, πήγε το όχη-
μα προς την έξοδο του φαραγγιού: μια απότομη πλαγιά που ένα άλλο 
όχημα, μη κατασκευασμένο για τέτοια εδάφη, δε θα είχε τη δυνατότη-
τα να ανεβεί. 
  «Ο Φάργκιελ,» συνέχισε η Νελμίρα, καθώς βγήκαν απ’το φαράγγι και 
κινούνταν τώρα επάνω σε μια κοιλάδα ανάμεσα στα βουνά, «πρέπει 
νάχει φυλακίσει κάποιον θεό μέσα σε τούτο το όχημα.» 
  «Τι πράγμα;» 
  «Δεν είναι όλοι οι Δεσμοφύλακες με την Παντοκράτειρα.» 
  «Ναι, το ξέρω,» είπε ο Οδυσσέας, «αλλά και πάλι…» 
  «Δεν είναι αδύνατο,» εξήγησε η Νελμίρα· «μπορεί να γίνει. Ένας από 
τους θεούς της Φεηνάρκια μπορεί να φυλακιστεί μέσα σ’ένα μηχάνη-
μα.» 
  «Κι αν κάποια στιγμή αυτός ο θεός καταφέρει να αποδράσει;» 
  «Δε νομίζω οι μαγγανείες που έχει υφάνει ο Φάργκιελ να είναι τόσο 
ανίσχυρες. Αλλά, αν συμβεί αυτό που λες, τότε την έχουμε άσχημα.» 
  Υπέροχα… σκέφτηκε ο Οδυσσέας. Αλλά προτίμησε να μη μιλήσει και 
ν’ανάψει ένα τσιγάρο. 
 
 
 
Το καινούργιο τους όχημα άρχισε να καταπίνει τα χιλιόμετρα των ά-
τσαλων εδαφών της Φεηνάρκια όπως οι επιβάτες του, οδοιπορώντας, 
δε θα μπορούσαν να τα διασχίσουν ποτέ. Τίποτα δεν έμοιαζε να το 
σταματά: ούτε οι απότομες πλαγιές, ούτε οι βραχώδεις εκτάσεις, ούτε 



252  |  ΚΩΣΤΑΣ ΒΟΥΛΑΖΕΡΗΣ 

 

 

τα δάση, ούτε οι ποταμοί. Ήταν σαν να είχε την ευελιξία ζωντανού 
πλάσματος. Κι επιπλέον, κινιόταν χωρίς να τραβά εύκολα την προσο-
χή· επομένως, οι επαναστάτες πίστευαν ότι κανένας από τους πράκτο-
ρες της Παντοκράτειρας δε θα τους έπαιρνε είδηση. 
  Η Νελμίρα κάθισε τρεις ώρες στο τιμόνι, ενώ οι σύντροφοί της κοιμό-
νταν· μετά, ξύπνησε τον Οδυσσέα για να οδηγήσει εκείνος. Τον χάρτη 
τους τον είχαν αποθηκεύσει στο σύστημα του οχήματος, έτσι, με τη 
χρήση της μικρής οθόνης, μπορούσαν να βλέπουν πού βρίσκονταν. Ο 
Πρόμαχος δεν είχε πρόβλημα να ακολουθήσει τη σωστή κατεύθυνση, 
παρότι δε γνώριζε ετούτα τα εδάφη τόσο καλά όσο η Νελμίρα. Ωστό-
σο, εκείνη τού είπε, πριν πέσει για ύπνο: «Αν με χρειαστείς, να με ξυ-
πνήσεις.» 
  Ο Οδυσσέας οδήγησε για περίπου τρεις ώρες ακόμα, αποφεύγοντας 
τις κατοικημένες περιοχές της Φεηνάρκια και προτιμώντας να διασχί-
ζει τους άγριους τόπους. Σε ορισμένα σημεία, θηρία άρχισαν να ακο-
λουθούν το εξάτροχο όχημα, τρέχοντας πίσω ή πλάι του· κανένα, ό-
μως, δεν του επιτέθηκε. Και ο Οδυσσέας δε θορυβήθηκε σε καμία πε-
ρίπτωση… ή, μάλλον, μόνο σε μία: Πλησίαζαν τη δίοδο της Βίηλ, όταν 
είδε ένα πελώριο μάτι να ανοίγει στα δεξιά τους· ένα μάτι που έμοιαζε 
να ανήκει στο ίδιο το βουνό που βρισκόταν από εκείνη τη μεριά. Κοι-
τάζοντας, όμως, καλύτερα μέσα στο σκοτάδι, ο Οδυσσέας παρατήρησε 
ότι, φυσικά, το μάτι δεν ανήκε στο βουνό, αλλά σ’ένα θεόρατο πλάσμα 
που κοιμόταν κουλουριασμένο και που είχε ανοίξει το ένα απ’τα δύο 
του βλέφαρα, για να δει τι ήταν αυτό που περνούσε από κοντά του 
κάνοντας θόρυβο. Διαπιστώνοντας, προφανώς, ότι δεν ήταν τίποτα το 
επικίνδυνο ή απειλητικό, το πλάσμα έκλεισε πάλι το μάτι του και συ-
νέχισε ατάραχα τον ύπνο του. Καθώς ο Οδυσσέας απομακρυνόταν, 
νόμιζε, μάλιστα, πως άκουσε ένα ροχαλητό πίσω του. Τι ήταν αυτό το 
πράγμα; αναρωτήθηκε. Κάποιος απ’τους θεούς της Φεηνάρκια; Ή, μή-
πως, απλά ένα απ’τα θηρία της που μπορούν να ποδοπατήσουν πόλεις; 
  Η δίοδος προς τη Βίηλ δεν ήταν παρά ένα άνοιγμα ανάμεσα στα ψηλά 
βουνά της Φεηνάρκια. Ένα πέρασμα, που στο βάθος του ο ουρανός 
φαινόταν να τρεμοπαίζει, όπως τρεμοπαίζει το νερό μιας λίμνης όταν 
φυσά ελαφρό αεράκι. 
  Και, ασφαλώς, τη δίοδο φρουρούσαν οι δυνάμεις της Παντοκράτει-
ρας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  253 

 

 

  Ο Οδυσσέας ξύπνησε τους συντρόφους του, προτού φτάσουν εκεί, 
ώστε να είναι όλοι τους σε ετοιμότητα. «Θα πρέπει να προσπεράσουμε 
τους φρουρούς,» τους είπε. «Βγάλτε τα όπλα σας κι αρχίστε να ρίχνε-
τε, μόλις δείτε ότι μας πήραν είδηση.» 
  Δεν είχε ακόμα αρχίσει να ξημερώνει, έτσι υπήρχε σκοτάδι, το οποίο 
συνέφερε τους τρεις επαναστάτες γενικά· πόσω μάλλον τώρα, με τις 
χαμαιλεοντικές ιδιότητες του οχήματός τους. Ωστόσο, ο Οδυσσέας φο-
βόταν ότι οι πολεμιστές της Παντοκράτειρας θα είχαν κι άλλους μηχα-
νισμούς, εκτός από τα μάτια τους και μερικά τηλεσκόπια, για να εντο-
πίσουν ένα όχημα που ζύγωνε. 
  Αποδείχτηκε, όμως, πως είχε άδικο –ή ίσως το όχημά τους να ήταν 
φορτισμένο και με μαγγανείας που βοηθούσαν στο να αποφεύγει τον 
εντοπισμό, πέρα από τις χαμαιλεοντικές του ιδιότητες–, γιατί οι φρου-
ροί δεν τους αντιλήφτηκαν παρά μόνο όταν βρίσκονταν πλέον πολύ 
κοντά. Τους φώναξαν να σταματήσουν, αλλά, φυσικά, ο Οδυσσέας δε 
σταμάτησε. Τουναντίον, επιτάχυνε. 
  Και η Νελμίρα κι ο Ράθνης άρχισαν να πυροβολούν από μισάνοιχτα 
παράθυρα. 
  Οι φρουροί ανταπέδωσαν. 
  Σφαίρες σφύριζαν παντού. Ορισμένες χτυπούσαν το περίβλημα του 
οχήματος και εξοστρακίζονταν. Ο Οδυσσέας είχε την αίσθηση ότι μπο-
ρούσε ν’ακούσει το μηχάνημα να βρυχιέται δυνατότερα από πριν, σαν 
ο θεός μέσα του να διαμαρτυρόταν· ή ίσως να μην ήταν παρά η ιδέα 
του. 
  Ένα μεγάλο κιγκλίδωμα άρχισε να κλείνει μπροστά από το πέρας της 
διόδου. Ένα κιγκλίδωμα που εκτεινόταν από έναν μεταλλικό πύργο 
επίβλεψης μέχρι έναν άλλο. 
  Δεν προλαβαίνουμε, παρατήρησε ο Οδυσσέας. Δεν προλαβαίνουμε… 
  Και λοξοδρόμησε. Γυρίζοντας το τιμόνι απότομα, έκανε το όχημά του 
να σκαρφαλώσει σε μια απότομη πλαγιά. 
  Οι φρουροί συνέχιζαν να βάλλουν εναντίον του με τουφέκια και πο-
λυβόλα: τζάμια είχαν σπάσει, και εξακολουθούσαν να σπάνε· και ζη-
μιές είχαν προκληθεί στο περίβλημα του οχήματος, ολόκληρες τρύπες. 
Όμως οι μηχανές του δεν είχαν χτυπηθεί, ούτε οι τροχοί του είχαν κα-
ταστραφεί· και συνέχιζε να κινείται. 
  Η Νελμίρα και ο Ράθνης ανταπέδιδαν τα πυρά. 



254  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας οδήγησε τους συντρόφους του πέρα απ’τον δυτικό πύρ-
γο επίβλεψης και βγήκε από πίσω του, πραγματοποιώντας μια πραγ-
ματικά απίστευτη και άκρως επικίνδυνη μανούβρα, ακόμα και για ένα 
ειδικό, εξάτροχο όχημα σαν αυτό που χειριζόταν.  
  Το κιγκλίδωμα δεν αποτελούσε πλέον εμπόδιο. 
  Ο Ράθνης, χρησιμοποιώντας ένα οβιδοβόλο, εκτόξευσε μια βόμβα κα-
ταπάνω στον πύργο, και μια δυνατή έκρηξη έγινε, καθώς το πολυβόλο 
εκεί χτυπήθηκε. 
  Ο Οδυσσέας επιτάχυνε όσο ήταν δυνατόν να επιταχύνει, και είδε την 
πραγματικότητα να λιώνει εμπρός του. Το φως, το φως της νύχτας, 
απορροφήθηκε από μια μαύρη τρύπα. Ένα απόλυτο μαύρο τύλιξε τα 
πάντα. Το όχημα, όμως, έδινε ακόμα την αίσθηση ότι κινιόταν– 
  –κι ύστερα, οι τροχοί του γρύλισαν, καθώς συνάντησαν πέτρες και 
χώμα. 
  Και οι τρεις επαναστάτες ανακάλυψαν ότι δεν είχαν βρεθεί μονάχα 
στη Βίηλ, αλλά και μες στη μέση μιας μάχης εν εξελίξει. 
  Το γιγάντιο βέλος μιας βαλλίστρας ήρθε καταπάνω τους, χτύπησε το 
όχημά τους, και το ανέτρεψε, γυρίζοντάς το στο πλάι. 
  Χάος, παντού. Φωνές, κραυγές, πυροβολισμοί, κλαγγή, και ιαχές… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  255 

 

 

 

16 
 
 
Η Πριγκίπισσα Βασιλική ζούσε τις πιο παράξενες ημέρες της ζωής της. 
  Είχε την αίσθηση πως, όπου κι αν πήγαινε, κάτι ή κάποιος την παρα-
κολουθούσε· αλλά ποτέ δεν μπορούσε να εντοπίσει ποιος ή τι. Ήταν 
σαν η ίδια η πόλη, η ίδια η Απαστράπτουσα, να είχε μυριάδες μικρά 
μάτια καρφωμένα επάνω της, και μυριάδες μικροσκοπικά αφτιά στους 
τοίχους όλων των χτιρίων της. 
  Το πιο αλλόκοτο, όμως, δεν ήταν ότι είχε αυτή την άσχημη αίσθηση 
πως την παρακολουθούσαν· εξάλλου, ο αδελφός της, ο Λούσιος, πιθα-
νώς να είχε βάλει τους κατασκόπους του να μαθαίνουν τις κινήσεις 
της, τώρα που εκείνη έμενε έξω απ’το παλάτι. Το πιο αλλόκοτο ήταν 
ότι, διαρκώς, απίθανες, ανεξήγητες συμπτώσεις την περιτριγύριζαν. 
Έβρισκε τυχαίους ανθρώπους στο δρόμο να συζητούν θέματα που νό-
μιζε ότι κι η ίδια είχε συζητήσει πριν από μερικές ώρες με κάποιον άλ-
λο –κάποιον άνθρωπο που δεν μπορεί να ήταν κατάσκοπος. Έβρισκε 
γκράφιτι στους τοίχους τα οποία έμοιαζαν να θέλουν να πουν κάτι 
σ’εκείνη και μόνο σ’εκείνη. Έβλεπε διαφημιστικές αφίσες που της 
προκαλούσαν την ίδια αίσθηση: πράγμα το οποίο ήταν τελείως παρά-
λογο, γιατί δεν μπορεί ένα διαφημιστικό να ήταν φτιαγμένο για εκείνη, 
σωστά; Κι εκτός αυτών, άτομα που γνώριζε εδώ και καιρό –εδώ και 
χρόνια ολόκληρα, σε πολλές περιπτώσεις– είχαν αρχίσει να της μιλούν 
σαν να ήξεραν πράγματα γι’αυτήν που, κανονικά, δε θα έπρεπε να ξέ-
ρουν: σαν να την παρακολουθούσαν –άνθρωποι που, και πάλι, δεν 
μπορεί να ήταν κατάσκοποι του αδελφού της. Αλλά το χειρότερο 
απ’όλα ήταν ότι η Βασιλική καταλάβαινε πως είχε αρχίσει να χάνει την 
ξεκάθαρη αντίληψη του πραγματικού και του ψεύτικου. Είχε αρχίσει 
να μπλέκει την πραγματικότητα με τη φαντασία. Γιατί, ήταν σίγουρη, 
ορισμένα από αυτά που της τύχαιναν κάποιος –κάπως– πρέπει να τα 
είχε στήσει· δεν μπορεί να είχαν δημιουργηθεί αλλιώς. Ορισμένα άλλα, 
όμως, αποκλείεται να ήταν στημένα. Ήταν του μυαλού της. Σίγουρα, 
του μυαλού της. Σωστά; 



256  |  ΚΩΣΤΑΣ ΒΟΥΛΑΖΕΡΗΣ 

 

 

  Η μοναδική Πριγκίπισσα της Απολλώνιας ένιωθε μπερδεμένη και α-
ποπροσανατολισμένη, και ψυχικά καταπονημένη· και φοβόταν πως 
ίσως να τρελαινόταν. Αν και αδυνατούσε να κατανοήσει από πού πι-
θανώς να είχε προέλθει αυτή η παραφροσύνη. Έμοιαζε να είχε έρθει 
απ’το πουθενά. Απ’τον ίδιο τον φορτισμένο αέρα της Απαστράπτου-
σας. Δεν είχε χρόνο πλέον να σκέφτεται για τον Ανδρόνικο ή για τη 
Βικτώρια. Ή, μάλλον, δεν μπορούσε να σκέφτεται γι’αυτούς· είχε πρό-
βλημα να επικεντρώσει τις σκέψεις της σε οτιδήποτε. Της φαινόταν 
σαν να ζούσε μέσα σ’ένα όνειρο. 
  Το όνειρο κάποιου άλλου, ίσως. Το όνειρο που κάποιος άλλος είχε ε-
τοιμάσει γι’αυτήν. Είχε στήσει γι’αυτήν, όπως κανείς στήνει μια παγί-
δα. 
  Αλλά τούτο ήταν τελείως, μα τελείως, εξωφρενικό. Πώς ήταν δυνατόν 
να ίσχυε; 
  Και μετά, τα πράγματα χειροτέρεψαν. 
  Ακόμα κι ο Άγγελος άρχισε να της φέρεται παράξενα. Όχι συνέχεια, 
αλλά σε ορισμένες στιγμές. Η Βασιλική δεν μπορούσε ακριβώς να κα-
θορίσει τι σήμαινε αυτό το παράξενα –το μυαλό της παράδερνε μέσα 
σε μια φουρτουνιασμένη θάλασσα–, αλλά πρέπει να σχετιζόταν με κά-
ποιες συγκεκριμένες λέξεις. Ο Άγγελος χρησιμοποιούσε κάποιες λέξεις. 
Έλεγε πράγματα που εκείνη είχε ξανακούσει συχνά, από ανθρώπους 
που την κατασκόπευαν– που νόμιζε ότι την κατασκόπευαν– ή, μήπως, 
ήταν αλήθεια; Γιατί, αν δεν ήταν αλήθεια, τότε γιατί αυτές οι λέξεις–; 
Δεν μπορούσε να βγάλει συμπέρασμα. Πάντως, ο Άγγελος κάτι έκανε. 
Της έλεγε κάποια πράγματα –λέξεις ή φράσεις– που έκαναν ολόκληρο 
τον ψυχισμό της να αναποδογυρίζει. Και η όψη του… ήταν κάπως… 
ήταν κάπως ένοχη, όταν της έλεγε αυτά τα πράγματα; Ήταν ο τόνος 
της φωνής του διαφορετικός; 
  Ή ήταν όλα στο μυαλό της; 
  Εξάλλου, γιατί ο Άγγελος να κάνει κάτι τέτοιο; Τι νόημα θα είχε; 
  Μια φορά, τον ρώτησε τι εννοούσε. Εκείνος συνοφρυώθηκε, και της 
είπε: «Τι να εννοώ, δηλαδή;» Και η αλήθεια ήταν πως, όντως, η προη-
γούμενη φράση του δεν είχε, από μόνη της, τίποτα το ασυνήθιστο· η 
Βασιλική, όμως, αισθανόταν ότι της έλεγε κάτι πέρα από αυτό που 
μπορούσε ν’ακούσει ο καθένας. «Εσύ πες μου τι εννοείς!» του αποκρί-
θηκε, λιγάκι θυμωμένα. «Δε σε καταλαβαίνω, Βασιλική,» της είπε· αλλά 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  257 

 

 

απέφυγε τα μάτια της. Πράγμα που, κανονικά, δε θα έπρεπε να είχε 
κάνει, σωστά; 
  Αλλά, και πάλι, πώς μπορούσε να είναι σίγουρη; Πώς μπορούσε να 
τον κατηγορήσει ευθέως; Και να τον κατηγορήσει για τι ακριβώς; Για 
τι; 
  Ακόμα και στον ύπνο της, δεν μπορούσε να ησυχάσει η Πριγκίπισσα 
Βασιλική. Τα όνειρά της ήταν ταραγμένα. Έβλεπε, συνεχώς, ότι την 
κυνηγούσαν· ότι της μιλούσαν και προσπαθούσαν να της δώσουν κά-
ποια μηνύματα που εκείνη αδυνατούσε να καταλάβει· ότι διάφορα 
πρόσωπα από διαφημιστικές αφίσες τής έκλειναν το μάτι συνωμοτι-
κά· ότι άνθρωποι συζητούσαν πίσω απ’την πλάτη της· ότι ο Άγγελος 
ήθελε να τη σκοτώσει… 
  Και μετά, μετά από μέρες ταλαιπωρίας, είδε ένα όνειρο τελείως δια-
φορετικό από όλα αυτά. Ένα όνειρο που, ήταν σίγουρη, ήταν κάτι πο-
λύ περισσότερο από κάποιο παιχνίδι του κουρασμένου, υπερφορτι-
σμένου μυαλού της… 
 
 
 
Ακριβώς απέναντι από την πολυκατοικία της Πριγκίπισσας Βασιλικής 
βρισκόταν μια άλλη πολυκατοικία, και ακριβώς απέναντι από το δια-
μέρισμά της βρισκόταν ένα άλλο διαμέρισμα. Τίποτα απ’αυτά, ασφα-
λώς, δεν ήταν παράξενο. Η Απαστράπτουσα ήταν γεμάτη πολυκατοι-
κίες και διαμερίσματα, πολλά από τα οποία βρίσκονταν, αναπόφευκτα, 
το ένα απέναντι στο άλλο. 
  Στο συγκεκριμένο, όμως, διαμέρισμα, οι ένοικοι είχαν δεχτεί κάμπο-
σες ασυνήθιστες επισκέψεις. 
  Και τώρα, μες στη νύχτα, η πόρτα τους χτύπησε ξανά. Το κουδούνι 
έκανε οκτώ απανωτά ντριιιιν, πλημμυρίζοντας τα δωμάτια μ’έναν ήχο 
που ήταν σχεδόν δαιμονικός. 
  Η μητέρα ψιθύρισε στα παιδιά να πέσουν πάλι για ύπνο· αύριο, θα 
έπρεπε να πάνε στο σχολείο. Ο πατέρας πήγε ν’ανοίξει, γιατί ήξερε 
ποιοι είχαν έρθει. 
  Ανοίγοντας την εξώπορτα, αντίκρισε τρεις άντρες. Οι δύο ήταν άν-
θρωποι της φρουράς, ντυμένοι με στολές. Ο τρίτος ήταν ένας τύπος με 
μαύρη γκαμπαρντίνα και μάτια σαν λάκκους σκοταδιού. 
  «Καλησπέρα, πολίτη,» χαιρέτησε ο ένας από τους δύο φρουρούς. 



258  |  ΚΩΣΤΑΣ ΒΟΥΛΑΖΕΡΗΣ 

 

 

  «Κ-καλησπέρα,» χαιρέτησε ο ιδιοκτήτης του διαμερίσματος. 
  «Πώς είναι τα παιδιά σου;» 
  «Καλά. Κοιμούνται.» 
  Το χαμόγελο του φρουρού ήταν ψεύτικο· τίποτα περισσότερο από 
μια γκριμάτσα. «Ωραία. Πρέπει να χρησιμοποιήσουμε πάλι εκείνο το 
δωμάτιο.» Δίχως να ρωτήσουν, οι δύο φρουροί και ο άντρας με τα 
σκοτεινά μάτια είχαν ήδη μπει στο σπίτι και κλείσει την πόρτα. 
  «Ασφαλώς,» αποκρίθηκε ο ιδιοκτήτης. «Περάστε, περάστε.» 
  «Ποτέ δεν μας είδες,» τόνισε ο φρουρός. 
  Ο ιδιοκτήτης ένευσε. «Ποτέ.» 
  Οι τρεις άντρες πήγαν στην κουζίνα και έκλεισαν την πόρτα πίσω 
τους. Δεν άναψαν το φως, έτσι ο χώρος φωτιζόταν μόνο από τα φώτα 
της πόλης που έμπαιναν από το τζάμι του παραθύρου του. 
  Ο φρουρός που είχε μιλήσει στον ιδιοκτήτη ύψωσε ένα κιάλι στο δεξί 
του μάτι και κοίταξε απέναντι, το παράθυρο του υπνοδωματίου της 
Πριγκίπισσας. «Μέσα είναι,» είπε. 
  «Φυσικά και είναι μέσα,» είπε ο άντρας με τα σκοτεινά μάτια. «Αν δεν 
ήταν, λες να μην το ξέραμε;» 
  Ο φρουρός έμεινε σιωπηλός, κατεβάζοντας το κιάλι του. 
  Ο άντρας με τα σκοτεινά μάτια ατένισε το παράθυρο της Πριγκίπισ-
σας. Έκλεισε τα βλέφαρα, και πήρε μια βαθιά ανάσα. Έμεινε ακίνητος, 
για μερικές στιγμές· τελείως ακίνητος. Ύστερα, άρχισε να ανοίγει την 
γκαμπαρντίνα του με τα δύο χέρια. Αργά. 
  Μέσα, δε φάνηκε κάποιο ρούχο. Ούτε καν ένα γυμνό σώμα.  
  Μέσα, φάνηκε μονάχα ένα παλλόμενο σκοτάδι, που στο βάθος του 
κάτι λαμπύριζε, ανασαλεύοντας. 
  Το σώμα του άντρα έμοιαζε να έχει μετατραπεί σε κάποιου είδους 
δίοδο προς άλλη διάσταση. 
  Το σημάδι που λαμπύριζε άρχισε να πλησιάζει, να αναδύεται από τα 
βάθη, τινάζοντας την ουρά του σαν σαύρα, αν και σαύρα δεν ήταν. 
  Το σημάδι μεγάλωνε. Και ήταν πορφυρό, όπως μια καρδιά. 
  Είχε ένα μικρό κεφάλι, και επάνω στο κεφάλι δύο μαύρα μάτια. Κι 
από το σώμα του ξεπρόβαλλαν αποφύσεις, σαν χέρια ή πόδια. 
  Ο άντρας συνέχιζε να κρατά την γκαμπαρντίνα του ανοιχτή, και αυτό 
το πλάσμα –ή πνεύμα– βγήκε απ’το σκοτάδι· και, καθώς βγήκε, το 
χρώμα του άλλαξε: Το πορφυρό του σώμα έγινε μαύρο, κατάμαυρο, κι 
έπαψε να λαμπυρίζει· τα μαύρα του μάτια έγιναν κόκκινα και γυαλι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  259 

 

 

στερά. Σε μέγεθος ήταν όσο ο άντρας, και η ουρά του ήταν ένα ημιυλι-
κό κορδόνι που το συνέδεε με το στέρνο του άντρα –ή, μάλλον, το μέ-
ρος όπου θα ήταν το στέρνο του, αλλά τώρα υπήρχε μονάχα απύθμενο 
σκότος. 
  Το πλάσμα πέρασε μέσα από το τζάμι του παραθύρου και βγήκε στην 
Απολλώνια νύχτα. Έφτασε στην πολυκατοικία της Πριγκίπισσας Βα-
σιλικής και πέρασε μέσα από το τζάμι του δικού της παραθύρου, ει-
σβάλλοντας στο υπνοδωμάτιό της, όπου εκείνη κοιμόταν, έχοντας την 
πλάτη της γυρισμένη στον Άγγελο. 
 
 
 
Βρίσκομαι σε μια ανοιχτή πεδιάδα, γεμάτη ψηλό χορτάρι. Σε μια μεριά 
του ορίζοντα, μπορώ να δω μεγάλα βουνά, που όσες κορφές τους φαίνο-
νται είναι σκεπασμένες με χιόνι· οι υπόλοιπες είναι κρυμμένες μέσα στα 
σύννεφα. Σε μια άλλη μεριά του ορίζοντα, απλώνεται ένα δάσος, σκοτει-
νό αλλά –το καταλαβαίνω– φιλικό. 
  Είμαι γυμνή, κι αισθάνομαι το χορτάρι να με χαϊδεύει. Δεν κρυώνω· 
νιώθω σαν στο σπίτι μου. Βρίσκομαι στα γόνατα, και οι παλάμες μου 
ακουμπούν το μαλακό χώμα. Δε θυμάμαι πώς ήρθα εδώ. Έχω την αί-
σθηση ότι ανέκαθεν ήμουν εδώ. 
  Σηκώνομαι όρθια και κάνω μερικά βήματα. 
  Νομίζω ότι κάτι με προσέχει. Με παρατηρεί, αλλά όχι κακόβουλα, παρά 
για να με προστατέψει. Από τι, όμως; Δε φαίνεται πουθενά να υπάρχει 
κίνδυνος… 
  –Ένας άνεμος! 
  Ένας τόσο ξαφνικός άνεμος. Ένας κρύος άνεμος, ερχόμενος από τα 
βουνά. Πρώτη φορά θυμάμαι να κρυώνω σε τούτο το μέρος. Τυλίγω τα 
χέρια μου γύρω από τον εαυτό μου. 
  Κάτι πλησιάζει. Με γεμίζει με τρόμο. 
  Μια σκιά έρχεται από τα βουνά. Ιπτάμενη, κάνοντας το ψηλό χορτάρι 
να μαραίνεται από κάτω της. 
  Τρέχω να της ξεφύγω. Δεν πρέπει να με φτάσει! Όχι! Ποτέ! 
  Είναι, όμως, πολύ γρήγορη. Πολύ, πολύ γρήγορη. Γλιστράει μέσα στον 
αέρα, και τα πορφυρά της μάτια γυαλίζουν. Από τις άκρες της προεξέ-
χουν χέρια και πόδια, που μπερδεύονται αναμεταξύ τους· δεν καταλα-
βαίνω ποια είναι, όντως, χέρια και ποια πόδια. Και πίσω της, η σκιά έχει 



260  |  ΚΩΣΤΑΣ ΒΟΥΛΑΖΕΡΗΣ 

 

 

μια μακριά, μακριά ουρά: μια ουρά που φτάνει μέχρι τα βουνά, μέχρι το 
σημείο απ’όπου η σκιά ήρθε. 
  Γνωρίζω ότι δε θα της ξεφύγω. Γνωρίζω ότι είμαι δική της. 
  Η σκιά παρουσιάζεται, ξαφνικά, εμπρός μου· και ουρλιάζω. Πετάγομαι 
πίσω, για να την αποφύγω. Παραπατώ, και πέφτω. 
  Η σκιά με αγκαλιάζει. Τι κρύο!… 
  –Κάποιο θηρίο βρυχάται. 
  Ο φύλακάς μου. 
  Η σκιά στρέφει το βλέμμα της. Στρέφω κι εγώ το βλέμμα μου. Και βλέ-
πω το Σερπετό. Οι φολίδες του γυαλίζουν γαλανόχρωμα, σαν να τις λού-
ζει το φως της Γλαυκής, αν και στον ουρανό δε νομίζω ότι υπάρχει κα-
νένα φεγγάρι: ούτε η Γλαυκή, ούτε η Αθώρητη. Εξάλλου, είναι πρωί. Το 
Σερπετό ατενίζει τη σκιά, και τα μάτια του είναι γεμάτα από γαλανό 
φως. Αστράφτουν. Το μακρύ του κέρατο οριζοντιώνεται. Ετοιμάζεται 
για επίθεση. 
  Η σκιά πετάγεται από πάνω μου, ελευθερώνοντάς με. 
  Το Σερπετό εφορμά, τρέχοντας πιο γρήγορα απ’ό,τι θυμάμαι να έχω δει 
ποτέ τα Σερπετά να τρέχουν. 
  Η σκιά δεν προλαβαίνει να απομακρυνθεί έγκαιρα. Το κέρατο κόβει την 
ουρά της. 
  Η σκιά ουρλιάζει, σπαραχτικά, και εξαφανίζεται, σαν να ήταν εικονική 
προβολή που κάποιος πάτησε ένα πλήκτρο και την έσβησε. 
  Ανασηκώνομαι και ατενίζω το Σερπετό. Τον φύλακά μου. 
  Είναι κοντά μου, αλλά ανησυχεί για μένα. Κάτι πολύ άσχημο συμβαίνει. 
Κάτι δαιμονικό—— 
  Η Βασιλική ξύπνησε. 
 
 
 
Στην απέναντι πολυκατοικία, η σκιά ήρθε με μεγάλη ταχύτητα κατα-
πάνω στον άντρα. Βούλιαξε μέσα στο σκοτάδι του σώματός του και 
χάθηκε. Κι εκείνος παραπάτησε, γρυλίζοντας και κλείνοντας την γκα-
μπαρντίνα του, σαν ξίφος να τον είχε χτυπήσει και να του είχε προκα-
λέσει τρομερό πόνο. Τα μάτια του ήταν τώρα ανοιχτά, αλλά στενεμένα. 
  Σωριάστηκε στο πάτωμα της κουζίνας, μουγκρίζοντας. 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  261 

 

 

 
Το ξύπνημα της Βασιλικής δεν ήταν απότομο, ούτε τρομαγμένο. Ξύ-
πνησε ήρεμα –ή όσο πιο ήρεμα μπορούσε να ξυπνήσει, δεδομένης της 
κατάστασης στην οποία βρισκόταν τις τελευταίες ημέρες. Τα βλέφαρά 
της άνοιξαν, και κοίταξε το σκοτεινιασμένο δωμάτιο, το οποίο φωτιζό-
ταν μόνο από τα φώτα της πόλης που γλιστρούσαν από το παράθυρο. 
  Το όνειρό της το θυμόταν. Το θυμόταν πολύ καλά. Πολύ έντονα. Και 
ήξερε, είχε την απόλυτη βεβαιότητα μέσα στο μυαλό της, ότι δεν ήταν 
ένα απλό όνειρο. 
  Το Σερπετό, σκέφτηκε. Ήταν το ίδιο Σερπετό που συνάντησα έξω από 
την πόλη. Το ίδιο Σερπετό που με βοήθησε και τότε. 
  Κι η επόμενη σκέψη της ήταν μια σκέψη επιτακτική: Πρέπει να ξανα-
βρώ το Σερπετό! 
  Σηκώθηκε αμέσως απ’το κρεβάτι, λες και, ξαφνικά, το σώμα της να 
είχε αποκτήσει ελατήριο. 
  Πρέπει να βρω το Σερπετό. Τώρα. Απόψε. 
  Έβγαλε το νυχτικό της με μια γρήγορη κίνηση, κι άνοιξε τη ντουλάπα 
με τα ρούχα, αρπάζοντας ένα παντελόνι κι ένα πουκάμισο. 
  Μόλις είχε φορέσει το παντελόνι, είδε τη μορφή του Άγγελου στον 
καθρέφτη εμπρός της. Την είδε να ανασηκώνεται επάνω στο κρεβάτι· 
και, για κάποιο λόγο που δεν μπορούσε να συγκεκριμενοποιήσει, αι-
σθάνθηκε έναν βαθύ φόβο να την καταλαμβάνει, να τρυπά την ψυχή 
της. 
  «Βασιλική; Τι συμβαίνει;» Η φωνή του ήταν βαριά, από τον ύπνο. 
  «Πρέπει να πάω κάπου,» του απάντησε γρήγορα· και, εσωτερικά, κα-
ταράστηκε τον εαυτό της, γιατί πίστευε ότι η φωνή της ακούστηκε 
αδύναμη. 
  «Μες στη νύχτα;» Ο Άγγελος σηκώθηκε απ’το κρεβάτι. 
  Η Βασιλική στράφηκε να τον αντικρίσει. «Ναι.» 
  Εκείνος την πλησίασε. «Θα έρθω μαζί σου–» 
  «Όχι!» 
  Ο Άγγελος συνοφρυώθηκε. «Γιατί; Πού – πού θα πας;» 
  «Δε χρειάζεται να ξέρεις.» Η Βασιλική έκανε να του γυρίσει την πλάτη 
και ν’απομακρυνθεί, να πάει προς την πόρτα του υπνοδωματίου. Μια 
πολύ έντονη τάση φυγής την είχε καταλάβει, σαν, κάπου εντός της, να 
ήξερε ότι ήταν σημαντικό –θέμα ζωής και θανάτου– να φύγει τώρα 



262  |  ΚΩΣΤΑΣ ΒΟΥΛΑΖΕΡΗΣ 

 

 

από εδώ. Τώρα! Και να μην αφήσει τον Άγγελο να έρθει μαζί της. Κάτι 
δεν πήγαινε καλά με τον Άγγελο– 
  Ο Άγγελος την έπιασε απ’το μπράτσο. «Βασιλική–» 
  Η Βασιλική τον χαστούκισε, δυνατά, και τον έσπρωξε, στέλνοντάς τον 
πάνω στο κρεβάτι. «Είσαι ψεύτης!» φώναξε. «Μου λες ψέματα!» 
  Ο Άγγελος έκανε να ανασηκωθεί. «Βασιλική, δεν ξέ–» 
  Εκείνη τον κλότσησε· ύψωσε το πόδι της και η πατούσα της κοπάνη-
σε τη μύτη του. Ο Άγγελος διπλώθηκε, μουγκρίζοντας και κρατώντας 
το πρόσωπό του. 
  Η Βασιλική αισθάνθηκε τον πανικό της να μεγαλώνει. Μια φωνή μέσα 
της έλεγε, επιτακτικά και συνεχόμενα: Φύγε! φύγε! φύγε! φύγε! Κρα-
τώντας το πουκάμισό της στο αριστερό χέρι κι αρπάζοντας ένα ζευγά-
ρι παπούτσια από κάτω, έτρεξε έξω απ’το υπνοδωμάτιο, νιώθοντας 
την καρδιά της να βροντοχτυπά σαν ταμπούρλο. Στο καθιστικό του 
διαμερίσματος, άρπαξε άλλα δύο πράγματα: την τσάντα της και το πα-
νωφόρι της, που ήταν κρεμασμένο στην κρεμάστρα. Ούτε στιγμή, ό-
μως, δε σταμάτησε να τρέχει, και, ανοίγοντας την εξώπορτα, βγήκε 
στην πολυκατοικία κι άρχισε να κατεβαίνει τις σκάλες, πηδώντας τα 
σκαλοπάτια τρία-τρία. 
  Σε κάποιο σημείο, έκοψε ταχύτητα, για να φορέσει το πουκάμισο και 
το πανωφόρι της. Το πρώτο δεν κάθισε να το κουμπώσει· τράβηξε, 
όμως, το φερμουάρ του δεύτερου μέχρι το λαιμό. Ξαφνικά, συνειδητο-
ποίησε ότι έξω απ’την πολυκατοικία μπορούσε ν’ακούσει έναν δυνατό 
θόρυβο· κι επίσης, μπορούσε ν’ακούσει πολλά μικρά χτυπήματα πάνω 
στα τζάμια των διαδρόμων της. Χαλάζι. Ρίχνει χαλάζι! Ο καιρός είχε 
βρει την ώρα να χαλάσει! 
  Η Βασιλική έφτασε στην είσοδο της πολυκατοικίας και κατέβηκε στο 
γκαράζ. Το μέρος ήταν έρημο και ημιφωτισμένο· μονάχα δυο μεγάλες 
λάμπες λαδιού υπήρχαν για να το φωτίζουν –οι ένοικοι δεν ήθελαν να 
σπαταλούν ενεργειακούς πόρους χωρίς καλό λόγο. Τα γυμνά πόδια της 
Βασιλικής αντηχούσαν, καθώς έτρεχε προς το τρίκυκλο όχημά της. 
Έβγαλε το κλειδί απ’την τσάντα της και ξεκλείδωσε την πόρτα. Έριξε 
τα παπούτσια της μέσα και μπήκε, κλείνοντας. Προσπάθησε να βάλει 
μπροστά τη μηχανή, μα εκείνη αρνήθηκε να ξεκινήσει. 
  Μη μου το κάνεις αυτό! Μη μου το κάνεις αυτό! 
  Ακόμα μια προσπάθεια. 
  Η μηχανή πήρε μπροστά, και η Βασιλική ανέπνευσε ελεύθερα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  263 

 

 

  Το όχημα ξεκίνησε, βγαίνοντας από το υπόγειο γκαράζ της πολυκα-
τοικίας και τρέχοντας μέσα στους δρόμους της Απαστράπτουσας, που, 
εξαιτίας της νυχτερινής ώρας και της κακοκαιρίας, δεν είχαν και τόση 
κίνηση. Το χαλάζι χτυπούσε πάνω στο σκέπαστρο και στο περίβλημα 
του τρίκυκλου της Απολλώνιας Πριγκίπισσας, κάνοντας δυνατό θόρυ-
βο· ορισμένες φορές, μάλιστα, έμοιαζε ν’απειλεί να σπάσει το γυαλί. 
  Ο Άγγελος… Μα τον Απόλλωνα, ο Άγγελος… σκέφτηκε η Βασιλική, κα-
θώς οδηγούσε και αισθανόταν τα νεύρα της να ηρεμούν κάπως και τον 
πανικό της να καταλαγιάζει. Ίσως να του φέρθηκα πολύ απότομα– Ί-
σως, όμως, και να είναι ό,τι υποπτεύομαι… Αλλά αν δεν είναι; Τότε, σί-
γουρα, θα μ’έχει περάσει για τρελή– Αλλά αν είναι, τότε, τότε δεν υπάρ-
χει αμφιβολία ότι θα προσπαθούσε να μ’εμποδίσει, σωστά; 
  Ωστόσο, δεν μπόρεσε παρά να αναρωτηθεί: Να είναι ό,τι υποπτεύεσαι, 
Βασιλική; Δηλαδή, τι; Τι να είναι; 
  Καλή ερώτηση, και δεν είχε την απάντηση. Ήξερε, όμως, ότι κάτι συ-
νέβαινε. Κάτι συνέβαινε! Δεν μπορεί να ήταν της φαντασίας της– 
  Κι αυτό το όνειρο… Ήταν το ίδιο Σερπετό. Στο όνειρο, ήταν το ίδιο 
Σερπετό που με είχε συναντήσει έξω απ’την πόλη. Κανονικά, δε θα μπο-
ρούσε να το αναγνωρίσει· όλα τα Σερπετά, εξάλλου, της έμοιαζαν ό-
μοια. Παραδόξως, όμως, ήξερε ότι ήταν το ίδιο Σερπετό. Το ήξερε. 
  Αλλά με τον Άγγελο τι θα γίνει; Αν είναι άσχετος με το θέμα; Αν απλά 
εγώ έχω νομίσει ότι… ότι… ότι τα λόγια του, ότι με τα λόγια του κάπως 
προσπάθησε να μ’επηρεάσει, ότι κάτι γνωρίζει που δε θα έπρεπε, ότι με 
κάποιο τρόπο με απειλεί– 
  Το μυαλό της ήταν μπερδεμένο. 
  Πρέπει να βρω το Σερπετό! 
 
 
 
Η μύτη του αιμορραγούσε, αλλά ο Άγγελος σηκώθηκε μόλις η όρασή 
του καθάρισε από τα χρώματα που είχαν αρχίσει να χορεύουν μπρο-
στά στα μάτια του μετά από την κλοτσιά της Πριγκίπισσας. Άνοιξε το 
παράθυρο και κοίταξε έξω, καθώς ο ουρανός μούγκριζε και άστραφτε, 
και ξεκινούσε να ρίχνει χαλάζι. 
  Είδε το όχημα της Βασιλικής να βγαίνει απ’το υπόγειο γκαράζ και να 
φεύγει. Καταράστηκε κάτω απ’την ανάσα του. 



264  |  ΚΩΣΤΑΣ ΒΟΥΛΑΖΕΡΗΣ 

 

 

  Χωρίς να καθυστερήσει, άρπαξε τα ρούχα του και έτρεξε, ενώ σκε-
φτόταν: Ο γαμημένος μπάσταρδος! Στον Μαύρο Νάρζουλ η ψυχή του! 
 
 
 
Η Βασιλική βγήκε απ’τη βορειοδυτική έξοδο της Απαστράπτουσας και 
οδήγησε το όχημά της επάνω στον εξοχικό δρόμο, ο οποίος ήταν επι-
κίνδυνος από το χαλάζι· οι τροχοί του τρίκυκλου γλιστρούσαν σα δαι-
μονισμένοι. 
  Πρέπει να βρω το Σερπετό… αλλά από πού ν’αρχίσω να ψάχνω; Μπορεί 
νάναι οπουδήποτε. Πάντως, το βέβαιο ήταν ότι δε θα το έβρισκε μέσα 
στον δρόμο, αλλά έξω απ’αυτόν, κάπου στην ύπαιθρο. Πράγμα που 
σήμαινε ότι έπρεπε ν’αφήσει το όχημά της· δε γινόταν αλλιώς. 
  Το οδήγησε στην άκρη του δρόμου και το σταμάτησε. 
  Ίσως να είμαι τρελή, σκέφτηκε, φορώντας τα παπούτσια της. Ίσως να 
είμαι τρελή. Αλλά, αν είμαι, τότε το Σερπετό μπορεί να με βοηθήσει να 
θεραπευτώ. 
  Βγήκε απ’το όχημά της, μέσα στη δυνατή χαλαζόπτωση, και καταρά-
στηκε τον εαυτό της που δεν είχε πάρει μαζί της ένα καπέλο. Το χαλάζι 
τη βαρούσε σα γροθιές. Η Βασιλική έβγαλε την κουκούλα του πανω-
φοριού της απ’το φερμουάρ όπου ήταν κλεισμένη και τη φόρεσε. Αυ-
τό, βέβαια, δεν μπορούσε να τη γλιτώσει απ’τα χτυπήματα, αλλά, του-
λάχιστον, μπορούσε να τη γλιτώσει απ’το βρέξιμο. 
  Η Πριγκίπισσα της Απολλώνιας άρχισε να τρέχει μέσα στην ύπαιθρο, 
έχοντας το κεφάλι σκυμμένο και το χέρι της σηκωμένο από πάνω του, 
για να προστατεύεται όσο ήταν δυνατόν. Τα μάτια της κοίταζαν τρι-
γύρω, στα σκοτάδια, προσπαθώντας να εντοπίσουν το Σερπετό, τη 
γαλανόχρωμη γυαλάδα των φολίδων του. 
  Αλλά οι φολίδες του θα γυάλιζαν απόψε; Ατενίζοντας ψηλά, στον ου-
ρανό, η Βασιλική μπορούσε να δει μονάχα μαύρα σύννεφα· η Γλαυκή 
ήταν κρυμμένη από πίσω τους. 
  Απόλλωνα, προσευχήθηκε, σε παρακαλώ, βοήθησέ με! Βοήθησέ με! 
  Από απόσταση, είδε μερικά φώτα. Τα φώτα ενός οικισμού. Αλλά δεν 
ήταν στέγη που έψαχνε. Δεν την ενδιέφερε να βρει μέρος για να προ-
στατευτεί από τη χαλαζόπτωση. Την ενδιέφερε να συναντήσει πάλι το 
Σερπετό. Εκείνο το Σερπετό που την είχε συντρέξει όταν ήταν στο 
δρόμο, και που την είχε συντρέξει κι απόψε, στο όνειρό της, όταν η μο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  265 

 

 

χθηρή σκιά είχε επιχειρήσει να… να της κάνει τι; Να την καταβροχθί-
σει; Ίσως. Η Βασιλική δεν ήξερε ακριβώς, και δεν μπορούσε να μαντέ-
ψει. 
  Τα πόδια της είχαν γεμίσει νερό και λάσπες. Έπρεπε να είχε πάρει 
μπότες από το σπίτι της, όχι αυτά τα μικρά παπούτσια· αλλά, τότε, δε 
γνώριζε ότι θα έριχνε χαλάζι, κι ακόμα κι αν, κάπως, μπορούσε να το 
γνωρίζει, πάλι δεν ήταν βέβαιη ότι θα είχε την ψυχραιμία να επιλέξει 
υπόδηση, προτού φύγει τρέχοντας από το διαμέρισμα. 
  Πού ήταν το Σερπετό; Γιατί δεν ερχόταν; Έπρεπε, μήπως, να κάνει 
κάτι για να τραβήξει την προσοχή του; Τι, όμως; 
  Συνέχισε να βαδίζει. Δεν έτρεχε πια. Δεν μπορούσε να τρέχει. Τα πόδια 
της τα αισθανόταν βαριά. Και μια απελπισία είχε πλακώσει την ψυχή 
της. 
  Έχω χάσει το μυαλό μου… Κανένα Σερπετό δε θα έρθει… Ονειρευό-
μουν… Ονειρευόμουν μονάχα… Και ο Άγγελος… δεν έπρεπε να είχα κάνει 
ό,τι έκανα… 
  Δάκρυα κυλούσαν στα μάγουλά της, μπερδεμένα με το νερό της χαλα-
ζόπτωσης. 
  Γονάτισε πλάι σ’ένα δέντρο. Άγγιξε τον κορμό του, για να στηριχτεί. 
Ήταν κατάκοπη. Δεν ήξερε πόσο μακριά είχε προχωρήσει, ούτε για 
πόση ώρα. Τα πάντα είχαν γίνει ένα κουβάρι εντός της. Ο χρόνος, η 
απόσταση, η λογική η ίδια· τα πάντα. 
  Η καταιγίδα τη χτυπούσε σα να ήθελε να την τιμωρήσει για κάποιο 
έγκλημα. 
  Η Βασιλική έκλαιγε. Το άλλο της χέρι έσφιγγε τη γη, το χώμα, βίαια. 
  Ένας θόρυβος τη συνέφερε. Ένας θόρυβος που δεν ήταν βροντή, ούτε 
ο χτύπος του χαλαζιού επάνω σε κάποιο αντικείμενο. Όχι, αυτός ήταν 
ο θόρυβος μηχανής. 
  Η Βασιλική στράφηκε· πήρε το χέρι της απ’το χώμα και, με την ανά-
στροφη, σκούπισε τα δάκρυα απ’τα μάτια της· και είδε… 
  Είδε το δίκυκλο να έρχεται καταπάνω της, με τα φώτα του αναμμένα 
και το αργυρό, λαξευτό κρανίο του να γυαλίζει. Ο άντρας που το καβα-
λούσε φορούσε κράνος, και ήταν σχεδόν ένα με το σκοτάδι. 
  Μα τους θεούς! 
  Η Βασιλική πετάχτηκε όρθια· πιάστηκε από ένα κλαδί του δέντρου 
και ανέβηκε πάνω. 



266  |  ΚΩΣΤΑΣ ΒΟΥΛΑΖΕΡΗΣ 

 

 

  Το δίκυκλο πέρασε, ολοταχώς, από κάτω της, βρυχούμενο. Οι τροχοί 
του έγδαραν τον κορμό του δέντρου· έκαναν κομμάτια ξύλου να τινα-
χτούν. 
  Οι τροχοί του; 
  Η Βασιλική τούς παρατήρησε καλύτερα, καθώς το όχημα απομακρυ-
νόταν, και είδε ότι δεν ήταν οι τροχοί ακριβώς που είχαν κάνει τη ζη-
μιά, αλλά κάποιες λεπίδες που ήταν προσαρτημένες στους τροχούς. 
Σκόπευε να με κόψει στα δύο, ο ανώμαλος μπάσταρδος! 
  Τρέμοντας, η Βασιλική προσπάθησε να σταθεροποιήσει τον εαυτό 
της επάνω στο κλαδί και ν’ανοίξει την τσάντα της, για να πάρει το μι-
κρό πιστόλι που βρισκόταν εκεί. 
  Το δίκυκλο ερχόταν ξανά, πιο γρήγορα. Οι λεπίδες στους τροχούς του 
έσχιζαν το χορτάρι –και ακόμα κι ο κορμός του δέντρου δε θ’άντεχε 
για πάντα απ’τα χτυπήματά τους. 
  Η Βασιλική έβγαλε το πιστόλι της. 
  Πυροβόλησε. 
  Αστόχησε. 
  Άλλες πέντε σφαίρες τής έμεναν. 
  Το όχημα χτύπησε το δέντρο, κάνοντάς το να τρίξει, δυνατά, και να 
τρανταχτεί απ’την κορφή ώς τις ρίζες. Η Βασιλική έχασε την ισορρο-
πία της πάνω στο κλαδί. Έπεσε, κοπανώντας την πλάτη της στο έδα-
φος. 
  Πανικόβλητη, έκανε αμέσως να σηκώσει το πιστόλι της· αλλά διαπί-
στωσε ότι της είχε φύγει απ’το χέρι –και πού ήταν; Πού ήταν; 
  Οι θανατηφόροι τροχοί του δίκυκλου σταμάτησαν, όχι πολλά μέτρα 
απόσταση από εκείνη, και ο κρανοφόρος καβαλάρης κατέβηκε. Έσκυ-
ψε και σήκωσε το πιστόλι της. 
  Η Βασιλική σύρθηκε προς τα πίσω, προσπαθώντας, συγχρόνως, να 
σηκωθεί, αλλά γλιστρώντας στο υγρό χώμα. 
  Αναπάντεχα, κάποιος πετάχτηκε πίσω απ’τον κρανοφόρο άντρα. Τύ-
λιξε το ένα του χέρι γύρω απ’το λαιμό του, ενώ με το άλλο τού άρπαξε 
τον καρπό και απέστρεψε το πιστόλι απ’τη Βασιλική. 
  Ο κρανοφόρος πάλεψε, άγρια, και πέταξε τον άλλο άντρα στο έδαφος. 
Πάτησε πάνω στην κοιλιά του και τον σημάδεψε με το όπλο που ακό-
μα κρατούσε. 
  Η Βασιλική, όμως, είχε τώρα προλάβει να σηκωθεί, και, παρατηρώ-
ντας ότι ο κρανοφόρος είχε πάρει την προσοχή του από εκείνη, κατά-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  267 

 

 

φερε να βρεθεί πίσω του. Τον κλότσησε, δυνατά, στην κλείδωση του 
ποδιού, κι αυτός μούγκρισε κι έπεσε στα τέσσερα. 
  Καθώς η μορφή του παραμέρισε, η Βασιλική είδε ότι ο άλλος άντρας 
ήταν ο Άγγελος. Μα τους θεούς, ο Άγγελος! 
  Αλλά δεν υπήρχε χρόνος τώρα για ν’αναρωτηθεί πώς και γιατί. Ο 
κρανοφόρος –ακόμα στα τέσσερα, μην μπορώντας να χρησιμοποιήσει 
το γόνατό του, ύστερα από το δυνατό χτύπημα– προσπαθούσε να γυ-
ρίσει, για να τη σημαδέψει και να την πυροβολήσει με το ίδιο της το 
πιστόλι. Η Βασιλική τον ξανακλότσησε, αυτή τη φορά μέσα στη διχάλα 
των μηρών του, νιώθοντας τους όρχεις του να συνθλίβονται ανάμεσα 
στο πόδι της και στη λεκάνη του. Ο άντρας πυροβόλησε, σπασμωδικά, 
πετυχαίνοντας μονάχα τον αέρα. Ένα μακρόσυρτο βογκητό βγήκε από 
μέσα του, και διπλώθηκε, καθώς το άλλο του χέρι πήγαινε στα γεννη-
τικά του όργανα. 
  Ο Άγγελος, έχοντας σηκωθεί απ’το χώμα, του χίμησε. Του τράβηξε το 
κράνος και άρχισε να τον γρονθοκοπεί καταπρόσωπο, ώσπου εκείνος 
έχασε τις αισθήσεις του με την όψη του αιματοβαμμένη. 
  Η Βασιλική παρατήρησε τον άντρα, και διαπίστωσε πως της ήταν τε-
λείως άγνωστος. Ποτέ ξανά δεν τον είχε δει. 
  Ο Άγγελος ορθώθηκε, λαχανιασμένος. 
  «Τι κάνεις εδώ;» τον ρώτησε η Βασιλική. «Μ’ακολούθησες;» 
  «Ναι,» είπε ο Άγγελος, «φυσικά και σ’ακολούθησα. Έτσι όπως έφυγες, 
ανησύχησα για σένα.» Ήταν ντυμένος με το παντελόνι του και μ’ένα 
πουκάμισο, πρόχειρα κουμπωμένο, το οποίο ήταν τώρα νοτισμένο από 
το χαλάζι· παπούτσια δε φορούσε. Πρέπει να την είχε κυνηγήσει όσο 
πιο γρήγορα μπορούσε. «Και,» πρόσθεσε, «είναι και κάτι…. Βασιλική, 
δεν έχεις απόλυτα άδικο… Θέλω να πω, με υποπτεύθηκες, το ξέρω. Αλ-
λά δεν ξέρω τι ακριβώς συμβαίνει. Όμως κάτι κατάλαβες–» 
  Εκείνη συνοφρυώθηκε. Ω θεοί… Ω θεοί! «Τι είναι, Άγγελε; Τι θα έπρε-
πε να καταλάβω;» 
  Ο Άγγελος συνοφρυώθηκε, επίσης. Το στόμα του ανοιγόκλεισε για 
λίγο, αμήχανα, σα να μην ήξερε πώς να συνεχίσει. 
  Κι ύστερα, η Βασιλική είδε τις σκιερές φιγούρες να ζυγώνουν. Πέντε 
σκιερές φιγούρες, πάνω σ’άλογα. Η μία κρατούσε προβολέα, και τον 
έστρεψε πάνω στην Πριγκίπισσα και τον Άγγελο. 
  Η Βασιλική στένεψε τα μάτια, μισοτυφλωμένη απ’τον ξαφνικό φωτι-
σμό. 



268  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Άγγελος στράφηκε, αιφνιδιασμένος. 
  Οι καβαλάρηδες ζύγωσαν. Είχαν όλοι τους όπλα. Εκτός από έναν, ο 
οποίος διέθετε τα πιο σκοτεινά μάτια που η Βασιλική είχε δει ποτέ της, 
ακόμα και μέσα σε μια νύχτα σαν κι ετούτη. Φορούσε μαύρη γκαμπαρ-
ντίνα και καπέλο. 
  «Κύριε Επίκυκλε,» είπε αυτός ο άντρας, αναφερόμενος στον Άγγελο. 
«Δεν είστε άνθρωπος του λόγου σας.» 
  Ο Άγγελος έφτυσε. «Δεν είμαι άνθρωπος του χεριού σας.» 
  «Κρίμα,» είπε ο άντρας με τα σκοτεινά μάτια. «Πολύ φοβάμαι, λοιπόν, 
πως η συμφωνία μας μόλις έληξε.» 
  Οι οπλοφόροι ύψωσαν τα τουφέκια τους– 
  –και τότε, το έδαφος τραντάχτηκε από βαριά, γρήγορα βήματα. 
  Η Βασιλική στράφηκε και, μέσα απ’το σκοτάδι, είδε το Σερπετό να 
ξεπροβάλει –το ίδιο Σερπετό! το ίδιο Σερπετό!– με το μοναδικό του κέ-
ρατο προτεταμένο για επίθεση, και με τις φολίδες του να γυαλίζουν με 
γαλανό φως. 
  Η Γλαυκή είχε παρουσιαστεί ανάμεσα από τα μαύρα σύννεφα. 
  Τα άλογα και οι οπλοφόροι πανικοβλήθηκαν, βλέποντας το Σερπετό 
να έρχεται καταπάνω τους. Εκτός των άλλων, πρέπει, αναμφίβολα, να 
ήταν και η πρώτη φορά που έβλεπαν ένα πλάσμα του είδους του να 
τρέχει με τέτοια ταχύτητα. 
  Μονάχα στο όνειρό μου έτρεχε έτσι, σκέφτηκε η Βασιλική. 
  Ένας από τους οπλοφόρους πρόλαβε να πυροβολήσει εναντίον του 
Σερπετού, αλλά ή αστόχησε ή η σφαίρα εξοστρακίστηκε πάνω στις 
σκληρές φολίδες του πλάσματος. Κι ύστερα, το Σερπετό ήταν ανάμεσά 
τους, βρυχούμενο και χτυπώντας με το κέρατο, το κεφάλι, τα πόδια, 
και τα δόντια του. Τα άλογα αφήνιαζαν, εκτοξεύοντας τους καβαλά-
ρηδές τους, και οι καβαλάρηδες ούρλιαζαν έντρομοι. 
  Αλλά η Βασιλική ήξερε μέσα της πως έπρεπε να φύγει, τώρα! Να τρέ-
ξει και να κρυφτεί, μαζί με τον Άγγελο. Το ήξερε αυτό τόσο ξεκάθαρα, 
λες και μια φωνή να είχε μιλήσει στο εσωτερικό του κεφαλιού της. Λες 
και το Σερπετό, με κάποιον μυστηριώδη τρόπο, να την είχε προστάξει. 
  Άρπαξε το χέρι του Άγγελου και τον τράβηξε. «Έλα!» του είπε. «Έλα!» 
  «Όχι,» αποκρίθηκε εκείνος, φέρνοντας αντίσταση. «Έχουμε όχημα.» 
Και, πλησιάζοντας το δίκυκλο του αναίσθητου κακοποιού, το καβάλη-
σε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  269 

 

 

  Μειδιώντας, παρά την ελεεινότητα της όλης κατάστασης, η Βασιλική 
τον ακολούθησε και κάθισε πίσω του. 
  Ο Άγγελος έβαλε μπροστά τη μηχανή, και η Πριγκίπισσα είπε: «Μα-
κριά. Μακριά απ’την Απαστράπτουσα.» 
  Οι τροχοί γρύλισαν πάνω στο χώμα, και οι δυο τους χάθηκαν μες στη 
νυχτερινή ύπαιθρο, ενώ το χαλάζι συνέχιζε να τους μαστιγώνει ανελέ-
ητα. 
 
 
 
«Πού πηγαίνουμε;» ρώτησε, σε λίγο, ο Άγγελος. 
  «Δεν έχω ιδέα.» 
  «Βασιλική, πρέπει να σου εξηγήσω κάτι… Ούτε κι εγώ δεν ξέρω τι 
σκατά ακριβώς συμβαίνει, αλλά–» 
  «Αργότερα. Κάποιοι έρχονται.» 
  Από τα δεξιά τους. Δύο δίκυκλα μες στην καταιγίδα, με τους προβο-
λείς αναμμένους. 
  «Σκατά…» μούγκρισε ο Άγγελος «Σου έχω πει ότι δεν τα πηγαίνω κα-
λά με τα δίκυκλα;» 
  «Εννοείς με το να τα οδηγείς;» 
  «Εσύ τι λες; Με το να τα βλέπω;» 
  «Τρομερή στιγμή διάλεξες για να μου το εκμυστηρ–» 
  Πυροβολισμοί ήρθαν απ’τους κυνηγούς τους. Φωτιές μέσα στο σκο-
τάδι και στο χαλάζι. Η Βασιλική νόμισε ότι άκουσε μια σφαίρα να 
σφυρίζει πλάι στ’αφτί της. Χώμα πετάχτηκε λίγο παραδίπλα. Φύλλα 
και ξύλα εκτοξεύτηκαν από κάποιο δέντρο. 
  «Πες μου ότι πήρες το όπλο εκείνου του λεχρίτη, καθώς φεύγαμε,» 
είπε ο Άγγελος. 
  «Δεν το πήρα.» 
  Κι άλλοι πυροβολισμοί. 
  Η Βασιλική κοίταξε πάνω απ’τον ώμο της. «Νομίζω ότι πλησιάζουν!» 
  «Σου είπα, δεν τα πάω καλά με τα δίκυκλα– Το δάσος…» 
  «Τι πράγμα;» Η Βασιλική γύρισε το βλέμμα της, για να κοιτάξει μπρο-
στά, και είδε ότι όντως υπήρχε ένα δάσος. 
  «Εκεί θα τους ξεφύγουμε.» 
  «Οι τροχοί–» 



270  |  ΚΩΣΤΑΣ ΒΟΥΛΑΖΕΡΗΣ 

 

 

  «Ακριβώς. Ακόμα κι ετούτα τα καταραμένα δίκυκλα θα δυσκολευτούν 
εκεί μέσα.» 
  Ο Άγγελος οδήγησε το όχημά τους στο δάσος, κόβοντας ταχύτητα. 
  «Προσεχτικά…» ψιθύρισε η Βασιλική, βλέποντας κορμούς και κλαδιά 
να περνάνε επικίνδυνα κοντά τους. «Προσεχτικά…» Τα χέρια της έ-
σφιγγαν, δυνατά, τη μέση του. 
  Ύστερα, ένας απ’τους τροχούς του οχήματός τους βρήκε εμπόδιο κά-
που: σε κάποια χοντρή ρίζα, ίσως, ή σε κάποια πέτρα, ή σε κάποιον 
λάκκο. Το αποτέλεσμα, πάντως, ήταν το δίκυκλο να γείρει απότομα 
στο πλάι και να τιναχτούν κι οι δύο από πάνω του. 
  Η Βασιλική κατρακύλησε στο υγρό χώμα και στα χόρτα, και κατέληξε 
μέσα σ’έναν θάμνο. Ένα κλωνάρι, γεμάτο φύλλα, κατέβηκε για να σκε-
πάσει τη μύτη της. Εκείνη το παραμέρισε, βίαια, σπάζοντάς το. Αναση-
κώθηκε και κοίταξε ολόγυρα. Πού ήταν ο Άγγελος; Δεν τον έβλεπε κο-
ντά της. 
  Από κάπου μπορούσε ν’ακούσει τον ήχο μηχανής και τροχών. Οι διώ-
κτες τους δεν πρέπει να βρίσκονταν μακριά. Ήλπιζε, όμως, να τους εί-
χαν χάσει. 
  Πού είναι ο Άγγελος; 
  Η Βασιλική σηκώθηκε και, βαδίζοντας σκυφτή, έψαξε γι’αυτόν, δίχως 
να φωνάζει. Δεν ήθελε να δίνει στόχο. 
  Πού είσαι; Πού είσαι; Πού είσαι; 
  Πλάι σ’ένα δέντρο, παρατήρησε έναν ακίνητο, μαύρο όγκο. Αυτός εί-
ναι! Τον πλησίασε, γονατίζοντας πλάι του. Ναι, ήταν ο Άγγελος. Και 
ήταν χτυπημένος στο κεφάλι· αγγίζοντας τα μαλλιά του, έβαψε τη 
χούφτα της με αίμα. 
  Φωτιές του Μαύρου Νάρζουλ, σκατά! Σκατά! Τι θα κάνω τώρα, γαμώ 
την ατυχία μου; 
  Έσφιξε τα δάχτυλά της επάνω στο πουκάμισό του και του ψιθύρισε, 
έντονα, κοντά στ’αφτί: «Άγγελε! Άγγελε! Μ’ακούς; Πρέπει να σηκω-
θείς, αγάπη μου.» 
  Τα βλέφαρά του κινήθηκαν· άνοιξαν. Το σώμα του κινήθηκε· αναση-
κώθηκε. «Βασιλική…» 
  «Σσς!» του έκανε εκείνη. «Μας έχουν χάσει. Πρέπει να φύγουμε, όσο 
έχουμε χρόνο.» 
  Ο Άγγελος ένευσε. Άγγιξε το κεφάλι του και είδε το αίμα στο χέρι του, 
αλλά δε φάνηκε να πανικοβάλλεται από αυτό. Το χτύπημα δεν πρέπει 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  271 

 

 

να ήταν πολύ σοβαρό. Ευτυχώς, σκέφτηκε η Βασιλική. Ευτυχώς, ευτυ-
χώς. 
  Σηκώθηκαν και βάδιζαν μέσα στη δασώδη περιοχή, ενώ πίσω τους ο 
ήχος από τις μηχανές των δίκυκλων οχημάτων ακουγόταν ολοένα και 
πιο απόμακρος. 
  Σε κάποια στιγμή, ο Άγγελος παραπάτησε και παραλίγο να πέσει. Η 
Βασιλική τον συγκράτησε κι εκείνος, απλώνοντας το χέρι του, πιάστη-
κε απ’τον κορμό ενός δέντρου. 
  «Τρέμεις,» είπε η Βασιλική. 
  «Έχει κρύο…» 
  «Ναι, αλλά είσαι και χτυπημένος, και δε φοράς ούτε παπούτσια.» Έ-
βγαλε το πανωφόρι της και του το έδωσε. 
  «Όχι–» 
  «Φόρεσέ το, μην είσαι βλάκας.» 
  «Είσαι πιο σημαντική από μένα, Πριγκίπισσα. Πρέπει να μείνεις ζω-
ντανή. Κάτι πολύ άσχημο συμβαίνει στην Απολ–» 
  «Κανείς δε θα πεθάνει. Φόρεσέ το, τώρα.» Συνέχισε να το πιέζει επά-
νω του. «Ως Πριγκίπισσά σου, το προστάζω.» 
  Ο Άγγελος ατένισε για λίγο το πρόσωπό της, μέσα στο σκοτάδι. Ύ-
στερα, πήρε το πανωφόρι και το φόρεσε. 
  Η Βασιλική κούμπωσε το πουκάμισό της και συνέχισαν να βαδίζουν, 
σκοντάφτοντας κάπου-κάπου. 
  Το δάσος δεν άργησε να τελειώσει, και βρέθηκαν σ’ένα ανοιχτό μέρος, 
κατάκοποι, ξεπαγιασμένοι, και φοβισμένοι. 
  «Πρέπει να βρούμε κατάλυμα κάπου,» μουρμούρισε η Βασιλική. 
  «Τι είναι αυτό το μαύρο οικοδόμημα;» Ο Άγγελος έδειξε. 
  Η Βασιλική δεν το είχε προσέξει, παρότι ήταν κάποιο μεγάλο χτίριο 
που έκρυβε τον ουρανό. «Πάμε να δούμε.» 
  Αγνοώντας τις γροθιές του χαλαζιού, προχώρησαν. Δεν είχαν άλλη 
επιλογή, εξάλλου· έπρεπε ή να προχωρήσουν ή να σωριαστούν. Και το 
δεύτερο δε θα το κάνουμε, σκέφτηκε, επίμονα, η Βασιλική. Όχι, το δεύ-
τερο δεν πρόκειται ποτέ να το κάνουμε. 
  Βάδισαν προς το μεγάλο οικοδόμημα, και, όσο το πλησίαζαν, μπορού-
σαν να δουν ολοένα και περισσότερες λεπτομέρειες γι’αυτό. Πρέπει να 
ήταν κάποιου είδους εργοστάσιο, εγκαταλειμμένο πλέον, ερειπωμένο. 
Υπήρχαν τρύπες στους τοίχους του· ορισμένα καλώδια που φαίνονταν 



272  |  ΚΩΣΤΑΣ ΒΟΥΛΑΖΕΡΗΣ 

 

 

ήταν σπασμένα· τα τζάμια των παραθύρων ήταν επίσης σπασμένα, και 
οι πόρτες δε βρίσκονταν σε καλύτερη κατάσταση. 
  Μια φτερωτή φιγούρα πετούσε από πάνω του. Τι είν’αυτό; 
  Η φτερωτή φιγούρα χάθηκε. 
  Νυκτόπτερος; σκέφτηκε η Βασιλική. Νυκτόπτερος ήταν; Προσπάθησε 
να θυμηθεί τι ήξερε για τους Νυκτόπτερους. Αν δεν τους πειράξουμε, αν 
δεν κάνουμε φασαρία, δε θα μας επιτεθούν. Ναι, έτσι πρέπει νάναι. Αν 
δεν τους τραβήξουμε την προσοχή με κανέναν τρόπο, θα περάσουμε 
απαρατήρητοι, για κάμποσες ώρες. Μέχρι να τελειώσει τούτη η καταιγί-
δα, τουλάχιστον. 
  Πέρασαν μια σπασμένη είσοδο του εργοστασίου, μπαίνοντας στο ε-
σωτερικό του, όπου το χαλάζι αντηχούσε δυνατά, χτυπώντας σε δεκά-
δες σημεία που έκαναν έντονο θόρυβο: κρύσταλλα, ξύλα, σωλήνες, μέ-
ταλλα. 
  Δύο άντρες παρουσιάστηκαν μέσα απ’τις σκιές, σημαδεύοντάς τους 
με τουφέκια. 
  «Ακίνητοι!» είπε ο ένας, μιλώντας στη Συμπαντική. 
  «Δ-δεν είμαστε οπλισμένοι,» κατάφερε να ψελλίσει η Βασιλική. Ποιοι 
είναι αυτοί; Τι κάνουν εδώ; 
  «Ποιοι είστε; Τι θέλετε εδώ;» 
  Η Βασιλική ξεροκατάπιε. «Τις ίδιες απορίες φαίνεται πως έχουμε. Δεν 
είναι εγκαταλειμμένο τούτο το μέρος;» Προσπάθησε να κρατήσει τη 
φωνή της σταθερή. 
  Μερικά φώτα έπεσαν πάνω σ’εκείνη και τον Άγγελο, τυφλώνοντάς 
τους. 
  «Τη γνωρίζω αυτήν!» ακούστηκε μια γυναικεία φωνή. «Είναι η αδελ-
φή του Πρίγκιπα!» 
  Η αδελφή του Πρίγκιπα; Ξέρουν τον Ανδρόνικο; Αυτοί οι άνθρωποι ξέ-
ρουν τον Ανδρόνικο; Ή, μήπως –ένα ρίγος τη διαπέρασε–, τον Λούσιο; 
  Κι άλλες φωνές ακούστηκαν, αλλά ήταν μπερδεμένες και η Βασιλική 
δε μπορούσε να διακρίνει τι έλεγαν. 
  Τελικά, ένας άντρας πλησίασε, βιαστικά. Ένας άντρας τον οποίο ανα-
γνώριζε. 
  «Κύριε Φαρνέλιε;» 
  «Βασιλική,» είπε ο χρυσόδερμος, γενειοφόρος άντρας. «Τι κάνεις εδώ, 
παιδί μου, μέσα σε τούτη την καταιγίδα; Έλα μέσα. Έλα μέσα. Ελάτε, κι 
οι δυο σας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  273 

 

 

 

17 
 
 
Το σκοτάδι είχε καταπιεί τον Πρίγκιπα Ανδρόνικο. 
  Περιπλανιόταν μέσα στο σκοτάδι, έχοντας χάσει κάθε αίσθηση κα-
τεύθυνσης, προσανατολισμού, και χρόνου. Αλλά ήταν βέβαιος πως κα-
μια του κίνηση δεν τον πήγαινε ένα βήμα πιο μακριά από τη φυλακή 
του· αντιθέτως, κάθε του βήμα βοηθούσε μόνο για να ολοκληρώνει την 
περιφέρεια ενός κύκλου, ή ακόμα και να τον βυθίζει σε μια ολοένα και 
χειρότερη κατάσταση απελπισίας και παραφροσύνης. 
  Γιατί το σκοτάδι ήταν ζωντανό. Όπου κι αν πήγαινε ο Ανδρόνικος, 
μπορούσε ν’ακούσει τις φωνές ακατονόμαστων πλασμάτων, ή τα 
σουρσίματά τους, ή τα βήματά τους, ή τα νύχια τους που τρίβονταν, 
ανατριχιαστικά, στο πέτρινο πάτωμα, ή τα φτερά τους που χτυπούσαν 
τον αέρα. Κι αλήθεια, τι μπορεί να ήταν αυτό που φτερούγιζε κάθε τό-
σο; Κάποιου είδους νυχτερίδα; Ή, ίσως, Νυκτόπτερος; Αλλά, Νυκτό-
πτερος εδώ μέσα; 
  Πού είμαι; Πού βρίσκομαι; 
  Ο Ανδρόνικος περνούσε μέσα από ανοίγματα και σήραγγες και διό-
δους, απορώντας με την πολυπλοκότητα της φυλακής του. Ένας λα-
βύρινθος. Τίποτα περισσότερο από ένας λαβύρινθος. Και, σε σημεία 
του, ένα σωρό ύπουλες παγίδες: κοφτερά αντικείμενα στο πάτωμα, 
και λάκκοι, και γλοιώδεις λάσπες· αλυσίδες που κρέμονταν απ’το τα-
βάνι κι επάνω τους είχαν ξυράφια· τεντωμένα σχοινιά, για να τον κά-
νουν να σκοντάψει. 
  Ορισμένες φορές, τα δαιμονικά πλάσματα του σκοταδιού έρχονταν 
πιο κοντά του, και τότε ο Ανδρόνικος μπορούσε να τα νιώσει να περ-
νάνε από δίπλα, τρίβοντας το τρίχωμά τους, ή το γλοιώδες πετσί τους, 
πάνω στο γυμνό του δέρμα και φέρνοντας μια πυκνή αποφορά στα 
ρουθούνια του. Σε όλες αυτές τις περιπτώσεις, εκείνος έτρεχε να φύ-
γει, γιατί ήταν βέβαιος ότι προσπαθούσαν να τον περικυκλώσουν και 
να τον κατασπαράξουν. Μπορούσαν να μυριστούν το αίμα του. 
  Οι φρουροί του μέρους πάντοτε τον έβρισκαν για να του φέρουν φα-
γητό, μία φορά την ημέρα (ή, τουλάχιστον, έτσι εκείνος υπέθετε: ότι το 



274  |  ΚΩΣΤΑΣ ΒΟΥΛΑΖΕΡΗΣ 

 

 

έφερναν μία φορά την ημέρα). Παρά τη λαβυρινθώδη φύση της φυλα-
κής του, πάντοτε τον έβρισκαν· κι αυτό πρέπει να σήμαινε ότι η φυλα-
κή του δεν ήταν, στην πραγματικότητα, τόσο μπερδεμένη: το σκοτάδι 
και οι παράξενοι ήχοι και οι παγίδες ήταν που την έκαναν μπερδεμένη. 
Μακάρι να μπορούσα να σκεφτώ καθαρά. Αν μπορούσα να σκεφτώ κα-
θαρά, ίσως να κατάφερνα να αποκωδικοποιήσω τη λογική αυτού του 
καταραμένου μέρους και να αποδράσω. 
  Αλλά δεν μπορούσε να σκεφτεί καθαρά. Η πείνα και η δίψα τον θέρι-
ζαν, καθώς το φαγητό που του έφερναν ήταν ελάχιστο· το κρύο πά-
τωμα πάγωνε το γυμνό του σώμα· η έλλειψη ρούχων και όπλων τον 
έκανε να αισθάνεται ευάλωτος και φοβισμένος ενάντια στα θηρία που 
τριγύριζαν στον ίδιο λαβύρινθο μ’εκείνον· το σκοτάδι έδινε τροφή 
στην παράνοιά του, τρελαίνοντας όλες τις αισθήσεις τους, εκτός από 
την όραση, την οποία και καταργούσε –και ο άνθρωπος είναι τόσο συ-
νηθισμένος να βασίζεται στην όρασή του… 
  Ο Ανδρόνικος ήξερε ότι υπήρχαν στιγμές που ούρλιαζε ή βρυχιόταν, 
σαν κτήνος· στιγμές που δεν μπορούσε να τις ξεχωρίσει από τα όνειρά 
του: η πραγματικότητα έμοιαζε να γλιστρά μες στο όνειρο και το όνει-
ρο μες στην πραγματικότητα. Τα δαιμονικά πλάσματα τον καταδίω-
καν, κι εκείνος αναγκαζόταν να στρίβει σε γωνίες και να περνά διό-
δους και να σέρνεται σε στενές, γλοιώδεις σήραγγες –και μετά, ξυ-
πνούσε, ουρλιάζοντας, για να διαπιστώσει ότι τίποτα δεν τον κυνη-
γούσε, όχι τώρα τουλάχιστον, παρά βρισκόταν μόνος, στο σκοτάδι, 
κουλουριασμένος πάνω στο κρύο, πέτρινο πάτωμα. 
  Ο Ανδρόνικος τρελαινόταν. Το καταλάβαινε, αλλά δεν μπορούσε να 
κάνει κάτι για να το εμποδίσει. Το σκοτάδι κατέτρωγε την ψυχή του. 
Μετά από τόσους αγώνες που είχε δώσει, ήξερε πως ήταν καταδικα-
σμένος να τελειώσει εδώ, σε κάποια ακατονόμαστα βάθη, κάτω από το 
ίδιο το παλάτι της Απαστράπτουσας, προδομένος από τον ίδιο του τον 
αδελφό… 
 
 
 
«Αρχόντισσά μου,» είπε ο Φαιόνυχος, «πιστεύουμε ότι πρέπει να είναι 
έτοιμος να δεχτεί το Άγγιγμα.» 
  «Δείξε μου,» πρόσταξε η Δομινίκη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  275 

 

 

  Ο Φαιόνυχος πλησίασε την κονσόλα στον τοίχο, και πάτησε ένα πλή-
κτρο. Η οθόνη άνοιξε, αποκαλύπτοντας έναν σκοτεινό χώρο και, στο 
κέντρο του, μια ανθρώπινη φιγούρα, ξαπλωμένη και τυλιγμένη. Η αν-
θρώπινη φιγούρα φαινόταν μόνο ως θερμική εικόνα, ακριβώς όπως 
την έβλεπαν οι αισθητήρες στο ταβάνι. 
  «Φως,» είπε η Δομινίκη. 
  Ο Φαιόνυχος υπάκουσε, πατώντας ένα άλλο κουμπί. Ο χώρος που έ-
δειχνε η οθόνη φωτίστηκε, φανερώνοντας τον Ανδρόνικο, μέσα σ’ένα 
άδειο, πέτρινο δωμάτιο. Η μορφή του ανασάλεψε και ανασηκώθηκε 
ελαφρώς, κοιτάζοντας τριγύρω. Το σώμα του ήταν αδυνατισμένο και 
γεμάτο μελανιές και μικρά σκισίματα, τα μούσια του και τα μαλλιά του 
μπερδεμένα και άλουστα. 
  «Είστε βέβαιοι ότι είναι έτοιμος;» ρώτησε η Δομινίκη. 
  «Ναι, Αρχόντισσά μου· είναι έτοιμος.» Αυτή δεν ήταν η φωνή του 
Φαιόνυχου. Είχε έρθει απ’την άλλη μεριά της Δομινίκης, και ανήκε στη 
Θέμιδα, μια ψηλή, λιγνή γυναίκα, σχεδόν κοκαλιάρα, με μακριά, μαύρα 
μαλλιά. Ιέρεια του Μαύρου Νάρζουλ, και ανάμεσα στους επόπτες των 
Σκοτεινών Κελιών. 
  Η Δομινίκη στράφηκε να την ατενίσει. «Ο Δάσκαλος μάς κοιτάζει, Θέ-
μιδα,» είπε, «και κρίνει την κρίση μας.» 
  «Δεν κάνω λάθος, Αρχόντισσά μου.» 
  «Θα το ανακαλύψουμε αμέσως. Γιατί, αν είναι έτοιμος, τότε ήρθε η 
ώρα για το Άγγιγμα.» 
  Η Δομινίκη βγήκε απ’τον πέτρινο θάλαμο με τον εξοπλισμό παρακο-
λούθησης των Σκοτεινών Κελιών και πήγε σ’ένα άλλο δωμάτιο, πολύ 
μικρότερο, πίσω από μια βαριά, μαύρη κουρτίνα. Ένας καθρέφτης υ-
πήρχε εδώ, στον τοίχο, και μια κρεμάστρα με μελανόχρωμους χιτώνες. 
Η Δομινίκη έβγαλε τα κοσμήματά της και τ’άφησε σε μια θυρίδα του 
τοίχου. Έβγαλε το φόρεμά της και το κρέμασε στην κρεμάστρα. Πήρε 
έναν από τους χιτώνες και τον φόρεσε, δένοντάς τον στη μέση της με 
την πάνινη ζώνη του. Ήταν έτοιμη για την Επίκληση του Εσώτερου 
Δαιμόνιου. 
  Βγήκε απ’το μικρό δωμάτιο και βάδισε προς ένα άλλο, πολύ πιο ευρύ-
χωρο και στρογγυλό. Η Θέμιδα βρισκόταν ήδη εκεί, όπως επίσης και ο 
Φαιόνυχος και μερικοί άλλοι, όλοι τους πιστοί υπηρέτες του Μαύρου 
Νάρζουλ, που θα έδιναν ακόμα και τη ζωή τους για τον Δάσκαλο του 
Τρόμου, γιατί ήξεραν ότι η ζωή τους ήταν απόλυτα συνδεδεμένη 



276  |  ΚΩΣΤΑΣ ΒΟΥΛΑΖΕΡΗΣ 

 

 

μ’Εκείνον. Εκείνος ήταν η πηγή απ’την οποία έπιναν νερό. Εκείνος ή-
ταν που τους πρόσφερε ό,τι επιθυμούσαν. Εκείνος ήταν που είχε τη 
δύναμη να καθυποτάσσει τους άπιστους και να δίνει δόξα και ανα-
γνώριση στους πιστούς. 
  Η Δομινίκη πέρασε ανάμεσα από όλους τους συγκεντρωμένους πι-
στούς και στάθηκε στο κέντρο του στρογγυλού δωματίου, ενώ αυτοί 
έκλιναν τα κεφαλιά τους, ευλαβικά και ως ένδειξη σεβασμού προς το 
αξίωμα μιας Αρχιέρειας του Δασκάλου. 
  Σιγή απλώθηκε για μερικές στιγμές μέσα στο δωμάτιο, κι ύστερα η 
Δομινίκη έκλεισε τα μάτια της, άδειασε το νου της, και ψιθύρισε τα 
λόγια της Επίκλησης. Είπε τα Οκτώ Ονόματα, και ζήτησε τη Χάρη του 
Δασκάλου, και παρακάλεσε για τη Σοφία και τη Γνώση του… και τέλος, 
έψαξε μέσα στον εαυτό της, μέσα στην ίδια της την ψυχή, ώσπου, σχε-
τικά εύκολα, βρήκε εκείνο που αναζητούσε. 
  Το Εσώτερο Δαιμόνιο, που υπήρχε στην ψυχή κάθε άντρα και κάθε 
γυναίκας, και που μονάχα με πίστη και αφοσίωση στον Δάσκαλο μπο-
ρούσε κανείς να απελευθερώσει. 
  Η Δομινίκη, λύνοντας με μια απλή κίνηση την πάνινη ζώνη της, κρά-
τησε στις γροθιές της τις άκριες του μελανού της χιτώνα, και τον άνοι-
ξε. Και όσοι ήταν γύρω της δεν είδαν το μεσοφόρι που φορούσε από 
μέσα, αλλά ένα απύθμενο, μαύρο κενό, από τα πέρατα του οποίου ερ-
χόταν γρήγορα το Εσώτερο Δαιμόνιό της. Στην αρχή, δεν ήταν τίποτα 
περισσότερο από ένα πορφυρό σημάδι, αλλά έπειτα μεγάλωσε και με-
γάλωσε και μεγάλωσε, φανερώνοντας τα μέλη του και τα μαύρα του 
μάτια. Και τέλος, πετάχτηκε έξω απ’το σκοτάδι, και τα χρώματά του 
άλλαξαν: το πορφυρό του σώμα έγινε μαύρο, και τα μάτια του έγιναν 
κόκκινα, ενώ μια μακριά ουρά το ένωνε με την Αρχιέρεια, φτάνοντας 
εκεί όπου κανονικά θα έπρεπε να ήταν το στήθος της. 
  Η Δομινίκη μπορούσε να δει τώρα μέσα από τα μάτια του Εσώτερου 
Δαιμόνιού της· μπορούσε να δει τα πάντα σε απόχρωση του κόκκινου, 
σαν να ονειρευόταν. Κι επίσης σαν να ονειρευόταν, αισθανόταν το σώ-
μα της ελαφρύ, τόσο ελαφρύ. Γνώριζε, όμως, ότι δεν ήταν το αληθινό 
της σώμα, αυτό που αισθανόταν, αλλά η πνευματική ύλη του Εσώτε-
ρου Δαιμόνιού της… 
  …το οποίο και κατεύθυνε προς έναν αγωγό, στο βάθος του στρογγυ-
λού δωματίου. Το έβαλε να διασχίσει τον αγωγό και να φτάσει στα 
Σκοτεινά Κελιά, και στο Κελί του Ανδρόνικου. Το Εσώτερο Δαιμόνιο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  277 

 

 

μπορούσε εύκολα, εδώ, να ακολουθήσει τους αισθητήρες, που βρίσκο-
νταν στο ταβάνι και σε τηλεπικοινωνιακή επαφή ο ένας με τον άλλο, 
ώστε να εντοπίσει τον Πρίγκιπα. 
  Η Δομινίκη τον είδε να είναι ξανά κουλουριασμένος μέσα στο σκοτά-
δι, περίτρομος και ταλαιπωρημένος. Ο Πρίγκιπας Ανδρόνικος ήταν, 
αναμφίβολα, στο έλεός τους. Είχε έρθει το τέλος του. 
  Το Εσώτερο Δαιμόνιο ερεύνησε τα σύνορα της νόησής του. 
  Ναι, είναι όντως έτοιμος. Ο νους του παραπαίει στα όρια της παρα-
φροσύνης. Τον φέραμε εκεί που τον θέλαμε. 
  Το Εσώτερο Δαιμόνιο καταδύθηκε στην ψυχή του Ανδρόνικου, τυλί-
γοντάς την, πνίγοντάς την με τη μανία του. Ένας ισχυρός, εστιασμένος 
νους εναντίον ενός νου καταπονημένου και αδύναμου. 
  Το Εσώτερο Δαιμόνιο ύφανε τον ιστό του γύρω απ’το μυαλό του Πρί-
γκιπα Ανδρόνικου: έναν μαύρο διχτυωτό ιστό, που έκανε την πραγμα-
τικότητα ψέμα και το ψέμα πραγματικότητα, ή, όπως θα έλεγε κά-
ποιος επιστήμονας, μελετητής, ή γιατρός, προκαλούσε οξείες παραι-
σθήσεις. 
  Το Εσώτερο Δαιμόνιο, έχοντας ολοκληρώσει τη δουλειά του, αποτρα-
βήχτηκε και πέταξε μέσα στους λαβυρινθώδεις χώρους των Σκοτεινών 
Κελιών, επιστρέφοντας στον αγωγό, στο στρογγυλό δωμάτιο, και στο 
σώμα της Δομινίκης. 
  Εκείνη έκλεισε αμέσως τον χιτώνα της και κράτησε τα χέρια της δι-
πλωμένα μπροστά στο στήθος και στην κοιλιά της. Ξεροκατάπιε, νιώ-
θοντας τον λαιμό της σκληρό. 
  Τα πράγματα είχαν πάει καλά, αλλά ακόμα και τώρα, ύστερα από τό-
σες Επικλήσεις του Εσώτερου Δαιμόνιού της, δεν είχε συνηθίσει από-
λυτα τη μεταβατική κατάσταση μετά την επιστροφή του. Αισθανόταν 
λες και τα σωθικά της να είχαν γυρίσει ανάποδα και να στριφογύριζαν 
σαν φίδια μέσα της· αισθανόταν την καρδιά της να πονά, λες και κάτι 
αόρατο να την είχε γρατσουνίσει· αισθανόταν τους πνεύμονές της να 
έχουν πάρει φωτιά: κάθε εισπνοή ήταν οδυνηρή. Ο πόνος θα περνού-
σε, όμως· απλά, χρειαζόταν την ώρα του. Το μόνο πράγμα που τον βο-
ηθούσε να περάσει πιο γρήγορα, η Δομινίκη είχε διαπιστώσει, ήταν η 
ερωτική πράξη και ένας καλός οργασμός, σαν να έπρεπε να πείσει τον 
εαυτό της ότι ήταν άνθρωπος και βρισκόταν ξανά μέσα σ’ένα ανθρώ-
πινο σώμα. 



278  |  ΚΩΣΤΑΣ ΒΟΥΛΑΖΕΡΗΣ 

 

 

  «Τελείωσε,» είπε, δένοντας την πάνινη ζώνη του χιτώνα της. «Ο κρα-
τούμενος έχει δεχτεί το Άγγιγμα. Δεν υπάρχει πλέον λόγος να τον έχετε 
στα Σκοτεινά Κελιά.» 
  «Πού να τον μεταφέρουμε, Αρχόντισσά μου;» ρώτησε ο Φαιόνυχος. 
  «Σ’ένα απλό κελί.» Το μυαλό του φτάνει τώρα για να τον βασανίζει 
από μόνο του· δε χρειάζεται τη δική μας βοήθεια. 
  Περνώντας ανάμεσα από τους υπόλοιπους πιστούς, βγήκε απ’τον 
στρογγυλό θάλαμο και πήγε στο μικρό δωμάτιο, πίσω από τη βαριά, 
μαύρη κουρτίνα. Έβγαλε τον χιτώνα της και τον κρέμασε. Στάθηκε, για 
λίγο, μπροστά στον καθρέφτη, αγγίζοντας το στήθος και την κοιλιά 
της, καθώς αισθανόταν όλα τα εσωτερικά της όργανα να βρίσκονται 
σε οδυνηρή λειτουργία. Σαν γρανάζια που κάποιος είχε καιρό να τα 
λαδώσει και να τα βάλει να περιστραφούν. Αλλά εκείνη είχε επικαλε-
στεί το Εσώτερο Δαιμόνιό της μονάχα για μερικές στιγμές… 
  Πήρε το φόρεμά της από την κρεμάστρα και το φόρεσε. Τα κουμπιά 
του βρίσκονταν στην πλάτη, και ήταν κόπος να τα θηλυκώσει, ειδικά 
έτσι όπως πονούσε μέσα της. Όμως δεν άργησε να το καταφέρει. 
  Πήρε τα κοσμήματά της απ’τη θυρίδα, τα φόρεσε κι αυτά, και βγήκε 
απ’το μικρό δωμάτιο. Αφήνοντας τα υπόγεια, επέστρεψε στα επάνω 
πατώματα του παλατιού και πήγε στα διαμερίσματα του Λούσιου, 
βρίσκοντάς τον να στέκεται μπροστά σ’ένα παράθυρο και ν’ατενίζει 
την Απαστράπτουσα στο φως του απογεύματος. Τα χέρια του ήταν 
πιασμένα πίσω του, και της είχε γυρισμένη την πλάτη, αν κι εκείνη ή-
ταν βέβαιη πως την είχε ακούσει να μπαίνει. 
  Κανονικά, θα έπρεπε να είχε γυρίσει και να σε είχε αγκαλιάσει, είπε μια 
αδύναμη, ενοχλητική φωνή μέσα της. Η Δομινίκη την αγνόησε. 
  «Τι έγινε;» ρώτησε ο Λούσιος, βαριά και κουρασμένα. 
  «Τελείωσε,» αποκρίθηκε η Δομινίκη, πλησιάζοντάς τον. «Τελείωσε.» 
Τον αγκάλιασε από πίσω, διατρέχοντας τα χέρια της επάνω στο στή-
θος του και στις πτυχές του πουκαμίσου του. Φίλησε το πλάι του λαι-
μού του. «Τελείωσε.» 
  «Είναι τρελός, λοιπόν…» Ο Λούσιος δεν κινήθηκε· η φωνή του εξακο-
λουθούσε να είναι βαριά. 
  «Ακίνδυνος, πλέον.» Η Δομινίκη ξεκούμπωσε τρία κουμπιά του που-
καμίσου του και πέρασε τα χέρια της μέσα. Η γλώσσα της γαργάλισε 
το αφτί του. 
  «Σταμάτα,» της είπε ο Λούσιος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  279 

 

 

  «Γιατί;» του ψιθύρισε εκείνη. 
  Ο Λούσιος έπιασε τους καρπούς της και σήκωσε τα χέρια της από πά-
νω του. Ύστερα, απομακρύνθηκε, βηματίζοντας μες στο δωμάτιο. «Εί-
ναι αδελφός μου!» είπε. 
  Η Δομινίκη αισθάνθηκε τις γροθιές της να σφίγγονται, και τα νύχια 
της να μπήγονται στις παλάμες της. «Τώρα το θυμήθηκες;» 
  «Ποτέ δεν το ξέχασα.» Ο Λούσιος στράφηκε για να την αντικρίσει. 
  «Κι επειδή το θυμάσαι πως είναι αδελφός σου, γι’αυτό τον μισείς,» 
έκανε η Δομινίκη, θυμωμένη, και νιώθοντας πως έπρεπε να πει κάτι 
για να τον πληγώσει. 
  Ο Λούσιος έφυγε απ’το δωμάτιο, χωρίς ν’αποκριθεί. 
  «Πού πας;» φώναξε η Δομινίκη, αλλά απάντηση δεν πήρε. 
  Τα σωθικά της στριφογύριζαν, σαν φίδια. 
 
 
 
Ο Αυγερινός δεν είχε ξανάρθει σε επικοινωνία με τη Βασίλισσα Γλυ-
κάνθη, ύστερα από εκείνη την πρώτη τους συνάντηση (και συνεννόη-
ση) στον εγκαταλειμμένο στάβλο του παλατιού. Είχαν συμφωνήσει να 
περιμένουν, προτού ενεργήσουν. Να περιμένουν, παρατηρώντας τις 
κινήσεις του Λούσιου και των γύρω του. Μοναδικός κρίκος επικοινω-
νίας ανάμεσα στους δυο τους θα ήταν η Αγάθη, η υπηρέτρια της Βασί-
λισσας· ωστόσο, μέχρι στιγμής, εκείνη δεν είχε πλησιάσει τον Αυγερινό 
για να του μιλήσει, ή να του δώσει κάποιο μήνυμα, αλλά ούτε αυτός 
την είχε πλησιάσει, γιατί δεν είχε να της προσφέρει κάποια πληροφο-
ρία που να πιστεύει πως θα ενδιέφερε την κυρά της. 
  Ο Αυγερινός, λοιπόν, έκανε τα καθήκοντά του στο παλάτι, όπως πα-
λιά. Και, συγχρόνως, κατασκόπευε. Παρακολουθούσε όσα περισσότε-
ρα πράγματα μπορούσε, και μάθαινε. Τις παρατηρήσεις του δεν τις 
σημείωνε σε κάποιο σημειωματάριο ή πουθενά αλλού, γιατί δεν ήθελε, 
σε καμία περίπτωση, να πέσουν στα λάθος χέρια. Τις κρατούσε μέσα 
στο κεφάλι του, και πίστευε πως αυτό ήταν αρκετό. 
  Ανάμεσα στις παρατηρήσεις του ήταν και μία που δεν του άρεσε κα-
θόλου. Ή, μάλλον, δεν ήξερε πώς ακριβώς να τη χαρακτηρίσει. Λανθα-
σμένη, ίσως; Ή σωστή αλλά λυπηρή; 
  Μερικές φορές, είχε δει τη Βασίλισσα Γλυκάνθη να βαδίζει στους δια-
δρόμους και στις αίθουσες του παλατιού, αλλά δεν του έμοιαζε καλά. 



280  |  ΚΩΣΤΑΣ ΒΟΥΛΑΖΕΡΗΣ 

 

 

Ή, πιο συγκεκριμένα, του έμοιαζε αλλαγμένη σε σχέση με παλιότερα. 
Θα μπορούσε, μάλιστα, να υποθέσει πως κάτι είχε, ξαφνικά, εισβάλει 
στο μυαλό της Βασίλισσας· κάποιο καινούργιο πρόβλημα που την α-
πασχολούσε έντονα. Τι πρόβλημα, όμως, να ήταν αυτό; Σημαντικότερο 
από τη φυλάκιση του Πρίγκιπα Ανδρόνικου; Ο Αυγερινός ήταν παρα-
ξενεμένος. Ωστόσο, αισθανόταν βέβαιος πως κάτι δεν πήγαινε καλά με 
τη Βασίλισσα Γλυκάνθη. Ίσως να μην ήταν παρά μια ανησυχία του, 
σκεφτόταν, αλλά, από την άλλη, ίσως να ήταν κάτι πολύ περισσότερο. 
Εξάλλου, αντιλαμβανόταν πράγματα τώρα που παλιά δεν μπορούσε, 
με κανέναν τρόπο, να αντιληφτεί. Από τότε που είχε γνωρίσει τον Κύ-
ριο του Γαλανού Φωτός, ο Αυγερινός δεν ήταν ο ίδιος. Είχε μεταλλα-
χτεί. Όχι σωματικά. Τίποτα δεν είχε αλλάξει στην εμφάνισή του –εκτός 
απ’την ουλή στο πρόσωπό του, φυσικά–, αλλά στην ψυχή του είχαν 
αλλάξει πάρα, μα πάρα, πολλά. Αισθανόταν σχεδόν σαν άλλος άνθρω-
πος, αν και, βέβαια, δεν είχε ξεχάσει το παρελθόν του. 
  Και την αλλαγή στον εαυτό του δεν την είχε παρατηρήσει μονάχα ε-
κείνος. Οι δικοί του, που έμεναν μέσα στην Απαστράπτουσα, την είχαν 
προσέξει επίσης. Τον είχαν ρωτήσει αν ήταν σίγουρος πως ήταν καλά, 
και του είχαν πει πως, αν δεν ήταν καλά, έπρεπε να ζητήσει άδεια, για 
κάνα-δυο μήνες. Ο Αυγερινός, όμως, είχε αποκριθεί ότι ήταν μια χαρά. 
Το χτύπημα στο πρόσωπό του ήταν επιφανειακό· δεν του είχε προκα-
λέσει κανένα σοβαρό πρόβλημα. Και η δουλειά του του έκανε καλό. 
Απλά, ύστερα από την τραυματική εμπειρία του, είχε δει τον κόσμο με 
άλλα μάτια· «κι αυτό δεν το θεωρώ καθόλου αρνητικό,» είχε τονίσει. 
  Η Ξανθίππη, όμως, δεν είχε την ίδια γνώμη. 
  Έβγαινε με τον Αυγερινό τα δύο τελευταία χρόνια, και δεν είχαν με-
ταξύ τους κανένα πρόβλημα… μέχρι τώρα. Η Ξανθίππη είχε υποστηρί-
ξει πως δεν μπορούσε πλέον να τον καταλάβει, πως φερόταν πολύ πε-
ρίεργα, πως έμοιαζε χαμένος στον εαυτό του· κι έτσι, είχε προτείνει να 
αποστασιοποιηθούν, για λίγο καιρό τουλάχιστον. Ο Αυγερινός πίστευε, 
όμως, ότι η πραγματική αιτία ήταν η ουλή στο πρόσωπό του· η Ξαν-
θίππη δεν ήθελε να βλέπει την όψη του: την τρόμαζε, την απωθούσε…  
  Κανονικά –δηλαδή, πριν από τον τραυματισμό του–, η συμπεριφορά 
της αυτή θα τον είχε ενοχλήσει. Θα τον είχε, ίσως, εξοργίσει. Αλλά τώ-
ρα έβλεπε –έκπληκτος κι ο ίδιος– ότι η αντίδρασή του ήταν τελείως 
διαφορετική. Είχε συμφωνήσει να αποστασιοποιηθούν, μη φέρνοντας 
καμία αντίρρηση και χωρίς, κατά βάθος, να τον στενοχωρεί το γεγο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  281 

 

 

νός. Ήταν φυσιολογικό αυτό; αναρωτιόταν, ορισμένες φορές, καθώς 
φυλούσε σκοπιά στο παλάτι, μέσα στη νύχτα. Ήταν φυσιολογικό που 
δεν τον στενοχωρούσε ο χωρισμός του με την Ξανθίππη; Του ήταν α-
δύνατον να δώσει απάντηση, καθώς ποτέ δεν τα πήγαινε καλά με την 
ψυχολογία και τους ψυχολόγους. Εκείνο, όμως, που ήξερε ήταν πως 
τώρα αισθανόταν ότι είχε έναν υψηλότερο σκοπό να εκπληρώσει, ένα 
καθήκον πάνω από κάθε άλλο· κι ετούτο καθιστούσε ασήμαντα όλα τα 
υπόλοιπα πράγματα στη ζωή του, ανάμεσα στα οποία ήταν και η Ξαν-
θίππη. 
  Ο Αυγερινός ένιωθε ότι, υπηρετώντας τη Βασίλισσα Γλυκάνθη και 
τον Πρίγκιπα Ανδρόνικο, υπηρετούσε την ίδια την Απολλώνια. Όχι το 
Βασίλειο της Απολλώνιας· τη διάσταση της Απολλώνιας. 
  Ένα μεσημέρι, ο διοικητής της φρουράς του παλατιού τον κάλεσε στο 
γραφείο του, για να του μιλήσει. 
  Ο Αυγερινός πήγε και χαιρέτισε στρατιωτικά. 
  Ο διοικητής σηκώθηκε και τον πλησίαζε. «Πώς αισθάνεσαι, Αυγερι-
νέ;» ρώτησε. 
  «Καλά, κύριε Διοικητά.» 
  «Αυτό με χαροποιεί,» αποκρίθηκε ο γκριζομάλλης διοικητής, «γιατί 
σου έχω μια ειδική αποστολή.» 
  «Ειδική αποστολή, κύριε Διοικητά;» 
  Ο διοικητής χαμογέλασε σαν γριά αλεπού. «Δεν είναι τίποτα το σπου-
δαίο. Είναι, ας πούμε, μια… απλή ειδική αποστολή.» 
  Ο Αυγερινός τον περίμενε να συνεχίσει. 
  «Τη Βασίλισσα Γλυκάνθη, ασφαλώς, τη γνωρίζεις. Σου έχω έναν φά-
κελο εδώ…» Ο διοικητής ακούμπησε τα δάχτυλά του επάνω σ’έναν λε-
πτό φάκελο στο γραφείο του. «Μέσα, θα βρεις κάποιες λέξεις ή φρά-
σεις που θα πεις στη Βασίλισσα, αν τύχει να περάσει από κοντά σου 
ενώ φυλάς σκοπιά, ή αν τύχει να σου μιλήσει.» 
  Ο Αυγερινός συνοφρυώθηκε. «Λέξεις ή φράσεις; Για ποιο λόγο, κύριε 
Διοικητά;» 
  «Ο λόγος δεν έχει σημασία.» Ο διοικητής πήρε τον φάκελο από το 
γραφείο του και τον έδωσε στον Αυγερινό. «Σημασία έχει να κάνεις το 
καθήκον σου όπως οφείλεις, στρατιώτη.» 
  «Ασφαλώς, κύριε Διοικητά,» αποκρίθηκε ο Αυγερινός. 
  «Επίσης,» πρόσθεσε ο διοικητής, «δε θα μιλήσεις σε κανέναν για το 
φάκελο που σου έδωσα. Η αποστολή είναι μυστική, και κανείς –



282  |  ΚΩΣΤΑΣ ΒΟΥΛΑΖΕΡΗΣ 

 

 

κανείς– δεν χρειάζεται να γνωρίζει γι’αυτήν, εκτός από εσένα κι εμένα. 
Σαφές;» 
  «Σαφέστατο, κύριε Διοικητά.» 
  «Ελεύθερος.» 
  Ο Αυγερινός έφυγε από το γραφείο· και, όταν ήταν μόνος, στο δωμά-
τιό του, άνοιξε τον φάκελο και τον κοίταξε. Όπως είχε πει ο διοικητής, 
μέσα ήταν πράγματι γραμμένες κάποιες λέξεις και φράσεις. Ο Αυγερι-
νός τις διάβασε με περιέργεια, γιατί δεν μπορούσε να διακρίνει τίποτα 
το ιδιαίτερο σ’αυτές. Μία φράση έλεγε: Συννεφιά σήμερα… και, εντός 
παρενθέσεως, Να το πεις μόνο αν όντως ο ουρανός είναι συννεφιασμέ-
νος. Και, φυσικά, καθότι χειμώνας, ο ουρανός ήταν συχνά συννεφια-
σμένος πάνω απ’το παλάτι της Απαστράπτουσας. Μια άλλη φράση 
ήταν: Οι θεοί μαζί σας, Μεγαλειοτάτη. Επίσης, στο τέλος της σελίδας, 
υπήρχαν μερικές οδηγίες σχετικά με το πώς έπρεπε να χρησιμοποιού-
νται αυτές οι λέξεις ή φράσεις· και, απ’ό,τι φαινόταν, το βασικό ήταν 
ότι ο ομιλητής –αυτός πρέπει να είμαι εγώ– όφειλε να τις χρησιμοποιεί 
όταν θα τις χρησιμοποιούσε και πραγματικά, ώστε να μοιάζουν φυσι-
κές, όχι κάτι το τεχνητό. 
  Ο Αυγερινός άφησε τον φάκελο πάνω στο μικρό γραφείο του, γέμισε 
ένα ποτήρι κρασί, και ήπιε, προσπαθώντας να καταλάβει τι νόημα 
μπορεί να είχαν όλα τούτα. 
  Ήταν, μήπως, κάποιο μήνυμα που ήθελε η Βασίλισσα Γλυκάνθη να 
του μεταφέρει; Δεν το νόμιζε, γιατί δεν μπορούσε να βγάλει καμία 
πληροφορία απ’όλες αυτές τις ασυναρτησίες· και, σίγουρα, οι φράσεις 
δεν ήταν κωδικοποιημένες με κάποιον τρόπο που εκείνος κι η Βασί-
λισσα είχαν συμφωνήσει, αφού δεν είχαν συμφωνήσει σε κανέναν 
τρόπο κωδικοποίησης. Είχαν πει, ξεκάθαρα, ότι ο συνδετικός τους κρί-
κος θα ήταν η Αγάθη, και τίποτα περισσότερο. 
  Επομένως, αν η Βασίλισσα ήθελε να μου μεταφέρει κάποια πληροφο-
ρία, δε θα το έκανε μέσω του διοικητή της φρουράς του παλατιού, και 
σίγουρα όχι μ’αυτόν τον ηλίθιο φάκελο. 
  Τι μπορεί, λοιπόν, να σήμαιναν όλα τούτα; Μήπως κάποιος άλλος ή-
θελε να μεταφέρει ένα μήνυμα στη Βασίλισσα Γλυκάνθη; 
  Και γιατί επέλεξε εμένα ως μαντατοφόρο; 
  Ο Αυγερινός κάθισε στην άκρη του κρεβατιού του και ήπιε ακόμα μια 
γουλιά κρασί. Κι αν δεν είμαι ο μοναδικός μαντατοφόρος; Όπως ο διοι-
κητής της φρουράς είχε καλέσει εκείνον στο γραφείο του και, μετά, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  283 

 

 

του είχε ζητήσει να μην πει τίποτα για την αποστολή του, μπορούσε να 
είχε κάνει το ίδιο και με… με, ουσιαστικά, όλους τους υπόλοιπους πα-
λατιανούς φρουρούς· και κανένας τους δε θα έλεγε στον άλλο για την 
αποστολή, αφού θα είχαν εντολή να την κρατήσουν κρυφή, και η ανυ-
πακοή ήταν γνωστό πως τιμωρείτο με θάνατο. 
  Αν, λοιπόν, τα πράγματα ήταν έτσι, τότε η Βασίλισσα Γλυκάνθη θα 
δεχόταν το ίδιο περίεργο μήνυμα από όλους τους φρουρούς· ή, τουλά-
χιστον, από πάρα πολλούς από αυτούς. 
  Γιατί, όμως; 
  Και ποιος έστελνε το μήνυμα; Ο διοικητής της φρουράς; Ο Λούσιος; Η 
Δομινίκη; 
  Ο Αυγερινός τελείωσε το κρασί του. Κάτι αλλόκοτο –και, ίσως, επι-
κίνδυνο– συνέβαινε, και καλύτερα η Βασίλισσα να το μάθαινε, το συ-
ντομότερο δυνατό. 
 
 
 
Η μελαχρινή, μικρόσωμη υπηρέτρια ανέβαινε μια στριφτή, πέτρινη 
σκάλα του παλατιού, έχοντας μια διπλωμένη κουρτίνα ριγμένη επάνω 
στον πήχη του δεξιού της χεριού. 
  Φτάνοντας στην κορυφή της σκάλας, κάποιος την άρπαξε απ’τη μέση 
και την τράβηξε στις σκιές, ενώ μια παλάμη τής έκλεινε το στόμα. 
  «Σσς,» είπε μια φωνή κοντά στ’αφτί της. «Είμαι ο Αυγερινός. Με ξέ-
ρεις, σωστά;» 
  Η υπηρέτρια κούνησε το κεφάλι, καταφατικά. 
  Ο Αυγερινός την ελευθέρωσε, κι εκείνη στράφηκε να τον αντικρίσει. 
«Γιατί είναι ανάγκη κάθε φορά να το κάνεις αυτό;» διαμαρτυρήθηκε. 
  «Απλά, ήμουν επιφυλακτικός,» αποκρίθηκε εκείνος. 
  Ο Αγάθη αναποδογύρισε τα μάτια. «Εντάξει. Τι είναι;» 
  «Συμβαίνει κάτι με την κυρά σου, τελευταία;» 
  Εκείνη ατένισε, παρατηρητικά, το πρόσωπό του. «Σαν τι;» 
  «Δεν ξέρω. Οτιδήποτε. Έχεις προσέξει τίποτα;» 
  «Γιατί ρωτάς;» 
  Ο Αυγερινός μειδίασε, αχνά. «Όπως βλέπω, είσαι κι εσύ επιφυλακτι-
κή.» 
  «Δε σε ξέρω,» είπε η Αγάθη. «Καθόλου.» 



284  |  ΚΩΣΤΑΣ ΒΟΥΛΑΖΕΡΗΣ 

 

 

  «Η Βασίλισσα, όμως, φαίνεται πως με εμπιστεύεται. Θα απαντήσεις, 
λοιπόν, στην ερώτησή μου;» 
  «Όχι,» αποκρίθηκε η Αγάθη, «δεν έχω προσέξει τίποτα το περίεργο.» 
  Λες ψέματα, σκέφτηκε ο Αυγερινός. Μπορούσε να το καταλάβει απ’το 
γεγονός ότι τον κοίταζε κατάματα· τον κοίταζε τόσο έντονα κατάματα, 
που έμοιαζε να προσπαθεί να διαλύσει κάθε υποψία ψεύδους απ’το 
μυαλό του… και, φυσικά, κατάφερνε το ακριβώς αντίθετο. 
  «Μάλιστα,» είπε ο Αυγερινός. «Εγώ, όμως, πρέπει να σου δώσω κάτι.» 
Και πέρασε έναν μικρό φάκελο μες στην κουρτίνα που εκείνη μετέφε-
ρε. Στο εσωτερικό του φακέλου ήταν γραμμένες οι λέξεις και οι φρά-
σεις που του είχε δώσει ο διοικητής της φρουράς, καθώς και κάποιες 
εξηγήσεις του Αυγερινού. «Να το ανοίξει η Βασίλισσα, και μόνο η Βα-
σίλισσα.» 
  «Εντάξει.» 
  Η Αγάθη έφυγε με σταθερά βήματα. 
 
 
 
Το πρωί της επόμενης ημέρας, ο Αυγερινός φυλούσε σκοπιά σ’έναν 
απ’τους διαδρόμους του παλατιού, μην έχοντας δει μέχρι στιγμής τί-
ποτα το αξιοσημείωτο: τίποτα από εκείνα τα πράγματα που αποτύ-
πωνε, νοητικά, στο σημειωματάριο του μυαλού του. 
  Αλλά, μετά, σιγανά βήματα ακούστηκαν να έρχονται από το βάθος 
του διαδρόμου. Ο Αυγερινός κοίταξε με τις άκριες των ματιών του, και 
είδε την Αγάθη να ζυγώνει δίχως να τον ατενίζει· το βλέμμα της ήταν 
χαμηλωμένο. Έμοιαζε να πηγαίνει σε κάποια δουλειά. Τίποτα το ασυ-
νήθιστο. 
  Καθώς έφτασε κοντά στον Αυγερινό, όμως, του ψιθύρισε: «Η κυρά 
μου σ’ευχαριστεί. Λέει πως τη βοήθησες πολύ»· και συνέχισε να βαδί-
ζει, προσπερνώντας τον, προτού εκείνος προλάβει να ρωτήσει τίποτα. 
  Θα τρελαθώ, σκέφτηκε ο Αυγερινός. Πώς ακριβώς τη βοήθησα; Επρό-
κειτο, τελικά, για κάποιο μήνυμα που μπόρεσε να αποκωδικοποιήσει; 
  Υπομονή. Αναμφίβολα, θα μάθαινε, αργά ή γρήγορα. 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  285 

 

 

Το επόμενο πράγμα που έμαθε, όμως, ήταν ότι ο Λούσιος και η Δομινί-
κη θα έφευγαν απ’το παλάτι και απ’την Απαστράπτουσα… 



286  |  ΚΩΣΤΑΣ ΒΟΥΛΑΖΕΡΗΣ 

 

 

 

18 
 
 
Καθώς χάραζε, ένας άντρας με γκαμπαρντίνα, καπέλο, και σκοτεινά 
μάτια μπήκε σ’ένα ισόγειο δωμάτιο μιας πολυκατοικίας της Απαστρά-
πτουσας. Άνοιξε τον τηλεπικοινωνιακό δίαυλο εκεί και πάτησε ένα 
πλήκτρο. 
  Το σήμα δόθηκε. 
  Κι ένας άλλος δίαυλος χτύπησε. 
  Στο εσωτερικό του παλατιού, και μέσα στα διαμερίσματα του Αντι-
βασιλέα Λούσιου, ξυπνώντας εκείνον και τη Δομινίκη. 
  «Τι συμβαίνει;» μούγκρισε ο Λούσιος, καθώς ανασηκωνόταν. 
  Η Δομινίκη, παρατηρώντας το φωτάκι που είχε ανάψει επάνω στην 
τηλεπικοινωνιακή συσκευή, παραμέρισε τα σκεπάσματα και πετάχτη-
κε αμέσως όρθια. Ο Λούσιος είδε την ημίγυμνη μορφή της να διασχίζει 
τις σκιές του ημιφωτισμένου δωματίου και να πηγαίνει στον δίαυλο, 
ανοίγοντάς τον και ρωτώντας: «Ποιος είναι;» χωρίς η φωνή της να 
προδίδει καθόλου το γεγονός ότι, πριν από λίγο, κοιμόταν. (Ή, μήπως, 
δεν κοιμόταν αλλά καθόταν ξάγρυπνη; δεν μπόρεσε παρά να αναρω-
τηθεί ο Λούσιος.) 
  «Αρχόντισσα Δομινίκη,» είπε μια αντρική φωνή, «εγώ είμαι, ο Ανθηφό-
ρος.» 
  «Δε βλέπεις τι ώρα είναι; Γιατί καλείς; Συνέβη κάτι;» 
  «Φοβάμαι πως ναι, αλλιώς δε θα σας ανησυχούσα μια τέτοια ώρα. Το 
πρόβλημα είναι η Πριγκίπισσα Βασιλική…» Και ο Ανθηφόρος σταμάτη-
σε να μιλά, σα να ήθελε να σκεφτεί προτού συνεχίσει, ή σα να περίμενε 
την αντίδραση της Δομινίκης. 
  Ο Λούσιος ένιωσε ένα ρίγος να τον διαπερνά. Τι έκανε η Βασιλική πά-
λι; Η αδελφή του ήταν τελείως παλαβή. Ικανή για οτιδήποτε. Και τώρα, 
που είχε μάθει για τον Ανδρόνικο– Αλλά δεν υποτίθεται ότι θα την εί-
χαν υπό παρακολούθηση; Τι μπορεί νάχε πάει στραβά; 
  «Τι έγινε με τη Βασιλική;» ρώτησε η Δομινίκη. «Πες μας, τι περιμέ-
νεις;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  287 

 

 

  «…Αυτό που συνέβη,» είπε, διστακτικά, η φωνή του Ανθηφόρου, «νο-
μίζω πως θα ήταν καλύτερα να το συζητήσουμε από κοντά, Αρχόντισσά 
μου. Θα μπορούσα να περάσω από το παλάτι;» 
  Η Δομινίκη κοίταξε ερωτηματικά τον Λούσιο, που ακόμα βρισκόταν 
στο κρεβάτι. Εκείνος μόρφασε και έγνεψε καταφατικά. 
  «Ναι,» είπε η Δομινίκη στον Ανθηφόρο, «έλα. Θα σε περιμένουμε.» 
  Ο Λούσιος σηκώθηκε απ’το κρεβάτι, έριξε μια ρόμπα επάνω του, και 
πήγε να ειδοποιήσει τους φρουρούς να μην παρεμποδίσουν τον νυχτε-
ρινό τους επισκέπτη. Όταν επέστρεψε στο υπνοδωμάτιο, βρήκε τη Δο-
μινίκη να ετοιμάζεται, μπροστά στον καθρέφτη. 
  «Αναρωτιέμαι τι να έκανε πάλι η αδελφή σου,» του είπε, καθώς έβα-
φε τα χείλη της. 
  «Κι εγώ το ίδιο,» αποκρίθηκε ο Λούσιος. Ό,τι κι αν έκανε, όμως, πώς 
μπορεί να είναι τόσο σοβαρό, ώστε να θέλει ο Ανθηφόρος να μας δει μέ-
σα στα ξημερώματα; 
  Αφού ετοιμάστηκαν, δε χρειάστηκε να περιμένουν πολύ. Ο φρουρός 
έξω απ’τα διαμερίσματά τους τους ειδοποίησε πως είχε έρθει ένας κύ-
ριος και ήθελε να τους μιλήσει. Ο Λούσιος τού είπε να τον αφήσει να 
περάσει, και ο Ανθηφόρος μπήκε στο καθιστικό. 
  Έβγαλε το καπέλο του και έκανε μια σύντομη υπόκλιση. 
  «Τι συμβαίνει με την αδελφή μου;» απαίτησε ο Λούσιος με τα χέρια 
του διπλωμένα στο στήθος, καθώς στεκόταν στο κέντρο του δωματί-
ου. Η Δομινίκη ήταν καθισμένη σε μια πολυθρόνα με τα γόνατά της 
σταυρωμένα το ένα πάνω στο άλλο· οι λευκές, μεταξένιες κάλτσες της 
γυάλιζαν στο ενεργειακό φως της λάμπας, καθώς διακρίνονταν μέσα 
από τα σκισίματα της φούστας της. 
  Ο Ανθηφόρος είπε: «Η αδελφή σας, Μεγαλειότατε, έχει… κάποιου εί-
δους δύναμη, που δεν είχαμε υπολογίσει.» 
  «Δύναμη; Τι δύναμη;» ρώτησε η Δομινίκη, σμίγοντας τα φρύδια. Ο 
τρόπος που ο Ανθηφόρος είχε πει τη λέξη δύναμη τής έφερνε μονάχα 
ένα πράγμα στο μυαλό: την υπερφυσική δύναμη, όχι την πολιτική ή 
στρατιωτική εξουσία, την κοινωνική επιρροή, ή κάτι άλλο παρόμοιο.  
  «Προσπάθησα να την Αγγίξω απόψε,» εξήγησε ο Ανθηφόρος, «και…. 
Είχα στείλει το Εσώτερο Δαιμόνιό μου, κανονικά–» 
  «Δε χρειαζόμαστε τις λεπτομέρειες,» τον διέκοψε ο Λούσιος, που πά-
ντα ανησυχούσε ότι τα παιδιά του ίσως να άκουγαν. 



288  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν αναφέρομαι σε λεπτομέρειες, Μεγαλειότατε. Είχα στείλει το 
Εσώτερο Δαιμόνιό μου, και κάτι ασυνήθιστο συνέβη. Κάποια δύναμη 
το χτύπησε και το εκτόξευσε, βίαια, μακριά απ’την αδελφή σας. Αι-
σθάνθηκα σα να με λόγχισαν με σπαθί· ακόμα δεν έχω συνέλθει από-
λυτα.» 
  Η Δομινίκη, που ήξερε ακριβώς τι σήμαινε μια Επίκληση του Εσώτε-
ρου Δαιμόνιου, νόμιζε ότι μπορούσε να καταλάβει. «Η Βασιλική δεν 
έχει τέτοιου είδους δυνάμεις. Τουλάχιστον, μέχρι στιγμής, δε μας είχε 
δώσει κανέναν λόγο να πιστέψουμε κάτι τέτοιο…» Και κοίταξε ερωτη-
ματικά τον Λούσιο. 
  Εκείνος κούνησε το κεφάλι. Και ρώτησε τον Ανθηφόρο: «Μετά, τι συ-
νέβη;» 
  «Η αδελφή σας έφυγε απ’την πολυκατοικία όπου διαμένει. Έφυγε, 
ξέφρενη. Πήρε το όχημά της και βγήκε απ’την πόλη–» 
  «Βγήκε απ’την πόλη;» 
  «Και ο φίλος της, ο Άγγελος Επίκυκλος, την ακολούθησε. Η Βασιλική 
σταμάτησε το όχημά της σ’ένα σημείο του δρόμου βορειοδυτικά της 
Απαστράπτουσας κι άρχισε να τρέχει, παρότι έριχνε χαλάζι. Ο Επίκυ-
κλος την ακολούθησε ξανά, αφήνοντας κι εκείνος το όχημά του. Προ-
σπαθήσαμε να τους προφτάσουμε, και, όταν τους προφτάσαμε, ανα-
καλύψαμε ότι ο Επίκυκλος μάς είχε προδώσει. Είχε επιτεθεί σ’έναν 
απ’τους ανθρώπους μας ο οποίος είχε πλησιάσει τη Βασιλική–» 
  «Ο Επίκυκλος τής είπε τι συμβαίνει γύρω της;» σφύριξε η Δομινίκη, 
ξεσταυρώνοντας τα γόνατά της και σφίγγοντας τους βραχίονες της 
πολυθρόνας της, καθώς έκανε μπροστά. 
  «Δεν είμαι απόλυτα βέβαιος, Αρχόντισσά μου,» αποκρίθηκε ο Ανθη-
φόρος. «Όμως πολύ φοβάμαι πως, ώς τώρα, θα το έχει κάνει–» 
  «Θες να πεις ότι σας ξέφυγαν;» 
  «Βρισκόμασταν μπροστά τους,» εξήγησε ο Ανθηφόρος, «και τότε… 
ένα Σερπετό μάς επιτέθηκε, τρέχοντας με τέτοια ταχύτητα που δεν 
ξανάχω δει Σερπετό να τρέχει. Και δεν είναι μόνο αυτό…» Ο Ανθηφό-
ρος έγλειψε τα χείλη του. «Το… το Σερπετό…. Η δύναμη που είχα αι-
σθανθεί ότι έδιωξε το Εσώτερο Δαιμόνιό μου, η ίδια δύναμη προερχό-
ταν από το Σερπετό…» 
  «Αδύνατον,» είπε η Δομινίκη, δυσπιστώντας. «Είσαι σίγουρος, Ανθη-
φόρε; Μήπως ήσουν ακόμα επηρεασμένος, ύστερα από την Επίκληση;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  289 

 

 

  Ο Ανθηφόρος κούνησε το κεφάλι. «Όχι. Είμαι σίγουρος: ήταν η ίδια 
δύναμη. Το αισθάνθηκα.» 
  «Και τι συνέβη;» τον πίεσε ο Λούσιος. «Τι συνέβη, μετά από την επί-
θεση του Σερπετού εναντίον σας;» 
  «Η αδελφή σας και ο Επίκυκλος πήραν ένα δίκυκλο όχημα –το όχημα 
του ανθρώπου μας τον οποίο είχαν μόλις αδρανοποιήσει οι δυο τους– 
και έφυγαν.» 
  «Και δεν τους βρήκατε;» 
  «Δυστυχώς,» είπε ο Ανθηφόρος, «οι κατάσκοποί μας τους έχασαν μέ-
σα στα δάση.» 
  «Να τους βρείτε,» πρόσταξε ο Λούσιος. 
  «Και ο Επίκυκλος πρέπει να πληρώσει γι’αυτό!» τόνισε η Δομινίκη, 
καθώς σηκωνόταν απ’την πολυθρόνα της. «Μας πρόδωσε, και πρέπει 
να μάθει ότι κανείς δεν παίζει μαζί μας.» 
  «Ασφαλώς, Αρχόντισσά μου,» αποκρίθηκε ο Ανθηφόρος. «Οι άνθρω-
ποί μας τους αναζητούν, ακόμα κι ετούτη τη στιγμή που μιλάμε.» 
  «Τη Βασιλική,» είπε ο Λούσιος, «δε θέλω να τη σκοτώσετε. Στον Επί-
κυκλο κάντε ό,τι νομίζετε.» 
 
 
 
Ο Φαρνέλιος και οι σύντροφοί του τους οδήγησαν μέσα σ’ένα μεγάλο 
φορτηγό όχημα και τους έδωσαν στεγνά ρούχα για να φορέσουν και 
πετσέτες για να σκουπιστούν. Όταν ήταν στεγνοί και ντυμένοι, ο Φαρ-
νέλιος κοίταξε το τραύμα στο κεφάλι του Άγγελου, και είπε: «Είσαι 
τυχερός· δεν είναι τίποτα σπουδαίο. Θα βάλω μόνο λίγο αντισηπτικό. 
Ράμματα δε χρειάζεσαι. Πού το απέκτησες;» 
  «Έπεσα από ένα δίκυκλο.» 
  Ο Φαρνέλιος είπε, καθώς περιποιόταν την ελαφριά πληγή: «Αυτή δεν 
είναι ώρα για επικίνδυνες φιγούρες στην ύπαιθρο. Ούτε ο καιρός είναι 
κατάλληλος, θα έλεγα.» 
  «Δεν είχαμε βγει για να ξεδώσουμε,» τον διαβεβαίωσε η Βασιλική. 
  «Αν κρίνω απ’την εμφάνισή σας, μάλλον όχι,» είπε ο Φαρνέλιος. «Α-
πλά αστειευόμουν.» Ωστόσο, δε χαμογελούσε. «Τι σας συνέβη, λοιπόν; 
Πώς καταλήξατε εδώ;» 
  «Εσείς, κύριε Φαρνέλιε, τι κάνετε εδώ; Και ποιοι είν’αυτοί οι άνθρω-
ποι μαζί σας;» 



290  |  ΚΩΣΤΑΣ ΒΟΥΛΑΖΕΡΗΣ 

 

 

  «Επαναστάτες. Και το τι κάνω εδώ… δεν μπορείς αυτό να το μαντέ-
ψεις, Βασιλική;» 
  Τα μάτια της στένεψαν. «Προσπαθείτε να σώσετε τον Ανδρόνικο;» 
  «Ναι,» αποκρίθηκε ο Φαρνέλιος. «Αλλά, δυστυχώς, δεν το βλέπω να 
είναι εύκολο. Τώρα, πείτε μου τι συνέβη σ’εσάς, κι αυτά θα τα κουβε-
ντιάσουμε μετά.» 
  «Δε θα τα πιστέψετε…» είπε η Βασιλική. «Τα πράγματα που μου έ-
χουν συμβεί, τον τελευταίο καιρό, δε θα τα πιστέψετε.» 
  «Δοκίμασέ με.» 
  Η Βασιλική τού εξήγησε, όσο καλύτερα μπορούσε, την κατάσταση 
στην οποία είχε βρεθεί. Καθώς μιλούσε, ο Φαρνέλιος ήταν σιωπηλός, 
ακούγοντάς την με μεγάλη προσοχή και, ίσως (ή, μήπως, το φαντάζο-
μαι;), με επιστημονικό ενδιαφέρον στα μάτια του. Ο Άγγελος, από την 
άλλη, ήταν επίσης σιωπηλός, μα το δικό του βλέμμα ήταν κατεβασμένο 
κι έμοιαζε να ντρέπεται να την αντικρίσει καταπρόσωπο. 
  Όταν τελείωσε τη διήγησή της, η Βασιλική ρώτησε τον Φαρνέλιο: «Με 
πιστεύετε, λοιπόν;» 
  Ο Φαρνέλιος δεν αποκρίθηκε αμέσως. Σηκώθηκε απ’το σκαμνί όπου 
καθόταν και απομακρύνθηκε από την Πριγκίπισσα και τον Άγγελο, οι 
οποίοι ήταν καθισμένοι στο πάτωμα του φορτηγού, επάνω σε κουβέρ-
τες. Πήγε σ’ένα σημείο όπου βρισκόταν ένας σάκος και τράβηξε από 
μέσα δύο βιβλία. Επέστρεψε κοντά στη Βασιλική και της τα έδωσε. 
  «Τι είν’αυτά;» ρώτησε εκείνη. Και μετά, είδε τους τίτλους. «Τι σχέση 
έχει η θρησκεία του Μαύρου Νάρζουλ;» 
  «Οι τεχνικές που εφαρμόστηκαν εναντίον σου είναι τεχνικές που 
χρησιμοποιούν διάφορες μυστικές οργανώσεις για να αδρανοποιούν 
τα θύματά τους. Οι πράκτορες της Παντοκράτειρας τις έχουν χρησι-
μοποιήσει πολλές φορές. Οι ακόλουθοι του Μαύρου Νάρζουλ τις χρη-
σιμοποιούσαν σε παλιότερους καιρούς· αλλά, επίσης, όταν το θύμα 
τους βρισκόταν στα όρια της παραφροσύνης, χρησιμοποιούσαν επάνω 
του και τα μάγια τους. Κάποιου είδους ‘Άγγιγμα’, που προέρχεται από 
μια οντότητα η οποία ενυπάρχει σε κάθε ψυχή και ονομάζεται Εσώτε-
ρο Δαιμόνιο –ή, τουλάχιστον, έτσι γράφουν τα βιβλία που έχω διαβά-
σει.» 
  «Δηλαδή, θέλετε να πείτε, κύριε Φαρνέλιε, ότι οι άνθρωποι που μου 
έκαναν ό,τι μου έκαναν είναι ακόλουθοι του Μαύρου Νάρζουλ;» Και οι 
άνθρωποι που οδήγησαν τη Βικτώρια στην παραφροσύνη ήταν ακό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  291 

 

 

λουθοι του Μαύρου Νάρζουλ, επίσης; Και τόσοι άλλοι που διώχτηκαν 
απ’τις θέσεις τους…; «Ο αδελφός μου, κύριε Φαρνέλιε, ο Λούσιος, είναι 
ακόλουθος του Μαύρου Νάρζουλ;» 
  «Φοβάμαι πως ναι. Ή, τουλάχιστον, τους υποθάλπει, για να τον βοη-
θούν.» 
  «Μα τους θεούς…!» έκανε η Βασιλική. Κι ύστερα, στράφηκε στον Άγ-
γελο: «Είσαι κι εσύ σαν αυτούς;» 
  Εκείνος ύψωσε το βλέμμα του και την αντίκρισε. «Όχι, Βασιλική. Πώς 
είναι δυνατόν να–;» 
  «Πώς είναι δυνατόν να πέρασε απ’το μυαλό μου;» τον διέκοψε εκείνη. 
«Μα, τους βοηθούσες!» 
  «Δεν είναι όπως νομίζεις–» 
  «Και πώς είναι;» 
  «Μου ζήτησαν να κάνω κάποια πράγματα… Μια μέρα, ο Χαρίλαος 
μπήκε στο γραφείο μου–» 
  «Αυτός ο καραφλός μαλάκας με το μούσι;» 
  «Ναι, αυτός. Ήρθε στο γραφείο μου και μου είπε ότι τον είχαν ειδο-
ποιήσει πως είχα ανησυχήσει τις Αρχές. Τον ρώτησα ποιος του το είπε 
αυτό και πώς ήταν δυνατόν να είχα εγώ ανησυχήσει τις Αρχές. Ο Χαρί-
λαος απάντησε ότι δεν είχε σημασία ποιος του το είχε πει, αλλά είχε 
σημασία ότι στα χέρια των ‘λάθος ανθρώπων’ –όπως τους αποκάλεσε– 
βρισκόταν μια ηχητικά αποθηκευμένη συζήτησή μου μαζί σου. Μια 
συζήτηση που είχε γίνει στο γραφείο μου. Και κάποιος μπορούσε, άνε-
τα, να παρερμηνεύσει αυτή τη συζήτηση και να θεωρήσει ότι εγώ κι 
εσύ σχεδιάζαμε προδοσία κατά του Λούσιου. Εσύ, μου τόνισε ο Χαρί-
λαος, δε θα πάθαινες, φυσικά, τίποτα, καθώς είσαι Πριγκίπισσα της 
Απολλώνιας· εμένα, όμως, σίγουρα θα μου έκλειναν το περιοδικό και 
πιθανώς να με φυλάκιζαν για κάποιο καιρό. Και τον αδελφό μου… Ο 
αδελφός μου είναι στο Βόρειο Μέτωπο, Βασιλική· αν κάποιος υπο-
πτευόταν ότι κι αυτός βρισκόταν, κάπως, μπλεγμένος στη συνωμοσί-
α… πολλά μπορούν να συμβούν, σε τέτοιες περιπτώσεις· ο Χαρίλαος 
μού το τόνισε αυτό. Εγώ, ασφαλώς, του ζήτησα και πάλι να μιλήσω 
μ’εκείνον που του είχε δώσει τη συγκεκριμένη πληροφορία για μένα. Ο 
Χαρίλαος αρνήθηκε· μου είπε ότι ήταν αρκετό να μιλάω με τον ίδιο, κι 
εκείνος θα μετέφερε τις αποφάσεις μου στους ανώτερους. 
  »Δε θα με πείραζαν καθόλου, είπε, επειδή ώς τώρα είχα αποδειχτεί 
‘σωστός πολίτης’. Αρκεί να τους έκανα μια υπηρεσία. Μια σχετικά α-



292  |  ΚΩΣΤΑΣ ΒΟΥΛΑΖΕΡΗΣ 

 

 

πλή υπηρεσία, όχι τίποτα το σπουδαίο. Δεν μπορούσα παρά να το δε-
χτώ, έτσι μου έδωσαν έναν φάκελο για εσένα, ο οποίος περιείχε κά-
ποιες λέξεις και φράσεις που έπρεπε να σου λέω σε τυχαίες στιγμές, 
έτσι ώστε να φαίνεται πως έρχονταν φυσικά.» Ανασήκωσε τους ώ-
μους, και πρόσθεσε με πιο σιγανή φωνή: «Με συγχωρείς, Βασιλική. 
Πραγματικά, δεν ήξερα ακριβώς τι έκανα.» 
  «Τώρα ξέρεις,» του είπε ο Φαρνέλιος. Και, προς τη Βασιλική: «Έτσι 
στρατολογούν κόσμο. Οι περισσότεροι δεν ξέρουν τι ακριβώς κάνουν, 
και ή έχουν απειληθεί ή δωροδοκηθεί.» Ο Φαρνέλιος άναψε την πίπα 
του, ρούφηξε καπνό, και τον έβγαλε, αργά, απ’τα ρουθούνια. 
  «Εσείς πώς βρήκατε αυτά τα βιβλία;» ρώτησε η Βασιλική. 
  «Μου τα έδωσε κάποιος που έχει ψάξει το θέμα περισσότερο από ε-
μένα.» 
  «Κάποιος;» 
  «Ο Λαομάχος. Τον ξέρεις;» 
  Η Βασιλική συνοφρυώθηκε. «Δε νομίζω…» 
  «Είναι γιατρός, και γαμπρός μου. Έχει παντρευτεί την αδελφή μου, 
την Άτια. Τον έδιωξαν απ’το νοσοκομείο, χρησιμοποιώντας τις ίδιες 
μεθόδους που χρησιμοποίησαν και σ’εσένα. Παραλίγο να τρελαθεί, αλ-
λά κατάφερε να αποτινάξει το Άγγιγμα. Το Άγγιγμα λειτουργεί μόνο 
επάνω στον καταπονημένο νου.» 
  «Γι’αυτό προσπαθούν να σε κουράσουν μ’όλες αυτές τις τεχνικές…» 
είπε η Βασιλική. 
  «Ναι,» αποκρίθηκε ο Φαρνέλιος. «Αλλά αυτές οι τεχνικές λειτουργούν 
και από μόνες τους. Τα μάγια των ακόλουθων του Μαύρου Νάρζουλ 
απλώς σε αποτρελαίνουν· σε κάνουν να βλέπεις παραισθήσεις, τόσο 
έντονες που είσαι σίγουρος ότι είναι αληθινές.» 
  Ο άντρας με το κέρατο που κυνηγά τη Βικτώρια… σκέφτηκε η Βασιλι-
κή. Μια ψευδαίσθηση από τα μάγια τους, τίποτα περισσότερο. Πρέπει 
να τη βοηθήσω. Πρέπει να την πάρω απ’τη Χρυσάνθια Κλινική. 
  «Κύριε Φαρνέλιε, αναμφίβολα γνωρίζετε τη Βικτώρια Κατήνεμη, έ-
τσι;» 
  Ο Φαρνέλιος ένευσε. «Φυσικά.» 
  Η Βασιλική τού μίλησε για την περίπτωσή της. 
  «Ναι,» είπε ο Φαρνέλιος, «σίγουρα πρόκειται για δουλειά των ακό-
λουθων του Μαύρου Νάρζουλ. Και, μάλλον, έτσι έγινες κι εσύ στόχος 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  293 

 

 

τους: επειδή είχες αρχίσει να ψαχουλεύεις πράγματα που ήθελαν να 
κρατήσουν στο σκοτάδι.» 
  «Πρέπει, όμως, να βοηθήσω τη Βικτώρια,» είπε η Βασιλική. «Ειδικά 
μετά από αυτά που μου είπατε, πρέπει να τη βοηθήσω.» 
  «Καταλαβαίνω–» 
  «Η Πριγκίπισσα Βασιλική έχει δίκιο, κύριε Φαρνέλιε. Ίσως να είναι, 
επιτέλους, ώρα να κινηθούμε.» 
  Η Βασιλική στράφηκε, για να δει έναν γαλανόδερμο άντρα με μαύρα, 
σγουρά μαλλιά. 
  «Θελλέδη,» είπε ο Φαρνέλιος. «Έλα να καθίσεις κοντά μας, και μη με 
διακόπτεις.» 
  Ο Θελλέδης πλησίασε και κάθισε οκλαδόν, αντίκρυ στη Βασιλική και 
τον Άγγελο. «Κύριε Φαρνέλιε,» είπε, «όσο περιμένουμε τόσο χειρότερα 
πράγματα συμβαίνουν.» 
  «Δεν μπορούμε, όμως, να πολεμήσουμε όλη την Απολλώνια μόνοι μας. 
Και, όπου νάναι, πρέπει να αρχίσουν να έρχονται κι οι υπόλοιποι επα-
ναστάτες…» 
  «Οι υπόλοιποι επαναστάτες;» ρώτησε η Βασιλική. 
  «Ναι,» είπε ο Φαρνέλιος, «περιμένουμε ενισχύσεις από άλλες διαστά-
σεις.» 
  «Το πρόβλημα είναι ότι δε θα ξέρουν πώς να μας βρουν, εδώ πέρα 
όπου είμαστε,» τόνισε ο Θελλέδης. 
  «Γι’αυτό το λόγο κάνετε περιπολίες στην πόλη και στα περίχωρα.» 
  «Και νομίζετε ότι αυτό είναι αρκετό, κύριε Φαρνέλιε;» 
  «Ίσως όχι. Αλλά, για την ώρα, τι άλλο έχεις να προτείνεις; Δεν μπο-
ρούμε να δώσουμε κάποιο πιο φανερό σημάδι· οι κατάσκοποι του 
Λούσιου θα μας πάρουν είδηση αμέσως.» 
  «Νομίζω,» είπε η Βασιλική, «ότι θα έπρεπε να ξεκινήσουμε από τη 
διάσωση της Βικτώριας. Η Βικτώρια, σίγουρα, έχει πολλές πληροφορί-
ες να μας δώσει, οι οποίες πιθανώς να μας φανούν χρήσιμες.» 
  «Συμφωνώ, Υψηλοτάτη,» αποκρίθηκε ο Θελλέδης, γνέφοντας κατα-
φατικά. Έμοιαζε παραπάνω από πρόθυμος να βοηθήσει σε ό,τι σχέδιο 
κι αν πρότεινε η Βασιλική. Πρέπει να την έβλεπε –υπέθετε εκείνη– σαν 
αντικαταστάτη του αδελφού της, του Ανδρόνικου: έναν άνθρωπο για 
να οδηγήσει στον αγώνα αυτόν και τους συντρόφους του. Δεν είμαι, 
όμως, ο Ανδρόνικος, σκέφτηκε η Βασιλική, οφείλοντας να παραδεχτεί 



294  |  ΚΩΣΤΑΣ ΒΟΥΛΑΖΕΡΗΣ 

 

 

εντός της πως ήταν λιγάκι τρομαγμένη από αυτού του είδους τη συ-
μπεριφορά προς εκείνη. Ποτέ της δεν ήταν αρχηγός. 
  Ο Φαρνέλιος φάνηκε σκεπτικός, τρίβοντας τα μούσια του. Τελικά, 
είπε στην Πριγκίπισσα και στον Άγγελο: «Κοιμηθείτε απόψε, γιατί εί-
μαι σίγουρος πως το χρειάζεστε, και αύριο βλέπουμε. 
  »Επίσης,» πρόσθεσε, «καλό θα ήταν να πάρετε ένα αντιβιοτικό που 
έχω μαζί μου. Ύστερα από τόση ώρα ντυμένοι ελαφριά μες στο χαλάζι, 
θα αρχίσετε να αισθάνεστε άρρωστοι.» 
  Η Βασιλική μειδίασε. «Δε θ’αγνοήσουμε τις συμβουλές του γιατρού.» 
  «Το καλό που σας θέλω,» αποκρίθηκε ο Φαρνέλιος με προσποιητά 
σοβαρή όψη. Ύστερα, στράφηκε στον Θελλέδη και του είπε: «Καλύτε-
ρα να φύγουμε απ’το εγκαταλειμμένο εργοστάσιο, γιατί οι κατάσκοποι 
του Λούσιου, κατά πάσα πιθανότητα, θα ψάχνουν την Πριγκίπισσα 
σ’όλη την ευρύτερη περιοχή.» 
  Ο Θελλέδης κατένευσε. Η όψη του έλεγε πως, ετούτη τη φορά, συμ-
φωνούσε απόλυτα με τον κύριο Φαρνέλιο. 
 
 
 
Ο Λούσιος και η Δομινίκη δεν ξανάπεσαν να κοιμηθούν, μετά την απο-
χώρηση του Ανθηφόρου. Δεν είχε νόημα, εξάλλου· ήταν πρωί πια, και 
ήξεραν κι οι δυο τους πως ο ύπνος δε θα τους έπαιρνε, ύστερα από όσα 
τους είχε πει ο ιερέας του Μαύρου Νάρζουλ. Για κάποια ώρα, ήταν σι-
ωπηλοί: ο Λούσιος βημάτιζε άσκοπα μες στο δωμάτιο, και η Δομινίκη 
ήταν καθισμένη στην πολυθρόνα και, έχοντας το μάγουλό της ακου-
μπισμένο στη γροθιά της, σκεφτόταν. 
  «Τι μπορεί να ήταν αυτό, Λούσιε;» είπε, τελικά. 
  Εκείνος σταμάτησε να βαδίζει. «Ποιο;» 
  «Η δύναμη που συνάντησε ο Ανθηφόρος.» 
  «Πώς να ξέρω εγώ; Εδώ δεν ξέρεις εσύ.» 
  Η Δομινίκη σηκώθηκε απ’την πολυθρόνα και τον πλησίασε. «Η αδελ-
φή σου… δεν την είχες ποτέ παρατηρήσει να κάνει κάτι ασυνήθιστο;» 
  «Πολλές φορές,» αποκρίθηκε ο Λούσιος. «Η Βασιλική είναι ένα μάλλον 
απρόβλεπτο άτομο. Αλλά, όχι, ποτέ δεν είχε κάνει κάτι ασυνήθιστο 
όπως το εννοείς. Ποτέ δεν είχε δώσει κάποιο δείγμα–» 
  «Σκέψου,» τόνισε η Δομινίκη. «Σκέψου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  295 

 

 

  «Το σκέφτομαι, όμως δε μου έρχεται τίποτα στο μυαλό. Η Βασιλική 
δεν είχε ποτέ υπερφυσικές δυνάμεις. Κάτι άλλο συμβαίνει, Δομινίκη. 
Αυτή η δύναμη δεν προέρχεται από την ίδια την αδελφή μου. Εξάλλου, 
κι ο Ανθηφόρος είπε πως την αισθάνθηκε σ’εκείνο το Σερπετό που του 
επιτέθηκε.» 
  «Ναι, αλλά μπορείς να το λάβεις αυτό σοβαρά υπόψη σου; Ίσως να 
ήταν επηρεασμένος ακόμα.» 
  «Δεν το νομίζω, Δομινίκη–» 
  «Τι ξέρεις εσύ από το Εσώτερο Δαιμόνιο;» 
  «Ξέρω πως κάθε φορά που το επικαλείσαι έχεις, μετά, τα χάλια σου. 
Όμως δεν έχεις παραισθήσεις. Ο Ανθηφόρος αισθάνθηκε κάτι να 
προέρχεται πραγματικά από εκείνο το Σερπετό.» 
  Η Δομινίκη αναστέναξε, κοιτάζοντας το πάτωμα. «Τότε, δεν μπορώ να 
φανταστώ τι ίσως να είναι… Θα το ψάξω, όμως. Σίγουρα, κάπου θα 
υπάρχει κάποια αναφορά σ’ένα τέτοιο φαινόμενο.» Στράφηκε, και πή-
γε προς το γραφείο της μέσα στα διαμερίσματα του Λούσιου. 
  Ο Λούσιος δεν την ακολούθησε· έμεινε στο καθιστικό και, ανοίγοντας 
έναν επικοινωνιακό δίαυλο, ζήτησε από τους υπηρέτες να φέρουν 
πρωινό σ’εκείνον και τη σύζυγό του. Όταν το πρωινό ήρθε, ήπιε μια 
γουλιά απ’τον καφέ και βάδισε, αργά, ώς το παράθυρο, κοιτάζοντας 
την Απαστράπτουσα να στραφταλίζει στις ακτίνες του ήλιου. 
  Προσπάθησε να ηρεμήσει για λίγο, αλλά την ηρεμία του χάλασε ένα 
χτύπημα στην εξώπορτα των διαμερισμάτων του. 
  «Μεγαλειότατε;» Η φωνή του φρουρού. 
  «Τι είναι;» φώναξε ο Λούσιος, πλησιάζοντας την πόρτα. 
  «Η ξαδέλφη σας, Μεγαλειότατε, η Δούκισσα Κορνηλία, είναι εδώ και 
ζητά να σας δει.» 
  Η Κορνηλία; Επέστρεψε; 
  Ο Λούσιος τάχυνε τα βήματά του προς την πόρτα. 



296  |  ΚΩΣΤΑΣ ΒΟΥΛΑΖΕΡΗΣ 

 

 

 

19 
 
 
Το αεροσκάφος έφτασε πρωί στον Βασιλικό Αερολιμένα της Απολλώ-
νιας. Δεν ήταν μεγάλο, αλλά ούτε και πολύ μικρό· είχε ανάγκη από μά-
γο για να κατευθύνει την ενεργειακή ροή που το κινούσε. 
  Όταν προσγειώθηκε στο αεροδρόμιο, η Δούκισσα Κορνηλία βγήκε 
πρώτη από τη μικρή του πόρτα. Φορούσε ένα φαρδύ, πορφυρό που-
κάμισο, που οι γιακάδες του ήταν ορθωμένοι και τα τρία επάνω κου-
μπιά του αθηλύκωτα· τα μακριά, μαύρα της μαλλιά έπεφταν ανάλα-
φρα στους ώμους και στην πλάτη της. Το παντελόνι της ήταν μαύρο, 
δερμάτινο, και εφαρμοστό, και οι μπότες της ομόχρωμες, πέτσινες, και 
με λευκή γούνα γύρω απ’την κορυφή. Από τη ζώνη της κρεμόταν ένα 
ξιφίδιο, περασμένο μέσα σ’ένα στολισμένο θηκάρι. Στην αριστερή της 
μασκάλη κρατούσε ένα κλειστό, ξύλινο κουτί, επενδυμένο με δέρμα, το 
οποίο σε μήκος δεν ήταν μακρύτερο από τον πήχη της, και το πλάτος 
του ήταν όσο οι δύο παλάμες της ενωμένες. 
  Η Κορνηλία στάθηκε, μόλις βγήκε απ’το αεροσκάφος, διαπιστώνο-
ντας ότι ο καιρός ήταν κρύος και ένας παγερός αέρας φυσούσε. Επί-
σης, το έδαφος του αεροδρομίου ήταν βρεγμένο· πρέπει πρόσφατα να 
είχε βρέξει, υπέθεσε· κατά πάσα πιθανότητα, μέσα στη νύχτα. Στρά-
φηκε προς το αεροσκάφος της και είδε έναν απ’τους φρουρούς της να 
κατεβαίνει, βαστώντας μια κάπα. Η Κορνηλία τού χαμογέλασε, παρα-
τηρώντας, γι’ακόμα μια φορά, ότι πολλοί από τους ανθρώπους που 
την υπηρετούσαν γνώριζαν τις ανάγκες της προτού καν εκείνη τούς 
ζητήσει κάτι. Η Κορνηλία τού έκανε νόημα να ρίξει την κάπα στους 
ώμους της, κι αυτός υπάκουσε. Η Δούκισσα έδεσε τα σταυρωτά κορ-
δόνια στο λαιμό της και μπροστά στο στήθος της. 
  Στον Βασιλικό Αερολιμένα είχαν συγκεντρωθεί αρκετοί φρουροί και 
αξιωματικοί, για να την υποδεχτούν στην απρόσμενη άφιξή της. Η 
Κορνηλία τούς είχε ειδοποιήσει ότι ερχόταν ενώ ακόμα το σκάφος της 
βρισκόταν στον αέρα. Είχε στείλει το σήμα της κατευθείαν στα κέντρα 
ελέγχου του αερολιμένα, κανένα δεκάλεπτο προτού προσγειωθεί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  297 

 

 

  Επί του παρόντος, βάδισε προς την ανοιχτή είσοδο που την περίμενε, 
περνώντας ανάμεσα από τους ανθρώπους οι οποίοι είχαν συγκεντρω-
θεί για να την υποδεχτούν και ανταλλάσσοντας ευγενικούς χαιρετι-
σμούς μαζί τους. Οι δικοί της φρουροί την ακολουθούσαν, οπλισμένοι 
και ένστολοι. 
  Μπαίνοντας στο εσωτερικό των οικοδομημάτων του Βασιλικού Αε-
ρολιμένα, ζήτησε να της φέρουν αμέσως ένα όχημα, γιατί η δουλειά 
της ήταν επείγουσα. Τη χάρη της, ασφαλώς, δεν την έχασε καθώς έδινε 
αυτή τη διαταγή· δε φάνηκε σαν λοχίας που προστάζει τους στρατιώ-
τες του. Η Δούκισσα Κορνηλία ποτέ δεν έχανε τη χάρη της, πράγμα 
που το παρατηρούσε στα πρόσωπα των άλλων, στην έκφρασή τους. Κι 
αυτό την ικανοποιούσε. Το σημαντικό, για εκείνη, δεν ήταν μόνο να 
μπορεί να ασκεί πολιτική εξουσία· ήταν οι άλλοι να θέλουν να την υ-
πηρετήσουν· και το κατάφερνε, τις περισσότερες φορές. 
  Το όχημα δεν άργησαν να της το φέρουν και να το σταθμεύσουν έξω 
από τον αερολιμένα. Ήταν ένα ευρύχωρο τρίκυκλο, που το κρυστάλλι-
νο σκέπαστρό του γυάλιζε στις πρωινές αχτίνες του ήλιου. Η Κορνηλία 
είπε στον οδηγό ότι μπορούσε να πηγαίνει· «θα το οδηγήσουν οι δικοί 
μου φρουροί,» του είπε. «Και πιες ένα καφέ από μένα,» πρόσθεσε, δί-
νοντάς του ένα νόμισμα, του οποίου η αξία υπερέβαινε αυτή του ενός 
καφέ. 
  «Ευχαριστώ, Αρχόντισσά μου,» αποκρίθηκε ο οδηγός, και, καθώς είχε 
ήδη σηκωθεί απ’το κάθισμά του, υποκλίθηκε και φίλησε το χέρι της, 
προτού φύγει. 
  Η Κορνηλία άφησε έναν απ’τους φρουρούς της να καθίσει στη θέση 
του οδηγού, και η ίδια κάθισε στη θέση του συνοδηγού. Το όχημα ξεκί-
νησε, βγαίνοντας από την περιοχή του αερολιμένα και διασχίζοντας 
έναν εξοχικό δρόμο που πήγαινε προς την Απαστράπτουσα. Η Κορνη-
λία είχε τώρα πάρει το κουτί απ’τη μασκάλη της και το είχε αποθέσει 
στα γόνατά της, έχοντας τα χέρια της επάνω στη μαλακή, δερμάτινη 
επιφάνειά του. Το εσωτερικό του ήταν πολύ σημαντικό, όχι για εκείνη 
προσωπικά, αλλά για όλη την Απολλώνια. Ήταν, πιθανώς, ένα μεγάλο 
βήμα για να κερδίσουν τον πόλεμο στο Βόρειο Μέτωπο, για να πετά-
ξουν την Παντοκράτειρα από την πλάτη τους, μια και καλή. 
  Ο Λούσιος θα ευχαριστηθεί. Κι αυτή η καρακάξα, η γυναίκα του, επίσης. 
  Το τρίκυκλο όχημα μπήκε στην Απαστράπτουσα και κατευθύνθηκε 
προς το παλάτι, φτάνοντας εκεί χωρίς καθυστέρηση, αφού οι δρόμοι 



298  |  ΚΩΣΤΑΣ ΒΟΥΛΑΖΕΡΗΣ 

 

 

δεν είχαν πολλή κίνηση μια τέτοια ώρα. Η Κορνηλία πέρασε τους 
φρουρούς του κήπου και τους υπόλοιπους φρουρούς, δίχως να τη 
σταματήσουν, και, πηγαίνοντας έξω απ’τα διαμερίσματα του Λούσιου, 
ζήτησε να τον δει επειγόντως. 
  Και ο Λούσιος τη δέχτηκε, πιο γρήγορα απ’ό,τι εκείνη υπολόγιζε. Πί-
στευε ότι θα τον έπιανε να κοιμάται ακόμα, αλλά, αντικρίζοντάς τον 
μέσα στο καθιστικό των διαμερισμάτων του, παρατήρησε πως ήταν 
ντυμένος, χτενισμένος, και φτιαγμένος. Κι επιπλέον, απ’τα μάτια του, 
ήταν ολοφάνερο πως δεν είχε ξυπνήσει τώρα. 
  «Καλημέρα, ξάδελφε,» τον χαιρέτησε, υπομειδιώντας και πλησιάζο-
ντας. 
  «Κορνηλία,» είπε ο Λούσιος. «Δε σε περίμενα.» 
  Η Κορνηλία τον φίλησε στην άκρη του στόματός του, σχεδόν στα χεί-
λη. «Αποφάσισα να σου κάνω έκπληξη,» του ψιθύρισε. 
  Ανάμεσά τους βρισκόταν το κουτί, το οποίο εκείνη βαστούσε με τα 
δύο χέρια. 
  «Αυτό;» ρώτησε ο Λούσιος, κοιτάζοντάς το. 
  «Ναι.» 
  Ο Λούσιος ατένισε το πρόσωπο της ξαδέλφης του: τα γεμάτα, αισθη-
σιακά χείλη της, τη μικρή, κομψή μύτη της, τα λεία, όμορφα μάγουλά 
της, το στρογγυλό σαγόνι της με το μικρό λακκάκι· τα μάτια της, που 
γυάλιζαν. Πράγματι, Κορνηλία, σκέφτηκε. Πιστεύεις ότι, πράγματι, έχεις 
βρει κάτι· αλλιώς, δε θα είχες αυτό το βλέμμα. 
  Μια πόρτα ακούστηκε ν’ανοίγει. 
  Ο Λούσιος και η Κορνηλία στράφηκαν, και είδαν τη Δομινίκη να στέ-
κεται στο κατώφλι. 
  «Κορνηλία;» είπε, ξαφνιασμένη. «Νόμιζα πως άκουσα τη φωνή σου, 
μα πίστεψα ότι έκανα λάθος.» 
  Η Κορνηλία μειδίασε. «Δεν έκανες λάθος, προφανώς.» Πλησίασε τη 
Δομινίκη και τη φίλησε στο μάγουλο. «Πώς είσαι, ξαδέλφη; Όλα καλά;» 
  «Ναι,» αποκρίθηκε εκείνη. «Σχεδόν.» Υπήρχε μια προβληματισμένη 
όψη στο πρόσωπό της. 
  Η Κορνηλία ύψωσε ένα της φρύδι. «Συμβαίνει κάτι;» 
  «Ναι… ένα μικρό πρόβλημα… Αλλά γιατί είσαι εσύ εδώ, Κορνηλία; 
Βρήκες αυτό που ψάχναμε στη θάλασσα της Φλάνια; Βρήκες την το-
ποθεσία;» 
  «Νομίζω πως ναι.» Η Κορνηλία ύψωσε το κουτί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  299 

 

 

  Η Δομινίκη δάγκωσε το κάτω της χείλος, και τα μάτια της άστραψαν. 
«Μα τους Οκτώ! Επιτέλους! 
  »Έλα στο γραφείο μου. Έλα στο γραφείο μου, Κορνηλία,» είπε, και 
στράφηκε, βαδίζοντας. 
  Η Κορνηλία την ακολούθησε. 
  Και ο Λούσιος ακολούθησε την Κορνηλία, ρωτώντας: «Να πάρω την 
κάπα σου;» 
  Εκείνη σταμάτησε και γύρισε να τον κοιτάξει. «Αν έχεις την καλοσύ-
νη, ξάδελφε.» 
  Ο Λούσιος στάθηκε πίσω της, έλυσε τα κορδόνια, σήκωσε την κάπα 
απ’τους ώμους της, και την έριξε σε μια πολυθρόνα. 
  «Είσαι τόσο γλυκός,» του ψιθύρισε η Κορνηλία μ’ένα παιχνιδιάρικο 
χαμόγελο στα χείλη της. 
  «Η γλυκύτητα δεν είναι μια απ’τις αρετές μου,» αποκρίθηκε ο Λούσι-
ος. 
  «Κάνεις λάθος,» του είπε η Κορνηλία, και βάδισε. 
  Το γραφείο της Δομινίκης ήταν, αν μη τι άλλο, τακτοποιημένο. Τα βι-
βλία ήταν εκεί όπου έπρεπε να είναι· επάνω στα έπιπλα δεν υπήρχαν 
μισοτελειωμένα φαγητά ή ποτά· ο μηχανικός εξοπλισμός που χρειαζό-
ταν να είναι ενεργοποιημένος ήταν ενεργοποιημένος, και ο υπόλοιπος 
σβηστός, για εξοικονόμηση ενέργειας· μισογραμμένα χαρτιά και πετα-
μένες εδώ κι εκεί σημειώσεις δεν υπήρχαν. Και τούτο δεν οφειλόταν 
στο γεγονός ότι η Δομινίκη δε χρησιμοποιούσε το γραφείο της· ο Λού-
σιος γνώριζε πολύ καλά ότι η σύζυγός του περνούσε κάμποσες ώρες 
κάθε μέρα εδώ μέσα. Επί του παρόντος, είχε ένα μεγάλο βιβλίο ανοι-
χτό, και το έκλεισε, επιστρέφοντάς το σ’ένα ράφι. 
  «Δείξε μας, Κορνηλία,» είπε, «δείξε μας.» Και ο Λούσιος μπορούσε να 
διακρίνει τον ενθουσιασμό στη φωνή της, παρότι ήταν συγκρατημένος 
ενθουσιασμός. Δομινίκη, σκέφτηκε, ελπίζω αυτό που σκοπεύουμε να 
κάνουμε να είναι το σωστό για την Απολλώνια… Τώρα, που έμοιαζε να 
πλησιάζουν εκεί όπου ήθελαν, αισθανόταν πως είχε αρχίσει να φοβά-
ται. Αλλά έδιωξε το φόβο του. Είπε στον εαυτό του: Αυτός είναι ο μο-
ναδικός τρόπος να σώσουμε το βασίλειο! 
  Η Κορνηλία απόθεσε το κουτί επάνω στο γραφείο, λέγοντας: «Η βι-
βλιοθήκη της Παλιάς Φλάνια δεν είναι και σε πολύ καλή κατάσταση, 
όπως θα καταλ–» 



300  |  ΚΩΣΤΑΣ ΒΟΥΛΑΖΕΡΗΣ 

 

 

  «Τη βρήκες, λοιπόν!» είπε η Δομινίκη. «Βρήκες τη Βυθισμένη Βιβλιο-
θήκη!» 
  «Ναι,» αποκρίθηκε η Κορνηλία. «Και δεν ήταν η εύρεσή της το δύσκο-
λο. Το δύσκολο ήταν να καταφέρω να μπω μέσα και να ερευνήσω τι 
έχει απομείνει απ’τα αρχεία της. Το μέρος είναι γεμάτο Επτακέφα-
λους.» 
  «Επικίνδυνο, τότε,» σχολίασε ο Λούσιος, που είχε διαβάσει για τα εν 
λόγω υδρόβια πλάσματα, αλλά ποτέ δεν τα είχε συναντήσει. 
  «Ναι,» συμφώνησε η Κορνηλία, «πολύ επικίνδυνο. Κι ακόμα κι όταν 
καταφέραμε να διώξουμε τους Επτακέφαλους από μια περιοχή της 
βιβλιοθήκης, πάλι ήταν δύσκολο να την ερευνήσουμε, γιατί,» ανασή-
κωσε τους ώμους, «έχουν περάσει αιώνες από τη βύθισή της. Κι επι-
πλέον, φοβόμουν ότι όλα τα αρχεία της θα ήταν πλέον άχρηστα.» 
  «Αλλά δεν ήταν, σωστά;» πετάχτηκε η Δομινίκη. 
  Η Κορνηλία σούφρωσε τα χείλη. «Περίπου.» Και άνοιξε το κουτί. Στο 
εσωτερικό ήταν ένα μαύρο, μεμβρανώδες πράγμα, που φούσκωνε και 
ξεφούσκωνε, απαλά, σα να ανέπνεε. «Πιστεύω ότι αυτό θα έχει κρατή-
σει το αρχείο άθικτο, μα δεν είμαι βέβαιη. Δεν το έχω ανοίξει ακόμα. 
Προτίμησα να είμαστε όλοι μαζί, όταν θα ανοιγόταν.» 
  «Τι είναι αυτό;» ρώτησε ο Λούσιος. 
  «Ζωντανός θύλακας,» εξήγησε η Δομινίκη. «Τους χρησιμοποιούσαν 
στη Βυθισμένη Βιβλιοθήκη της Φλάνια, για να προστατεύουν τα αρ-
χεία. Κανείς, σήμερα, δεν ξέρει πώς ακριβώς φτιάχνονταν· έχουν γίνει 
μονάχα διάφορες υποθέσεις. Πάντως, το βέβαιο είναι πως η ύλη τους 
είναι ζωντανή, και, μάλλον, προέρχεται από το δέρμα κάποιου πλά-
σματος –πιθανώς εξαφανισμένου πλέον–, το οποίο–» 
  «Δεν ανοίγουμε τον θύλακα;» πρότεινε ο Λούσιος. 
  Η Δομινίκη τον αγριοκοίταξε για τη διακοπή. 
  Η Κορνηλία έκρυψε το λεπτό της χαμόγελο, παριστάνοντας πως κοί-
ταζε ένα βιβλίο σ’ένα ράφι δίπλα της. Δεν τη συμπαθούσε τη Δομινίκη, 
παρότι έδειχνε στους άλλους –και σ’εκείνη– το αντίθετο. Εξάλλου, ή-
ταν χρήσιμη· και δεν υπήρχε λόγος να κάνει κάποιον εχθρό, όταν μπο-
ρούσε καλύτερα να τον χρησιμοποιήσει για να κερδίσει κάτι που ήθε-
λε. 
  «Θα το ανοίξουμε,» είπε η Δομινίκη στον Λούσιο. Πήρε ένα μαχαίρι 
από ένα συρτάρι και πλησίασε τα χέρια της στο κουτί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  301 

 

 

  «Προσεχτικά,» την προειδοποίησε η Κορνηλία. «Προσεχτικά. Δεν ξέ-
ρω τι ακριβώς περιέχει, αν και υποπτεύομαι πως είναι κάποιο βιβλίο.» 
  «Πώς γνωρίζεις, τότε, ότι αναφέρεται στη θέση του Κατακεραυνω-
τή;» ρώτησε ο Λούσιος, που στεκόταν πίσω απ’τις δύο γυναίκες. 
  «Είναι γραμμένο στην άλλη μεριά.» Η Κορνηλία πήρε τον ζωντανό 
θύλακα στα χέρια της και τον γύρισε απ’την ανάποδη. Επάνω του, 
πράγματι, έμοιαζαν να είναι χαραγμένα ή, με κάποιο τρόπο, αποτυπω-
μένα μερικά γράμματα. 
  Ο Λούσιος δεν καταλάβαινε τι έγραφαν. 
  Η Δομινίκη φόρεσε τα γυαλιά της και τα κοίταξε, και είπε, γνέφοντας: 
«Ναι. Είναι το όνομά του. Άφησέ το κάτω, Κορνηλία, για να το ανοίξω.» 
  «Αφού είναι ζωντανό, δε θα αιμορραγήσει;» ρώτησε ο Λούσιος. 
  «Θα αιμορραγήσει,» αποκρίθηκε η Δομινίκη, «αλλά όχι πολύ.» Πήρε 
τον θύλακα από τα χέρια της Κορνηλίας και τον κράτησε πάνω απ’το 
κουτί. Με την αιχμή του μαχαιριού της, άρχισε να τον κόβει απ’την κά-
τω μεριά (όχι από τη μεριά όπου ήταν τα γράμματα). Το λιγοστό υγρό 
που έτρεξε ήταν πηχτό και μαύρο, και έκανε θόρυβο, καθώς πιτσιλού-
σε το εσωτερικό του κουτιού. 
  Όταν ο θύλακας άνοιξε, η Δομινίκη τράβηξε από μέσα ένα μικρό βι-
βλίο με σκληρό εξώφυλλο. Το απόθεσε στο γραφείο της και σκούπισε 
τα χέρια της μ’ένα μαντήλι. 
  Η Κορνηλία σήκωσε το βιβλίο και το άνοιξε. Ο Λούσιος το κοίταζε πά-
νω απ’τον ώμο της. Ήταν γραμμένο στην Αρχαία Γλώσσα· και, αφού η 
Κορνηλία γύρισε πεταχτά μερικές απ’τις σελίδες του, ανάμεσά τους 
αποκαλύφθηκε ένα μικρό, μεταλλικό αντικείμενο, προσαρμοσμένο σε 
μια ειδική θήκη. 
  «Μια συσκευή αποθήκευσης…» παρατήρησε ο Λούσιος, και την τρά-
βηξε από τη θήκη. 
  «Δώστη μου,» είπε η Δομινίκη, όχι απότομα· δε φαινόταν να θυμάται 
πλέον το γεγονός ότι ο σύζυγός της την είχε διακόψει πριν. 
  Ο Λούσιος τής την έδωσε. Εκείνη πλησίασε μια κονσόλα, πάτησε το 
πλήκτρο που την τροφοδοτούσε με ενέργεια, και μετά πέρασε τη συ-
σκευή αποθήκευσης στην ειδική θυρίδα. Η οθόνη εμπρός της έδειξε 
γραμμές και τελείες που δε φαινόταν να σημαίνουν τίποτα. 
  «Σκατά…» μουρμούρισε η Δομινίκη. «Τα δεδομένα είναι αποθηκευμέ-
να σε κάποια παλιότερη κωδικοποίηση. Δεν μπορώ να τα διαβάσω έ-
τσι.» 



302  |  ΚΩΣΤΑΣ ΒΟΥΛΑΖΕΡΗΣ 

 

 

  «Ίσως εδώ μέσα να υπάρχει η απάντηση που ψάχνεις,» είπε η Κορνη-
λία, κρατώντας το μικρό βιβλίο. Δεν μπορούσε να καταλάβει τι έγρα-
φαν οι σελίδες του, γιατί, εκτός από μερικές βασικές λέξεις, δεν ήξερε 
την Αρχαία Γλώσσα της Απολλώνιας. 
  «Δε νομίζω,» αποκρίθηκε η Δομινίκη, καθίζοντας μπροστά στην οθό-
νη. «Αν αυτή η κωδικοποίηση ήταν κοινή εκείνο τον καιρό, το βιβλίο 
μάλλον δε θα εξηγεί πώς μπορεί κανείς να τη διαβάσει. 
  »Δεν πρέπει, όμως, να είναι και πολύ δύσκολο να τη βρούμε…» πρό-
σθεσε. Πατώντας μερικά πλήκτρα στην κονσόλα, οι ενδείξεις στην ο-
θόνη άλλαξαν. Οι γραμμές και οι τελείες πήραν άλλα σχήματα, αλλά 
αυτά τα σχήματα εξακολουθούσαν να μην είναι κατανοητά. Ύστερα, η 
Δομινίκη πληκτρολόγησε ξανά, και τα σχήματα άλλαξαν για δεύτερη 
φορά… όμως, και πάλι, δεν έβγαζαν νόημα. 
  Η Δομινίκη σηκώθηκε απ’την καρέκλα και πλησίασε μια βιβλιοθήκη. 
Τράβηξε ένα συρτάρι και άρχισε να ψάχνει μέσα, ενώ ο Λούσιος και η 
Κορνηλία περίμεναν. Όταν επέστρεψε, είχε μαζί της μια συσκευή απο-
θήκευσης παρόμοια με την προηγούμενη. Την πέρασε σε μια θυρίδα 
της κονσόλας και πάτησε ένα πλήκτρο. Η οθόνη τρεμόπαιξε. Η Δομινί-
κη πάτησε και μερικά άλλα πλήκτρα. Τα σχήματα στην οθόνη κινήθη-
καν, όπως το σιρόπι που επιπλέει πάνω στο νερό, και πήραν κατανοη-
τές μορφές. 
  Ένας χάρτης. 
  «Πού είναι αυτό το μέρος;» μουρμούρισε ο Λούσιος. 
  «Ας μάθουμε.» Η Δομινίκη πάτησε μερικά πλήκτρα, και η οθόνη έσβη-
σε. «Συγκρίνω τον χάρτη που μας έφερε η Κορνηλία με τον χάρτη της 
Απολλώνιας που έχω αποθηκευμένο.» 
  Σε λίγο, η οθόνη έγραψε: ΚΑΜΙΑ ΠΙΘΑΝΗ ΟΜΟΙΟΤΗΤΑ. 
  «Αδύνατον…» είπε ο Λούσιος. «Αν δεν είναι θαμμένος στην Απολλώ-
νια….» 
  Η Δομινίκη έστρεψε το κεφάλι, για να κοιτάξει τον σύζυγό της πάνω 
απ’τον ώμο της. «Όπως το υποψιαζόμασταν: στην Απολεσθείσα Γη.» 
Στράφηκε πάλι στην κονσόλα και πληκτρολόγησε. Η οθόνη έσβησε. 
  «Έχεις χάρτες της Απολεσθείσας Γης;» απόρησε ο Λούσιος. «Η Απο-
λεσθείσα Γη είναι μια διαρκώς μεταβαλλόμενη διάσταση· η γεωγραφία 
της αλλάζει.» 
  «Ναι,» είπε η Δομινίκη, «αλλά υπάρχει μια συγκεκριμένη ταχύτητα 
γεωγραφικής αλλαγής· και υπάρχουν άνθρωποι που την έχουν υπολο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  303 

 

 

γίσει και έχουν προσπαθήσει να φτιάξουν χάρτες που χωρίζονται σε 
χρονικές περιόδους.» 
  «Είναι σίγουρα σωστοί οι υπολογισμοί τους;» 
  «Όχι, αλλά είναι ό,τι καλύτερο έχουμε.» 
  Το σύστημα της Δομινίκης χρειάστηκε περισσότερη ώρα από πριν, 
για να δώσει αποτελέσματα. Όταν, όμως, έδωσε αποτελέσματα, ήταν 
καλύτερα από τα προηγούμενα. Η οθόνη έγραψε: ΒΡΕΘΗΚΑΝ ΟΜΟΙΟΤΗ-
ΤΕΣ: 1. ΠΑΤΗΣΤΕ ΤΑ ΑΝΤΙΣΤΟΙΧΑ ΠΛΗΚΤΡΑ ΓΙΑ ΝΑ ΣΥΝΕΧΙΣΕΤΕ: [1]. 
  Η Δομινίκη πάτησε το πλήκτρο με τον αριθμό 1, και η οθόνη έδειξε 
έναν χάρτη της Απολεσθείσας Γης. 
  Ο Λούσιος συνοφρυώθηκε. «Όντως, μοιάζει… Κάπως…» 
  «Δεν είναι, όμως, ακριβώς ο ίδιος,» παρατήρησε η Κορνηλία. 
  «Φυσικά και δεν είναι,» είπε η Δομινίκη. «Μιλάμε για την Απολεσθεί-
σα Γη. Είμαστε τυχεροί που βρήκαμε έστω κι αυτή την ομοιότητα.» 
Πάτησε μερικά πλήκτρα, και πάνω απ’τον χάρτη φάνηκε η χρονολογία 
του. 
  «…Πριν από αιώνες,» είπε ο Λούσιος. 
  «Ναι. Χρησιμοποιώντας, όμως, την ταχύτητα γεωγραφικής αλλαγής, 
θα μπορέσουμε να βρούμε αυτή την τοποθεσία στη σημερινή της κα-
τάσταση.» 
  «Είσαι σίγουρη;» 
  «Όπως σου είπα και πριν, όχι. Αλλά είναι ό,τι καλύτερο έχουμε. Κι ε-
πιπλέον,» πρόσθεσε, καθώς σηκωνόταν από την καρέκλα της, «δε δια-
θέτουμε μόνο τις πληροφορίες μέσα στη συσκευή αποθήκευσης. Έ-
χουμε κι ετούτο το βιβλίο.» Πήρε το μικρό, σκληρό βιβλίο από τα χέρια 
της Κορνηλίας και το έκλεισε. «Θα πρέπει να το μελετήσω, όσο θα τα-
ξιδεύουμε.» 
  «Όσο θα ταξιδεύουμε;» έκανε ο Λούσιος. 
  «Ναι. Θα πάμε στην Απολεσθείσα Γη.» 
  «Μα, δεν ξέρουμε ακόμα πού συγκεκριμένα να ψάξουμε!» 
  «Θα το ανακαλύψουμε στο δρόμο, αγάπη μου,» είπε η Δομινίκη, βγά-
ζοντας τα γυαλιά της. «Θα το ανακαλύψουμε στο δρόμο, μη χάνοντας, 
εν τω μεταξύ, καθόλου χρόνο.» 
  «Και ποιος θα μείνει εδώ, στο παλάτι; Η Κορνηλία;» 
  «Αποκλείεται,» είπε η Κορνηλία. «Θα έρθω κι εγώ μαζί σας.» 
  «Θα βρούμε κάποιον,» είπε η Δομινίκη στον Λούσιο. «Για την ακρίβει-
α, έχω ήδη έναν άνθρωπο κατά νου.» 



304  |  ΚΩΣΤΑΣ ΒΟΥΛΑΖΕΡΗΣ 

 

 

 

20 
 
 
Το περίβλημα του οχήματός τους ήταν από ενισχυμένο μέταλλο, ώστε 
να μπορεί να εξοστρακίζει πυρά με αρκετές πιθανότητες επιτυχίας. Το 
βέλος της γιγάντιας βαλλίστρας, όμως, το τρύπησε, και ανέτρεψε ολό-
κληρο το όχημα, ρίχνοντάς το στο πλάι. 
  Ο Οδυσσέας ίσα που είχε χρόνο να συνειδητοποιήσει τι συνέβη, κα-
θώς είδε την αιχμή ενός βέλους να ξεπροβάλλει, ξαφνικά, και να περνά 
μερικά εκατοστά μπροστά απ’το στήθος του. Ύστερα, το όχημα γύρισε 
στη δεξιά μεριά μ’έναν δυνατό γδούπο. 
  Η Νελμίρα ακούστηκε να καταριέται. 
  Ο Οδυσσέας, μη χάνοντας την ψυχραιμία του, τράβηξε το πιστόλι του 
και άνοιξε την πόρτα που τώρα βρισκόταν από πάνω του. Κοίταξε έξω 
και είδε, στο φως της ημέρας (γιατί ήταν ημέρα εδώ, παρότι στη Φεη-
νάρκια είχαν φύγει νύχτα), πως μια μάχη εξελισσόταν κοντά σ’εκείνον 
και τους συντρόφους του. Τεθωρακισμένα οχήματα και άνθρωποι αλ-
ληλοχτυπιόνταν· και ένα από τα μεγάλα βέλη των οχημάτων ήταν που 
είχε πετύχει και το όχημα του Οδυσσέα, πιθανώς κατά λάθος. Οι πολε-
μιστές ήταν οπλισμένοι με βαλλίστρες και αγχέμαχα όπλα, καθώς στη 
Βίηλ οι περισσότεροι δεν εμπιστεύονταν τα πυροβόλα· ήταν επικίνδυ-
να να εκραγούν στο χέρι σου. Οι μαχητές ήταν δύο παρατάξεων, μπο-
ρούσε να δει ο Οδυσσέας: της Παντοκράτειρας και… σε ποιον ανήκε 
αυτό το σύμβολο; Στο Πριγκιπάτο Κάνρελ, αν δεν κάνω λάθος. 
  «Βοηθήστε με να σηκώσουμε το όχημά μας,» είπε στους συντρόφους 
του, και πήδησε έξω. 
  Η Νελμίρα κι ο Ράθνης τον ακολούθησαν. 
  «Τι γίνεται εδώ;» ρώτησε η πρώτη. 
  «Δεν ξέρω ακριβώς. Φαίνεται, όμως, πως ορισμένοι πολεμιστές του 
Πριγκιπάτου Κάνρελ αντιμετωπίζουν τις δυνάμεις της Παντοκράτει-
ρας,» αποκρίθηκε ο Οδυσσέας, τρίζοντας τα δόντια, καθώς οι τρεις 
τους προσπαθούσαν να σηκώσουν το όχημα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  305 

 

 

  Ύστερα από μερικές στιγμές έντονης προσπάθειας, το όχημα γύρισε 
απ’την καλή, χοροπηδώντας πάνω στις αναρτήσεις του. Οι επαναστά-
τες μπήκαν πάλι στο εσωτερικό του. 
  «Τι θα κάνουμε;» ρώτησε η Νελμίρα. 
  «Ας βοηθήσουμε το Πριγκιπάτο Κάνρελ,» είπε ο Οδυσσέας. 
  «Είναι με την Επανάσταση;» 
  «Απ’όσο ξέρω, όχι. Αλλά, αφού έχει προβλήματα με την Παντοκράτει-
ρα, ίσως αυτό ν’αλλάξει, πολύ σύντομα.» Ο Οδυσσέας οδήγησε το όχη-
μά τους προς τη μάχη. «Και βγάλτε τις βαλλίστρες σας,» πρότεινε. «Τα 
πυροβόλα είναι επικίνδυνα στη Βίηλ.» 
  Πήγε ολοταχώς προς ένα ψηλό, μεταλλικό Παντοκρατορικό όχημα με 
δύο γιγάντιους τροχούς, επάνω στο οποίο υπήρχαν δύο μεγάλες βαλ-
λίστρες με σιδερένια βέλη και σιδερένιες χορδές. Ένα τέτοιο βέλος ή-
ταν που είχε πετύχει και το Φεηνάρκιο όχημα του Οδυσσέα. Τώρα, 
όμως, οι χειριστές των βαλλιστρών δε στόχευαν εκείνον, καθώς κοίτα-
ζαν αλλού μέσα στη μάχη. 
  Το εξάτροχο όχημα κουτούλησε το όχημα των πολεμιστών της Πα-
ντοκρατορίας, ανατρέποντάς το. Ο οδηγός και οι χειριστές των βαλλι-
στρών ακούστηκαν να ουρλιάζουν. 
  Ο Οδυσσέας τούς προσπέρασε και ζύγωσε ένα απ’τα οχήματα του 
Πριγκιπάτου Κάνρελ. Είχε τέσσερις τροχούς: δύο μικρούς μπροστά και 
δύο μεγάλους πίσω· και στο οπίσθιό του μέρος υπήρχε μια βαλλίστρα. 
Ο χειριστής της ήταν κλεισμένος μέσα σ’ένα θολωτό σκέπαστρο, κατά 
κύριο λόγο από σίδερο αλλά και με μερικά σημεία από γυαλί. Στη 
μπροστινή μεριά, υπήρχε άλλο ένα σκέπαστρο, όχι θολωτό αλλά επί-
πεδο και ολόκληρο φτιαγμένο από γυαλί. Δύο άντρες βρίσκονταν μέ-
σα, και ο ένας σήκωσε ένα μέρος του σκέπαστρου και έκανε νόημα 
στον Οδυσσέα, ενώ, συγχρόνως, ρωτούσε: «Ποιοι είστε;» 
  «Δεν είμαστε με τις δυνάμεις της Παντοκράτειρας, αν αυτό αναρω-
τιέσαι. Εσύ ποιος είσαι;» 
  «Είστε με την Επανάσταση;» 
  Ο Οδυσσέας επέμεινε στη δική του ερώτηση: «Ποιος είσαι;» 
  «Ο Πρίγκιπας Άτβος, του Κάνρελ.» 
  «Ο Πρίγκιπας του Κάνρελ; Και τι κάνεις εδώ;» 
  «Προσπαθώ να φύγω απ’τη Βίηλ, να περάσω στη Φεηνάρκια. Κι 
απ’ό,τι φαίνεται…» τα μάτια του πήγαν στο πεδίο της μάχης ολόγυρά 



306  |  ΚΩΣΤΑΣ ΒΟΥΛΑΖΕΡΗΣ 

 

 

τους, όπου οι μαχητές του χτυπιόνταν με τους μαχητές της Παντοκρά-
τειρας, «κερδίζω τη μάχη και, σύντομα, θα περάσω τη δίοδο.» 
  Η δίοδος που οδηγούσε στη Φεηνάρκια δεν ήταν παρά ένα μεγάλο 
σπηλαιώδες άνοιγμα στην πλαγιά ενός βουνού. Το άνοιγμα φρουρείτο, 
φυσικά, από τις δυνάμεις της Παντοκρατορίας, που είχαν σχηματίσει 
ένα προστατευτικό τόξο μπροστά του, αλλά ο Οδυσσέας μπορούσε να 
δει ότι ο Πρίγκιπας Άτβος δεν έλεγε ψέματα: οι πολεμιστές του, πράγ-
ματι, έμοιαζαν να κερδίζουν τη μάχη. Οι μαχητές της Παντοκράτειρας 
διαλύονταν σε πολλά σημεία, και δε φαινόταν να μπορούν πλέον να 
διατηρήσουν το σχηματισμό τους. 
  «Τελικά,» ρώτησε ο Πρίγκιπας, «είστε με την Επανάσταση ή όχι;» 
  Δεν τον ξεγελάς εύκολα, παρατήρησε ο Οδυσσέας. Το θυμάται ότι, ου-
σιαστικά, δεν του έδωσα καμία απάντηση. «Ναι, επαναστάτες είμαστε.» 
  «Τότε, καλύτερα να φύγετε από δω, γιατί, σύντομα, θα μαζευτούν κι 
άλλοι Παντοκρατορικοί, αφότου εγώ κι οι άνθρωποί μου έχουμε πε-
ράσει στη Φεηνάρκια.» 
  Ο Ράθνης παρενέβη: «Υψηλότατε, λυπάμαι που σας το λέω, αλλά δε 
νομίζω ότι θα καταφέρετε να περάσετε στη Φεηνάρκια.» 
  «Τι πράγμα;» 
  Ο Ράθνης έδειξε, και όλοι στράφηκαν. 
  Από τα δυτικά, οχήματα φαίνονταν να έρχονται ολοταχώς. Ορισμένα 
είχαν προσαρτημένες βαλλίστρες και άλλους οπλισμούς· ορισμένα με-
τέφεραν στρατιώτες. Δύο μικρά αεροσκάφη πετούσαν από πάνω τους. 
  Ο Πρίγκιπας Άτβος γρύλισε και καταράστηκε κάτω απ’την ανάσα 
του. 
  «Θα πρότεινα να φύγουμε, όλοι,» είπε ο Οδυσσέας. 
  Του Πρίγκιπα δε φαινόταν να του αρέσει καθόλου αυτό, αλλά δεν έ-
μοιαζε παράλογος άνθρωπος· αναγκάστηκε να συμφωνήσει, γνέφο-
ντας καταφατικά. Και πρόσταξε υποχώρηση. 
  Το όχημά του έστριψε, και άλλα τρία οχήματα το ακολούθησαν· το 
ένα από αυτά έμεινε για λίγο πίσω, προκειμένου να ανεβούν οι πολε-
μιστές του Πρίγκιπα. Ο Οδυσσέας αποφάσισε κι εκείνος ν’ακολουθήσει 
τον Άτβος του Κάνρελ, μη βλέποντας αυτή τη στιγμή κανέναν καλύτε-
ρο τρόπο δράσης. Εξάλλου, αφού ο Πρίγκιπας ήταν εναντίον της Πα-
ντοκράτειρας, ήταν και φίλος της Επανάστασης, κατά πάσα πιθανότη-
τα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  307 

 

 

  Τα οχήματα των εχθρών τους βρίσκονταν πολύ μακριά για να τους 
προλάβουν, αλλά τα αεροσκάφη όχι. 
  Η Νελμίρα είπε: «Έρχονται να μας βομβαρδίσουν,» βλέποντάς τα από 
ένα απ’τα σπασμένα τζάμια. Πήρε το τουφέκι της και το ύψωσε. 
  «Είναι επικίνδυνο!» της θύμισε ο Οδυσσέας. 
  «Το ξέρω. Αλλά θα το ρισκάρω.» Η Νελμίρα σημάδεψε το αεροσκάφος 
με το στόχαστρο στο τουφέκι της. Εστίασε στις μηχανές του. Και πυ-
ροβόλησε. 
  Το όπλο δεν εξερράγη στα χέρια της. Και η ριπή της πέτυχε το αερο-
σκάφος ακριβώς εκεί όπου ήθελε. Ο πιλότος του αναγκάστηκε να το 
απομακρύνει, καθώς έχανε ύψος. 
  Το άλλο αεροσκάφος πέρασε πάνω απ’τα οχήματα της συνοδείας του 
Πρίγκιπα, αποφεύγοντας τα βέλη από δύο βαλλίστρες και εξαπολύο-
ντας μια βόμβα, η οποία χτύπησε το ένα απ’τα οχήματα και εξερράγη, 
εκτοξεύοντας κομμάτια μέταλλο τριγύρω, καθώς και κομμάτια από 
ανθρώπινα σώματα. 
  Το αεροσκάφος διέγραψε έναν κύκλο στον αέρα και έκανε να επι-
στρέψει. 
  Η Νελμίρα ύψωσε πάλι το όπλο της. 
  «Όχι!» της είπε ο Οδυσσέας. «Μία φορά ήσουν τυχερή. Δε θα είσαι 
πάντα. Και μπορεί να μας σκοτώσεις και τους τρεις!» 
  Αυτό την έκανε να κατεβάσει το τουφέκι της και να πάρει τη βαλλί-
στρα. 
  Ήταν, όμως, πολύ αργά πλέον για να χρησιμοποιήσει το όπλο· το αε-
ροσκάφος βρισκόταν κοντά– 
  Αλλά δεν πρόλαβε να ρίξει καμία από τις βόμβες του. Το βέλος της 
βαλλίστρας του οχήματος του Πρίγκιπα Άτβος τού διαπέρασε την 
μπροστινή μεριά, και αίμα φάνηκε να πετάγεται πάνω στο τζάμι του. Ο 
πιλότος πρέπει να σκοτώθηκε ή να πληγώθηκε βαριά. Το αεροσκάφος, 
πάντως, άρχισε να πέφτει– 
  –προς τα οχήματα της συνοδείας. 
  Τα οποία χωρίστηκαν, για να το αποφύγουν. Κι εκείνο τσακίστηκε 
στο έδαφος, και εξερράγη πίσω τους μ’έναν πανίσχυρο κρότο που 
τράνταξε τη γη σα σεισμός. 
  «Οι βόμβες είναι πιο επικίνδυνες στη Βίηλ,» είπε ο Οδυσσέας. «Μα-
κράν πιο επικίνδυνες.» 



308  |  ΚΩΣΤΑΣ ΒΟΥΛΑΖΕΡΗΣ 

 

 

  «Παριστάνεις την εγκυκλοπαίδεια τώρα;» τον ρώτησε η Νελμίρα, 
πειραχτικά. 
  «Όχι· προσπαθώ να σε κάνω να καταλάβεις πως ετούτη ήταν η τε-
λευταία φορά που χρησιμοποίησες το τουφέκι σου εδώ.» 
  «Δε θα διαφωνήσω, Πρόμαχε,» είπε η Νελμίρα. «Είμαι πολύ κουρα-
σμένη για διαφωνίες, έτσι κι αλλιώς.» Και πήρε πιο βολική θέση στο 
πίσω κάθισμα του εξάτροχου οχήματος. 
  Ο Οδυσσέας κοίταξε τον καθρέφτη, για να δει μήπως κανείς τούς α-
κολουθούσε. Διαπίστωσε, όμως, ότι οι δυνάμεις της Παντοκράτειρας 
πρέπει να είχαν παραιτηθεί· ή ίσως να τους είχαν αφήσει να ξεφύγουν 
για τώρα, ώστε να τους ακολουθήσουν αργότερα. 
 
 
 
Τα οχήματα συνέχισαν να κινούνται για δύο ώρες, διασχίζοντας ανοι-
χτές εκτάσεις κατά κύριο λόγο και αποφεύγοντας να μπουν σε πόλεις. 
Ο Οδυσσέας πήγαινε μαζί με τη συνοδεία του Πρίγκιπα Άτβος, δίχως 
να γνωρίζει ποιος ήταν ο τελικός προορισμός και δίχως, αυτή τη στιγ-
μή, να έχει την πολυτέλεια να μπορεί να σταματήσει και να ρωτήσει. Η 
Νελμίρα, ωστόσο, δεν τον άφησε να οδηγήσει και τις δύο ώρες που 
διήρκεσε το ταξίδι τους· μέσα στο πρώτο τέταρτο, του είπε ότι θα έ-
παιρνε το τιμόνι εκείνη, καθώς αυτός θα ήταν ήδη πολύ κουρασμένος, 
από την οδήγησή του στη Φεηνάρκια. Ο Οδυσσέας δεν μπόρεσε παρά 
να συμφωνήσει, και η ερυθρόδερμη γυναίκα κάθισε στη θέση του οδη-
γού, ενώ εκείνος μεταφέρθηκε στη θέση του συνοδηγού. Δεν κοιμήθη-
κε, όμως· ήθελε να βρίσκεται σε εγρήγορση για ό,τι απρόοπτο πιθανώς 
να συνέβαινε. 
  Ευτυχώς, τίποτα δε συνέβη. Οι δυνάμεις της Παντοκράτειρας δεν 
τους επιτέθηκαν, ούτε επιχείρησαν να τους κόψουν το δρόμο. Αυτό, 
όμως, στο μυαλό του Οδυσσέα, δε σήμαινε απαραιτήτως ότι τα είχαν 
παρατήσει· ίσως να προετοιμάζονται, για να μας προσεγγίσουν πιο α-
ποτελεσματικά. 
  Στις οθόνες του εξάτροχου, Φεηνάρκιου οχήματός τους φαίνονταν 
δύο σημαντικές πληροφορίες: ότι –σύμφωνα με το χάρτη της Βίηλ– 
πλησίαζαν τους Δασότοπους των Λάν’τραχαμ, και ότι η ενέργεια του 
οχήματος εξαντλείτο με πολύ ταχύ ρυθμό. Ο Οδυσσέας γνώριζε γιατί 
συνέβαινε αυτό το τελευταίο: ήταν η φύση της Βίηλ τέτοια, που η ε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  309 

 

 

νέργεια από τις ενεργειακές φιάλες καταναλωνόταν πιο γρήγορα. 
Γι’αυτό κιόλας οι κάτοικοι της εν λόγω διάστασης δε χρησιμοποιούσαν 
φιάλες για να κινούν τα οχήματά τους. Στη Βίηλ, υπήρχε κάποιου εί-
δους αόρατη ενέργεια, διάχυτη παντού, και οι μάγοι του τάγματος των 
Πεφωτισμένων (ένα τάγμα που η μαγεία του λειτουργούσε μόνο στη 
Βίηλ) έφτιαχναν εστίες (όπως τις αποκαλούσαν) που συγκέντρωναν 
αυτή την ενέργεια και τη διοχέτευαν στα οχήματα και σε άλλα μηχανι-
κά κατασκευάσματα. Οι εστίες ήταν διαρκώς σε λειτουργία· δεν τελεί-
ωναν, όπως οι ενεργειακές φιάλες ή οι μπαταρίες που χρησιμοποιού-
νταν ευρέως σε άλλες διαστάσεις. Ωστόσο, υπήρχαν και φορές που 
έπαυαν να λειτουργούν για, ουσιαστικά, ανεξήγητους λόγους· και, 
σ’αυτές τις περιπτώσεις, ο Οδυσσέας είχε ακούσει πως οι Πεφωτισμέ-
νοι έλεγαν ότι απλά η ζωή της εστίας είχε τελειώσει· οι εστίες δεν ήταν 
αθάνατες. Οι περισσότερες, όμως, διαρκούσαν για κάποια χρόνια. 
  Ελπίζω, σκέφτηκε ο Οδυσσέας, η ενέργειά μας να μην καταναλωθεί 
προτού φτάσουμε στον προορισμό μας. Τα οχήματα του Πρίγκιπα Άτ-
βος μπορούσαν, θεωρητικά, να κινούνται επ’άπειρον, αλλά όχι και το 
δικό τους. 
  Η φιάλη που είχαν τώρα μέσα στην ειδική θυρίδα του οχήματός τους 
δεν ήταν, βέβαια, η τελευταία· υπήρχαν άλλες τρεις. Ο Οδυσσέας, ό-
μως, δεν ήξερε πόσο μακριά σκόπευε να πάει ο Πρίγκιπας και πού 
σκόπευε να σταματήσει. 
  Οι ανησυχίες του, ασφαλώς, διαψεύστηκαν, αφού το ταξίδι τους κρά-
τησε μόλις δύο ώρες και όχι περισσότερο. Όταν έφτασαν στους Δασό-
τοπους των Λάν’τραχαμ και μπήκαν ανάμεσα στους κορμούς και στις 
πυκνές φυλλωσιές, τσακίζοντας χόρτα, ξύλα, και μικρές πέτρες κάτω 
από τους τροχούς τους, ο Πρίγκιπας Άτβος σταμάτησε το όχημά του 
και έδωσε διαταγή να σταματήσουν κι οι υπόλοιποι. 
 
 
 
Ο Πρίγκιπας Άτβος του Κάνρελ ήταν ένας ψηλός, λιγνός άντρας με γα-
λανό δέρμα και πράσινα γένια και μαλλιά. Μεσήλικας, αναμφίβολα, με 
έντονες και βαθιές γραμμές στο πρόσωπό του. Φορούσε σχετικά απλά 
ρούχα: λευκό πουκάμισο, μαύρο ελαφρύ πανωφόρι, καφετί πέτσινο 
παντελόνι, και πορφυρό μανδύα με αργυρό σιρίτι. Ουσιαστικά, δεν υ-
πήρχε επάνω του κανένα διακριτικό που να προδίδει ότι, όντως, ήταν 



310  |  ΚΩΣΤΑΣ ΒΟΥΛΑΖΕΡΗΣ 

 

 

ο Πρίγκιπας του Κάνρελ· ωστόσο, ο Οδυσσέας δε νόμιζε πως τους είχε 
πει ψέματα, γιατί, από αναφορές που είχε υπόψη του, γνώριζε ότι ο 
Πρίγκιπας Άτβος ήταν γαλανόδερμος και με πράσινα γένια και μαλλιά. 
Αλλά, βέβαια, δεν τον είχε ποτέ πριν δει στην πραγματικότητα. 
  Επί του παρόντος, ο Άτβος σήκωσε το σκέπαστρο του οχήματός του 
και πήδησε έξω με χαρακτηριστική σβελτάδα. Δεν είναι άνθρωπος του 
καναπέ, παρατήρησε ο Οδυσσέας, καθώς κι εκείνος έβγαινε απ’το δικό 
του όχημα, μαζί με τους συντρόφους του. 
  «Ποιοι είστε;» ρώτησε ο Πρίγκιπας, ατενίζοντάς τους με περιέργεια, 
σαν να τους μετρούσε με το βλέμμα του. 
  «Ονομάζομαι Οδυσσέας, και είμαι Πρόμαχος της Επανάστασης. Από 
εδώ είναι η Νελμίρα, κι από εδώ ο Ράθνης, επίσης επαναστάτες και πι-
στοί στο σκοπό μας.» 
  «Χαίρομαι για τη γνωριμία, όχι μόνο επειδή με βοηθήσατε να αντιμε-
τωπίσω τις δυνάμεις της Παντοκράτειρας, κοντά στη δίοδο για τη Φε-
ηνάρκια, αλλά κι επειδή νομίζω ότι χρειάζομαι κι άλλο τη βοήθειά 
σας… αν, φυσικά, είστε πρόθυμοι να μου την προσφέρετε.» 
  «Οι εχθροί της Παντοκράτειρας είναι δικοί μας φίλοι, Υψηλότατε,» 
αποκρίθηκε ο Οδυσσέας. «Θα κάνουμε ό,τι μπορούμε για εσάς. Ωστό-
σο, πρέπει να σας προειδοποιήσω ότι βρισκόμαστε σε μια εξαιρετικά 
σημαντική αποστολή· κι αυτό σημαίνει ότι δε μπορούμε να παρεκκλί-
νουμε και πολύ από το δρόμο μας.» 
  «Καταλαβαίνω,» είπε ο Άτβος, χωρίς να υπάρχει δυσαρέσκεια στη 
φωνή ή στην όψη του. 
  «Εξηγήστε μας, όμως, τι σας συμβαίνει,» τον παρότρυνε ο Οδυσσέας, 
«και θα σκεφτούμε αν μπορεί να γίνει κάτι, αναλόγως την περίπτω-
ση.» 
  Ο Πρίγκιπας Άτβος τούς είπε, τότε, ότι σχεδίαζε να φέρει το Πριγκι-
πάτο Κάνρελ με την Επανάσταση και να εναντιωθεί στην Παντοκρά-
τειρα. Το σχέδιό του, φυσικά, έπρεπε να εκτελεστεί κρυφά, γιατί οι 
δυνάμεις της Παντοκρατορίας βρίσκονταν ήδη μέσα στις περιοχές του. 
Έτσι, μίλησε μόνο στους πιο έμπιστους του ανθρώπους… οι οποίοι, 
δυστυχώς, αποδείχτηκαν όχι και τόσο έμπιστοι όσο νόμιζε. Ο Στρατη-
γός του Πριγκιπάτου τον πρόδωσε στους Παντοκρατορικούς, επομέ-
νως ο Άτβος έπρεπε τώρα να εγκαταλείψει την ίδια του την πατρίδα. 
Παίρνοντας μαζί του ορισμένους πολεμιστές, κατευθύνθηκε προς τη 
δίοδο για τη Φεηνάρκια, ελπίζοντας πως εκεί θα μπορούσε να βρει κα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  311 

 

 

ταφύγιο, αν και ποτέ παλιότερα δεν είχε επισκεφτεί τη συγκεκριμένη 
διάσταση. Αλλά, βέβαια, όπως πολύ καλά γνώριζαν ο Οδυσσέας και οι 
σύντροφοί του, δεν κατάφερε τελικά να περάσει τη δίοδο. 
  «Αν μπορούσατε κάπως να με βοηθήσετε να ξεφύγω από τα χέρια 
των Παντοκρατορικών, θα ήμουν ευγνώμων,» είπε ο Άτβος. «Και υπό-
σχομαι να βοηθήσω κι εγώ την Επανάσταση όπως μπορώ. Εξάλλου, 
ύστερα από αυτά που μου έχουν συμβεί, δε νομίζω ότι μου μένει και 
τίποτε άλλο να κάνω. Συμφιλίωση με τις δυνάμεις της Παντοκράτειρας 
δε νομίζω ότι μπορεί να υπάρξει. Ο Στρατηγός μου τώρα έχει τον έλεγ-
χο του Κάνρελ. Κατά πάσα πιθανότητα, θα έχει ονομάσει ήδη τον εαυ-
τό του ‘Πρίγκιπα’.» 
  Καθώς μιλούσε, ήρθε πλάι του μια γυναίκα μετρίου αναστήματος με 
καστανά μαλλιά και δέρμα λευκό όπως του Οδυσσέα. Φορούσε ένα 
μακρύ, γαλάζιο φόρεμα, που έμοιαζε με το δέρμα του Πρίγκιπα Άτβος, 
και είχε δαντέλα στο στενό του ντεκολτέ και στα μανίκια. Επάνω στο 
φόρεμα, ήταν ραμμένα διάφορα σύμβολα και γράμματα, που έκαναν 
τον Οδυσσέα να αναρωτηθεί αν η γυναίκα ήταν μάγισσα. Μια Πεφωτι-
σμένη, ίσως; 
  Ο Άτβος τη σύστησε, θεωρώντας το, μάλλον, παράλειψη που δεν το 
είχε κάνει ώς τώρα. «Από δω η σύζυγός μου, Ιλρίνα’νορ, η οποία ανήκει 
στο τάγμα των Πεφωτισμένων.» 
  Καλά το είχα μαντέψει, σκέφτηκε ο Οδυσσέας, και έκλινε το κεφάλι 
του προς τη μεριά της γυναίκας, λέγοντας: «Χαίρω πολύ, κυρία.» 
  Εκείνη αποκρίθηκε μ’ένα ευγενικό νεύμα, αλλά δε μίλησε. 
  «Υπάρχει τρόπος να μας βοηθήσετε;» ρώτησε πάλι ο Πρίγκιπας Άτ-
βος. 
  «Νομίζω πως ναι,» απάντησε ο Οδυσσέας. «Βρισκόμαστε εδώ για να 
έρθουμε σε επαφή με τους Επαναστάτες της Βίηλ· επομένως, μπορού-
με να φέρουμε κι εσάς σε επαφή μαζί τους, κι από κει και πέρα είναι 
δικό σας θέμα τι θα συμφωνήσετε και πώς θα κινηθείτε. Γιατί εμείς 
πρέπει να φύγουμε· μετά από τη Βίηλ, έχουμε να επισκεφτούμε κι άλ-
λες διαστάσεις.» 
  «Σ’ευχαριστούμε, Οδυσσέα.» Ο Πρίγκιπας Άτβος τού έδωσε το χέρι 
του. 
  Ο Οδυσσέας το έσφιξε. «Στη διάθεσή σας, Πρίγκιπά μου.» 
  «Προς τα πού θα κατευθυνθούμε, λοιπόν;» ρώτησε ο Άτβος. 



312  |  ΚΩΣΤΑΣ ΒΟΥΛΑΖΕΡΗΣ 

 

 

  «Ο άνθρωπος στον οποίο πρέπει να μιλήσουμε βρίσκεται στο Πριγκι-
πάτο Έλρηνεχ,» εξήγησε ο Οδυσσέας, «βόρεια από τους Δασότοπους 
των Λάν’τραχαμ.» 
  «Θα σας συνοδέψουμε, τότε.» 
  Ο Οδυσσέας ένευσε. «Υπάρχει μόνο ένα πρόβλημα.» 
  «Τι πρόβλημα;» 
  «Το όχημά μας δεν είναι κατασκευασμένο κατάλληλα για τη Βίηλ· λει-
τουργεί με ενεργειακές φιάλες, όχι με εστία. Πιστεύετε ότι θα μπορού-
σατε να το διορθώσετε αυτό;» 
  Η Ιλρίνα’νορ μίλησε για πρώτη φορά: «Θα μπορούσα να σας φτιάξω 
μια εστία, αλλά όχι αμέσως. Χρειάζεται το χρόνο του.» 
  «Πόσο χρόνο; Θα μας καθυστερήσει;» 
  «Πόσες ενεργειακές φιάλες έχετε μαζί σας;» 
  «Μία που χρησιμοποιούμε τώρα και τρεις εφεδρικές.» 
  «Λογικά, θα σας φτάσουν μέχρι να πάμε στο Έλρηνεχ,» είπε η Ιλρί-
να’νορ. «Κι εγώ, εν τω μεταξύ, θα ετοιμάσω την εστία.» 
  «Σ’ευχαριστούμε,» είπε ο Οδυσσέας. 
  «Εμείς πρέπει να σας ευχαριστήσουμε. Φαίνεται πως εμφανιστήκατε 
την κατάλληλη στιγμή, για να μας συντρέξετε κατά των δυνάμεων της 
Παντοκράτειρας.» 
 
 
 
Διέσχισαν με δυσκολία τους Δασότοπους των Λάν’τραχαμ. 
  Το εξάτροχο, Φεηνάρκιο όχημα του Οδυσσέα και των συντρόφων του 
δεν είχε κανένα πρόβλημα σε τούτα τα εδάφη, παρά τη βλάστηση και 
το ανώμαλο έδαφος· τα οχήματα του Πρίγκιπα Άτβος, όμως, είχαν 
πολλά προβλήματα· κι έτσι, οι τρεις επαναστάτες ήταν υποχρεωμένοι 
να κινούνται με πιο αργό ρυθμό απ’ό,τι θα κινούνταν κανονικά. 
  Θα μπορούσαν, φυσικά, όλοι τους να βγουν από τους δασότοπους και 
να ακολουθήσουν τον δρόμο που περνούσε από μέσα τους: έναν δρόμο 
όπου τα οχήματα δε θα συναντούσαν καμία δυσκολία. Αν το έκαναν 
αυτό, όμως, τα εμπόδια που θα έβρισκαν θα ήταν άλλου είδους, και θα 
είχαν να κάνουν με τις δυνάμεις της Παντοκράτειρας· επομένως, προ-
τίμησαν την πιο ασφαλή πορεία. 
  Το Φεηνάρκιο όχημα συνέχισε να το οδηγεί η Νελμίρα, στην αρχή· 
ύστερα, πήρε τη θέση του οδηγού ο Ράθνης· και τέλος, ο Οδυσσέας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  313 

 

 

Ενώ ο Πρόμαχος είχε το τιμόνι στα χέρια του, έφτασαν στις βόρειες 
παρυφές των Δασότοπων των Λάν’τραχαμ. Ήταν πλέον νύχτα. Ο ήλιος 
είχε βασιλέψει και ένα μεγάλο, ολοστρόγγυλο φεγγάρι φαινόταν στον 
ουρανό, ανάμεσα από τις φυλλωσιές. Εδώ, ο Πρίγκιπας Άτβος πρότεινε 
να κάνουν στάση, για να φάνε και να ξεκουραστούν, και οι τρεις επα-
ναστάτες δε διαφώνησαν. 
  Η ενεργειακή φιάλη που είχαν αρχικά στην ειδική θυρίδα του οχήμα-
τός τους είχε, προ πολλού, τελειώσει και είχαν αναγκαστεί να χρησι-
μοποιήσουν άλλη μία φιάλη ολόκληρη. Τώρα, βρίσκονταν στην τρίτη, 
κι αυτό σήμαινε ότι μονάχα μία εφεδρική τούς απέμενε. Ο Οδυσσέας 
ήλπιζε η Ιλρίνα’νορ να μην αργούσε να φτιάξει την εστία τους, γιατί, 
διαφορετικά, αύριο θα έμεναν από καύσιμα. 
  «Γιατί ονομάζονται ‘Δασότοποι των Λάν’τραχαμ’;» ρώτησε ο Ράθνης, 
καθώς ήταν καθισμένος σε μια πέτρα και ακόνιζε, νωχελικά, το σπαθί 
του. 
  «Γιατί οι Λάν’τραχαμ κατοικούν εδώ,» απάντησε η Νελμίρα, που στε-
κόταν παραδίπλα, έχοντας τα χέρια της σταυρωμένα εμπρός της κι 
ατενίζοντας βόρεια, την πεδιάδα και τα φώτα μιας μικρής πόλης που 
ξεχώριζαν μες στη νύχτα. Η μορφή της ερυθρόδερμης γυναίκας ήταν 
σκοτεινή, και η κάπα στους ώμους της αναδευόταν από το κρύο αερά-
κι. 
  «Τι είναι οι Λάν’τραχαμ; Κάποιος λαός;» Ο Ράθνης έπαψε να ακονίζει 
το ξίφος του, κοιτάζοντας επίμονα την πλάτη της. 
  Ο Οδυσσέας, που τους ατένιζε και τους δύο από κάποια απόσταση, 
αναρωτήθηκε και πάλι αν ο αινιγματικός Αρβήντλιος συμπαθούσε τη 
Νελμίρα. Σίγουρα, έμοιαζε να της δείχνει ενδιαφέρον τις πιο αλλόκοτες 
στιγμές, πάντως… Σα να προσπαθεί να διαπιστώσει κάτι γι’αυτήν. Σα να 
προσπαθεί, κατά κάποιο τρόπο, να την κρίνει. Περίεργο πράγμα… 
  Η Νελμίρα γέλασε, κοφτά. «Οι Λάν’τραχαμ δεν είναι λαός. Θηρία εί-
ναι.» 
  Ο Ράθνης κάρφωσε το ξίφος του στο έδαφος κι ακούμπησε τα χέρια 
του στη λαβή του όπλου. «Κι εσύ γνωρίζεις γι’αυτά τα θηρία;» 
  Η Νελμίρα στράφηκε να τον κοιτάξει, κι ο Οδυσσέας είδε μια ξαφνική 
γυαλάδα στα μάτια της. Μια γυαλάδα θυμού; Νομίζει ότι ο Ράθνης πάει 
να την περιγελάσει κάπως; «Τα έχω ακουστά.» 
  «Επικίνδυνα;» 
  «Ναι. Είμαστε τυχεροί που δεν συναντήσαμε κανένα.» 



314  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα μας είχαν σκοτώσει;» 
  «Γιατί κάνεις όλες αυτές τις ερωτήσεις;» 
  Ο Ράθνης ανασήκωσε τους ώμους· το πρόσωπό του δεν άλλαξε έκ-
φραση. «Από περιέργεια.» 
  Η Νελμίρα αποφάσισε να του απαντήσει: «Δεν ξέρω αν θα μας είχαν 
σκοτώσει. Θα μας είχαν, πάντως, προκαλέσει πολύ μεγάλο πρόβλημα, 
αν μας επιτίθονταν. Ευτυχώς, δεν είναι οξύθυμοι, απ’όσο ξέρω.» 
  «Πώς είναι η εμφάνισή τους;» 
  Η Νελμίρα τον ατένισε καχύποπτα, σα να προσπαθούσε να καταλάβει 
τι πιθανώς να κρυβόταν πίσω απ’τις ερωτήσεις του. «Είναι γιγαντό-
σωμοι και στέκονται σε δύο πόδια. Τα άλλα δύο τους πόδια σπάνια τα 
ακουμπούν στο έδαφος, και συνήθως τα χρησιμοποιούν σαν χέρια. 
Ξεριζώνουν δέντρα μ’αυτά και τα χειρίζονται ως ρόπαλα.» Ανασήκωσε 
τους ώμους. «Ή, τουλάχιστον, έτσι έχω ακούσει. Προσωπικά, δεν έχω 
ποτέ συναντήσει Λάν’τραχαμ.» 
  «Γνωρίζεις για τα θηρία όλων των διαστάσεων;» 
  Η Νελμίρα άργησε λίγο ν’αποκριθεί, και ο Οδυσσέας νόμισε πως, όταν 
άνοιγε τελικά το στόμα της, θα έβριζε τον Ράθνη, ή θα έκανε κάποιο 
οξύ σχόλιο και θα έφευγε. Δεν έγινε, όμως, τίποτα απ’αυτά· η Νελμίρα 
είπε: «Για όσα μπορώ, ναι. Είναι χρήσιμο να ξέρεις τι κατοικεί στα μέρη 
όπου περιπλανιέσαι.» 
  «Και για τα θηρία της Αρβήντλια;» ρώτησε ο Ράθνης. «Γνωρίζεις και 
για τα θηρία της Αρβήντλια;» 
  «Μερικά πράγματα. Αλλά όχι πολλά. Θα ήθελες να σε βοηθήσω σε κά-
τι;» Κι εδώ έμοιαζε να υπάρχει κάποια ειρωνεία στη φωνή της. 
  «Όχι,» αποκρίθηκε ο Ράθνης. «Απλώς μαθαίνω.» 
  Η Νελμίρα συνοφρυώθηκε. «Τι μαθαίνεις;» 
  «Τι ξέρεις για τα θηρία.» 
  Η Νελμίρα απομακρύνθηκε από τον λευκόδερμο Αρβήντλιο, δίχως 
άλλη κουβέντα και προτιμώντας, μάλλον, να μη φτάσουν πάλι σε ση-
μείο να πιαστούν στα χέρια. 
  Ο Οδυσσέας σκέφτηκε να πλησιάσει τον Ράθνη και να τον ρωτήσει τι 
ακριβώς ήθελε από τη Νελμίρα, μα δίστασε, και δεν το έκανε. Δεν είναι 
μικρά παιδιά, ούτε εγώ είμαι ο δάσκαλός τους. Ας τα βρουν μεταξύ τους. 
Ακόμα κι ο Ράθνης δεν μπορεί, κατά βάθος, να είναι τόσο παράξενος όσο 
φαίνεται… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  315 

 

 

  Αργότερα, ο Οδυσσέας κάθισε κοντά στη φωτιά που είχε ανάψει η 
Νελμίρα, έχοντάς την περιτριγυρισμένη μ’ένα μικρό ξύλινο προκάλυμ-
μα, ώστε το φως της να μη φαίνεται από μακριά. Ο Ράθνης είχε, προ 
πολλού, σηκωθεί απ’τον βράχο όπου ακόνιζε το σπαθί του και πάει 
στο εσωτερικό του εξάτροχου οχήματός τους. 
  «Δεν έχεις ποτέ δει Λάν’τραχαμ, λοιπόν, ε;» είπε ο Οδυσσέας. 
  «Μην αρχίζεις κι εσύ!» διαμαρτυρήθηκε η Νελμίρα. 
  Ο Οδυσσέας μειδίασε. 
  «Αυτός ο άνθρωπος είναι τρελός. Δεν μπορεί. Δεν εξηγείται αλλιώς. 
Τον καταλαβαίνεις εσύ;» 
  Ο Οδυσσέας μόρφασε αρνητικά. «Όχι. Για να είμαι ειλικρινής, όχι. Αλ-
λά είναι Αρβήντλιος.» 
  Η Νελμίρα έριξε μια πέτρα μέσα στη φωτιά. «Τέλος πάντων. Ας είναι 
ό,τι θέλει.» Μετά, ρώτησε: «Εσύ έχεις δει Λάν’τραχαμ;» 
  «Ναι. Μία φορά. Δεν είναι άσχημο θέαμα, όταν δεν είναι εξοργισμέ-
νοι.» 
  Η Νελμίρα χαμογέλασε, και η ακτινοβολία της φωτιάς έκανε το πορ-
φυρόχρωμο πρόσωπό της να μοιάσει με ζωντανή φλόγα. 
  Ο Οδυσσέας τής επέστρεψε το χαμόγελο. 
  Η Νελμίρα ήρθε λίγο πιο κοντά, δίχως να μιλήσει. Ο Οδυσσέας μπο-
ρούσε τώρα να αισθανθεί την ανάσα της πάνω στο μάγουλό του· και 
τα μάτια της κοίταζαν τα δικά του: βαθιά μέσα στα δικά του. Η κίνησή 
της δεν ήταν τυχαία· δεν υπήρχε κανένας λόγος για να θέλει να έρθει 
πιο κοντά του απ’ό,τι ήδη ήταν. Κανένας λόγος, εκτός από έναν… Ο 
Οδυσσέας αισθάνθηκε το αίμα να κυλά γρηγορότερα στις φλέβες του, 
και ένιωσε ένα γλυκό, διεγερτικό κύμα, σαν χάδι, επάνω στο ανδρικό 
του μόριο. Η υπόσχεση ενός γυναικείου σώματος βρήκε πως τον εν-
θουσίαζε απόψε, γιατί δεν ήταν λίγος ο καιρός που είχε να πλαγιάσει 
με κάποια, και η Νελμίρα φαινόταν νάναι παραπάνω από πρόθυμη και 
καθόλου, καθόλου δυσάρεστη στα μάτια του και στις υπόλοιπές του 
αισθήσεις. 
  Άγγιξε το μάγουλό της και τη φίλησε. Εκείνη τύλιξε τα χέρια της γύρω 
απ’το λαιμό του και κόλλησε επάνω του, κάνοντας το φιλί τους να 
κρατήσει για πολύ, μέχρι που οι γλώσσες τους αποφάσισαν πως ήταν 
ώρα να πάψουν να παίζουν αναμεταξύ τους, γιατί υπήρχαν κι άλλα 
μέρη του σώματός τους που ήθελαν να μπουν στο παιχνίδι. Η Νελμίρα 
άρχισε να βγάζει τα ρούχα του Οδυσσέα, κι εκείνος τα δικά της ρού-



316  |  ΚΩΣΤΑΣ ΒΟΥΛΑΖΕΡΗΣ 

 

 

χα… ώσπου ήταν τελείως γυμνή πλάι του, και διέτρεξε τα χέρια του 
πάνω στο δέρμα της. Τόσο λείο και μαλακό, ενώ από κάτω του οι μύες 
ήταν σκληροί και σφιχτοί. Ατσάλι ντυμένο με μετάξι. 
  Ο Οδυσσέας άφησε την αγκαλιά της, τα φιλιά της, και τα αγγίγματά 
της να τον μεθύσουν και να τον οδηγήσουν σε παραλήρημα, μέσα σε 
μια ατίθαση, πορφυρή θάλασσα, όπου εκείνος ήθελε πρόθυμα να πνι-
γεί. 
  Χαμένοι στο πάθος τους καθώς ήταν, ούτε ο Οδυσσέας ούτε η Νελμί-
ρα πρόσεξαν ότι ο Ράθνης τούς κοίταζε από ένα απ’τα σπασμένα τζά-
μια του εξάτροχου, Φεηνάρκιου οχήματός τους. Τα μάτια του ήταν 
κρύα, και το πρόσωπό του ανέκφραστο. 
 
 
 
Το πρωί, καθώς όλοι τους είχαν σηκωθεί με την αυγή, η Ιλρίνα’νορ 
πλησίασε τον Οδυσσέα, κρατώντας στα χέρια της ένα ελλειψοειδές 
αντικείμενο που έμοιαζε να είναι φτιαγμένο από μέταλλο και φως. Ω-
στόσο, δεν έκαιγε τα χέρια της μάγισσας, τα οποία ήταν γυμνά. Από 
την όψη της, ο Οδυσσέας μπορούσε να διακρίνει ότι ήταν κουρασμένη· 
πρέπει να εργαζόταν όλο το βράδυ, για να φτιάξει την εστία. Μαύροι 
κύκλοι υπήρχαν γύρω απ’τα μάτια της και το δέρμα της ήταν χλωμό. 
  «Είναι έτοιμη,» του είπε. «Δείξε μου πού βρίσκεται το ενεργειακό κέ-
ντρο του οχήματός σας, για να την προσαρμόσω.» 
  «Έλα μαζί μου,» της είπε η Νελμίρα, και της έκανε νόημα να πλησιά-
σει. 
  Η Ιλρίνα’νορ υπάκουσε, και η ερυθρόδερμη Φεηνάρκια τής έδειξε τη 
θυρίδα όπου έμπαινε η ενεργειακή φιάλη. 
  «Δεν εννοώ αυτό,» εξήγησε η μάγισσα. «Εννοώ το μέρος απ’όπου 
περνά η ενέργεια, για να κινούνται οι τροχοί και να ενεργοποιούνται 
τα υπόλοιπα συστήματα του οχήματος.» 
  «Μπροστά, τότε,» αποκρίθηκε η Νελμίρα, και, πηγαίνοντας στο πρό-
σθιο μέρος του οχήματος, σήκωσε το μεταλλικό κάλυμμα εκεί. «Αλλά 
δε νομίζω ότι υπάρχει ειδική θέση για εστία εδώ.» 
  «Δε χρειάζεται να υπάρχει· θα φροντίσω εγώ να τη συνδέσω. Εσύ α-
πλά βγάλε την ενεργειακή φιάλη από μέσα. Είναι άχρηστη πλέον, και 
μπορεί να προκαλέσει και μερικά προβλήματα.» 
  Η Νελμίρα υπάκουσε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  317 

 

 

  Η Ιλρίνα’νορ άφησε την εστία στο έδαφος πλάι στο όχημα και, βγάζο-
ντας μερικά εργαλεία από τη δερμάτινη τσάντα της, άρχισε να σκαλίζει 
το ενεργειακό του κέντρο. 
  Η Νελμίρα ψιθύρισε στον Οδυσσέα: «Ελπίζω να μην κάνει καμια βλα-
κεία και να χαλάσει ανεπανόρθωτα την ενεργειακή ροή.» 
  «Δε νομίζω,» αποκρίθηκε εκείνος. 
  Μετά από λίγη ώρα, η Ιλρίνα’νορ πήρε την εστία από κάτω και την 
προσάρμοσε μέσα στο πρόσθιο μέρος του εξάτροχου οχήματος. Έ-
κλεισε το μεταλλικό κάλυμμα και είπε στον Οδυσσέα και τη Νελμίρα: 
«Δοκιμάστε το.» 
  Η Νελμίρα κάθισε στη θέση του οδηγού και έβαλε μπροστά. Τα συ-
στήματα του οχήματος ενεργοποιήθηκαν κανονικά. Πάτησε το πετάλι 
και έκανε τους τροχούς να κινηθούν. Το όχημα διέγραψε έναν κύκλο 
και επέστρεψε στο σημείο απ’όπου είχε ξεκινήσει. 
  «Όλα εντάξει,» είπε η Νελμίρα. 
  «Σ’ευχαριστούμε, Ιλρίνα,» είπε ο Οδυσσέας. 
  Η μάγισσα ένευσε μονάχα και βάδισε προς το όχημα του συζύγου της. 
  Ο Οδυσσέας και ο Ράθνης μπήκαν στο εξάτροχο όχημά τους, και ο 
πρώτος ρώτησε τη Νελμίρα: «Παρατηρείς καμια διαφορά, σε σχέση με 
όταν χρησιμοποιούσαμε ενεργειακές φιάλες;» 
  «Δε νομίζω ότι υπάρχει διαφορά,» αποκρίθηκε εκείνη. 
  Ο Πρίγκιπας Άτβος τούς πλησίασε. «Περιμένω να μου πεις πού θα κα-
τευθυνθούμε, Πρόμαχε,» είπε. «Πού βρίσκονται οι επαναστάτες που θα 
συναντήσεις;» 
  «Για λόγους ασφαλείας, Υψηλότατε, δεν μπορώ να σας το αποκαλύ-
ψω αυτό,» αποκρίθηκε ο Οδυσσέας, από ένα απ’τα σπασμένα τζάμια 
του Φεηνάρκιου οχήματος. «Όμως δεν είναι μακριά από εδώ. Θα πρέ-
πει να μας περιμένετε, και θα επιστρέψουμε να σας ενημερώσουμε. 
Συμφωνείτε;» 
  «Δε νομίζω ότι έχουμε άλλη επιλογή,» είπε ο Πρίγκιπας. 
  «Δε θ’αργήσουμε,» υποσχέθηκε ο Οδυσσέας. «Πιστεύω πως, το πολύ, 
μέχρι το βράδυ θα είμαστε εδώ. Ωστόσο, αν δεν είμαστε, μην πανικο-
βληθείτε· δε σημαίνει απαραίτητα ότι κάτι κακό μάς συνέβη. Περιμέ-
νετε ώς το πρωί και, μετά, βλέπετε και κινήστε ανάλογα.» 
  Ο Πρίγκιπας Άτβος έγνεψε καταφατικά, και το εξάτροχο όχημα των 
επαναστατών έφυγε από κοντά του, ταξιδεύοντας βόρεια, επάνω στην 
πεδιάδα και μέσα στο Πριγκιπάτο Έλρηνεχ. 



318  |  ΚΩΣΤΑΣ ΒΟΥΛΑΖΕΡΗΣ 

 

 

  «Πού ακριβώς πηγαίνουμε;» ρώτησε η Νελμίρα, οδηγώντας. 
  Ο Οδυσσέας παρουσίασε τον χάρτη στη μικρή οθόνη εμπρός τους και 
έδειξε μια πόλη. «Εδώ. Στην πρωτεύουσα του Πριγκιπάτου.» 
 
 
 
Ο προορισμός τους δεν ήταν μακριά από τις παρυφές των δασότοπων, 
και έφτασαν κοντά του μέσα σε μια ώρα. Η Νελμίρα σταμάτησε το ό-
χημά τους περίπου δύο χιλιόμετρα νοτιοανατολικά της πόλης της Έλ-
ρηνεχ, και οι επαναστάτες βγήκαν. Τα όπλα τους τα άφησαν στο εσω-
τερικό του οχήματος και οι ίδιοι κατευθύνθηκαν προς την πόλη, η ο-
ποία ήταν περιτειχισμένη και φρουρούμενη. Μεγάλες βαλλίστρες φαί-
νονταν στις επάλξεις των τειχών της, καθώς και πολεμιστές. Οι σημαί-
ες της Παντοκράτειρας κυμάτιζαν μαζί με τις σημαίες του Πριγκιπάτου 
Έλρηνεχ. 
  Ο Οδυσσέας, η Νελμίρα, και ο Ράθνης πέρασαν από την πύλη με ψεύ-
τικες ταυτότητες, δίχως να παρουσιαστεί κανένα πρόβλημα. Δήλωσαν 
πως ήταν ταξιδευτές από άλλη διάσταση και έρχονταν για επαγγελμα-
τικούς λόγους· γιατί θα ήταν παράλογο να πουν ότι κατάγονταν από 
τη Βίηλ: το πορφυρό δέρμα της Νελμίρα και το κατάλευκο του Ράθνη 
ήταν εξαιρετικά σπάνια εδώ. Οι κάτοικοι της Βίηλ είχαν, συνήθως, γα-
λανό, λευκό-ροζ, ή πράσινο δέρμα, με τους δύο πρώτους χρωματι-
σμούς να κυριαρχούν. Διαφορετικοί δερματικοί χρωματισμοί υποδή-
λωναν, κατά κανόνα, ότι το άτομο ήταν από άλλη διάσταση. 
  Οι δρόμοι της Έλρηνεχ δεν θύμιζαν αυτούς των πόλεων της Απολλώ-
νιας, ούτε αυτούς των πόλεων της Φεηνάρκια ή της Σάρντλι. Δεν ήταν 
εντυπωσιακοί, αλλά ούτε και ανιαροί. Αν έπρεπε κανείς να τους χαρα-
κτηρίσει, θα τους χαρακτήριζε, μάλλον, μυστηριώδεις, υπό την έννοια 
ότι είχαν ένα μυστήριο που προερχόταν από την αρχιτεκτονική των 
οικοδομημάτων τους και από τη ρυμοτομία, όχι από κάτι το αλλόκοτο 
ή το υπερφυσικό. Τα χτίρια δεν ήταν πολύ ψηλά· δεν υπήρχαν εξαώ-
ροφες και οκταώροφες πολυκατοικίες εδώ, όπως σε άλλες διαστάσεις. 
Τα οικήματα έφταναν μέχρι και τρεις ορόφους. Κι όμως, αυτό δε φαι-
νόταν να στερεί τίποτα από την πόλη, σε σύγκριση με οποιαδήποτε 
πόλη της Απολλώνιας, για παράδειγμα. Οι κάτοικοι της Βίηλ είχαν α-
πλά μάθει να ζουν πιο κοντά στο έδαφος, θα μπορούσε να πει κανείς. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  319 

 

 

  Ο Ράθνης και η Νελμίρα περίμεναν έξω απ’το κατάστημα ενός κηρο-
ποιού, καθώς ο Οδυσσέας πέρασε την είσοδο και μπήκε. Ένας ηλικιω-
μένος άντρας ύψωσε το βλέμμα του και τον κοίταξε. Το δέρμα του ή-
ταν γαλανό, και τα μαλλιά κι η γενειάδα του λευκά. Εκτός απ’αυτόν, 
υπήρχε στο μαγαζί ένας νεαρός που του έμοιαζε, και που ο Οδυσσέας 
ήξερε πως ήταν γιος του. 
  «Καλημέρα,» χαιρέτισε ο γέρος. «Φτιάχνω κεριά που φωτίζουν πε-
ρισσότερο και κεριά που φωτίζουν λιγότερο, και κεριά που φωτίζουν 
με ό,τι χρώμα επιθυμεί κανείς. Πώς θα μπορούσα να εξυπηρετήσω;» 
  Η ερώτηση ήταν συνθηματική. Ο Νίλφες είχε αναγνωρίσει, ασφαλώς, 
τον Οδυσσέα, έναν Πρόμαχο της Επανάστασης. 
  «Φαίνεται, λοιπόν, πως ήρθα στο σωστό μέρος,» αποκρίθηκε ο Οδυσ-
σέας, πλησιάζοντας τον κηροποιό για να του σφίξει το μεγάλο, ροζια-
σμένο του χέρι. 
  «Τι θα ήθελες;» τον ρώτησε ο Νίλφες μ’ένα λεπτό χαμόγελο να δια-
κρίνεται ανάμεσα από τα μούσια του. Χαιρόταν που τον έβλεπε. 
  «Ένα κερί που εκπέμπει πράσινο και κίτρινο φως.» 
  Ο Νίλφες προχώρησε ώς ένα από τα ράφια του καταστήματός του 
και πήρε ένα κερί από εκεί. Ο Οδυσσέας, εν τω μεταξύ, πήγε στον πά-
γκο όπου ο κηροποιός έκανε τις συναλλαγές του. Ο Νίλφες τον πλησί-
ασε και ακούμπησε το κερί ανάμεσά τους. «Δεν είναι ακριβό,» είπε· κι 
αυτό σήμαινε: Το απόγευμα. «Δύο αργύρια.» Που σήμαινε: Μεσαία ώρα· 
δηλαδή, στη συγκεκριμένη περίπτωση, κατά τις έξι, εφτά το απόγευμα. 
  «Σ’ευχαριστώ,» αποκρίθηκε ο Οδυσσέας. Πλήρωσε τον κηροποιό και 
βγήκε απ’το κατάστημα. 
  Απέξω, συνάντησε τη Νελμίρα και τον Ράθνη, οι οποίοι τον περίμεναν 
σιωπηλά, η μεν με την πλάτη της ακουμπισμένη σ’έναν τοίχο και τα 
χέρια της σταυρωμένα εμπρός της, και ο δε στωικός και παρατηρώ-
ντας την κίνηση στο δρόμο. 
 
 
 
Απόγευμα. 
  Στις όχθες του ποταμού Άσλερχ, που περνούσε μέσα από την πόλη 
της Έλρηνεχ και συνέχιζε νότια. 
  Ο Οδυσσέας, η Νελμίρα, και ο Ράθνης –τρεις δυσδιάκριτες φιγούρες, 
στο ηλιακό φως που ολοένα και έχανε τη δύναμή του– περίμεναν, 



320  |  ΚΩΣΤΑΣ ΒΟΥΛΑΖΕΡΗΣ 

 

 

κρυμμένοι στις φυλλωσιές ενός σύδεντρου. Ο άνεμος έκανε τα φύλλα 
των δέντρων και το χορτάρι να θροΐζουν. Ησυχία απλωνόταν παντού, 
εκτός από αυτό το θρόισμα και το κελάρυσμα του ποταμού. 
  Μετά, άλλες τρεις φιγούρες παρουσιάστηκαν μέσα από τις σκιές. 
Πλησίασαν, και ο Οδυσσέας αναγνώρισε τη μεσαία. Ήταν μια ψηλή 
γυναίκα με πράσινο δέρμα, ξανθά, μακριά μαλλιά, και βιολετιά μάτια. 
Ονομαζόταν Λαμρίτ, και ήταν Πρόμαχος της Επανάστασης. Φορούσε 
κάπα, που έκρυβε την υπόλοιπη ενδυμασία της στο σκοτάδι, καθώς 
επίσης και ό,τι όπλα πιθανώς να κουβαλούσε. 
  «Καλησπέρα, Οδυσσέα.» 
  «Λαμρίτ.» 
  «Σε τι οφείλω αυτή την επίσκεψη;» 
  «Υπάρχει ένα μεγάλο πρόβλημα στην Απολλώνια,» εξήγησε ο Οδυσ-
σέας, «και ο Πρίγκιπας Ανδρόνικος χρειάζεται τη βοήθειά σου.» 
  «Γιατί τη δική μου βοήθεια, συγκεκριμένα;» 
  «Δε ζητά μόνο τη δική σου. Έχω περάσει κι από άλλες διαστάσεις, και 
δεν έχω τελειώσει ακόμα το ταξίδι μου.» 
  «Το πρόβλημα θα πρέπει να είναι πολύ σημαντικό, τότε. Εισέβαλαν οι 
δυνάμεις της Παντοκράτειρας;» 
  «Ευτυχώς, όχι. Αλλά ίσως κάτι χειρότερο να έχει συμβεί,» είπε ο Ο-
δυσσέας, και της εξήγησε τα πράγματα όπως τα ήξερε. 
  Η Λαμρίτ δεν τον διέκοψε, καθώς εκείνος μιλούσε· τα βιολετιά της 
μάτια τον παρατηρούσαν και έμοιαζαν να απορροφούν όλες τις πλη-
ροφορίες που της έδινε. 
  «Η Επανάσταση, λοιπόν, έχει να αντιμετωπίσει προδοσία εκ των έ-
σω,» είπε, τελικά, η Πρόμαχος. «Ήταν αναπόφευκτο να συμβεί, αργά ή 
γρήγορα.» 
  Ναι, ίσως… συλλογίστηκε ο Οδυσσέας. Προδοσία εκ των έσω… Ποτέ 
ώς τώρα δεν το είχα σκεφτεί έτσι. «Θα έχει ο Πρίγκιπας τη βοήθειά 
σου;» 
  «Ασφαλώς,» αποκρίθηκε η Λαμρίτ. «Χωρίς τον Ανδρόνικο και την Α-
πολλώνια, δεν υπάρχει Επανάσταση. Οι δυνάμεις της Παντοκράτειρας 
θα σβήσουν τις σποραδικές μας φωτιές, τη μία μετά την άλλη.» 
  Ο Οδυσσέας ένευσε, και είπε: «Πρέπει να σου μιλήσω και για κάτι άλ-
λο τώρα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  321 

 

 

  Η Λαμρίτ τον περίμενε να συνεχίσει, και ο Οδυσσέας τής είπε για τον 
Πρίγκιπα Άτβος του Κάνρελ και για το πρόβλημά του με τους Παντο-
κρατορικούς. 
  «Αφού φαίνεται πως είναι δικός μας, είναι δικός μας,» είπε η πρασι-
νόδερμη γυναίκα. «Γιατί ν’αρνηθώ άλλον έναν σύμμαχο για την Επα-
νάσταση στη Βίηλ;» 
  «Να του πούμε να σε συναντήσει, λοιπόν;» 
  «Ναι.» 
  «Σε ποιο μέρος;» 
  Η Λαμρίτ συνοφρυώθηκε. «Ή, μάλλον, όχι· θα τον συναντήσω εγώ, 
καλύτερα. Πείτε του να με περιμένει στις παρυφές των δασότοπων.» 
  Ο Οδυσσέας ένευσε. «Καλώς. Χάρηκα που ξανασυναντηθήκαμε, Λαμ-
ρίτ.» 
  «Παρομοίως.» 
  Αντάλλαξαν μια σύντομη, αλλά δυνατή, χειραψία και, ύστερα, ο Ο-
δυσσέας, η Νελμίρα, και ο Ράθνης έφυγαν από τις όχθες του ποταμού 
Άσλερχ και κατευθύνθηκαν προς τα εκεί όπου είχαν αφήσει το εξά-
τροχο όχημά τους. Οι χαμαιλεοντικές του ιδιότητες δυσκόλεψαν ακόμα 
κι αυτούς να το εντοπίσουν μες στις σκιές του απογεύματος. 
 
 
 
Αφού ο Οδυσσέας είπε στον Πρίγκιπα Άτβος να περιμένει τη Λαμρίτ 
στις παρυφές των δασότοπων, τον χαιρέτησε, του ευχήθηκε καλή τύ-
χη, και του είπε πως εκείνος κι οι σύντροφοί του όφειλαν τώρα να φύ-
γουν, καθώς η αποστολή τους ήταν επείγουσα και καλύτερα να ταξί-
δευαν ακόμα και μέσα στη νύχτα. 
  Έτσι, με τον Ράθνη για οδηγό, το εξάτροχο, Φεηνάρκιο όχημα άφησε 
πίσω του τον Πρίγκιπα Άτβος και τη συνοδεία του και ταξίδεψε πάνω 
στις πεδιάδες και τους λόφους βόρεια των Δασότοπων των 
Λάν’τραχαμ. 
  Ο Οδυσσέας σχεδίαζε τώρα να επιστρέψουν στη Σάρντλι, απ’όπου 
μπορούσαν να περάσουν στον Αιθέρα με προορισμό την Υπερυδάτια· 
και, στη Βίηλ, υπήρχαν δύο δίοδοι που οδηγούσαν στη Σάρντλι: η πρώ-
τη βρισκόταν στη θάλασσα, και για να φτάσουν εκεί θα έπρεπε να πά-
ρουν πλοίο· η δεύτερη βρισκόταν μέσα στις ερημιές, ανατολικά του 
Τόπου Ανάπαυσης των Λάν’τραχαμ. Ο Οδυσσέας προτίμησε να πάνε 



322  |  ΚΩΣΤΑΣ ΒΟΥΛΑΖΕΡΗΣ 

 

 

στη δεύτερη, όχι μόνο επειδή ήταν πιο κοντά τους, αλλά κι επειδή δε 
θα χρειαζόταν να ψάξουν να βρουν καράβι που ο καπετάνιος του να 
είναι συνασπισμένος με το σκοπό της Επανάστασης. 
  Το όχημά τους διέσχισε τα εδάφη βόρεια των Δασότοπων των 
Λάν’τραχαμ, περνώντας από τα πιο δύσβατα μέρη που μπορούσαν να 
βρουν, γιατί ήξεραν ότι αυτό τούς έδινε ένα πολύ σημαντικό πλεονέ-
κτημα απόκρυψης: οι χαμαιλεοντικές ιδιότητες του οχήματός τους 
λειτουργούσαν στον μέγιστό τους βαθμό σε τέτοιες περιοχές, και η 
ευελιξία του το ίδιο, αφού ήταν κατασκευασμένο για να ταξιδεύει στα 
δύσκολα εδάφη της Φεηνάρκια, όχι στα πολύ πιο βατά της Βίηλ. Τα 
μέρη εδώ ήταν παιχνιδάκι γι’αυτό. 
  Τελικά, άφησαν πίσω τους τους δασότοπους και έστριψαν νοτιοανα-
τολικά, προς τις ερημιές. Ήταν βαθιά νύχτα τώρα, αλλά ακόμα δεν εί-
χαν ανάψει τα φώτα τους, προτιμώντας να κινούνται με όσο φως τούς 
πρόσφερε το μεγάλο φεγγάρι της Βίηλ· ήταν λιγότερες –σχεδόν μηδε-
νικές– οι πιθανότητες να τους εντοπίσουν οι πράκτορες της Παντο-
κράτειρας έτσι, ενώ τα φώτα θα πρόδιδαν τη θέση τους, ακόμα και με 
τις χαμαιλεοντικές ιδιότητες του οχήματός τους. 
  Λίγο πριν από τα μεσάνυχτα, ο Οδυσσέας πήρε το τιμόνι και ο Ράθνης 
πήγε στο πίσω κάθισμα του οχήματος, για να ξεκουραστεί, σιωπηλός 
ως συνήθως. Καθώς πλησίαζαν τις ερημιές, ο Οδυσσέας είδε, στο φεγ-
γαρόφωτο, τον Τόπο Ανάπαυσης, όπως ονομαζόταν. Επρόκειτο για 
ένα μεγάλο χαμήλωμα του εδάφους, σαν τεράστιος λάκκος τυχαίου 
σχήματος, περιτριγυρισμένος από ψηλές πέτρες, που έμοιαζαν να έ-
χουν κάποια μυστικιστική σημασία. Ο «λάκκος» αυτός ήταν γεμάτος 
κόκαλα. Πελώρια κόκαλα, τα οποία δεν μπορούσαν να έχουν προέλθει 
παρά μόνο από τον θάνατο εξίσου πελώριο θηρίων. 
  Σ’ετούτο το μέρος οι Λάν’τραχαμ έρχονταν για να κλείσουν, για τε-
λευταία φορά, τα μάτια τους. 
  Οι κάτοικοι της Βίηλ θεωρούσαν τον τόπο ιερό· και, επί του παρόντος, 
ο Οδυσσέας θα μπορούσε να χαρακτηριστεί ευλογημένος, γιατί έβλεπε 
καθαρά ότι εκείνος κι οι σύντροφοί του –που κι οι δυο τους κοιμόνταν, 
αυτή τη στιγμή– δεν ήταν οι μόνοι που πλησίαζαν τον Τόπο Ανάπαυ-
σης. 
  Μια πελώρια, σκοτεινή φιγούρα τον πλησίαζε επίσης, κρύβοντας τον 
νυχτερινό ουρανό. Ένας γίγαντας που βάδιζε σε δύο πισινά, πανίσχυρα 
πόδια, και τα μπροστινά του πόδια ίσα που ακουμπούσαν το έδαφος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  323 

 

 

Το πλάσμα είχε μακρύ κεφάλι και μεγάλους μύες, που, ακόμα και μες 
στο σκοτάδι, φαίνονταν να πάλλονται από τις αργές κινήσεις του σώ-
ματός του. 
  Ένας Λάν’τραχαμ αισθανόταν πως είχε έρθει η ώρα του θανάτου του, 
και πήγαινε στον Τόπο Ανάπαυσης για να βρει τους προγόνους του και 
το πνεύμα του να γίνει ένα με το δικό τους. 
  Ο Οδυσσέας δεν ήθελε να ενοχλήσει το πλάσμα στις τελευταίες του 
στιγμές· κι επίσης, δεν ήθελε να γίνει το επίκεντρο της πιθανής οργής 
του. Κάνοντας μια απλή μανούβρα με το τιμόνι, απέφυγε να περάσει 
κοντά από τον Λάν’τραχαμ… κι ύστερα, το όχημά του μπήκε στις ερη-
μιές. 
  Το ξερό χώμα και οι πέτρες ακούγονταν δυνατά μέσα στη νυχτερινή 
σιγαλιά, καθώς συνθλίβονταν από τους έξι τροχούς. Κατά τα άλλα, 
όμως, δεν υπήρχε τίποτα που να προδίδει το πέρασμα του οχήματος 
του Οδυσσέα, εκτός από τα ίχνη που, αναπόφευκτα, άφηνε πίσω του. 
  Μετά από καμια ώρα οδήγησης, ένα πλάσμα της ερημιάς ήρθε κατα-
πάνω του. 
  Πρέπει να ήταν κρυμμένο μέσα σε κάποιον σκοτεινό λάκκο, γιατί ο 
Οδυσσέας το είδε να πετάγεται ξαφνικά από τ’αριστερά του. Βρισκό-
ταν, ωστόσο, σε αρκετή απόσταση από το εξάτροχο όχημα· κανονικά, 
όφειλε να μην μπορεί να το προφτάσει. Το θηρίο, όμως, ήταν αξιοση-
μείωτα γρήγορο. Τα τέσσερα λιγνά πόδια του το πήγαιναν με μεγάλη 
ταχύτητα καταπάνω στο όχημα. Το σώμα του ήταν μακρύ, σαυροειδές, 
αλλά χωρίς ουρά. Το κεφάλι του ήταν μακρόστενο και μικρό· διέθετε, 
όμως, τέσσερα κέρατα γύρω του, δύο από πάνω και δύο από κάτω: και 
τα κέρατα αυτά λύγιζαν προς τα εμπρός και ξεπερνούσαν σε μήκος το 
κεφάλι, καθώς ήταν, προφανώς, καμωμένα από τη φύση ώστε να 
μπορούν να χρησιμοποιηθούν για επίθεση. 
  Και τώρα δεν υπήρχε αμφιβολία στο νου του Οδυσσέα ότι το πλάσμα 
σκόπευε να χώσει τα κέρατά του στο μεταλλικό περίβλημα του Φεη-
νάρκιου οχήματος εκείνου και των συντρόφων του. 
  «Μας επιτίθενται!» φώναξε ο Πρόμαχος, για να αφυπνίσει τον Ράθνη 
και τη Νελμίρα, ενώ συγχρόνως προσπαθούσε, με μια μανούβρα, 
ν’αποφύγει το θηρίο. 
  Και τα κατάφερε. 
  Προς το παρόν. Γιατί ξανάρχεται… 



324  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας άναψε τα φώτα του οχήματος, γιατί, έτσι γρήγορα κι ε-
πικίνδυνα που οδηγούσε τώρα, φοβόταν μη βρεθεί μέσα σε κανένα 
χαντάκι, ή μην προσκρούσει πάνω σε κανένα βράχο. 
  Πίσω του, η Νελμίρα σήκωσε τη βαλλίστρα της και σημάδεψε από το 
σπασμένο τζάμι του παραθύρου. «Το έχω!» 
  Ο Οδυσσέας έβλεπε, από τον καθρέφτη, το θηρίο να ζυγώνει ολοτα-
χώς, από τ’αριστερά πάλι. 
  Η Νελμίρα εξαπέλυσε το βέλος της. 
  Το πλάσμα ελίχθηκε, αποφεύγοντάς το. 
  Μα τους θεούς! σκέφτηκε ο Οδυσσέας. Πόσο γρήγορο είναι! 
  Το πλάσμα τινάχτηκε, απρόσμενα, γρυλίζοντας, και τα κέρατά του 
έγδαραν το μέταλλο του οχήματος. Δεν μπήχτηκαν μέσα του επειδή ο 
Οδυσσέας κατάφερε, την τελευταία στιγμή, να στρίψει τους τροχούς 
και ν’αποφύγει το χτύπημα. 
  Ο Ράθνης επιτέθηκε στο πλάσμα με τη δική του βαλλίστρα. 
  Και το πέτυχε. Καθώς ήταν ελαφρώς αποπροσανατολισμένο από τη 
μανούβρα του Οδυσσέα, το πέτυχε. Το βέλος μπήχτηκε πάνω απ’το 
δεξί, μπροστινό του πόδι. 
  Η ταχύτητά του μειώθηκε. 
  Δε μας προλαβαίνεις τώρα! Ο Οδυσσέας επιτάχυνε. 
  Η Νελμίρα –που είχε ήδη ξαναοπλίσει τη βαλλίστρα της– έβαλε ενα-
ντίον του κερασφόρου πλάσματος. Αλλά, και πάλι, δεν το χτύπησε. 
  Η βολή του Ράθνη φαίνεται πως ήταν πολύ τυχερή, συμπέρανε ο Ο-
δυσσέας. 
  Το θηρίο, όμως, ήταν πίσω τους πια. Πολύ πίσω τους. Και, συνεχώς, 
έχανε έδαφος. 
  Σε λίγο, το νυχτερινό σκοτάδι το κατάπιε. 
  Ο Οδυσσέας έσβησε τα φώτα του οχήματος και μείωσε την ταχύτητα. 
Καλύτερα να είμαστε επιφυλακτικοί, ως συνήθως. 
  «Τι στις Λάμιες ήταν αυτό;» έκανε η Νελμίρα. 
  «Δε γνωρίζεις τα θηρία όλων των διαστάσεων;» της είπε ο Ράθνης. 
  Εκείνη τον αγριοκοίταξε. 
  «Δεν έχω ιδέα,» είπε ο Οδυσσέας, προσπαθώντας να προλάβει μια 
πιθανή σύγκρουση μεταξύ των συντρόφων του. «Διάφορα επικίνδυνα 
πλάσματα περιφέρονται στις ερημιές της Βίηλ. Είναι γνωστό.» 
  «Βρισκόμαστε μακριά από τη δίοδο;» ρώτησε η Νελμίρα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  325 

 

 

  Ο Οδυσσέας έδειξε το χάρτη τους στην οθόνη του οχήματος. «Όχι. Σε 
καμια ώρα πρέπει να είμαστε εκεί.» 
  Ο Ράθνης και η Νελμίρα δεν ξανάπεσαν για ύπνο. Προτίμησαν να πα-
ραμείνουν ξύπνιοι, και με τις βαλλίστρες τους σε ετοιμότητα. 
  Όταν έφτασαν στη δίοδο, ήταν, σύμφωνα με το ρολόι του οχήματός 
τους και με τη χρονική ροή της Βίηλ, τρεις και εφτά λεπτά μετά τα με-
σάνυχτα. Και εμπρός τους είδαν τρεις πανύψηλες, πέτρινες αψίδες: τα 
απομεινάρια ενός παλιότερου πολιτισμού, ίσως. Επάνω στις αψίδες 
υπήρχαν πολύτιμοι και ημιπολύτιμοι λίθοι διαφόρων ειδών, που γυά-
λιζαν στο φως των άστρων και του φεγγαριού: γυάλιζαν μ’ένα φως 
που θα μπορούσε κανείς ν’αποκαλέσει μοναδικό στο σύμπαν. Ο Οδυσ-
σέας πίστευε ότι η ενέργεια της Βίηλ –η ίδια ενέργεια που φόρτιζε και 
την εστία του οχήματός τους– ήταν που έκανε τους λίθους να φωτί-
ζουν έτσι. Είχε ακούσει μύθους που έλεγαν ότι κλέφτες είχαν προσπα-
θήσει να τους ξεκολλήσουν από τις αψίδες και να τους πάρουν, με α-
ποτέλεσμα οι κλέφτες να μετατραπούν σε στάχτη, προτού καν προλά-
βουν να ουρλιάξουν. Αυτοί οι λίθοι ανήκαν στην ίδια τη διάσταση της 
Βίηλ, και η Βίηλ δεν τους έδινε σε κανέναν. 
  Ο Οδυσσέας οδήγησε το όχημά του κάτω απ’την πρώτη αψίδα, και 
είδε τον κόσμο ν’αλλοιώνεται γύρω του, σαν, ξαφνικά, νερό να είχε 
πέσει επάνω στα τζάμια του οχήματος. Βέβαια, το «νερό» δεν είχε πέ-
σει μόνο επάνω στα τζάμια, αλλά και στον ίδιο τον αέρα. 
  Αφήνοντας την πρώτη αψίδα πίσω του, ο Οδυσσέας πέρασε κάτω 
από τη δεύτερη, και ο κόσμος αλλοιώθηκε ακόμα περισσότερο· οι διά-
φορες μορφές μπλέχτηκαν η μία μέσα στην άλλη, και τα χρώματα α-
ναμίχθηκαν. Τώρα, ίσα που μπορούσε να διακρίνει την τρίτη αψίδα· 
την έβλεπε σχεδόν σα σκιά. Περισσότερο οι λίθοι της φαίνονταν παρά 
οτιδήποτε άλλο. Οι φωτεινοί της λίθοι. Ένα αστραφτερό ημικύκλιο, 
που τον καλούσε. Η μοναδική διέξοδος. 
  Ο Οδυσσέας πέρασε από μέσα του, επιταχύνοντας– 
  –και οι έξι τροχοί του Φεηνάρκιου οχήματός του βρέθηκαν να γρυλί-
ζουν επάνω σε ξερό χώμα και πέτρες. 
  Ο Πρόμαχος κι οι σύντροφοί του είχαν φτάσει στη Σάρντλι. Στην έρη-
μο που ονομαζόταν Εσχάτη, και που πέρα απ’αυτήν οι Σάρντλιοι έλε-
γαν πως απλώνονταν τα Επτά Βασίλεια του Θανάτου. 
  Το όχημα του Οδυσσέα σταμάτησε να κινείται, απότομα, από μόνο 
του. Η εστία δεν του πρόσφερε ενέργεια πλέον. 



326  |  ΚΩΣΤΑΣ ΒΟΥΛΑΖΕΡΗΣ 

 

 

  Στον ουρανό, ο ήλιος βρισκόταν ψηλά. Και ήταν λαμπερός και ζεστός. 
Πρέπει να πλησίαζε μεσημέρι. 
  Σε απόσταση κανενός χιλιομέτρου (ή, μήπως, ήταν δύο; ή τρία; Ήταν 
δύσκολο κανείς να υπολογίσει εδώ, στην ατελείωτη Εσχάτη) ο Οδυσ-
σέας μπορούσε να δει έναν ψηλό, λιγνό, πέτρινο πύργο. 
  «Φτάσαμε,» είπε στους συντρόφους του. «Είμαστε πάλι στη Σάρντλι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  327 

 

 

 

21 
 
 
Τα βλέφαρα της Βασιλικής τρεμόπαιξαν. 
  Τα μάτια της άνοιξαν. 
  Κοίταξε πλάι της, και είδε τον Άγγελο, κουκουλωμένο σε μια βαριά 
κουβέρτα και κοιμισμένο. Κι η ίδια ήταν κουκουλωμένη σε μια βαριά 
κουβέρτα, και βρίσκονταν κι οι δυο τους στο εσωτερικό ενός μεγάλου 
φορτηγού. 
  Ο κύριος Φαρνέλιος και οι επαναστάτες. Μας έσωσαν, από το χαλάζι κι 
από τους κατασκόπους του Λούσιου, τους ακόλουθους του Μαύρου 
Νάρζουλ. 
  Της φαίνονταν σαν όνειρο όλ’αυτά. Αλλά δεν ήταν όνειρο. 
  Και το φορτηγό είχε σταματήσει να κινείται, παρατήρησε η Βασιλική. 
Επίσης, το πρωί πρέπει να είχε έρθει, γιατί μπορούσε να δει πρωινό 
ηλιακό φως να περνά από τις άκριες των παντζουριών των παραθύ-
ρων. Το εσωτερικό του μεγάλου οχήματος ήταν μισοσκότεινο. 
  Η Βασιλική ανασηκώθηκε, αφήνοντας την κουβέρτα να πέσει απ’τους 
ώμους της. Φορούσε μια πράσινη μάλλινη μπλούζα, την οποία της εί-
χαν δώσει οι επαναστάτες, χτες βράδυ. Είχαν προσφέρει σ’εκείνη και 
τον Άγγελο καινούργια ρούχα, για να ζεσταθούν, καθώς τα δικά τους 
ήταν μουλιασμένα απ’το χαλάζι. 
  Μια σκιερή φιγούρα σηκώθηκε από τη θέση της και πλησίασε τη Βα-
σιλική. Ο Φαρνέλιος, ο οποίος ήρθε και κάθισε κοντά της, σ’ένα σκαμνί. 
  «Είσαι καλά;» τη ρώτησε με χαμηλωμένη φωνή, μάλλον για να μην 
ξυπνήσει τον Άγγελο. 
  «Ναι,» του απάντησε η Βασιλική, στον ίδιο τόνο. 
  «Δεν αισθάνεσαι να έχεις κρυολογήσει;» 
  Η Βασιλική κούνησε αρνητικά το κεφάλι. 
  Ο Φαρνέλιος μειδίασε μέσα απ’τα μούσια του και της έκλεισε το μάτι. 
«Το ήξερα ότι το αντιβιοτικό μου δε θα με απογοήτευε.» 
  Ή ίσως να μην είχα αρρωστήσει από το χαλάζι, έτσι κι αλλιώς, σκέ-
φτηκε η Βασιλική, μα δεν το είπε. 
  «Μπορείς να έρθεις έξω, να σου μιλήσω;» τη ρώτησε ο Φαρνέλιος. 



328  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική κατένευσε. 
  «Τα παπούτσια σου δεν έχουν στεγνώσει τελείως.» Ο Φαρνέλιος τα 
κοίταξε, καθώς βρίσκονταν παραδίπλα. «Να σου φέρω ένα ζευγάρι 
μπότες; Ίσως νάναι λίγο μεγάλες, αλλά δεν πειράζει.» 
  Η Βασιλική ένευσε πάλι. 
  Ο Φαρνέλιος τής έφερε τις μπότες. Εκείνη βγήκε απ’την κουβέρτα της 
και τις φόρεσε, διαπιστώνοντας ότι, όντως, ήταν μεγάλες για τα πόδια 
της, αλλά δεν υπήρχε πρόβλημα, αφού, έτσι κι αλλιώς, δε θα πήγαινε 
μακριά μ’αυτές. 
  Ακολούθησε τον Φαρνέλιο έξω απ’το φορτηγό, και είδε ότι βρίσκο-
νταν κοντά σε μια πλαγιά, κρυμμένοι πίσω απ’την κυρτή μεριά ενός 
λόφου. Από μακριά, φαίνονταν ένα δάσος και μια πόλη, πολύ μικρότε-
ρη από την Απαστράπτουσα. 
  «Πού είμαστε;» ρώτησε η Βασιλική, τρίβοντας τα χέρια της αναμετα-
ξύ τους, γιατί έκανε κρύο. 
  «Έξι ώρες οδήγησης δυτικά της Απαστράπτουσας,» αποκρίθηκε ο 
Φαρνέλιος. «Θες μια κάπα να φορέσεις;» 
  «Ναι.» 
  Ο Φαρνέλιος έκανε νόημα σ’έναν από τους επαναστάτες που βρίσκο-
νταν έξω απ’το φορτηγό, λέγοντάς του να φέρει μια κάπα για την Πρι-
γκίπισσα. Εκείνος έβγαλε τη δική του κάπα και της την έδωσε. 
  Η Βασιλική την έδεσε στους ώμους της, ευχαριστώντας τον. 
  Ο άντρας υποκλίθηκε και απομακρύνθηκε. Στα μάτια του η Βασιλική 
είδε, για μια στιγμή, εκείνο που είχε δει και στο πρόσωπο του Θελλέδη, 
χτες. Αυτός ο άνθρωπος την έβλεπε με κάποια… ελπίδα… κάποια προ-
σμονή. Περιμένουν να αντικαταστήσω τον Ανδρόνικο. Περιμένουν όλοι 
τους να αντικαταστήσω τον Ανδρόνικο. Μα τους θεούς, θα απογοητευ-
τούν. Δεν είμαι ο Ανδρόνικος… 
  Ο Φαρνέλιος μίλησε, διακόπτοντας τους συλλογισμούς της: «Σχετικά 
μ’εκείνο το Σερπετό που σε βοήθησε… Είπες ότι οι εμφανίσεις του δεν 
ήταν τυχαίες.» Την ατένισε ερωτηματικά. 
  «Όχι,» αποκρίθηκε η Βασιλική, νιώθοντας έναν παγερό αέρα να ση-
κώνεται και να τινάζει τις ξανθές της μπούκλες, «δεν πιστεύω πως ή-
ταν.» 
  «Και τι σημαίνει αυτό;» 
  «Δεν ξέρω.» 
  «Δεν το έχεις ξανασυναντήσει, το Σερπετό;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  329 

 

 

  Η Βασιλική κούνησε το κεφάλι. «Όχι, ποτέ. Πρώτη φορά το συνάντη-
σα εκείνη τη νύχτα, που ερχόμουν οδοιπορώντας προς την Απαστρά-
πτουσα και που είχα, πραγματικά, ανάγκη τη βοήθεια κάποιου.» 
  Ο Φαρνέλιος άναψε την πίπα του και κάπνισε σιωπηλά για μερικές 
στιγμές. Ύστερα, είπε: «Και το Σερπετό παρουσιάστηκε και στο όνειρό 
σου, σωστά; Το ίδιο Σερπετό;» 
  «Ναι.» 
  «Και σε έσωσε από το Άγγιγμα των ακόλουθων του Μαύρου Νάρζουλ. 
Εντυπωσιακό… και αξιοπερίεργο. Σημαίνει πως αυτό το Σερπετό είναι 
κάτι πολύ περισσότερο από… από ένα οποιοδήποτε Σερπετό.» 
  «Έχετε ένα τσιγάρο, κύριε Φαρνέλιε;» 
  «Ε; Όχι, δεν καπνίζω τσιγάρα–» 
  Εκείνη τη στιγμή, πλησίασε κάποιος άλλος. Η Βασιλική τον είδε με την 
άκρια του ματιού της, και στράφηκε. 
  Ο Θελλέδης, ο οποίος έβγαλε μια ταμπακέρα από μια τσέπη του πα-
νωφοριού του και της πρόσφερε τσιγάρο. «Στις υπηρεσίες σας, Πρι-
γκίπισσά μου,» είπε. 
  Μα τους θεούς, σκέφτηκε η Βασιλική, σταματήστε να με τρομάζετε 
έτσι. Εξάλλου, δεν είμαι πραγματικά Πριγκίπισσά σας· δεν είστε Απολ-
λώνιοι υπήκοοι. 
  Πήρε ένα τσιγάρο, και ο Θελλέδης τής το άναψε. 
  Η Βασιλική φύσηξε καπνό μέσα στον κρύο αέρα. «Κύριε Φαρνέλιε,» 
είπε, «πρέπει να πάμε να πάρουμε τη Βικτώρια από τη Χρυσάνθια Κλι-
νική. Δεν μπορούμε να την αφήσουμε εκεί.» 
  «Προτείνεις, λοιπόν, να πολιορκήσουμε νοσοκομείο;» 
  Η Βασιλική μειδίασε, γιατί βρήκε κάτι το αστείο στα λόγια του Φαρ-
νέλιου. Πήρε μια τζούρα απ’το τσιγάρο της και είπε: «Ναι, γιατί όχι; Δε 
θα χρειαστεί και καμια μεγάλη πολιορκία, υποθέτω.» 
  «Εγώ δε θα ήμουν τόσο σίγουρος γι’αυτό,» αποκρίθηκε ο Φαρνέλιος. 
«Οι κατάσκοποι του Λούσιου τριγυρίζουν σ’εκείνα τα μέρη, όπως πολύ 
καλά γνωρίζεις.» 
  «Θα πρέπει, λοιπόν, να πάμε προετοιμασμένοι.» 
  «Πριγκίπισσά μου,» παρενέβη ο Θελλέδης, «συμφωνώ απόλυτα.» 
  Ο Φαρνέλιος κάρφωσε τον γαλανόδερμο επαναστάτη μ’ένα αυστηρό 
βλέμμα. Και είπε στη Βασιλική: «Ας αρχίσουμε να προετοιμαζόμαστε.» 
  «Αυτό σημαίνει ότι συμφωνείτε με την κίνηση που προτείνω;» ρώτη-
σε η Πριγκίπισσα, που την ενδιέφερε η πραγματική άποψη του Φαρνέ-



330  |  ΚΩΣΤΑΣ ΒΟΥΛΑΖΕΡΗΣ 

 

 

λιου, όχι μια τυπική άποψη υπηκόου, που δεν ήταν τίποτα περισσότε-
ρο από Ακούω και υπακούω, Υψηλοτάτη. 
  «Συμφωνώ,» τη διαβεβαίωσε ο Φαρνέλιος. «Μπορεί εσύ κι η Βικτώ-
ρια να είστε φίλες, αλλά κι εγώ τυχαίνει να τη συμπαθώ, πολύ. Κι επι-
πλέον, ετούτη είναι η πρώτη ευκαιρία που μου δίνεται για να ανοίξω 
μια, οσοδήποτε μικρή, τρύπα στα σχέδια του Λούσιου. Αυτός ο νεαρός 
ήταν, τελικά, απείρως απογοητευτικός. Καθόλου σαν τον αδελφό του, 
ή ακόμα και σαν εσένα, Βασιλική.» 
  Ακόμα και σαν εμένα; συλλογίστηκε, ολίγον πειραγμένη, η Πριγκίπισ-
σα. Τι πάει να πει τούτο; Ακόμα και σαν εμένα; 
 
 
 
Ο Αυγερινός έμαθε, από τους υπόλοιπους φρουρούς του παλατιού, ότι 
ο Πρίγκιπας Λούσιος και η σύζυγός του, Δομινίκη, θα έφευγαν από την 
Απαστράπτουσα, μαζί με τη Δούκισσα Κορνηλία, η οποία, όπως φημο-
λογείτο, είχε έρθει με την αυγή στο παλάτι και όλοι υπέθεταν ότι πρέ-
πει να είχε φέρει κάποια σημαντικά νέα· ωστόσο, κανείς δεν ήξερε τι 
νέα πιθανώς να ήταν αυτά. Η αναχώρηση του Λούσιου θα γινόταν μέ-
χρι το μεσημέρι, έτσι οι πάντες βρίσκονταν σε αναστάτωση με τις προ-
ετοιμασίες. Ο Πρίγκιπας, δε δυσκολεύτηκε να πληροφορηθεί ο Αυγερι-
νός, θα έφευγε με πλοίο από το λιμάνι της πρωτεύουσας, και προορι-
σμός του θα ήταν η Ρακμάνη. 
  Η Ρακμάνη… Τι δουλειά μπορεί να έχει εκεί; Και δεν πηγαίνει μόνο ε-
κείνος –που, έτσι κι αλλιώς, αυτό θα υποδήλωνε κάτι το σημαντικό–, 
αλλά πάνε μαζί του και η Δομινίκη και η Δούκισσα Κορνηλία. Και, μάλι-
στα, άρον-άρον. Πρέπει, επομένως, να πρόκειται για κάτι άνευ προηγου-
μένου. 
  Η Βασίλισσα Γλυκάνθη ίσως να γνώριζε. Ίσως. Γιατί ο Αυγερινός δεν 
ήταν καθόλου σίγουρος. Ο Λούσιος δε φαινόταν να εμπιστεύεται τη 
μητέρα του· δεν της έλεγε τίποτα. Προτού φύγει, όμως, πρέπει κάτι να 
της πει. Αναμφίβολα, δε θάναι ολόκληρη η αλήθεια, αλλά θα είναι, θέλω 
να πιστεύω, ένα μέρος της αλήθειας. 
  Ο Αυγερινός ήθελε να πάει να βρει τη Βασίλισσα, για να της μιλήσει, 
όχι μόνο γι’αυτό το θέμα, μα και για ένα άλλο, που ίσως να ήταν σημα-
ντικότερο. Δεν το έκανε αμέσως, όμως, επειδή φοβόταν ότι πιθανώς να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  331 

 

 

τραβούσε την προσοχή, ακόμα και μέσα σε τούτο το χαλασμό που γι-
νόταν τώρα στο παλάτι. 
  Περίμενε, επομένως… μέχρι να δει κάπου την Αγάθη, αφού η υπηρέ-
τρια ήταν ο μοναδικός του κρίκος με τη Βασίλισσα. 
  Τη βρήκε στον κήπο, όταν δεν είχε βάρδια και ήταν ελεύθερος να πάει 
όπου ήθελε και να κάνει ό,τι ήθελε μέσα στο παλάτι και στην πόλη. Η 
Αγάθη έκοβε λουλούδια και τα μάζευε, φτιάχνοντας μια ανθοδέσμη. 
Δεν τον είχε προσέξει. 
  Ο Αυγερινός έκοψε ένα λουλούδι με μακρύ μίσχο και λευκά πέταλα. 
«Να βοηθήσω;» 
  Η Αγάθη αναπήδησε. Τον κοίταξε με γουρλωμένα μάτια. Ύστερα, έρι-
ξε μια ματιά τριγύρω και, βλέποντας πως δεν τους παρακολουθούσε 
κανείς, ικανοποιήθηκε και η όψη της ηρέμησε. 
  «Θα με τρελάνεις!» του είπε. «Γιατί συνέχεια το κάνεις αυτό;» 
  Ο Αυγερινός συνοφρυώθηκε. «Νομίζω πως μου έχεις ξανακάνει τη 
συγκεκριμένη ερώτηση.» 
  «Μη μου πεις πάλι ότι ήσουν ‘επιφυλακτικός’. Δεν είναι κανείς κοντά 
μας. Κι επιπλέον, απλά μιλάμε· δεν μπορεί αυτό να είναι ύποπτο, σω-
στά;» 
  «Ίσως,» παραδέχτηκε ο Αυγερινός. «Με συγχωρείς. Δεν το έκανα επί-
τηδες για να σε τρομάξω.» Και ύψωσε το μακρύ, λευκό άνθος προς τη 
μεριά της. 
  Η Αγάθη το κοίταξε με περιέργεια· κι ύστερα, κοίταξε το πρόσωπό 
του. «Για μένα είναι αυτό;» 
  Ο Αυγερινός μόρφασε. «Αφού μαζεύεις λουλούδια…» 
  Τα μάγουλα της Αγάθης κοκκίνισαν, για μια στιγμή, και τα μάτια της 
στένεψαν. Έπειτα, όμως, ανάκτησε την αυτοκυριαρχία της. Πήρε το 
άνθος και το πρόσθεσε στην ανθοδέσμη της. «Ευχαριστώ. Τα λουλού-
δια τα μαζεύω για τη Βασίλισσα. Για να τα βάλουμε στα βάζα, στα δια-
μερίσματά της. Εσύ τι κάνεις εδώ; Βόλτα, και έτυχε να με δεις;» 
  «Όχι ακριβώς. Σε έψαχνα. Θέλω να πεις κάτι στη Βασίλισσα για μέ-
να.» 
  «Α,» έκανε η Αγάθη και έσκυψε πάλι, για να μαζέψει λουλούδια. «Τι 
θες να της πω;» 
  «Ότι πρέπει να της μιλήσω.» 
  «Δεν ξέρω αν αυτό θα είναι εφικτό.» 



332  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Αυγερινός γονάτισε στο ένα γόνατο δίπλα της, και είπε με χαμηλω-
μένη φωνή: «Είναι απαραίτητο, τώρα που ο Λούσιος φεύγει απ’την 
πρωτεύουσα! Έχουμε πολλά να συζητήσουμε. Και σημαντικά.» 
  Η Αγάθη στράφηκε ν’ατενίσει την όψη του. «Εντάξει, θα της το πω.» 
  Ο Αυγερινός σηκώθηκε όρθιος, και εκείνη σηκώθηκε συγχρόνως.  
  «Γνωρίζεις γιατί φεύγει ο Λούσιος;» τη ρώτησε. 
  Η Αγάθη κούνησε το κεφάλι. «Όχι.» 
  «Δε μίλησε με τη μητέρα του;» 
  «Όχι ακόμα. Όχι όσο ήμουν στα διαμερίσματα της Βασίλισσας, του-
λάχιστον.» 
  «Μάλιστα,» είπε ο Αυγερινός. «Θα σε ξαναδώ σύντομα, υποθέτω.» Και 
στράφηκε, για να φύγει. 
  Η Αγάθη τράβηξε το λευκό άνθος απ’την ανθοδέσμη. «Θες το λουλού-
δι σου πίσω;» 
  Ο Αυγερινός στάθηκε. Τι παράξενη ερώτηση… Θα μπορούσε να…; «Όχι, 
κράτησέ το.» 
  «Δηλαδή, το έκοψες για μένα;» 
  Ο Αυγερινός ένευσε. 
  Η Αγάθη χαμογέλασε. 
  Εκείνος στράφηκε κι έκανε μερικά βήματα. 
  «Αυγερινέ;» 
  Την κοίταξε πάνω απ’τον ώμο του. «Τι;» 
  Η Αγάθη τον ζύγωσε, και είπε, χαμηλόφωνα: «Θα σε ειδοποιήσω το 
μεσημέρι, για την απόφαση της Βασίλισσας. Να έρθω στο δωμάτιό 
σου;» 
  «Ξέρεις πού είναι το δωμάτιό μου;» 
  «Ναι, φυσικά και ξέρω.» 
  «Έλα, τότε. Αν και–» Αν και ίσως νάναι επικίνδυνο, ήθελε να πει, μα 
δεν πρόλαβε. 
  «Θα σου φέρω και κάτι να φας.» 
  «Δεν είναι ανάγκη…» Θα μπορούσε η υπόθεσή μου για το λουλούδι να 
είναι σωστή; 
  «Για προκάλυμμα,» είπε η Αγάθη. «Αν σου φέρω φαγητό, κανείς δε θα 
υποψιαστεί ότι συμβαίνει κάτι άλλο. Σε περίπτωση, δηλαδή, που ό-
ντως κάποιος μάς παρακολουθεί.» 
  Ο Αυγερινός μειδίασε. «Εντάξει. Ακούγεται καλή ιδέα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  333 

 

 

  Η Αγάθη τού ανταπέδωσε το μειδίαμα. «Πήγαινε τώρα· έχω κι άλλα 
λουλούδια να μαζέψω για τη Βασίλισσα.» 
 
 
 
Το μεσημέρι, ο Αυγερινός την περίμενε στο δωμάτιό του, μην έχοντας 
πάρει τίποτα για να φάει. Και η αλήθεια ήταν ότι πεινούσε. 
  Και η Αγάθη δεν ερχόταν. Περνούσε η ώρα, αλλά δεν ερχόταν. 
  Ο Αυγερινός αναρωτήθηκε αν το είχε ξεχάσει, ή αν η Βασίλισσα τής 
είχε απαγορέψει να έρθει για λόγους ασφαλείας, ή αν κάτι τής είχε τύ-
χει. 
  Και πεινούσε. 
  Αλλά αυτό δεν ήταν το χειρότερο. Το χειρότερο ήταν ότι είχε μια πο-
λύ, πολύ άσχημη αίσθηση, η οποία δε σχετιζόταν ούτε με τη Βασίλισσα 
Γλυκάνθη ούτε με την Αγάθη, αλλά, νόμιζε, με τον Κύριο του Γαλανού 
Φωτός. Είχε την αίσθηση πως κάτι αποτρόπαιο είχε συμβεί· κάτι που 
ίσως να μη μπορούσε να διορθώσει. 
  Άργησα; Μα τους θεούς, άργησα; Η αποστολή μου έχει τελειώσει; Έχω 
αποτύχει; 
  Τα ερωτηματικά κατέτρωγαν το μυαλό του, και, κάθε τόσο, καθώς 
έκανε πέρα-δώθε μες στο δωμάτιο, νόμιζε πως μπορούσε να δει μπρο-
στά στα μάτια του λάμψεις. Λάμψεις από γαλανό φως. 
  Έχω αργήσει… Έχω αργήσει… 
  Προσπάθησε να ηρεμήσει τον εαυτό του. Στάθηκε κοντά στο παρά-
θυρο, παίρνοντας βαθιές αναπνοές. 
  Όχι, σκέφτηκε, δεν μπορεί να έχω αργήσει. Θα τα καταφέρω. Τώρα που 
ο Λούσιος φεύγει, είναι η ευκαιρία που περίμενα. Θα τα καταφέρω. 
  Πίσω του, άκουσε την πόρτα να χτυπά και ν’ανοίγει. 
  Στράφηκε και είδε το πρόσωπο της Αγάθης να τον κοιτάζει απ’την 
άκρια της πόρτας. «Να μπω;» 
  «Καιρός ήταν,» είπε ο Αυγερινός, χαμογελώντας. «Είχα αρχίσει να λι-
μοκτονώ.» 
  «Με συγχωρείς,» αποκρίθηκε η Αγάθη, χαμογελώντας κι εκείνη και 
μπαίνοντας. «Η Βασίλισσα με καθυστέρησε περισσότερο απ’όσο υπο-
λόγιζα. Δε μου κρατάς κακία, ε;» Η εμφάνισή της δεν ήταν όπως συνή-
θως. Τα μαύρα της μαλλιά ήταν λυτά και καλοχτενισμένα. Το πρόσωπό 
της βαμμένο περισσότερο: όχι υπερβολικά, απλά λίγο πιο έντονη βαφή 



334  |  ΚΩΣΤΑΣ ΒΟΥΛΑΖΕΡΗΣ 

 

 

στα χείλη και στα βλέφαρα. Τα επάνω κουμπιά της υπηρετικής της 
στολής ήταν αθηλύκωτα. 
  Στα χέρια της κρατούσε έναν δίσκο με φαγητά και ποτά. Λύγισε το 
γόνατό της και έκλεισε την πόρτα, μαλακά, πίσω της. Ο Αυγερινός πα-
ρατήρησε ότι η φούστα της είχε ένα σχίσιμο με σταυρωτά λουριά στη 
δεξιά μεριά. Υπήρχε αυτό και παλιότερα; Δε θυμόταν να το είχε προσέ-
ξει. 
  «Δε μπορώ να σου κρατήσω κακία, τώρα που ήρθες επιτέλους να με 
ταΐσεις,» της αποκρίθηκε. 
  Η Αγάθη γέλασε, και άφησε τον δίσκο στο τραπέζι του δωματίου. 
  «Αυτό είναι αρκετό φαγητό για δύο ανθρώπους,» είπε ο Αυγερινός. 
«Το ήξερες ότι θα ήμουν τόσο πεινασμένος;» 
  «Για να είμαι ειλικρινής, το μισό είναι για μένα. Ούτε εγώ έχω φάει, 
και, όπως κι εσύ, λιμοκτονώ.» 
  Καθώς κάθονταν σε αντικριστές καρέκλες, ο Αυγερινός ρώτησε: «Εί-
ναι κουραστική δουλειά να είσαι υπηρέτρια της Βασίλισσας;» 
  «Δε μπορείς να φανταστείς, πίστεψέ με.» 
  Άρχισαν να τρώνε με όρεξη. 
  «Τι σου απάντησε;» ρώτησε ο Αυγερινός, όταν η περισσότερη από 
την πείνα του είχε κορεστεί. 
  «Μπορείς να τη δεις, αν θέλεις, το βράδυ. Στο μέρος όπου συναντηθή-
κατε και την πρώτη φορά.» 
  Στον παλιό στάβλο. Ο Αυγερινός ένευσε. «Και σχετικά με τον Λούσιο; 
Της μίλησε ο γιος της;» 
  «Δε μου διευκρίνισε,» αποκρίθηκε η Αγάθη, πίνοντας μια γουλιά 
απ’τη μπίρα της. «Μου είπε μόνο ότι θα συζητήσετε για όλα ιδιαιτέ-
ρως.» 
  Συνέχισαν να τρώνε, χωρίς να μιλούν. Μια σιωπή αμηχανίας είχε α-
πλωθεί ανάμεσά τους. Ο Αυγερινός, τουλάχιστον, δεν ήξερε τι ακριβώς 
να πει, και το ίδιο φαινόταν να αισθάνεται κι η Αγάθη. Αφού είχαν τε-
λειώσει με το θέμα της Βασίλισσας, έμοιαζε να μην τους έχει μείνει τί-
ποτε άλλο. 
  Τελικά, η Αγάθη είπε: «Γιατί βοηθάς τη Βασίλισσα;» 
  «Είμαι πιστός σ’αυτήν.» 
  «Ναι, αλλά γιατί ειδικά εσύ; Παλιότερα, εγώ δε σε ήξερα καν.» 
  «Παλιότερα, ούτε εγώ με ήξερα.» 
  Η Αγάθη συνοφρυώθηκε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  335 

 

 

  Ο Αυγερινός γέλασε. «Ναι, το καταλαβαίνω πως ακούγεται παράξενο. 
Αλλά είναι αλήθεια.» 
  Η Αγάθη είπε, κοιτάζοντας το πρόσωπό του: «Μου έχουν πει ότι ο 
Πρίγκιπας Ανδρόνικος ήταν που…» Άπλωσε το χέρι της και ακράγγιξε 
την ουλή του, η οποία ξεκινούσε απ’το μέτωπό του, επάνω δεξιά, και 
τελείωνε στο σαγόνι του, κάτω αριστερά. 
  «Πράγματι, έτσι είναι. Και το ξέρω πως βρίσκεις το σημάδι αποκρου-
στικό, αλλά για–» 
  Η Αγάθη κούνησε το κεφάλι. «Όχι, δε μ’ενοχλεί. Αλήθεια.» Απομάκρυ-
νε το χέρι της απ’το πρόσωπό του. «Αλήθεια.» 
  «Είσαι παράξενο πλασματάκι,» παρατήρησε ο Αυγερινός. 
  Η Αγάθη κοκκίνισε, απ’το μέτωπο ώς τα μάγουλα. 
  Ο Αυγερινός γέλασε και ύψωσε τα χέρια του. «Με συγχωρείς. Δεν το 
εννοούσα όπως ακούστηκε. Απλά, η αντίδρασή σου μου φάνηκε περί-
εργη. Γιατί υποθέτω πως αυτό το πράγμα,» έδειξε την ουλή του με μια 
γρήγορη χειρονομία, «απωθεί τους περισσότερους ανθρώπους.» 
  «Ναι,» είπε η Αγάθη. «Γενικά, μοιάζεις τρομαχτικός…» Χαμογέλασε. 
«Θες να μάθεις τι φήμες κυκλοφορούν για σένα ανάμεσα στο υπηρετι-
κό προσωπικό;» 
  «Πες μου.» 
  Σε λίγο, κι οι δυο τους χτυπιόνταν απ’τα γέλια. 
  «Το ότι ήμουν νεκρός και αναστήθηκα είναι, πάντως, το καλύτερο!» 
είπε ο Αυγερινός, σηκώνοντας τη μπίρα του και πίνοντας μια μεγάλη 
γουλιά, για να τελειώσει το ποτήρι. «Απλά, το καλύτερο! Χα-χα-χα-χα!» 
  «Γιατί, το άλλο, ότι κάνουν κάποιο πείραμα μ’εσένα και γι’αυτό 
σ’έχουν ακόμα στο παλάτι, δε σου άρεσε;» Η Αγάθη είχε φέρει την κα-
ρέκλα της πιο κοντά του, κι εκείνος είχε φέρει τη δική του καρέκλα πιο 
κοντά στην Αγάθη, σε κάποιο σημείο της αφήγησής της σχετικά με τις 
φήμες που κυκλοφορούσαν· και τώρα, εκείνη έγερνε προς το μέρος 
του, στηριζόμενη, ασυναίσθητα, πάνω στο γόνατό του. 
  «Ναι,» παραδέχτηκε ο Αυγερινός, «κι αυτό ήταν καλό. Πολύ καλό!» 
  «Το λουλούδι σου μου άρεσε πραγματικά,» του είπε η Αγάθη, αλλάζο-
ντας ξαφνικά θέμα και έχοντας τώρα πιο σοβαρή όψη. 
  «Ναι;» 
  «Ναι. Σκέφτεσαι να μου κόψεις κι άλλα;» 
  Ο Αυγερινός μειδίασε. «Αφού φαίνεται να σου αρέσουν…» 



336  |  ΚΩΣΤΑΣ ΒΟΥΛΑΖΕΡΗΣ 

 

 

  «Να σου πω κάτι;» ρώτησε η Αγάθη. «Αλλά θα υποσχεθείς να μην το 
πεις πουθενά.» Τώρα βρισκόταν πιο κοντά του, και τα χέρια της στηρί-
ζονταν στον μηρό του, όχι στο γόνατό του. 
  «Είμαι καλός στο να κρατάω μυστικά,» είπε ο Αυγερινός. 
  «Ναι, υποθέτω πως αυτό είν’αλήθεια…» Η Αγάθη τεντώθηκε και ψι-
θύρισε στ’αφτί του: «Από τότε που με άρπαξες, εκείνη την πρώτη φο-
ρά στο διάδρομο, σε ονειρεύομαι. Ονειρεύομαι ότι έρχεσαι πάλι να με 
αρπάξεις…» Τα χείλη της σύρθηκαν, απαλά, πάνω στο μάγουλό του. 
«Δε θα το πεις σε κανέναν, έτσι;» 
  «Όχι.» Ο Αυγερινός γύρισε το κεφάλι του και τη φίλησε. 
  Και μετά, βρέθηκαν κι οι δυο τους όρθιοι. Η Αγάθη είχε τυλίξει τα χέ-
ρια και τα πόδια της γύρω του, σαν αναρριχώμενο φυτό που πιάνεται 
σε πέτρινη κολόνα. Ο Αυγερινός διέτρεχε τα χέρια του πάνω στους μη-
ρούς και στην πλάτη της· κι έπειτα, έπιασε το τραπεζομάντιλο και το 
τράβηξε απότομα, σκορπίζοντας στο πάτωμα ό,τι είχε απομείνει από 
το φαγητό. Η Αγάθη ξάπλωσε ανάσκελα πάνω στο τραπέζι, έχοντας 
τις κνήμες της σταυρωμένες πίσω απ’τη μέση του. —Είσαι σίγουρη 
πως η Βασίλισσα το εγκρίνει αυτό; τη ρώτησε ο Αυγερινός, ανοίγοντας 
μ’ένα τράβηγμα τα κουμπιά της υπηρετικής της στολής και κολλώντας 
τα χείλη του στο δεξί της στήθος. —Της είπα ότι θα σου έφερνα φαγη-
τό, αποκρίθηκε η Αγάθη· άστη να υποθέσει τα υπόλοιπα από μόνη της. 
—Χα-χα-χαχαχα! γέλασε ο Αυγερινός, και ρούφηξε τα χείλη της. Είσαι, 
πράγματι, παράξενο πλασματάκι. Τα χέρια της Αγάθης πήγαν κάτω, 
ανάμεσα στους μηρούς της και στη ζώνη του παντελονιού του, λύνο-
ντάς την. —Μου φέρνεις, όμως, λουλούδια, του είπε. 
 
 
 
Ο Άγγελος ήταν άρρωστος. Το αντιβιοτικό του Φαρνέλιου, μάλλον, δεν 
τα είχε καταφέρει να τον θεραπεύσει ως δια μαγείας. Ξύπνησε βήχο-
ντας, και είχε ανεβασμένο πυρετό. Καταράστηκε, καθώς είχε πάρει 
μισοκαθιστή θέση, τυλιγμένος στην κουβέρτα του. 
  «Ηρέμησε,» του είπε η Βασιλική, που ήταν καθισμένη οκλαδόν πλάι 
του. «Πρέπει να ξεκουραστείς.» Και του έδωσε μια αχνιστή κούπα. 
  «Τι είν’αυτό;» ρώτησε ο Άγγελος, παίρνοντάς τη στα χέρια του. 
  «Τσάι, μαζί μ’ένα φάρμακο που έριξε μέσα ο κύριος Φαρνέλιος.» 
  «Ελπίζω να μη με δηλητηριάσει…» Ο Άγγελος ήπιε μια γουλιά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  337 

 

 

  «Τι χειρότερο να πάθεις;» 
  Ο Άγγελος μειδίασε. «Τουλάχιστον, έχει καλή γεύση.» 
  «Δεν έχεις ακούσει τι λένε; ‘Αν είναι να φας κάτι δηλητηριασμένο, κα-
λύτερα να είναι εύγευστο.’» 
  «Αλήθεια; Ποιοι το λένε αυτό;» 
  «Δε θυμάμαι, αλλά κάπου τόχω ακούσει.» 
  «Πηγαίνουμε σε κάποιο μέρος,» ρώτησε ο Άγγελος, «ή είμαι τόσο άρ-
ρωστος που αισθάνομαι το όχημά μας να κινείται;» 
  «Πηγαίνουμε σε κάποιο μέρος.» 
  «Πού;» 
  «Στη Χρυσάνθια Κλινική.» 
  «Στη Χρυσάνθια Κλινική;» 
  «Ναι. Για να πάρουμε τη Βικτώρια.» 
  Ο Άγγελος κοίταξε έξω απ’το μισάνοιχτο παράθυρο, και συνοφρυώ-
θηκε. «Πού είμαστε τώρα; Αυτά τα μέρη δε νομίζω πως είναι κοντά 
στην Απαστράπτουσα.» 
  «Δεν είναι,» τον διαβεβαίωσε η Βασιλική. «Οι επαναστάτες μάς πήγαν 
δυτικά, προκειμένου να αποφύγουμε τους κατασκόπους του Λούσιου· 
και τώρα, κατευθυνόμαστε πάλι προς τα ανατολικά. Με το πάσο μας. 
Στην κλινική θα επιτεθούμε το βράδυ.» 
  «Θα επιτεθούμε;» 
  Η Βασιλική ανασήκωσε τους ώμους. «Δε νομίζω να μας παραδώσουν 
τη Βικτώρια οικειοθελώς. Αλλά, επίσης, δε νομίζω ότι θα προβάλουν 
και καμια ιδιαίτερη αντίσταση.» 
  Ο Άγγελος άφησε το τσάι του παραδίπλα και ξάπλωσε. «Και μετά, τι 
θα γίνει;» 
  «Τι εννοείς;» 
  «Αφότου πάρουμε τη Βικτώρια από την κλινική… Δεν ξέρω αν τόχεις 
καταλάβει, Πριγκίπισσα, αλλά είμαστε εμείς εναντίον ολόκληρου του 
καθεστώτος του αδελφού σου.» 
  «Θα βρούμε συμμάχους. Δεν πρόκειται ν’αφήσω αυτή την κατάσταση 
να συνεχιστεί,» αποκρίθηκε η Βασιλική. «Ο Λούσιος πρέπει να φύγει 
απ’το θρόνο, και οι ακόλουθοι του Μαύρου Νάρζουλ από τις θέσεις 
που έχουν μέσα στην κοινωνία της Απολλώνιας.» 
 
 
 



338  |  ΚΩΣΤΑΣ ΒΟΥΛΑΖΕΡΗΣ 

 

 

Η Βασίλισσα Γλυκάνθη συνάντησε τον Αυγερινό μέσα στις πυκνές 
σκιές του παλιού, εγκαταλειμμένου στάβλου του παλατιού. Ο φρουρός 
κρατούσε μια λάμπα λαδιού και φορούσε κάπα και κουκούλα. Το πρό-
σωπό του ήταν σαν από εφιάλτη, καθώς διακρινόταν αμυδρά στο α-
σθενικό φως. 
  «Σου οφείλω ένα μεγάλο ευχαριστώ,» του είπε η Γλυκάνθη. 
  «Δεν έχω ακόμα κάνει τίποτα, Βασίλισσά μου,» αποκρίθηκε εκείνος. 
  «Ίσως έτσι να νομίζεις, αλλά έχεις κάνει.» 
  Ο Αυγερινός την κοίταξε ερωτηματικά, δίχως να μιλήσει. 
  Η Γλυκάνθη είπε: «Όταν με πληροφόρησες για εκείνες τις φράσεις 
που σου είχε δώσει ο διοικητής της παλατιανής φρουράς, αυτό ήταν 
μεγάλη βοήθεια για μένα.» 
  «Για να είμαι ειλικρινής, Βασίλισσά μου, δεν ήξερα –κι ακόμα δεν ξέ-
ρω– περί τίνος πρόκειται. Όχι ακριβώς, τουλάχιστον. Ήταν κάποιου 
είδους κώδικας;» 
  Η Γλυκάνθη ένευσε. «Θα μπορούσες να το πεις κι έτσι. Ή, καλύτερα, 
μια μέθοδος ψυχολογικού πολέμου. Προφανώς, κάποιος ήθελε να με 
τρελάνει, για να με κάνει, πιθανώς, να φύγω απ’το παλάτι.» 
  Τα μάτια του Αυγερινού στένεψαν. «Ο γιος σας;» 
  «Ή η Δομινίκη. Δεν έχει σημασία, όμως. Όχι τώρα. Η μέθοδός τους χά-
νει πολλή δύναμη, όταν έχεις πληροφορηθεί γι’αυτήν. Κι επιπλέον, σή-
μερα έφυγαν από το παλάτι…» 
  «Ακριβώς γι’αυτό ήθελα να σας μιλήσω κι εγώ, Βασίλισσά μου,» είπε 
ο Αυγερινός. «Πιστεύω πως ήρθε η ώρα να κινηθούμε.» 
  «Το σπαθί…» 
  «Ναι, το σπαθί. Πρέπει να έχω το σπαθί, προτού επιχειρήσω να σώσω 
τον Πρίγκιπα.» 
  «Δεν είμαι βέβαιη αν ο Λούσιος το έχει αφήσει εδώ ή αν το έχει πάρει 
μαζί του,» είπε η Γλυκάνθη. 
  «Εδώ το έχει αφήσει.» 
  Η Βασίλισσα συνοφρυώθηκε. «Πώς το ξέρεις;» 
  «Το ξέρω. Μπορώ να το αισθανθώ. Υπάρχει ένας αόρατος δεσμός α-
νάμεσα σε μένα και το ξίφος.» 
  Η Γλυκάνθη ένευσε. «Εντάξει. Αλλά αυτό σημαίνει πως θα πρέπει να 
εισβάλεις στα διαμερίσματα του Λούσιου· κι ακόμα και τώρα, που λεί-
πει, δε θα είναι αφύλαχτα.» 
  «Το αντιλαμβάνομαι, Βασίλισσά μου. Ωστόσο, πρέπει να το κάνω.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  339 

 

 

  «Είσαι γενναίος άνθρωπος, Αυγερινέ,» είπε η Γλυκάνθη. 
  «Όχι, Βασίλισσά μου,» αποκρίθηκε εκείνος. «Είμαι άνθρωπος που κά-
νει το καθήκον του στην Απολλώνια.» 
  Η Γλυκάνθη δεν ήξερε τι ν’απαντήσει σ’αυτό, έτσι το άφησε καλύτε-
ρα. 
  «Ο γιος σας, ο Λούσιος,» ρώτησε ο Αυγερινός, σπάζοντας τη σιωπή, 
«πού πηγαίνει και γιατί;» 
  «Στη Ρακμάνη, απ’ό,τι μου είπε. Όσο για το γιατί, δεν είμαι βέβαιη. Δε 
μου διευκρίνισε. Είπε μόνο ότι εκεί θα βρει κάτι που θα τον βοηθήσει 
να σώσει την Απολλώνια από τους εχθρούς της.» 
  «Ο μεγαλύτερος εχθρός της Απολλώνιας ίσως να είναι ο ίδιος, Βασί-
λισσά μου, χωρίς να το γνωρίζει.» 
  Η Γλυκάνθη αναστέναξε και είπε με βαριά φωνή: «Το ξέρω…» Την 
πονούσε το γεγονός ότι το ένα απ’τα παιδιά της είχε φτάσει ώς εδώ. 
Είχε φτάσει στο σημείο να φυλακίσει τον αδελφό του και να σφετερι-
στεί το θρόνο… και είχε φτάσει στο σημείο να συναινέσει να γίνει ψυ-
χολογικός πόλεμος στη μητέρα του· γιατί, ακόμα κι αν η Δομινίκη το 
είχε σχεδιάσει, δεν μπορεί να το είχε εκτελέσει χωρίς τη συναίνεση του 
Λούσιου. Η Γλυκάνθη ήθελε να πιστέψει ότι, κατά βάθος, το κατάντη-
μα του γιου της ήταν δικό της φταίξιμο, της Δομινίκης, αλλά η λογική 
της της έλεγε πως αυτό δεν μπορεί να αλήθευε πλήρως. Εξάλλου, ο 
Λούσιος δεν ήταν μικρό παιδί. 
  «Με συγχωρείτε, Βασίλισσά μου,» είπε ο Αυγερινός. 
  «Δεν υπάρχει λόγος να απολογείσαι, όταν λες την αλήθεια,» αποκρί-
θηκε η Γλυκάνθη. Ακόμα κι αν η αλήθεια τυχαίνει να με πληγώνει, γιατί 
είναι φρικτή. Και άλλαξε θέμα, μη θέλοντας να μείνει άλλο εδώ: «Είναι 
καιρός να δράσουμε, όπως είπες κι ο ίδιος. Θα επιχειρήσεις απόψε να 
πάρεις το ξίφος;» 
  «Αν συμφωνείτε κι εσείς, Βασίλισσά μου, ναι.» 
  «Συμφωνώ,» είπε η Γλυκάνθη. «Αλλά δε θα πας μόνος. Θα χρειαστείς, 
σίγουρα, κάποια βοήθεια. Άλλον έναν άνθρωπο.» 
  «Θα πρέπει να είναι απόλυτα έμπιστος. Δε θα πρέπει να υπάρχει η 
παραμικρή πιθανότητα να είναι κατάσκοπος του Λούσιου.» 
  «Μην ανησυχείς γι’αυτό.» 
 
 
 



340  |  ΚΩΣΤΑΣ ΒΟΥΛΑΖΕΡΗΣ 

 

 

«Θα συναντηθείτε στην Άνω Πινακοθήκη, τα μεσάνυχτα,» του είχε πει η 
Βασίλισσα, προτού φύγει απ’τον εγκαταλειμμένο στάβλο του κήπου. 
  Και τώρα ήταν μεσάνυχτα, και ο Αυγερινός βρισκόταν στην Άνω Πι-
νακοθήκη: ένα μεγάλο δωμάτιο με επιβλητικές μαρμάρινες καμάρες, 
που οι τοίχοι του ήταν γεμάτοι έργα τέχνης, από διάφορες εποχές της 
Απολλώνιας. Ο Αυγερινός έβλεπε γύρω του δεκάδες τεχνοτροπίες και 
συνδυασμούς τεχνοτροπιών. Ο ίδιος, φυσικά, δεν είχε ποτέ του ασχο-
ληθεί με τη ζωγραφική και δεν είχε ιδέα απ’όλα τούτα· όμως αυτό δεν 
τον εμπόδιζε απ’το να τα θαυμάζει. Θυμόταν πως ο πατέρας του, κά-
ποτε, του είχε πει: «Δε χρειάζεται να είσαι καλλιτέχνης για να μπορείς 
να θαυμάσεις τη δουλειά ενός καλλιτέχνη. Μονάχα οι μικρόψυχοι άν-
θρωποι δεν μπορούν να θαυμάσουν ένα έργο τέχνης.» 
  Μια σκιερή φιγούρα μπήκε στην πινακοθήκη. Ο Αυγερινός την είδε 
από την άκρια της κολόνας μιας καμάρας. Ο άνθρωπος της Βασίλισσας, 
αναμφίβολα. 
  Βάδισε προς το μέρος του, χωρίς όμως να δείχνει ότι πήγαινε εσκεμ-
μένα προς τα εκεί. Παρίστανε ότι κοίταζε τους πίνακες γύρω του. Για-
τί, στην περίπτωση που δεν ήταν, τελικά, ο άνθρωπος της Βασίλισσας, 
καλύτερα να μην καταλάβαινε ότι εκείνος βρισκόταν εδώ για να συνα-
ντήσει κάποιον. 
  Η όψη του επισκέπτη αιφνιδίασε τον Αυγερινό. 
  «Δεν περίμενες να με δεις;» είπε η Αγάθη, καθώς εκείνος την πλησία-
ζε. 
  «Οφείλω να ομολογήσω πως όχι. Εσύ θα έρθεις μαζί μου;» 
  Η Αγάθη ένευσε. 
  Η Βασίλισσα πρέπει νάναι τρελή! σκέφτηκε ο Αυγερινός. «Θα είναι 
επικίνδυνα,» την προειδοποίησε. 
  «Λες να μην το ξέρω; Εγώ το είπα στη Βασίλισσα, αλλά εκείνη δεν ή-
θελε ν’ακούσει κουβέντα!» 
  «Τι της είπες;» 
  «Ότι δεν έχω ιδέα τι μπορώ να κάνω για να σε βοηθήσω στην απο-
στολή σου. Δεν έχω σχέση μ’αυτά τα πράγματα. Εκείνη, όμως, επέμει-
νε, λέγοντας ότι, όπως και νάχε το πράγμα, θα χρειαζόσουν άλλον έναν 
άνθρωπο μαζί σου, ακόμα και για να φυλά τσίλιες. Κι όταν η Βασίλισ-
σα επιμένει, δεν μπορείς να διαφωνήσεις…» Η Αγάθη αναστέναξε. Ή-
ταν, προφανώς, αγχωμένη. 
  «Εντάξει,» είπε ο Αυγερινός. «Έχει δίκιο.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  341 

 

 

  «Δίκιο;» 
  «Ναι. Ίσως χρειαστώ κάποιον να φυλά τσίλιες.» 
  Η Αγάθη μόρφασε. «Θεοί…!» 
  Ο Αυγερινός έβγαλε ένα πιστόλι μέσα απ’τη στολή του και της το έ-
δωσε. 
  Εκείνη δεν το πήρε. «Δεν ξέρω πώς να ρίχνω.» 
  Ο Αυγερινός το πίεσε επάνω στην κοιλιά της. «Δε χρειάζεται. Απλά 
πατάς τη σκανδάλη, χωρίς να έχεις στραμμένη την κάννη προς εμένα ή 
τον εαυτό σου.» 
  «Δεν είμαι και τόσο άσχετη!» Η Αγάθη πήρε το όπλο. 
  «Ωραία,» είπε ο Αυγερινός. «Και κρύψ’το, για την ώρα.» 
  Η Αγάθη το πέρασε μέσα στην υπηρετική στολή της. 
  «Επίσης,» πρόσθεσε ο Αυγερινός, «έχε υπόψη σου ότι τώρα είναι α-
σφαλισμένο. Για να πυροβολήσεις, θα πρέπει να βγάλεις την ασφάλει-
α.» 
  «Την ασφάλεια;» 
  Ο Αυγερινός τράβηξε το πιστόλι απ’τη ζώνη του και της έδειξε. 
  Η Αγάθη ένευσε. «Εντάξει. Πιστεύεις ότι θα χρειαστεί;» 
  «Να βγάλεις την ασφάλεια;» 
  «Να πυροβολήσω.» 
  «Δεν ξέρω. Ίσως,» είπε ο Αυγερινός, και στράφηκε, βαδίζοντας προς 
μια έξοδο της Άνω Πινακοθήκης. 
  Η Αγάθη τον ακολούθησε. 



342  |  ΚΩΣΤΑΣ ΒΟΥΛΑΖΕΡΗΣ 

 

 

22 
 
 
Καθώς η νύχτα έπεφτε, τυλίγοντας την Απολλώνια στο μεταξένιο πέ-
πλο της, το φορτηγό όχημα των επαναστατών σταμάτησε κάπου πέ-
ντε χιλιόμετρα δυτικά της Χρυσάνθιας Κλινικής. Στον ουρανό, η Αθώ-
ρητη ήταν πραγματικά αθώρητη απόψε, καθώς δε φαινόταν το παρα-
μικρό σημάδι της. Το φως της Γλαυκής, όμως, ήταν έντονο, παρότι το 
εν λόγω φεγγάρι δεν ήταν γεμάτο· και η Βασιλική το εκλάμβανε τούτο 
ως θετικό σημάδι. 
  Οι περισσότεροι επαναστάτες βγήκαν από το φορτηγό, μαζί με την 
Πριγκίπισσα. Ο Άγγελος, ο Φαρνέλιος, και μερικοί άλλοι έμειναν πίσω, 
για να φρουρούν το όχημα. Ο πρώτος η αλήθεια ήταν πως ήθελε να 
πάει με τη Βασιλική, μα ο Φαρνέλιος τού το απαγόρεψε στην κατά-
σταση που βρισκόταν. «Θες ν’αυτοκτονήσεις, νεαρέ;» του είπε, αυστη-
ρά. 
  Η Βασιλική είχε τώρα απομακρυνθεί από το φορτηγό, περιτριγυρι-
σμένη από τους επαναστάτες, οι οποίοι ήταν δεκαπέντε στο σύνολό 
τους. Αν δεν μπορούμε να πάρουμε τη Βικτώρια από κει μέσα με δεκα-
πέντε εμπειροπόλεμους ανθρώπους, τότε δεν μπορούμε να την πάρουμε 
με καμία δύναμη. Εξάλλου, η Χρυσάνθια Κλινική, είτε η διεύθυνσή της 
υπηρετούσε τον Λούσιο είτε όχι, ήταν μονάχα μια ψυχιατρική κλινική, 
όχι κανένα απόρθητο φρούριο της Παντοκράτειρας. 
  Η Βασιλική, ωστόσο, ήταν ντυμένη για πόλεμο. Και δε θυμόταν να 
είχε ντυθεί έτσι ποτέ άλλοτε στη ζωή της, ούτε καν για πλάκα, ούτε ως 
ερωτικό παιχνίδι. Φορούσε μαύρα ρούχα, για να τη βοηθούν να κρύβε-
ται μέσα στη νύχτα, όπως της είχαν πει οι επαναστάτες: ένα εφαρμο-
στό υφασμάτινο παντελόνι, ψηλές δερμάτινες μπότες, κοντή μπλούζα, 
και, πάνω απ’τη μπλούζα, πέτσινο κλειστό πανωφόρι. Στη ζώνη της 
ήταν θηκαρωμένο ένα πιστόλι, στον ώμο της περασμένο ένα τουφέκι, 
και από τις άκριες των μποτών της ξεπρόβαλλαν οι λαβές ξιφιδίων. Τα 
μακριά, ξανθά της μαλλιά τα είχε δέσει κότσο. Σε μια απ’τις τσέπες του 
πανωφοριού της είχε έναν πομπό, ο οποίος ήταν ρυθμισμένος στη συ-
χνότητα του πομπού του Φαρνέλιου, πίσω στο όχημα, ώστε να μπο-
ρούν να έχουν επικοινωνία. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  343 

 

 

  Οι δεκαπέντε επαναστάτες ήταν παρόμοια ντυμένοι και οπλισμένοι, 
και όλοι τους τώρα κατευθύνονταν προς τη Χρυσάνθια Κλινική, περ-
νώντας μέσα από τα πιο δενδρώδη, κατάφυτα σημεία που μπορούσαν 
να βρουν, ώστε να μην τραβήξουν την προσοχή των κατασκόπων του 
Λούσιου, που ήξεραν ότι τριγύριζαν σε τούτα τα μέρη. 
  Η Βασιλική οδήγησε τους επαναστάτες στον προορισμό τους, ενώ 
αρκετοί από αυτούς κοίταζαν ολόγυρα, για να δουν μήπως κανείς τούς 
είχε προσέξει. Έφτασαν στην κλινική, χωρίς κανένα πρόβλημα ή καμια 
ανεπιθύμητη συνάντηση με τους πράκτορες του αδελφού της. Μάλλον, 
δεν τους είχαν προσέξει. 
  Τώρα, όμως, θα μας προσέξουν· σίγουρα, θα μας προσέξουν. Η εισβολή 
μας στην κλινική θα τους τραβήξει την προσοχή, θέλουμε δε θέλουμε. 
Γιατί η Βασιλική ήταν βέβαιη πως η Χρυσάνθια Κλινική πρέπει να βρι-
σκόταν υπό παρακολούθηση. Ο Λούσιος δε θ’άφηνε κάτι τέτοιο στην 
τύχη. Κι αν θα το άφηνε εκείνος, τότε δε θα το άφηνε αυτή η σκύλα, η 
γυναίκα του. Όταν ακόμα κατοικούσε στο παλάτι, η Βασιλική είχε βρε-
θεί πολλές φορές στον πειρασμό να σπάσει τη μούρη της Δομινίκης, να 
κοπανήσει τη γροθιά της πάνω στη μύτη και στο σαγόνι της, αλλά πά-
ντοτε είχε συγκρατηθεί, γνωρίζοντας ότι αυτό θα εξόργιζε τον Λούσιο– 
  Τέλος πάντων. Οι σκέψεις της έτρεχαν. Η Δομινίκη δεν είχε τώρα κα-
μία θέση στη δουλειά που πήγαιναν να κάνουν. Πρέπει να σώσουμε τη 
Βικτώρια. Αυτό έχει σημασία. Πρέπει να τα καταφέρουμε. 
  Η Βασιλική και οι επαναστάτες σταμάτησαν έξω από τη Χρυσάνθια 
Κλινική, κρυμμένοι μέσα στις πυκνές, νυχτερινές σκιές των δέντρων. 
  «Από πού είναι ασφαλέστερο να εισβάλουμε, Πριγκίπισσά μου;» ρώ-
τησε ο Θελλέδης. 
  «Μη μ’αποκαλείς ‘Πριγκίπισσά μου’,» του είπε η Βασιλική. «Να με λες 
‘Βασιλική’, αν θες να με ονομάζεις κάπως. Και, για να είμαι ειλικρινής, 
δεν ξέρω από πού είναι ασφαλέστερο να εισβάλουμε. Εγώ, συνήθως, 
έμπαινα από την κεντρική είσοδο· αλλά, βέβαια, τότε, δεν ήθελα να 
μπω κρυφά.» 
  «Ας κάνουμε, λοιπόν, το γύρο του οικοδομήματος, να δούμε τι επιλο-
γές έχουμε,» πρότεινε ο Θελλέδης. 
  Η Βασιλική κατένευσε, κι έτσι ξεκίνησαν, βαδίζοντας μες στις σκιές. 
  Σύντομα, ολοκλήρωσαν τον κύκλο της κλινικής, και διαπίστωσαν ότι 
η μόνη φανερή είσοδος ήταν η πρόσθια διπλή θύρα. Σε όλες τις άλλες 
πλευρές, το οικοδόμημα είχε παράθυρα, που όσα βρίσκονταν στο ισό-



344  |  ΚΩΣΤΑΣ ΒΟΥΛΑΖΕΡΗΣ 

 

 

γειο και στον πρώτο όροφο ήταν κλειστά με παντζούρια. Μονάχα με-
ρικά από αυτά που βρίσκονταν στον δεύτερο και τρίτο όροφο ήταν με 
τα παντζούρια ανοιχτά ή κουφωτά· αλλά τα τζάμια ήταν πάλι κλειστά, 
γιατί, καθότι χειμώνας, έκανε κρύο μες στη νύχτα. 
  «Έχουμε δύο επιλογές,» είπε ο Θελλέδης: «ή σπάμε κάποιο από τα 
παράθυρα στο ισόγειο και μπαίνουμε, ή κάνουμε διάρρηξη στην πόρτα 
της εισόδου. Ή, μάλλον… Η Βικτώρια σε ποιον όροφο κρατείται;» 
  «Στο ισόγειο, γιατί;» 
  «Γιατί, αν ήταν σε κάποιον απ’τους ορόφους, τότε ίσως να συνέφερε 
να σκαρφαλώσουμε στα πάνω παράθυρα και να μπούμε από εκεί. Αλ-
λά, αφού είναι στο ισόγειο, τότε σίγουρα μας συμφέρει να διαρρήξου-
με την κεντρική είσοδο, αν συμφωνείτε κι εσείς, Πριγκίπισσά μου.» 
  Πάλι τα ίδια, σκέφτηκε η Βασιλική. Πάλι, «Πριγκίπισσά μου». Δεν είμαι 
ο Ανδρόνικος, άνθρωπέ μου! Δεν είμαι «Πριγκίπισσά σας». Αλλά προτί-
μησε να μην το σχολιάσει. Είπε: «Εντάξει, πάμε από την κεντρική είσο-
δο.» 
  Βγήκαν από την κάλυψη των δέντρων και βάδισαν αποφασιστικά– 
  Ο ήχος μηχανής έσπασε τη σιγαλιά της νύχτας. 
  Η Βασιλική στράφηκε, για να δει έναν τύπο με δίκυκλο να σταματά 
στο πλάι του δρόμου, ενώ εκείνη κι οι επαναστάτες ζύγωναν την είσο-
δο. Φορούσε κράνος που έκρυβε το πρόσωπό του, κι έτσι της θύμιζε 
αυτόν που την είχε κυνηγήσει τις προηγούμενες φορές· το όχημα ε-
τούτου εδώ, όμως, δεν είχε αργυρό κρανίο στη μπροστινή του μεριά. 
  «Η κλινική είναι κλειστή!» φώναξε ο άντρας πάνω στο δίκυκλο. «Δε 
λειτουργεί τη νύχτα.» 
  Μας κοροϊδεύει; 
  Ένας από τους επαναστάτες –ένας τύπος με κατάμαυρο δέρμα, που η 
Βασιλική νόμιζε πως είχε ακούσει ότι τον έλεγαν Φέτανιρ– ζύγωσε τη 
διπλή πόρτα του οικοδομήματος και, βγάζοντας ένα εργαλείο απ’το 
σάκο του, άρχισε να σκαλίζει την κλειδαριά. Οι υπόλοιποι επαναστάτες 
σχημάτισαν προστατευτικό κλοιό γύρω του. 
  Κανείς δεν απάντησε στον άντρα με το δίκυκλο, οπότε εκείνος στρά-
φηκε κι έκανε να φύγει. 
  Ο Θελλέδης κι άλλοι δύο ύψωσαν τα τουφέκια τους και τον πυροβό-
λησαν. Ο κρότος αντήχησε μες στη νύχτα. Ένας τροχός έσπασε. Ο ά-
ντρας εκτοξεύτηκε απ’το δίκυκλο, βγάζοντας μια κραυγή πόνου. Σω-
ριάστηκε μπρούμυτα, και δεν ξανασηκώθηκε. Το όχημά του κοπάνησε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  345 

 

 

σ’ένα δέντρο, τραντάζοντας τον κορμό του και κάνοντας φύλλα να πέ-
σουν. 
  Αμέσως, κι άλλες μηχανές ακούστηκαν να έρχονται, από κάποια από-
σταση. 
  Προφανώς, δεν ήταν μόνος, συμπέρανε η Βασιλική. 
 
 
 
Ο Αυγερινός και η Αγάθη δεν είχαν πρόβλημα να φτάσουν μέχρι τα 
διαμερίσματα του Λούσιου. Κανείς δεν τους σταμάτησε, γιατί δεν απο-
τελούσαν και κανένα περίεργο θέαμα: Ήταν ένας παλατιανός φρουρός 
και μια υπηρέτρια (που πολλοί την ήξεραν και ως «η υπηρέτρια της 
Βασίλισσας», εξάλλου). 
  Όταν, όμως, έφτασαν στον προορισμό τους,  συνάντησαν αντίσταση. 
  Μια γυναίκα στάθηκε στο δρόμο τους. Ψηλή και ντυμένη με τη στολή 
των Βασιλικών Φρουρών. Είχε κοντά, κόκκινα μαλλιά και δέρμα λευκό, 
όπως του Αυγερινού και της Αγάθης. Από τη ζώνη της κρεμόταν σπαθί 
και πιστόλι. 
  Ο Αυγερινός τη γνώριζε. Ονομαζόταν Ευρυδίκη, και ήταν ευγενικής 
καταγωγής. 
  «Πού πηγαίνετε;» απαίτησε, βάζοντας το χέρι της στη λαβή του πι-
στολιού της. 
  Ο Αυγερινός, γνωρίζοντας ότι αυτή θα ήταν η αντίσταση που θα συ-
ναντούσε, κρατούσε ένα ξιφίδιο στο δεξί του χέρι, ανεστραμμένο και 
κρυμμένο πίσω απ’τον πήχη του. Και τώρα, υψώνοντας απότομα το 
χέρι του, το εκτόξευε, στέλνοντάς το να στροβιλιστεί στον αέρα. 
  Η Ευρυδίκη δεν πρόλαβε καν να τραβήξει το πιστόλι της. Η λεπίδα 
καρφώθηκε στο αριστερό της μάτι, και η γυναίκα σωριάστηκε στο πά-
τωμα. Ύστερα από μερικούς σπασμούς, σταμάτησε να κινείται. 
  Η Αγάθη έβαλε τις παλάμες της μπροστά στο στόμα της, βγάζοντας 
μια λαρυγγώδη φωνή. 
  «Σσς,» της είπε ο Αυγερινός. «Το όλο νόημα είναι να μην κάνουμε θό-
ρυβο.» Και, πλησιάζοντας τη νεκρή Ευρυδίκη, τράβηξε πίσω το ξιφίδιό 
του, το σκούπισε στον μανδύα της, και το κράτησε ξανά στο δεξί του 
χέρι, κρύβοντάς το πίσω απ’τον πήχη του. 
  «Θα… θα σκοτώσεις κι άλλους έτσι;» τον ρώτησε η Αγάθη, ακολου-
θώντας τον. 



346  |  ΚΩΣΤΑΣ ΒΟΥΛΑΖΕΡΗΣ 

 

 

  «Αν χρειαστεί. Δεν πιστεύω να νόμιζες ότι αυτή η δουλειά θα γινόταν 
αναίμακτα…» Η Βασίλισσα δεν έπρεπε να σε είχε στείλει, αλλά τέλος 
πάντων… 
  Ο Αυγερινός άνοιξε την εξώθυρα των διαμερισμάτων του Λούσιου και 
κοίταξε μέσα σ’ένα καθιστικό, που ήταν σκοτεινό. Αφουγκράστηκε, 
γιατί ήξερε πως τα παιδιά του Πρίγκιπα δεν είχαν φύγει μαζί του· κι 
επίσης, εδώ πρέπει να βρισκόταν και η γκουβερνάντα τους. Αν μας α-
ντιληφτούν, θα γίνει χαλασμός. Και ο Αυγερινός, πραγματικά, δεν ήθελε 
να πειράξει τα παιδιά του Λούσιου. Επιπλέον, πίστευε πως, αν τα έ-
βλαπτε, η Βασίλισσα δε θα ήταν καθόλου ευχαριστημένη μαζί του. 
Ήταν εγγόνια της, άλλωστε. 
  Έκανε νόημα στην Αγάθη να μείνει σιωπηλή, και πέρασε το κατώφλι 
των διαμερισμάτων. 
  Η υπηρέτρια τον ακολούθησε, προσεχτικά. 
  Ο Αυγερινός τής ψιθύρισε στ’αφτί: «Θα στέκεσαι πάντα στην πόρτα 
του δωματίου που μπαίνω. Κι αν δεις καμια περίεργη κίνηση, θα με 
ειδοποιήσεις. Εντάξει;» 
  Η Αγάθη κατένευσε. 
  Ο Αυγερινός βάδισε προς την πόρτα που πίστευε ότι θα τον έβγαζε 
στο υπνοδωμάτιο του Λούσιου. Λογικά, εκεί πρέπει να είχε το ξίφος, 
σωστά; 
  Κοιτάζοντας μέσα, είδε, στο ασθενικό φως που έμπαινε απ’το παρά-
θυρο, ότι είχε δίκιο: αυτό, πράγματι, ήταν το υπνοδωμάτιο του Λούσι-
ου. Είχε ένα μεγάλο κρεβάτι, μια εξίσου μεγάλη ντουλάπα, και έναν 
ψηλό καθρέφτη μ’ένα τραπεζάκι με καλλυντικά μπροστά… 
  Ο Αυγερινός μπήκε, ανάβοντας έναν μικρό φακό. 
  Η Αγάθη μισόκλεισε την πόρτα και, κοιτάζοντας από τη χαραμάδα, 
φύλαγε τσίλιες. 
  Ο Αυγερινός άρχισε να ψάχνει για το βασιλικό ξίφος που ονομαζόταν 
Κελευστής. Έψαξε γι’αυτό στις γωνίες του δωματίου, στους τοίχους 
(μήπως ήταν κρεμασμένο εκεί), κάτω απ’το κρεβάτι, μέσα στη μεγάλη 
ντουλάπα (το εσωτερικό της οποίας ήταν λαβύρινθος)· μα δεν το βρή-
κε πουθενά. 
  «Δεν είναι εδώ,» ψιθύρισε στην Αγάθη. 
  Μια όψη ανησυχίας πέρασε απ’το πρόσωπό της. «Και τι θα κάνουμε 
τώρα;» 
  «Θα συνεχίσουμε να ψάχνουμε, φυσικά. Πάμε σ’άλλο δωμάτιο.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  347 

 

 

  Βγήκαν απ’το υπνοδωμάτιο του Λούσιου, και ο Αυγερινός, έχοντας 
σβήσει ξανά το φακό του, μισάνοιξε μια άλλη πόρτα, κρυφοκοιτάζο-
ντας μέσα… και βλέποντας ότι εδώ ήταν το δωμάτιο του ενός απ’τα 
παιδιά του Πρίγκιπα. Μάλλον, της κόρης του, αν έκρινε απ’τον τρόπο 
που το μέρος ήταν διακοσμημένο. Το κοριτσάκι πρέπει να κοιμόταν· η 
σκοτεινή μορφή του ήταν κουκουλωμένη στο κρεβάτι. 
  Ο Αυγερινός πήγε σ’άλλη πόρτα: μία που πίστευε ότι δε θα τον οδη-
γούσε πάλι σε υπνοδωμάτιο. Και είχε δίκιο: μέσα στις πυκνές σκιές, 
είδε έναν χώρο που δεν μπορεί παρά να ήταν καθιστικό. 
  Κάνοντας νόημα στην Αγάθη, μπήκε και άναψε τον φακό του. Ναι, το 
μέρος ήταν, σίγουρα, καθιστικό. Και τι ήταν αυτό στη γωνία; Τι ήταν 
αυτό που στηριζόταν όρθιο στη γωνία; 
  Ο Αυγερινός δε χρειαζόταν να το δει για να απαντήσει σ’ετούτη την 
ερώτηση. Μπορούσε να το νιώσει. Ήταν ο Κελευστής. Το σπαθί των 
βασιληάδων της Απολλώνιας. Και τον καλούσε. Όχι ως βασιληά, αλλά 
ως πιστό υπήκοο ενός βασιληά. 
  Ο Αυγερινός το πλησίασε και το τράβηξε. Η λεπίδα γυάλισε με γαλανό 
φως. 
  Τα μάτια της Αγάθης γούρλωσαν και το στόμα της σχημάτισε ένα σι-
ωπηλό Ο. «Αυγερινέ…» ψιθύρισε. 
  «Ναι,» είπε εκείνος. «Το βρήκα.» Ξεθηκάρωσε το δικό του σπαθί από 
τη ζώνη του και το πέρασε στο θηκάρι που ήταν ακουμπισμένο στον 
τοίχο. Ύστερα, πέρασε τον Κελευστή στο θηκάρι της ζώνης του. «Κα-
λύτερα να φύγουμε, προτού ανακαλύψουν τη νεκρή Ευρυδίκη, έξω 
απ’τα διαμερίσματα του Πρίγκιπα.» 
  «Αυτό ήταν, δηλαδή; Τελειώσαμε;» 
  «Φυσικά και όχι. Αυτή δεν ήταν παρά μόνο η αρχή. Τώρα πρέπει να 
πάμε για τον Κύριο του Γα– τον Πρίγκιπα Ανδρόνικο.» 
 
 
 
Τα δίκυκλα μαζεύτηκαν γρήγορα έξω απ’τη Χρυσάνθια Κλινική, και οι 
καβαλάρηδές τους πυροβολούσαν. 
  Οι επαναστάτες, όμως, δεν ήταν εύκολοι στόχοι. Έχοντας φτιάξει έ-
ναν προστατευτικό κλοιό γύρω απ’τη Βασιλική και τον Φέτανιρ, πυ-
ροβολούσαν επίσης. Οι εξωτερικοί πολεμιστές του κλοιού κρατούσαν 



348  |  ΚΩΣΤΑΣ ΒΟΥΛΑΖΕΡΗΣ 

 

 

ψηλές, μεταλλικές ασπίδες, για ν’αποκρούουν τα εχθρικά πυρά, ενώ 
αυτοί που βρισκόταν πίσω τους έβαλλαν με τουφέκια και πιστόλια. 
  Οι καβαλάρηδες των δίκυκλων αναγκάστηκαν να διαλυθούν, μέσα 
στο δρόμο κι ανάμεσα στη βλάστηση. 
  Η νύχτα είχε γεμίσει πυροβολισμούς, που τώρα, ξαφνικά, έπαψαν. 
  Ο Φέτανιρ έσπρωξε τη διπλή πόρτα, κι αυτή άνοιξε, αποκαλύπτοντας 
την αίθουσα υποδοχής της κλινικής. Άδεια. 
  Τρεις επαναστάτες μπήκαν, κρατώντας τα τουφέκια τους υψωμένα 
και κοιτάζοντας προς όλες τις γωνίες. 
  Η Βασιλική τούς ακολούθησε, έχοντας κι εκείνη το δικό της τουφέκι 
υψωμένο. Δεν ήταν και πολύ καλή στη σκοποβολή, μα ούτε και τελεί-
ως ανεκπαίδευτη. Είχε πάρει κάποια βασικά μαθήματα, όταν ήταν μι-
κρή. Ο πατέρας τους, ο Βασιληάς Αρχίμαχος, ήθελε να εκπαιδεύσει όλα 
του τα παιδιά στα όπλα, για λόγους ασφάλειας. 
  Οι υπόλοιποι επαναστάτες ακολούθησαν την Πριγκίπισσα στο εσω-
τερικό της κλινικής, κλείνοντας και κλειδώνοντας τη διπλή είσοδο πί-
σω τους. 
  «Δεν υπάρχουν φύλακες εδώ;» είπε ο Θελλέδης. 
  «Δε νομίζω,» αποκρίθηκε η Βασιλική. «Εκτός από κάποιους νοσοκό-
μους, βέβαια. Αλλά αποκλείεται αυτοί να βγουν για να μας αντιμετω-
πίσουν. Κατά πάσα πιθανότητα, θα έχουν ήδη κλειδαμπαρωθεί στα 
δωμάτιά τους.» 
  «Και οι γιατροί;» 
  «Οι γιατροί, συνήθως, δεν είναι εδώ τα βράδια. Εκτός από κανέναν 
που μπορεί να έχει εφημερία.» 
  «Ωραία. Οδηγήστε μας στη Βικτώρια, Πριγκίπισσά μου.» 
  «Από κει είναι.» Η Βασιλική έδειξε έναν διάδρομο. 
  Ο Θελλέδης έκανε νόημα στους περισσότερους επαναστάτες να μεί-
νουν πίσω, για να φρουρούν το μέρος, και εκείνος και πέντε άλλοι α-
κολούθησαν την Πριγκίπισσα της Απολλώνιας. 
  Η Βασιλική τούς πήγε προς το δωμάτιο της Βικτώριας, και έξω απ’την 
πόρτα του είδαν έναν άντρα να στέκεται και να τους αντικρίζει. Ήταν 
ψηλός, πολύ ψηλός –το κεφάλι του έφτανε σχεδόν στο ταβάνι–, και 
μελαχρινός με κοντοκουρεμένα μαλλιά. Το πρόσωπό του ήταν γωνιώ-
δες, ξυρισμένο, και ανέκφραστο. Τα μάτια του κατάμαυρα, σαν δύο 
σκοτεινές άβυσσοι. Φορούσε έναν λευκό, ιατρικό χιτώνα. Σε κάθε του 
χέρι κρατούσε ένα πιστόλι. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  349 

 

 

  Οι επαναστάτες τον σημάδεψαν, αμέσως. 
  «Ακίνητος!» του φώναξε ένας. 
  Ο άντρας ύψωσε τα πιστόλια του– 
  Τρεις ριπές τον χτύπησαν στο στήθος, απανωτά. Εκείνος παραπάτη-
σε, αλλά αίμα δεν πετάχτηκε. Εκεί όπου τον είχαν πετύχει οι επανα-
στάτες μπορούσε να φανεί, μέσα απ’τον σχισμένο του χιτώνα, ένα α-
σημόχρωμο υγρό. 
  Και ο άντρας πυροβόλησε, καθώς παραπατούσε. Η μία ριπή χτύπησε 
το ταβάνι· η άλλη βρήκε έναν επαναστάτη στο αριστερό χέρι. 
  Τι σκατά είν’αυτό; απόρησε η Βασιλική. 
  «Δημιούργημα!» άκουσε τον Φέτανιρ να λέει. «Δημιούργημα! Κάψτε 
το! Κάψτε το!» 
  «ΠΥΡ!» κραύγασε ο Θελλέδης, και οι επαναστάτες άρχισαν να πυρο-
βολούν, συνεχόμενα, τον άντρα αντίκρυ τους, γεμίζοντας το σώμα του 
με σφαίρες και σωριάζοντάς τον στο πάτωμα. 
  Ο λευκός του χιτώνας είχε κουρελιαστεί, αλλά αίμα ακόμα δεν έτρεχε. 
Μονάχα αυτό το παράξενο υγρό που είχε το χρώμα του ασημιού. Εκεί 
όπου η σάρκα του καταστρεφόταν ήταν από κάτω το υγρό, και το υ-
γρό ανέπλαθε τη σάρκα. 
  Αυτό το δαιμονόπραμα δεν μπορεί να πεθάνει! παρατήρησε η Βασιλι-
κή, βλέποντας τον άντρα να προσπαθεί να σηκωθεί, παρά τις ριπές 
που είχε δεχτεί. 
  «Βόμβα φωτιάς!» φώναξε ο Θελλέδης. «Ρίξτε του μια βόμβα φωτιάς, 
και απομακρυνθείτε!» 
  Την ίδια στιγμή, η Βασιλική έβλεπε τον εφιαλτικό άντρα να χωρίζεται. 
Να σχίζεται στη μέση, από μόνος του· να διαιρείται σε δύο κομμάτια! 
  «Τρέξτε!» ακούστηκε η φωνή μιας επαναστάτριας. 
  Ο Θελλέδης έπιασε τη Βασιλική απ’το μπράτσο, καθώς όλοι τους 
στρέφονταν απ’την άλλη μεριά κι άρχιζαν να τρέχουν. 
  Κάποιος –η Βασιλική δεν είδε ποιος, αλλά υπέθετε πως ήταν η γυναί-
κα που είχε φωνάξει Τρέξτε!– εκτόξευσε μια βόμβα πίσω τους, και τα 
πάντα γέμισαν φλόγες, τόσο γρήγορα που έμοιαζε σαν ένα μυθικό τέ-
ρας να είχε φυσήξει φωτιά μες στο διάδρομο. 
  Η Πριγκίπισσα της Απολλώνιας και οι επαναστάτες βγήκαν στην αί-
θουσα υποδοχής, ενώ κραυγές πόνου αντηχούσαν. 
  Οι υπόλοιποι σύντροφοί τους τους περίμεναν με τα όπλα τους έτοιμα. 



350  |  ΚΩΣΤΑΣ ΒΟΥΛΑΖΕΡΗΣ 

 

 

  «Ένα Δημιούργημα!» φώναζε ο Φέτανιρ. «Ένα τρισκατάρατο Δη-
μιούργημα, μα τους θεούς!» 
  Τι ήταν αυτό το Δημιούργημα; απόρησε η Βασιλική. Δεν το είχε ξανα-
κούσει, αλλά για τους επαναστάτες πρέπει να ήταν κάτι γνωστό. 
  «Η Παντοκράτειρα εδώ;» έκανε μια επαναστάτρια, από αυτούς που 
φυλούσαν την αίθουσα υποδοχής. 
  Και τότε, ένα πλάσμα πετάχτηκε απ’τον διάδρομο, αφήνοντας τις 
φλόγες πίσω του. Ήταν σα σκύλος, αλλά είχε μονάχα δύο μπροστινά 
πόδια· το πίσω σώμα του το έσερνε, λες κι ήταν ουρά. Το κεφάλι του 
έμοιαζε με ανθρώπου, αλλά ήταν τελείως, μα τελείως, διαστρεβλωμέ-
νο. Τα μάτια του ήταν κατακόκκινα. Τα δόντια του αιχμηρά. 
  «Τι είν’αυτό;» φώναξε κάποιος. 
  Το ένα απ’τα δύο μέρη του άντρα, σκέφτηκε η Βασιλική. Το ένα απ’τα 
δύο μέρη που κόπηκε ο άντρας. Και φαίνεται πως οι επαναστάτες δε 
γνώριζαν ότι μπορούσε να κάνει κάτι τέτοιο… 
  Πυροβολισμοί γέμισαν την αίθουσα υποδοχής, χτυπώντας το απο-
κρουστικό πλάσμα και απωθώντας το. Κάτω από το δέρμα του, όμως, 
υπήρχε πάλι ρευστό ασήμι, και οι πληγές του θεραπεύονταν… 
 
 
 
Καθώς έβγαιναν στον διάδρομο, η Αγάθη έριξε ένα βλέμμα αποστρο-
φής στο νεκρό σώμα της Ευρυδίκης. 
  «Μην ανησυχείς για τους νεκρούς τώρα,» της είπε ο Αυγερινός. «Να 
ανησυχείς για τους ζωντανούς.» Και, παίρνοντάς την απ’το χέρι, έφυ-
γαν απ’αυτόν τον διάδρομο και μπήκαν σ’έναν άλλο. «Να περπατάς και 
να κοιτάζεις γύρω σου σα να μην έχει συμβεί τίποτα. Εξάλλου, όλα πή-
γαν καλά. Σύμφωνα με το σχέδιο. Και, όπως αποδείχτηκε, δε νομίζω 
ότι θα μπορούσα να έχω καλύτερο συνεργάτη σε τούτη την αποστο-
λή.» 
  Ο Αυγερινός είδε την όψη της ν’αλλάζει: να γίνεται λιγότερο φοβισμέ-
νη και περισσότερο αποφασιστική. Ωραία, σκέφτηκε. Ωραία. 
  Καθώς βάδιζαν στους διαδρόμους του παλατιού, οι φρουροί δεν τους 
έδιναν καμία σημασία. Μια υπηρέτρια κι άλλος ένας φρουρός, που ί-
σως και να ήταν ζευγάρι: τίποτα το ιδιαίτερο. Και, φυσικά, ούτε ο Αυ-
γερινός έδινε καμια σημασία σ’εκείνους. Η Αγάθη ακολουθούσε το πα-
ράδειγμά του, και η όψη της τώρα ήταν ακόμα πιο ήρεμη· συγκροτη-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  351 

 

 

μένη. Μαθαίνει γρήγορα, σκέφτηκε ο Αυγερινός, και πέρασε το χέρι του 
γύρω απ’τους μικρούς της ώμους. Εκείνη ακούμπησε επάνω του, σα να 
ήθελε να πάρει θάρρος απ’την αίσθηση του σώματός του. 
  Κατευθύνθηκαν στα υπόγεια του παλατιού, και κατέβηκαν πέτρινες 
σκάλες. 
  Από δω και πέρα αρχίζουν τα δύσκολα, συλλογίστηκε ο Αυγερινός. Ας 
δούμε μέχρι πού μπορούμε να φτάσουμε, μέχρι να μας σταματήσουν… 
  Στην αρχή, οι φρουροί δεν τους μίλησαν καθόλου. Τους αγνόησαν τε-
λείως, εκτός από έναν, ο οποίος έκλεισε το μάτι στον Αυγερινό, νομίζο-
ντας, προφανώς, ότι εκείνος κι η Αγάθη προσπαθούσαν να βρουν κά-
ποιο ήσυχο μέρος στα υπόγεια για να ζευγαρώσουν. Τελικά, ίσως η Βα-
σίλισσα να είχε δίκιο που την έστειλε μαζί μου. Μου προσφέρει μια επι-
πλέον κάλυψη, που, σε διαφορετική περίπτωση, δε θα είχα. 
  Κατάφεραν έτσι να φτάσουν πολύ βαθιά μέσα στα υπόγεια, σε μέρη 
που ο Αυγερινός γνώριζε αρκετά καλά, καθότι παλατιανός φρουρός. 
Δεν άργησε, όμως, να έρθει και η στιγμή που τα μέρη άρχισαν να του 
γίνονται άγνωστα, καθώς, με τη μνήμη του, ακολούθησε την πορεία 
των στρατιωτών που είχαν πάρει τον Ανδρόνικο από το κελί όπου του 
είχε μιλήσει η μητέρα του και τον είχαν οδηγήσει στους δύο Βασιλι-
κούς Φρουρούς: τον Λάθμιο και τον Φαιόνυχο. Και μετά, ο Λάθμιος και 
ο Φαιόνυχος είχαν πάει τον ναρκωμένο Πρίγκιπα ακόμα πιο βαθιά, σε 
διαδρόμους που ήταν ελάχιστα φωτισμένοι και που –απ’όσο ήξερε ο 
Αυγερινός– είχαν πέσει, παλιά, σε αχρηστία. Γιατί ξαναχρησιμοποιού-
νταν τώρα, ήταν, πράγματι, ένα πολύ καλό ερώτημα… 
  Η Αγάθη τού ψιθύρισε: «Τι είναι τούτο το μέρος, Αυγερινέ; Το σκοτά-
δι μοιάζει… μοιάζει ζωντανό.» 
  Ναι, σκέφτηκε εκείνος. Όντως, μοιάζει ζωντανό. «Μη φοβάσαι· δεν 
είναι ζωντανό. Και έχουμε το ξίφος για να μας προστατεύει–» 
  «Το ξίφος;» 
  «Ναι.» Δεν ήξερε γιατί τού είχε έρθει να το πει αυτό, αλλά ήξερε ότι 
ήταν αλήθεια. Το ξίφος μπορούσε να τους προστατέψει από τους ε-
χθρούς τους. 
  «Είναι μακριά φυλακισμένος ο Πρίγκιπας;» 
  «Όχι. Φτάνουμε…» 
  Μέσα απ’το σκοτάδι του διαδρόμου, φάνηκε το κιγκλίδωμα όπου εί-
χαν μπει ο Λάθμιος και ο Φαιόνυχος. 
  «Εκεί είναι;» ψιθύρισε η Αγάθη. 



352  |  ΚΩΣΤΑΣ ΒΟΥΛΑΖΕΡΗΣ 

 

 

  «Σσς… Μείνε πίσω μου.» 
  Ο Αυγερινός προχώρησε πρώτος, για να σταθεί μπροστά απ’το κι-
γκλίδωμα. 
  Κανείς δεν παρουσιάστηκε πίσω απ’τα κάγκελα. Μονάχα σκοτάδι 
φαινόταν. Ο Αυγερινός μπήκε στον πειρασμό ν’ανάψει το φακό του 
και να φωτίσει, μα προτίμησε να μην το κάνει· όχι ακόμα, τουλάχιστον. 
Προτίμησε να μιλήσει, πρώτα. 
  «Ζητώ πρόσβαση.» 
  Μια γυναικεία φωνή ρώτησε: «Ποιος είσαι;» 
  Ο Αυγερινός μπορούσε να καταλάβει από ποιο σημείο του σκοταδιού 
προερχόταν ο ήχος, μα δεν μπορούσε να δει τη μορφή της γυναίκας. 
Μπορώ να την πυροβολήσω, αν θέλω. Με καλές πιθανότητες επιτυχίας. 
  «Ονομάζομαι Αυγερινός Αντίρρυθμός. Με στέλνει εδώ ο διοικητής της 
φρουράς του παλατιού.» 
  «Δεν το νομίζω.» Υπήρχε κάτι το απειλητικό στη φωνή της. Κι ο Αυ-
γερινός αμέσως κατάλαβε: Ο διοικητής, μάλλον, δεν ξέρει καν για τούτα 
τα περάσματα! 
  Τράβηξε το πιστόλι του, πυροβολώντας μόλις η κάννη ελευθερώθηκε 
απ’το θηκάρι. Πυροβολώντας προς την κατεύθυνση της γυναίκας κι 
ελπίζοντας ότι θα τη χτυπούσε. 
  Μια κραυγή αντήχησε. 
  Ο Αυγερινός άναψε το φακό του με το άλλο χέρι και φώτισε το σκο-
τάδι πίσω απ’το κιγκλίδωμα. Είδε μια γυναίκα, ντυμένη στα μαύρα και 
πεσμένη στα τέσσερα. Με το ένα της χέρι, κρατούσε τα πλευρά της, 
απ’όπου αίμα έτρεχε, βάφοντας κόκκινες τις πέτρινες πλάκες από κά-
τω της. Παραδίπλα, υπήρχε ένας μοχλός. 
  «Άνοιξε το κιγκλίδωμα,» την πρόσταξε ο Αυγερινός. «Άνοιξέ το, αλ-
λιώς η επόμενή μου βολή θα σε βρει στο κεφάλι.» 
  Η γυναίκα είχε μακριά, μαύρα μαλλιά και το πρόσωπό της φαινόταν 
στενό ανάμεσά τους. Τα μάτια της τον ατένισαν με μίσος. «Σκότωσέ 
με!» γρύλισε. «Εσύ είσαι ήδη νεκρός! Ο Δάσκαλος δε θα σ’αφήσει ατι-
μώρητο!» 
  Ποιος δάσκαλος; «Άνοιξε το κιγκλίδωμα,» επέμεινε ο Αυγερινός, ση-
μαδεύοντάς την. 
  «Όχι!» Η γυναίκα έκανε να τραβήξει κάτι μέσα απ’τον χιτώνα της –
κάποιο όπλο, κατά πάσα πιθανότητα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  353 

 

 

  Ο Αυγερινός την πυροβόλησε, τινάζοντας τα μυαλά της μέσα στο 
σκοτάδι πίσω της. 
  «Θεοί…» άκουσε την Αγάθη να μουρμουρίζει· και μετά, την άκουσε να 
τον ρωτά, πιο δυνατά: «Πώς θα το ανοίξουμε τώρα; Δες πού είναι ο 
μοχλός! Και έκανες και τόση φασαρία με τους πυροβολ–!» 
  «Μην πανικοβάλλεσαι· θα τα καταφέρουμε,» τη διέκοψε ο Αυγερινός, 
και της έδωσε το φακό, ενώ θηκάρωνε το πιστόλι. 
  Τράβηξε τον Κελευστή και η λεπίδα του ξίφους γυάλισε στο ενεργει-
ακό φως, αυτή φορά όχι με γαλανό χρώμα, αλλά όπως μια οποιαδήπο-
τε λεπίδα. Ο Αυγερινός την πέρασε ανάμεσα απ’τα κάγκελα του κι-
γκλιδώματος και την τέντωσε προς τον μοχλό, πλάι στο πτώμα της 
μελαχρινής γυναίκας. 
  Δεν μπορούσε, όμως, να τον φτάσει τόσο εύκολα… 
  Πέρασε και τη λαβή του ξίφους μέσα από τα κάγκελα, και ύστερα ο-
λόκληρο το χέρι του, ώς τον αγκώνα, και ώς τον ώμο. Το πρόσωπό του 
πιέστηκε πάνω στο κρύο σίδερο του κιγκλιδώματος. Η λεπίδα τώρα 
μπορούσε ν’αγγίξει τον μοχλό, αλλά ο Αυγερινός προσπάθησε να τη 
φέρει ακόμα πιο μέσα. Τη γύρισε έτσι ώστε το πλατύ της μέρος να εί-
ναι πάνω από τον μοχλό. Την ύψωσε– 
  –και την κατέβασε με δύναμη. 
  Ο μοχλός κατέβηκε μαζί της, ώς ένα σημείο. 
  Το κιγκλίδωμα σηκώθηκε λίγο, τραβώντας το χέρι του Αυγερινού 
προς τα πάνω και κάνοντάς τον να γρυλίσει από πόνο. 
  «Είσαι καλά;» ρώτησε η Αγάθη. 
  «Ναι,» αποκρίθηκε εκείνος, τραβώντας το χέρι του, και το σπαθί, πί-
σω. 
  Η Αγάθη έσκυψε και πέρασε το μικρό άνοιγμα που είχε δημιουργηθεί 
ανάμεσα στο πάτωμα και στο κιγκλίδωμα. Πλησίασε τον μοχλό, δια-
σκελίζοντας με προσοχή το πτώμα της μελαχρινής γυναίκας, και τον 
κατέβασε τελείως. 
  Το κιγκλίδωμα σηκώθηκε, και ο Αυγερινός μπήκε, κρατώντας τώρα 
το πιστόλι του κι έχοντας το σπαθί θηκαρωμένο στη ζώνη του. 
  Η Αγάθη φώτισε προς το σκοτάδι, αλλά εκείνος τής κατέβασε αμέσως 
το χέρι. «Περίμενε,» της είπε. «Βλέπω φως από το βάθος· δεν το βλέ-
πεις κι εσύ;» 
  Η Αγάθη ένευσε. «Ναι.» 



354  |  ΚΩΣΤΑΣ ΒΟΥΛΑΖΕΡΗΣ 

 

 

  «Καλύτερα, λοιπόν, να μην τους προειδοποιήσουμε για τον ερχομό 
μας.» 
  «Μα, κι οι πυροβολισμοί; Σίγουρα, θα έχουν καταλάβει ότι κάτι–» 
  «–δεν πάει καλά. Ναι. Όμως ας χρησιμοποιήσουμε ό,τι πλεονέκτημα 
έχουμε στη διάθεσή μας.» 
  Η Αγάθη έσβησε το φακό, και προχώρησαν προσεκτικά μες στο σκο-
τάδι. 
  «Βγάλε το πιστόλι σου,» της ψιθύρισε ο Αυγερινός. «Να τόχεις έτοι-
μο.» 
  Και την άκουσε να το βγάζει μέσα απ’την υπηρετική της στολή και να 
το απασφαλίζει. 
  Σύντομα, έφτασαν στο άνοιγμα απ’όπου ερχόταν το φως, και είδαν 
ότι εκεί άρχιζε μια στριφτή, πέτρινη σκάλα. Το φως ήταν φως δαυλών, 
οι οποίοι κρέμονταν στα τοιχώματα πλάι στα σκαλοπάτια. 
  Ο Αυγερινός αφουγκράστηκε, για να διαπιστώσει αν ερχόταν κανείς. 
Κανένας, όμως, δεν ακουγόταν να έρχεται. Περίεργο. Πολύ περίεργο. 
Γιατί η Αγάθη είχε δίκιο: οι πυροβολισμοί είχαν αντηχήσει μες στα πε-
ράσματα. Δεν υπήρχε κανένας κάτω; Κανένας φρουρός που να θέλει 
να ελέγξει τι συνέβαινε; 
  Ή, μήπως, υπάρχουν τηλεοπτικοί πομποί σε τούτο το μέρος, και μας 
έχουν δει, έτσι κι αλλιώς; Σε μια τέτοια περίπτωση, θα τους περίμεναν 
στο τέλος της σκάλας. Θα τους είχαν στήσει παγίδα, για να τους φυλα-
κίσουν ή να τους σκοτώσουν. 
  Η Αγάθη παρατήρησε το δισταγμό του να κινηθεί. «Τι είναι;» 
  «Ας φωτίσουμε το μέρος απ’το οποίο ήρθαμε,» της είπε εκείνος, και 
έβγαλε έναν δεύτερο φακό, ανάβοντάς τον. 
  Η Αγάθη άναψε πάλι τον δικό της. «Γιατί; Τι σκέφτηκες;» 
  Ο Αυγερινός έριξε το φως του στους τοίχους και στο ταβάνι, κοιτάζο-
ντας τις πέτρες, γνωρίζοντας ακριβώς τι έψαχνε να βρει. 
  Κάτι που να γυαλίζει, σαν μάτι… 
  Και το βρήκε. Σε μια γωνία. Ένα μικρό, μαύρο, γυάλινο μάτι. 
  Το ήξερα. 
  Ο Αυγερινός θηκάρωσε το πιστόλι του και τράβηξε τον Κελευστή. 
Πλησίασε τον τηλεοπτικό πομπό και, με μια ξαφνική σπαθιά, τον έκανε 
κομμάτια. 
  «Τι ήταν αυτό;» ρώτησε η Αγάθη. 
  «Εσύ τι νομίζεις;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  355 

 

 

  «Τηλεοπτικός πομπός;» 
  Ο Αυγερινός ένευσε, τραβώντας ξανά το πιστόλι του. 
  «Τότε, μας έχουν δει!» 
  «Πολύ φοβάμαι πως ναι.» Άρχισε να πηγαίνει προς τη σκάλα. 
  «Τι θα κάνουμε;» 
  «Θα είμαστε προσεχτικοί.» 
 
 
 
Το πλάσμα εφόρμησε, πηδώντας μέσα από τα πυρά των επαναστα-
τών. Η όψη του και το σώμα του είχαν γίνει μια μάζα από ρευστό ασή-
μι, αλλά διατηρούσε ακόμα τη μορφή του, και οι σφαίρες δεν το απω-
θούσαν. Τα σαγόνια του έκλεισαν γύρω από το πόδι ενός επαναστάτη 
και τον τράβηξαν κάτω, στο πάτωμα, όπου το πλάσμα αμέσως τον κα-
βάλησε. 
  Ο Θελλέδης το πυροβόλησε στο κεφάλι, ξανά και ξανά και ξανά, μην 
αφήνοντάς το να σκίσει το λαιμό του συντρόφου του. Οι υπόλοιποι 
επαναστάτες πυροβολούσαν επίσης, και το τέρας αναγκάστηκε να υ-
ποχωρήσει από τον καταιγισμό των πυρών. 
  «Φωτιά!» φώναξε ο Φέτανιρ, αλλάζοντας τον γεμιστήρα του τουφε-
κιού του. «Ρίξτε του φωτιά!» 
  «Σκορπιστείτε!» είπε η επαναστάτρια που είχε πετάξει τη βόμβα πριν 
και που τώρα κρατούσε στα χέρια της μια άλλη βόμβα. «Απομακρυν-
θείτε!» Η Βασιλική, βλέποντας το πρόσωπό της, νόμιζε ότι μπορούσε 
να θυμηθεί το όνομά της: Πρέπει να είχε ακούσει πως την έλεγαν Α-
σπασία. 
  Η Πριγκίπισσα έτρεξε προς τις σκάλες, μαζί με τον Θελλέδη. Ορισμέ-
νοι επαναστάτες ήρθαν μαζί τους· κάποιοι άλλοι πήγαν προς διαφορε-
τικές κατευθύνσεις. 
  Το τέρας έμεινε μόνο του στο θάλαμο υποδοχής, γρυλίζοντας. Τα 
τραύματά του θεραπεύονταν με τρομαχτικά γρήγορο ρυθμό, καθώς το 
ρευστό, ασημόχρωμο υλικό ανάπλαθε το κατεστραμμένο σώμα του. 
Ακόμα και τα βγαλμένα του μάτια και τα διαλυμένα του δόντια. 
  Η Ασπασία –ο μόνος άνθρωπος πλέον αντίκρυ του– πέταξε τη βόμβα 
καταπάνω του και έτρεξε να φύγει. Ο χώρος πίσω της γέμισε ξαφνικά 
με φλόγες που εξαπλώνονταν, καλύπτοντας έναν ραγδαία αυξανόμενο 
δακτύλιο. 



356  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική και ο Θελλέδης ανέβηκαν πιο πάνω στη σκάλα, βλέποντας 
τη φωτιά να έρχεται προς το μέρος τους, γλείφοντας μανιασμένα τα 
σκαλοπάτια. 
  Η Ασπασία ακούστηκε να κραυγάζει. 
  Μα τους θεούς! Η Βασιλική προσπάθησε, μες στο χαλασμό, να διακρί-
νει την επαναστάτρια, και είδε τη μορφή της πίσω από τις φωτιές, πε-
σμένη και φλεγόμενη. Η έκρηξη την είχε χτυπήσει. 
  Οι φλόγες εξαφανίστηκαν, απότομα όπως είχαν τιναχτεί, αφήνοντας 
το θάλαμο υποδοχής της κλινικής με μαυρισμένους τοίχους, πάτωμα, 
και οροφή, και με κάθε εύφλεκτο αντικείμενο μέσα του να έχει πάρει 
φωτιά. Πυκνός καπνός είχε ήδη αρχίσει να γεμίζει τα πάντα. Η Βασιλι-
κή είδε το τέρας –αυτό που οι επαναστάτες αποκαλούσαν Δημιούργη-
μα– να σφαδάζει, να χτυπιέται, τινάζοντας τα πόδια του στον αέρα και 
κάνοντας το κεφάλι του πέρα-δώθε. Η σάρκα του είχε καεί, κι από κά-
τω τώρα δε φαινόταν ρευστό ασήμι, αλλά κάτι μαύρο, κατάμαυρο, σαν 
κάρβουνο. Κι αυτό το υλικό διαλυόταν, καθώς το πλάσμα σφάδαζε. Το 
τέρας κομματιαζόταν όπως θα κομματιαζόταν ένας γίγαντας φτιαγμέ-
νος από άμμο. Σύντομα, δεν ήταν παρά στάχτες στο πάτωμα. 
  Οι επαναστάτες έτρεξαν κοντά στην Ασπασία, η οποία ήταν επίσης 
πεσμένη και χτυπιόταν, προσπαθώντας να σβήσει τις φλόγες από τα 
ρούχα και τα μαλλιά της. Τα ουρλιαχτά της αντηχούσαν μέσα στην 
κλινική. 
  Οι επαναστάτες την έλουσαν με νερό και έριξαν επάνω της βαριές 
κάπες, για να σβήσουν τη φωτιά απ’το σώμα της. 
  Κι εκείνη τη στιγμή, καθώς τα ρούχα και τα μαλλιά της Ασπασίας έ-
σβηναν κι αυτή κουλουριαζόταν, συνεχίζοντας να ουρλιάζει, πυροβο-
λισμοί αντήχησαν έξω απ’το οικοδόμημα της Χρυσάνθιας Κλινικής. Η 
διπλή είσοδος τραντάχτηκε από τις ριπές, καθώς και τα παντζούρια 
των παραθύρων. Τζάμια ακούστηκαν να σπάνε. Οι πράκτορες του 
Λούσιου είχαν έρθει με ενισχύσεις, υπέθεσε η Βασιλική. 
  «Πρέπει να πάρουμε τη Βικτώρια,» είπε στον Θελλέδη. «Τώρα.» 
  Εκείνος ένευσε, και ακολούθησε την Πριγκίπισσα, μαζί με μερικούς 
άλλους επαναστάτες. 
  Μπήκαν στον διάδρομο όπου είχαν πρωτοσυναντήσει το Δημιούργη-
μα. Το μέρος ήταν μαυρισμένο, όπως και ο θάλαμος υποδοχής, και ό,τι 
μπορούσε να πιάσει φωτιά είχε πιάσει. Το δεύτερο μισό του τέρατος 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  357 

 

 

ήταν ένας σωρός από στάχτες, μπροστά στην πόρτα του δωματίου της 
Βικτώριας. 
  Η πόρτα, ευτυχώς, ήταν φτιαγμένη από σίδερο και δεν φλεγόταν. 
  Η Βασιλική έκανε να πυροβολήσει την κλειδαριά με το πιστόλι της, 
αλλά ο Θελλέδης τη σταμάτησε, πιάνοντάς της τον καρπό. 
  «Υπάρχει καλύτερος τρόπος, Υψηλοτάτη. Η σφαίρα ίσως να εξοστρα-
κιστεί.» 
  Η Βασιλική δεν έφερε αντίρρηση· προφανώς, εκείνος ήξερε καλύτερα. 
  Ο Θελλέδης κόλλησε ένα μικρό εκρηκτικό επάνω στην κλειδαριά της 
πόρτας και το ενεργοποίησε, λέγοντας στους συντρόφους του να απο-
μακρυνθούν. Απομακρύνθηκαν κάμποσα βήματα, και η συσκευή εξερ-
ράγη, τινάζοντας μερικά θραύσματα τριγύρω, αλλά μην προκαλώντας, 
φυσικά, το χάος που είχαν προκαλέσει οι βόμβες φωτιάς. 
  Η Βασιλική άνοιξε την πόρτα, και μέσα στο λευκό δωμάτιο είδε τη 
Βικτώρια να στέκεται αντίκρυ της με την πλάτη σε μια γωνία. Ήταν 
ντυμένη όπως και την προηγούμενη φορά, μ’εκείνη τη γαλανόχρωμη 
στολή, και ξυπόλυτη. Τα μάτια της ατένιζαν διασταλμένα την Πριγκί-
πισσα. 
  «Βικτώρια…» Η Βασιλική την πλησίασε. «Έλα μαζί μου. Για σένα ήρ-
θαμε.» 
  «Και ο άντρας;» ψέλλισε η Βικτώρια. «Ο άντρας με το κέρατο;» 
  «Τον σκότωσα.» 
 
 
 
Ο Αυγερινός ύψωσε το χέρι του μπροστά στην Αγάθη, αναγκάζοντάς 
τη να σταματήσει, καθώς οι δυο τους κατέβαιναν, προσεχτικά, τη 
στριφτή, πέτρινη σκάλα. Εκείνη τον κοίταξε ερωτηματικά, δίχως να 
μιλήσει. 
  Μαθαίνει, σκέφτηκε ο Αυγερινός. Μαθαίνει την αξία τού να είσαι σιω-
πηλός σε επικίνδυνες καταστάσεις. 
  Της έκανε νόημα να παραμείνει σιωπηλή, κι έστρεψε το βλέμμα του 
στα σκαλοπάτια, προς τα κάτω, τα οποία έστριβαν και χάνονταν. Σ’ένα 
σημείο, στο σημείο ακριβώς όπου χάνονταν, οι σκιές δεν ήταν όπως θα 
έπρεπε να είναι. Κάποιος στέκεται εκεί. Κάποιος μάς περιμένει. Μόλις 
στρίψουμε, θα μας χτυπήσει. 



358  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Αυγερινός ήξερε πως, σε μια στριφτή σκάλα, ο αμυνόμενος είχε πά-
ντοτε το πλεονέκτημα, γιατί, πολύ απλά, ένας τέτοιος χώρος τον βοη-
θούσε να καλύπτεται και να χτυπά απρόσμενα. Ο επιτιθέμενος, απ’την 
άλλη, δυσκολευόταν εξαιρετικά, καθώς έπρεπε να προσπαθεί να βγά-
λει απ’τη μέση εχθρούς που δεν μπορούσε καλά-καλά να δει. 
  Στου Ίππαρχου του Στρατηλάτη το Εγχειρίδιο Περί Πολέμου, όμως, ο 
Αυγερινός είχε διαβάσει ότι η καλύτερη επίθεση ήταν η άμυνα. Όταν 
έχεις οργανώσει μια ασάλευτη άμυνα, ο επιτιθέμενος θα τσακίζεται 
και θα ξανατσακίζεται πάνω της, ώσπου θα διαλυθεί, όπως το κύμα 
πάνω στα βράχια. 
  Στην περίπτωσή μας, δεν μπορεί να ισχύσει αυτό ακριβώς. Αλλά μπο-
ρούμε να αντιστρέψουμε τους όρους, αν τα καταφέρουμε. Και τότε, ε-
μείς θα έχουμε το πλεονέκτημα. 
  Πλησίασε τα χείλη του στο μικρό αφτί της Αγάθης και της ψιθύρισε 
κάποια πράγματα. 
  Μετά, εκείνη είπε, φωναχτά: «Όχι! Να πάμε πάνω, απ’την άλλη μεριά! 
Δεν έχουμε, άλλωστε, πάει από κει!» Κι άρχισε ν’ανεβαίνει, χτυπώντας 
τα πόδια της στα πέτρινα σκαλοπάτια. 
  Ο Αυγερινός κόλλησε την πλάτη του στο κεντρικό τοίχωμα της σκά-
λας –στον πέτρινο, παχύ κίονα, γύρω απ’τον οποίο εκείνη περιστρε-
φόταν– και περίμενε, με τον Κελευστή ξεθηκαρωμένο και υψωμένο. 
  Ο εχθρός που βρισκόταν κάτω ακούστηκε να ζυγώνει, επιφυλακτικά. 
  Ο αμυνόμενος έγινε επιτιθέμενος… 
  Ο Αυγερινός είδε τη σκιά του ν’απλώνεται πάνω στα σκαλοπάτια. 
  –Τώρα! 
  Κατέβασε τον Κελευστή, διαγράφοντας ένα ημικύκλιο με τη λεπίδα 
του, η οποία άστραψε με γαλανό φως. 
  Το όπλο βρήκε τον χρυσόδερμο άντρα στο λαιμό, σχίζοντάς τον μέχρι 
τη μέση και διαπερνώντας τον πέρα για πέρα. Εκείνος πέθανε προτού 
προλάβει να σκούξει. Ο Αυγερινός, όμως, πρόλαβε να πιάσει το σώμα 
του, πριν κατρακυλήσει στα σκαλοπάτια. Το πιστόλι του άντρα, ω-
στόσο, έπεσε απ’το χέρι του, προκαλώντας κάποιο θόρυβο. 
  Ας ελπίσουμε ότι δεν ήταν αρκετός για να καταλάβουν οι άλλοι τι έγινε. 
Γιατί ο Αυγερινός ήταν βέβαιος ότι υπήρχαν κι άλλοι εδώ κάτω. 
  Τι είδους μέρος είναι τούτο; αναρωτήθηκε, κοιτάζοντας την ενδυμα-
σία του νεκρού άντρα. Δεν ήταν ντυμένος με τη στολή παλατιανού 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  359 

 

 

φρουρού. Φορούσε μαύρα ρούχα, από απλό ύφασμα. Τίποτα το ιδιαί-
τερο. Ποιοι μένουν εδώ κάτω; 
  Η Αγάθη κατέβηκε τα σκαλοπάτια, πλησιάζοντας τον Αυγερινό. «Έ-
πιασε!» είπε, ψιθυριστά: τόσο ψιθυριστά που σχεδόν καθόλου φωνή 
δεν ακούστηκε· ο Αυγερινός περισσότερο διάβασε τα χείλη της παρά 
την άκουσε. 
  Κατένευσε προς τη μεριά της και άφησε τον νεκρό άντρα στα σκαλο-
πάτια, μαλακά, ώστε να μην κάνει θόρυβο. Το πιστόλι του το πήρε από 
κάτω και το πέρασε στη ζώνη του. Ίσως να φαινόταν χρήσιμο. 
  Η Αγάθη ήρθε να σταθεί κοντά στον Αυγερινό, κολλώντας επάνω του. 
Εκείνος στράφηκε να την κοιτάξει, κι εκείνη φίλησε τα χείλη του. «Τε-
λικά, κάνουμε καλή ομάδα, ε;» του ψιθύρισε. 
  «Μην το παίρνεις επάνω σου,» της είπε, και η έκφρασή της σοβάρεψε. 
  Συνέχισαν να κατεβαίνουν τη σκάλα, και ο Αυγερινός κατάλαβε ότι 
πλησίαζαν στο τέλος, γιατί, κοιτάζοντας από μια στροφή, μπορούσε να 
δει ένα δωμάτιο. Κι εκεί, μέσα στο δωμάτιο, υπήρχε τουλάχιστον ένας 
φρουρός. Ο Αυγερινός δεν έβλεπε τον ίδιο τον φρουρό, αλλά έβλεπε τη 
σκιά του. 
  Και μας περιμένει, κοντά στο τέρμα των σκαλοπατιών. Ή εμάς ή τον 
σύντροφό του, που ανέβηκε να μας βρει. 
  Έκανε στην Αγάθη νόημα ότι κάποιος ήταν κάτω, κι εκείνη συνο-
φρυώθηκε και τράβηξε το πιστόλι της. 
  «Αλέξιε;» αντήχησε μια αντρική φωνή. 
  Μας άκουσε, συμπέρανε ο Αυγερινός. Μας άκουσε να ερχόμαστε, και 
δεν είναι βέβαιος αν είμαστε εμείς ή ο σύντροφός του. 
  «Αλέξιε;» 
  Ένα πρόχειρο σχέδιο ήρθε στο μυαλό του Αυγερινού, και σκέφτηκε 
πως δεν είχε τίποτα να χάσει, αν το δοκίμαζε. «Κατεβαίνουν! Έρχο-
νται!» είπε, αλλοιώνοντας τη φωνή του, κάνοντάς τη βραχνή, κουρα-
σμένη, λαχανιασμένη. Δεν ήξερε, φυσικά, πώς ήταν η φωνή του Αλέξι-
ου, αλλά όλες οι φωνές μοιάζουν όταν είναι αλλαγμένες από την κού-
ραση. Κι επιπλέον, μπορεί ο φρουρός κάτω να μην είχε ακούσει ποτέ 
τον Αλέξιο λαχανιασμένο. 
  Τα βήματα του φρουρού ακούστηκαν να πλησιάζουν. Η σκιά του φά-
νηκε να κινείται. «Σ’έκαναν να υποχωρήσεις; Πόσοι είναι;» Άρχισε 
ν’ανεβαίνει τα σκαλοπάτια. 



360  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Αυγερινός είδε τη μορφή του να ξεπροβάλλει. Στα χέρια του κρα-
τούσε ένα τουφέκι, και το δέρμα του ήταν λευκό, όπως του Αυγερινού 
και της Αγάθης. Τα μάτια του γούρλωσαν, ξαφνιασμένα, όταν διαπί-
στωσε ότι δεν βρισκόταν εμπρός του ο Αλέξιος. 
  Ο Κελευστής τού διαπέρασε το στήθος, και η αιχμή βγήκε απ’την 
πλάτη του. 
  Ο Αυγερινός τράβηξε πίσω το όπλο και έπιασε το πτώμα με το άλλο 
χέρι, αποθέτοντάς το, όσο το δυνατόν πιο ήπια, στα πέτρινα σκαλοπά-
τια. 
  Ύστερα, κρατώντας το σπαθί του και το πιστόλι του σε ετοιμότητα, 
κατέβηκε τη σκάλα και βρέθηκε σ’ένα σχετικά μεγάλο δωμάτιο (αν 
σκεφτεί κανείς ότι εδώ κάτω ήταν τα υπόγεια των υπογείων) με πόρ-
τες και περάσματα τριγύρω, το οποίο φωτιζόταν από δύο ενεργειακές 
λάμπες, προσαρτημένες στο ταβάνι. Στο βάθος του στεκόταν μια γνώ-
ριμη φιγούρα: ο χρυσόδερμος Φαιόνυχος. Στο δεξί του χέρι είχε ένα 
πιστόλι υψωμένο, και πάτησε τη σκανδάλη, σημαδεύοντας τον Αυγε-
ρινό. 
  Εκείνος ίσα που είχε χρόνο να μετακινηθεί. Η σφαίρα τον βρήκε στον 
δεξή ώμο και τον σώριασε στο πάτωμα. 
 
 
 
Η Βασιλική πήρε τη Βικτώρια από το δωμάτιό της και την οδήγησε 
μέσα στον καψαλισμένο διάδρομο, για να βγουν στη φλεγόμενη αί-
θουσα υποδοχής, μαζί με τους επαναστάτες. 
  Απέξω, οι πράκτορες του Λούσιου σφυροκοπούσαν το μέρος, και οι 
επαναστάτες είχαν μισανοίξει τα παράθυρα κι αρχίσει να τους αντα-
ποδίδουν τα πυρά. Ορισμένοι άλλοι προσπαθούσαν να σβήσουν τις 
φωτιές, ώστε να μην τους πνίξει όλους ο καπνός. 
  «Πρέπει να φύγουμε,» είπε η Βασιλική. «Πρέπει να φύγουμε.» 
  «Δεν είναι εύκολο τώρα,» αποκρίθηκε ο Θελλέδης. «Μας έχουν περι-
τριγυρισμένους.» 
  «Και τι θα καν–;» 
  Ο πομπός της χτύπησε. Ο κύριος Φαρνέλιος. Η Βασιλική τον άνοιξε και 
τον έφερε στ’αφτί της. 
  «Βασιλική!» Η φωνή του Φαρνέλιου. «Είσαι καλά;» 
  «Ναι, καλά είμαστε. Έχουμε τη Βικτώρια–» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  361 

 

 

  «Και οι πυροβολισμοί; Ακούγονται πυροβολισμοί μες στη νύχτα.» 
  «Μας βρήκαν οι πράκτορες του Λούσιου, και μας έχουν περικυκλωμέ-
νους. Εμείς είμαστε μέσα στην κλινική, αυτοί έξω.» 
  «Ερχόμαστε–» 
  «Όχι! Κύριε Φαρνέλιε, όχι! Δεν ξέρουμε πόσοι είναι, κι εσείς δεν είστε 
πολλοί. Μείνετε στο φορτηγό!» 
  «Και πώς θα βγείτε από εκεί;» 
  «Θα βρούμε τρόπο–» 
  «Θελλέδη!» φώναξε ένας επαναστάτης, απομακρυνόμενος απ’το πα-
ράθυρο όπου πυροβολούσε και πλησιάζοντας τον γαλανόδερμο άντρα 
πλάι στην Πριγκίπισσα της Απολλώνιας (τη θέση του στο παράθυρο 
πήρε ένας άλλος, αμέσως μόλις εκείνος έφυγε). «Έχουμε βοήθεια.» 
  «Βοήθεια;» απόρησε ο Θελλέδης. «Από ποιους;» 
  «Τι συμβαίνει, Βασιλική;» ρώτησε ο Φαρνέλιος, μέσα απ’τον πομπό. 
  «Δεν ξέρω,» απάντησε ο επαναστάτης στον Θελλέδη, «αλλά κάποιοι 
πυροβολούν τους εχθρούς μας, μέσα από τη βλάστηση.» 
  «Βασιλική, τι συμβαίνει;» 
  «Κάποιοι ήρθαν να μας βοηθήσουν,» απάντησε η Πριγκίπισσα στον 
Φαρνέλιο. «Δεν έχω ιδέα ποιοι.» 
  «Ερχόμαστε–» 
  «Κύριε Φαρ–» 
  Ο πομπός έκλεισε. 
  «Σκατά!…» γρύλισε η Βασιλική, και επέστρεψε τον πομπό μέσα στο 
πανωφόρι της. 
  «Ποιοι είναι αυτοί οι άνθρωποι;» είπε η Πριγκίπισσα στον επαναστά-
τη που είχε έρθει να μιλήσει στον Θελλέδη, και, μην περιμένοντας απά-
ντηση, ζύγωσε ένα απ’τα παράθυρα. 
  Ο Θελλέδης την ακολούθησε, μοιάζοντας έτοιμος να την τραβήξει πί-
σω, σε περίπτωση κινδύνου. 
  Η Βικτώρια έμεινε στο κέντρο του δωματίου, προς το παρόν ξεχασμέ-
νη από όλους και μοιάζοντας χαμένη. 
  Η Βασιλική κοίταξε από την άκρη του παραθύρου, και είδε τους πρά-
κτορες του Λούσιου –σκιερές μορφές μέσα στη νύχτα, οι περισσότερες 
πεζές, αλλά και ορισμένες έφιππες ή επάνω σε δίκυκλα οχήματα– να 
υποχωρούν, καθώς είχαν βρεθεί σε πεδίο διασταυρούμενων πυρών. 
Κάποιοι τούς πυροβολούσαν μέσα από τη βλάστηση, και τους είχαν 
αιφνιδιάσει. 



362  |  ΚΩΣΤΑΣ ΒΟΥΛΑΖΕΡΗΣ 

 

 

  Οι επαναστάτες άνοιξαν την πόρτα της κλινικής και βγήκαν, τουφεκί-
ζοντας τις φιγούρες που υποχωρούσαν. Σε λίγο, δεν υπήρχε πλέον λό-
γος για πυροβολισμούς. Οι πράκτορες του Λούσιου είχαν εξαφανιστεί. 
Τους είχε καταπιεί η νύχτα. 
  Η Βασιλική πλησίασε τη Βικτώρια και, παίρνοντας το χέρι της, της 
είπε: «Έλα μαζί μου.» 
  «Μας παρακολουθεί,» της ψιθύρισε εκείνη. «Ο άντρας με το κέρατο.» 
  Η Βασιλική κούνησε το κεφάλι. «Όχι. Σου είπα: τον σκότωσα.» 
  «Δεν πεθαίνει,» επέμεινε η Βικτώρια. «Τον είδα να μας κοιτάζει.» 
  «Έλα μαζί μου,» είπε η Βασιλική, τραβώντας την, μαλακά αλλά επίμο-
να. 
  Η Βικτώρια την ακολούθησε, δίχως διαμαρτυρία, και βγήκαν από τη 
διπλή πόρτα της κλινικής. 
  «Ποιοι είστε;» φώναξε ο Θελλέδης σ’αυτούς που βρίσκονταν ακόμα 
μέσα στη βλάστηση. 
  Μερικές φιγούρες ξεπρόβαλαν, βαστώντας όπλα. Και κάποιος με 
κουκούλα και κάπα βάδισε προς τη Βασιλική και τους επαναστάτες. 
Τα χέρια του τα είχε ελαφρώς υψωμένα, ώστε να φαίνεται καθαρά ότι 
εκείνος δεν κρατούσε όπλα, όπως οι σύντροφοί του, και ότι ερχόταν 
για να μιλήσει. 
  Ο Θελλέδης τον συνάντησε μπροστά απ’τους υπόλοιπους επαναστά-
τες, και η Βασιλική στάθηκε πλάι στον Θελλέδη, παραδίδοντας τη Βι-
κτώρια σε μια άλλη γυναίκα. 
  «Το λευκό παλάτι ήταν κάποτε ο τόπος μου,» είπε ο κουκουλοφόρος 
άντρας. 
  «Αλλά τώρα οι αίθουσές του δεν είναι πια δικές μου,» απάντησε ο 
Θελλέδης. 
  «Επαναστάτες, λοιπόν, όπως υποθέσαμε.» Ο άντρας έβγαλε την κου-
κούλα του, φανερώνοντας ένα ερυθρόδερμο πρόσωπο. Τα μαλλιά του 
ήταν μαύρα και κοντά, και στο σαγόνι του είχε μια ουλή που πρέπει 
νάχε γίνει από μαχαιριά. 
  «Σας ειδοποίησε ο Πρόμαχος Οδυσσέας;» ρώτησε ο Θελλέδης. 
  Ο ερυθρόδερμος άντρας κατένευσε. «Ερχόμαστε απ’τη Σάρντλι. Ονο-
μάζομαι Φένχιλ.» 
  «Και πώς μας βρήκατε;» θέλησε να μάθει η Βασιλική. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  363 

 

 

  Ο Φένχιλ μειδίασε. «Είχαμε βάλει κατασκόπους γύρω απ’την Απα-
στράπτουσα, και παρατηρήσαμε πού γινόταν η περισσότερη φασαρί-
α.» 
  Ο Θελλέδης γέλασε. «Καλωσορίσατε, Φένχιλ. Πραγματικά, χρειαζόμα-
σταν τη βοήθειά σας. Το δικό μου όνομα είναι–» 
  Κάποιο όχημα ακούστηκε να έρχεται, κι όλοι τους στράφηκαν, υψώ-
νοντας όπλα. 
 
 
 
Η Αγάθη πετάχτηκε από τη σκάλα, πυροβολώντας σαν τρελή. 
  Μία σφαίρα της αστόχησε τελείως, αλλά οι άλλες δύο πέτυχαν τον 
Φαιόνυχο, η πρώτη στο στήθος κι η δεύτερη στο στομάχι. Ο Βασιλικός 
Φρουρός παραπάτησε, μα δεν έτρεξε αίμα απ’τις πληγές του, και φά-
νηκε να συνέρχεται σχεδόν αμέσως. 
  Μα τον Απόλλωνα! σκέφτηκε ο Αυγερινός, καθώς έπαιρνε γονατιστή 
θέση στο ένα γόνατο. Τι γίνεται εδώ; Το σπαθί του, που το κρατούσε 
στο δεξί χέρι, του είχε πέσει, αλλά το πιστόλι του, που το κρατούσε στο 
αριστερό, το είχε ακόμα στη γροθιά του. Και, υψώνοντάς το, πυροβό-
λησε τον Φαιόνυχο στο κεφάλι. 
  Τον πέτυχε στο μέτωπο, όμως πάλι αίμα δεν πετάχτηκε. Μονάχα το 
δέρμα σχίστηκε, κι από κάτω φάνηκε κάποιου είδους υγρό που είχε 
χρώμα ασημί. Κι αυτό το υγρό άρχισε αμέσως να αναπλάθει τη σάρκα. 
  Δεν είναι άνθρωπος, ο καταραμένος! Τι είναι; 
  Ο Αυγερινός είδε τη λεπίδα του Κελευστή να γυαλίζει με γαλανό φως. 
Το ξίφος! Το ξίφος! αντήχησε μια φωνή μες στο κεφάλι του: μια φωνή 
που δεν ήταν βέβαιος αν ήταν η δική του εσωτερική φωνή ή η φωνή 
κάποιου αόρατου καθοδηγητή, ή της ίδιας της Απολλώνιας. 
  Ο Φαιόνυχος, σαν να κατάλαβε κάτι, έστρεψε το πιστόλι του προς τον 
Αυγερινό, καθώς συνερχόταν από το χτύπημα στο κεφάλι. 
  Και πυροβόλησε. 
  Ο Αυγερινός, όμως, είχε ήδη αρπάξει τον Κελευστή κι αρχίσει να κυ-
λιέται στο πάτωμα. Οι δύο απανωτές ριπές του Φαιόνυχου δεν τον πέ-
τυχαν. Χτύπησαν τις πέτρινες πλάκες κι εξοστρακίστηκαν. 
  Η Αγάθη πυροβόλησε τον Βασιλικό Φρουρό, επανειλημμένα, κάνο-
ντάς τον να παραπατήσει και να πέσει. Ο γεμιστήρας στο πιστόλι της 
τελείωσε, και, καθώς εκείνη, από κεκτημένη ταχύτητα, συνέχισε να 



364  |  ΚΩΣΤΑΣ ΒΟΥΛΑΖΕΡΗΣ 

 

 

πατά τη σκανδάλη, αντήχησαν κάμποσα κλικ-κλικ-κλικ-κλικ, έντονα 
ύστερα απ’το χαλασμό των πυροβολισμών. 
  Ο Φαιόνυχος, καταχτυπημένος και γεμάτος σφαίρες, δεν έμοιαζε να 
πτοείται. Τα ρούχα του είχαν κουρελιαστεί, αλλά τα τραύματά του θε-
ραπεύονταν· το ρευστό ασήμι ανάπλαθε το δέρμα του. Και, καθώς ο 
Βασιλικός Φρουρός σηκωνόταν στο ένα γόνατο, ύψωσε το πιστόλι του 
προς την Αγάθη. 
  Εκείνη στράφηκε, να τρέξει, ν’ανεβεί τα σκαλοπάτια– 
  «ΑΑΑΑΑααααρ!» Ο Αυγερινός, που είχε πλέον βρεθεί κοντά στον 
Φαιόνυχο, χίμησε, σπαθίζοντας. 
  Το γαλανόφωτο λεπίδι του Κελευστή χτύπησε τον καρπό του Βασιλι-
κού Φρουρού, κόβοντάς του το χέρι. Το πιστόλι τινάχτηκε πέρα, εκ-
πυρσοκροτώντας επικίνδυνα. 
  Το κομμένο μέλος δεν φάνηκε να αναδημιουργείται. Και το ρευστό 
ασήμι στο σημείο του τραύματος είχε μετατραπεί σε μια μαύρη μάζα, 
σαν κάρβουνο. 
  Ο Φαιόνυχος ούρλιαξε, και τινάχτηκε όρθιος, τραβώντας το δικό του 
ξίφος. Στα μάτια του, ο Αυγερινός μπορούσε να δει τρόμο. 
  «Τι σκατά είσαι;» γρύλισε, σπαθίζοντας πάλι με τον Κελευστή. 
  Ο Φαιόνυχος απέκρουσε με αρκετή δεξιοσύνη, παρότι βαστούσε το 
όπλο του με το αριστερό χέρι. «Ο θάνατός σου!» φώναξε, και επιτέθη-
κε. Τα χαρακτηριστικά του προσώπου του είχαν παραμορφωθεί: τα 
μάτια του είχαν τραβηχτεί αφύσικα προς τις πλευρές του κεφαλιού 
του, και τα δόντια του είχαν μεγαλώσει και γίνει σουβλερά, σκυλίσια. 
  Ο Αυγερινός απέφυγε το χτύπημα, σκύβοντας, και κάρφωσε τον 
Φαιόνυχο στα πλευρά, μπήγοντας τον Κελευστή βαθιά μέσα του. Η 
λεπίδα άστραφτε με γαλανό φως, και το ίδιο και τα μάτια του Αυγερι-
νού, δίχως εκείνος να το αντιλαμβάνεται. 
  «Για θάνατός μου, δεν τα πας και πολύ καλά,» αντιγύρισε ο Αυγερι-
νός, και γρονθοκόπησε τον Φαιόνυχο καταπρόσωπο, νιώθοντας τα 
κόκαλα της μύτης του να σπάνε. Το ξίφος του Βασιλικού Φρουρού έ-
πεσε απ’το χέρι του, καθώς σπαραχτικές κραυγές έβγαιναν απ’το γε-
μάτο σουβλερά δόντια στόμα του. 
  Το λεπίδι του Κελευστή, που ήταν ακόμα μπηγμένο στο σώμα του, 
τον έκαιγε και τον έκανε να τραντάζεται ολόκληρος με τη γαλανόχρω-
μη ισχύ του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  365 

 

 

  Ο Αυγερινός τράβηξε πίσω το σπαθί, και ο Φαιόνυχος κατέρρευσε 
στο πάτωμα, ουρλιάζοντας και σφαδάζοντας, καθώς μετατρεπόταν σε 
κατάμαυρο κάρβουνο. 
  Η Αγάθη έκανε μερικά διστακτικά βήματα. «Αυγερινέ; Το τραύμα 
σου…» ψέλλισε. 
  Εκείνος κοίταξε τον χτυπημένο δεξή ώμο του, και συνειδητοποίησε 
ότι βαστούσε τον Κελευστή με το δεξί χέρι. Τον χειριζόταν με το δεξί 
χέρι. Και δεν αισθανόταν πόνο, σαν κάποιος να είχε αναισθητοποιήσει 
εκείνο το σημείο του σώματός του με αναισθητική βελόνα. Τώρα, ό-
μως, που η Αγάθη τού είπε για το τραύμα, ο πόνος επέστρεψε, εκδικη-
τικά, και ο Αυγερινός αναγκάστηκε να δώσει τη λαβή του σπαθιού στο 
αριστερό του χέρι. 
  «Είναι νεκρός,» είπε. 
  Η Αγάθη ήρθε κοντά του, κοιτάζοντας τις στάχτες. «Τι… τι ήταν; Δε 
μπορεί να ήταν ο Φαιόνυχος, Αυγερινέ… Αυτό ήταν ένα… ένα τέρας.» 
  «Πολύ φοβάμαι,» αποκρίθηκε ο Αυγερινός, «ότι ήταν ο Φαιόνυχος, 
και ότι, συγχρόνως, ναι, ήταν κάποιο… τέρας.» 
  Τα χείλη της Αγάθης στράβωσαν. «Δηλαδή, ήταν από την αρχή έτσι;» 
  «Δε νομίζω να μεταλλάχτηκε για χάρη μας.» Ο Αυγερινός πήγε να πά-
ρει το πιστόλι του από κάτω και να το θηκαρώσει στη ζώνη του. Επί-
σης, έβγαλε έναν γεμιστήρα απ’τα ρούχα του και τον έδωσε στην Αγά-
θη. «Ξέρεις να τον αλλάζεις;» 
  Εκείνη κούνησε το κεφάλι, αρνητικά. 
  Ο Αυγερινός πήρε το όπλο της και της άλλαξε το γεμιστήρα. «Εντά-
ξει;» 
  Η Αγάθη ένευσε. «Πού θα πάμε τώρα;» ρώτησε, κοιτάζοντας τις πόρ-
τες και τα περάσματα τριγύρω. 
  «Αυτή είναι μια καλή ερώτηση…» 
 
 
 
Το φορτηγό φάνηκε να έρχεται μέσα από τη νύχτα με τα φώτα του 
αναμμένα. 
  «Περιμένετε!» φώναξε ο Θελλέδης. «Δεν είναι εχθροί!» 
  Το φορτηγό σταμάτησε, και οι πόρτες του άνοιξαν, για να βγουν ο-
πλισμένοι επαναστάτες, και ο κύριος Φαρνέλιος. 



366  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική τον πλησίασε. «Δεν υπάρχει πρόβλημα,» είπε. «Τους διώ-
ξαμε.» 
  «Και ποιος είν’αυτός;» ρώτησε ο Φαρνέλιος, κοιτάζοντας τον πορφυ-
ρόδερμο άντρα. 
  «Ονομάζομαι Φένχιλ, κύριε,» αποκρίθηκε ο ίδιος. «Και έρχομαι από τη 
Σάρντλι, ύστερα από ειδοποίηση του Πρόμαχου Οδυσσέα.» 
  «Ενισχύσεις από τη Σάρντλι; Επιτέλους!» Ο Φαρνέλιος χαμογέλασε. 
«Καλωσόρισες, νεαρέ.» 
  «Καλώς σάς βρίσκω.» Ο Φένχιλ έκανε νόημα στους ανθρώπους του 
να αφήσουν την κάλυψή τους ανάμεσα στα δέντρα και να ζυγώσουν. 
«Ο Πρίγκιπας Ανδρόνικος έχει προβλήματα, απ’ό,τι μάθαμε,» είπε. 
«Φτάνοντας στην Απαστράπτουσα, πληροφορηθήκαμε ότι είναι φυ-
λακισμένος –από τον ίδιο του τον αδελφό, μάλιστα. Φαίνεται πως οι 
φόβοι του Πρόμαχου ήταν σοβαροί.» 
  «Πολύ σοβαροί,» τον διαβεβαίωσε ο Φαρνέλιος, και του συστήθηκε. 
Ύστερα, ρώτησε: «Πότε ήρθατε;» 
  «Χτες το απόγευμα. Μέσω Αιθέρα.» 
  «Δεν πιστεύω να προσγειωθήκατε στον Βασιλικό Αερολιμένα…» 
  «Ασφαλώς και όχι. Ήμασταν προσεκτικοί.» 
  «Το αεροσκάφος σας είναι ακόμα εδώ;» 
  «Δυστυχώς, όχι,» είπε ο Φένχιλ· «έπρεπε να επιστρέψει στη Σάρντλι. 
Δεν έχουμε και πολλά στη διάθεσή μας, όπως ίσως να γνωρίζετε, κύριε 
Φαρνέλιε.» 
  Ο Φαρνέλιε ένευσε, μοιάζοντας να καταλαβαίνει. 
  «Νομίζω,» είπε ο Θελλέδης, «ότι καλά θα ήταν να φύγουμε από τούτο 
το μέρος το συντομότερο δυνατό, γιατί–» 
  «Πολύ σωστά,» τον διέκοψε ο Φαρνέλιος. «Ελάτε όλοι στο φορτηγό. 
Κι εσύ επίσης, Φένχιλ, μαζί με τους συντρόφους σου. Πρέπει να συζη-
τήσουμε.» 
  Η Βασιλική πλησίασε τη Βικτώρια και την πήρε πάλι απ’το χέρι, ενώ 
εκείνη κοίταζε τριγύρω, τη βλάστηση και τις σκιές. 
  «Δεν είναι κανένας εκεί,» τη διαβεβαίωσε η Πριγκίπισσα. «Τους διώ-
ξαμε.» 
  «Κι όμως, είναι εκείνος–» 
  «Βικτώρια,» της είπε η Βασιλική, καθώς ζύγωναν την πίσω πόρτα του 
φορτηγού. «Άκουσέ με. Αυτό που έχεις πάθει δεν είναι κάτι φυσιολο-
γικό. Σ’το έχουν κάνει οι υπηρέτες του Μαύρου Νάρζουλ. Είναι κάποι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  367 

 

 

ου είδους ξόρκι. Έχουν χρησιμοποιήσει αυτό που ονομάζουν ‘Άγγιγμα’ 
επάνω στο μυαλό σου, κι έτσι νομίζεις ότι υπάρχει ο άντρας με το κέ-
ρατο. Είναι μια ψευδαίσθηση, αλλά μια ψευδαίσθηση που, για σένα, 
αποτελεί πραγματικότητα.» 
  Η Βικτώρια την άκουγε, αμίλητη και συνοφρυωμένη, ενώ οι επανα-
στάτες επιβιβάζονταν στο φορτηγό. 
  «Με καταλαβαίνεις;» ρώτησε η Βασιλική. 
  Η Βικτώρια ένευσε, αλλά διστακτικά. 
  «Ελάτε,» τους είπε ο Φαρνέλιος. «Μπείτε, κι οι δυο σας. Πρέπει να πη-
γαίνουμε.» 
  Η Βασιλική και η Βικτώρια ανέβηκαν στο φορτηγό. Ο Φαρνέλιος τις 
ακολούθησε, κλείνοντας την πόρτα πίσω του. 
  Το όχημα έβαλε μπροστά και, σβήνοντας τα φώτα του, χάθηκε μες 
στην Απολλώνια νύχτα. 
 
 
 
Ο Αυγερινός πλησίασε την πόρτα μπροστά απ’την οποία στεκόταν ο 
Φαιόνυχος όταν ήταν ζωντανός. 
  Η πόρτα ήταν μισάνοιχτη, και ο Αυγερινός τη ζύγωσε βαστώντας το 
πιστόλι του με τα δύο χέρια. Ο τραυματισμένος του ώμος τού έριχνε 
δυνατές σουβλιές, αλλά εκείνος προσπαθούσε να τις αγνοεί. Αναρωτή-
θηκε για πόσο θα κατάφερνε να το κάνει αυτό– Έδιωξε τη σκέψη 
απ’το νου του. Προείχε η αποστολή του! Η αποστολή του ήταν ιερή. 
  Κλότσησε την πόρτα, ανοίγοντάς την τελείως, και καλύφτηκε στο 
πλάι της, στρέφοντας την κάννη του πιστολιού του προς τη δεξιά με-
ριά του δωματίου, κοιτάζοντας πρώτα στις γωνίες, όπου, μάλλον, εκεί 
θα στεκόταν κάποιος που τον περίμενε. Κανείς, όμως, δεν υπήρχε. Και 
το δωμάτιο ήταν γεμάτο οθόνες, κονσόλες, πληκτρολόγια, και λαμπά-
κια. 
  Ο Αυγερινός πετάχτηκε στην άλλη πλευρά της πόρτας και, καλυμμέ-
νος εκεί, κοίταξε την αριστερή μεριά του δωματίου. Όπως το περίμενε, 
ούτε εδώ ήταν κανείς. 
  Κατεβάζοντας το όπλο του, μπήκε, και η Αγάθη τον ακολούθησε. 
  «Τι είναι εδώ;» τον ρώτησε. 
  «Δωμάτιο ελέγχου,» είπε ο Αυγερινός. 



368  |  ΚΩΣΤΑΣ ΒΟΥΛΑΖΕΡΗΣ 

 

 

  «Οι οθόνες δείχνουν δωμάτια…» παρατήρησε η Αγάθη, καθώς τα μά-
τια της πήγαιναν από τη μια στην άλλη. «Κελιά– Αυγερινέ!» Ύψωσε το 
χέρι της, δείχνοντας. 
  «Ναι, μια γυναίκα…» 
  Σ’ένα απ’τα κελιά φαινόταν μια γυναίκα. Γυμνή… ή, μάλλον, όχι. Φο-
ρούσε μια στολή από ένα πολύ λεπτό υλικό: ένα υλικό που έμοιαζε να 
γίνεται ένα με το δέρμα της. Η στολή κάλυπτε το στήθος, την κοιλιά, 
τους μηρούς, και τα χέρια της ώς τον αγκώνα· και είχε κάτι επάνω της 
που έλεγε στον Αυγερινό ότι δεν ήταν φυσιολογική. Στένεψε τα μάτια 
του. Ανασαλεύει; Η στολή ανασαλεύει; Η γυναίκα ήταν ξαπλωμένη στο 
πάτωμα του κελιού και κουλουριασμένη· δεν είχε κινηθεί καθόλου· 
αλλά η στολή έδινε την εντύπωση πως είχε κινηθεί… 
  «Κι άλλος ένας. Εδώ,» είπε η Αγάθη. 
  Ο Αυγερινός έστρεψε το βλέμμα του, και κοίταξε την οθόνη που κοί-
ταζε κι εκείνη. Τα μάτια του γούρλωσαν. Ο Κύριος του Γαλανού Φωτός! 
  Ο Πρίγκιπας Ανδρόνικος βρισκόταν σ’ένα κελί, γυμνός κι αυτός και 
ζαρωμένος σε μια γωνία με τα χέρια του τυλιγμένα γύρω απ’τα γόνατά 
του. 
  Ο Αυγερινός έτριξε τα δόντια του. «Μα τους θεούς!» 
  «Τι είναι;» ρώτησε η Αγάθη. 
  «Δεν τον αναγνωρίζεις;» 
  Εκείνη κούνησε το κεφάλι. 
  «Ο Πρίγκιπας είναι.» 
  Τα μάτια της Αγάθης γούρλωσαν και στράφηκε πάλι στην οθόνη, χά-
σκοντας. 
  «Πάμε,» είπε ο Αυγερινός. «Πρέπει να τον πάρουμε από κει.» 
  «Πού είναι, όμως, αυτά τα κελιά;» 
  «Δεν πρέπει νάναι μακριά. Εδώ κάτω πρέπει να είναι.» 
  Βγήκε απ’το δωμάτιο ελέγχου και βάδισε προς μια κουρτίνα. Την 
τράβηξε, απότομα, έχοντας το πιστόλι του υψωμένο, κι από πίσω είδε 
ένα μικρό δωμάτιο με καθρέφτη στον τοίχο και μια κρεμάστρα με 
μαύρους χιτώνες. Ο Αυγερινός τούς άγγιξε, και σκέφτηκε ότι έμοιαζαν 
με τον χιτώνα της γυναίκας στο κιγκλίδωμα. 
  Ύστερα, πήγε προς ένα άλλο άνοιγμα, το οποίο έβγαζε σ’έναν μακρύ 
διάδρομο. 
  Η Αγάθη ήταν στο κατόπι του, με το πιστόλι της έτοιμο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  369 

 

 

  Ο διάδρομος ήταν πετρόχτιστος και φωτιζόταν από ενεργειακές λά-
μπες. Ήταν υγρός, όπως και το υπόλοιπο υπόγειο, και ο αέρας του 
βρόμικος και περιορισμένος. Στο πέρας φάρδαινε, και εκεί υπήρχαν 
τρεις κλειστές σιδερένιες πόρτες. Στ’αριστερά, και πιο κοντά στον Αυ-
γερινό και την Αγάθη, ανοιγόταν ένα πέρασμα· και στα δεξιά, λίγο πιο 
κάτω, ανοιγόταν ένα άλλο. 
  Ο Αυγερινός πήγε στο πρώτο πέρασμα, με το όπλο του υψωμένο, ση-
μαδεύοντας πιθανούς εχθρούς. Ο διάδρομος όπου βρέθηκε ήταν μι-
κρότερος από τον προηγούμενο, και από εχθρούς δεν υπήρχε κανένας. 
Δεξιά κι αριστερά μόνο υπήρχαν ξύλινες πόρτες. Δε μπορεί εδώ νάναι 
τα κελιά. Ο Αυγερινός τις άνοιξε, τη μία μετά την άλλη, και διαπίστωσε 
ότι στο εσωτερικό τους ήταν κοιτώνες. Οκτώ, συνολικά. 
  «Το μέρος δεν έχει και τόσους φρουρούς…» μουρμούρισε. 
  «Τι εννοείς;» ρώτησε η Αγάθη. 
  «Υπάρχουν δωμάτια για οκτώ ανθρώπους εδώ. Οκτώ φρουροί δεν 
είναι πολλοί.» 
  «Δε συναντήσαμε οκτώ,» παρατήρησε η Αγάθη. «Συναντήσαμε…» 
Μια μικρή παύση, για να υπολογίσει μέσα στο μυαλό της. «Τρεις. Και 
τη γυναίκα επάνω, στο κιγκλίδωμα. Πιστεύεις ότι ίσως νάναι κι άλλοι 
εδώ μέσα;» 
  Ο Αυγερινός κούνησε το κεφάλι. «Αυτή τη στιγμή, όχι, δεν το νομίζω. 
Αν ήταν, θα είχαν βγει να μας αντιμετωπίσουν. Μάλλον, δεν περίμεναν 
επισκέψεις απόψε –ή γενικότερα. Μάλλον, πίστευαν ότι αυτό το μέρος 
κανείς δε θα το έβρισκε και ποτέ δε θα δεχόταν επίθεση.» 
  Βγήκαν απ’τους κοιτώνες και πήγαν στο δεξί άνοιγμα του πρώτου 
διαδρόμου. Για να βρεθούν σ’έναν τρίτο διάδρομο, που το φως από τη 
μοναδική του λάμπα ήταν λιγοστό. 
  Ωστόσο, ακόμα και σ’αυτό το λιγοστό φως δεν μπορούσαν να μην 
προσέξουν το τέρας. 
  Η Αγάθη έβγαλε έναν έντονο λαρυγγισμό, προσπαθώντας να πνίξει 
ένα ουρλιαχτό μέσα της· και το ένα της χέρι πήγε στο στόμα της. 
  Το πλάσμα έφραζε το μέσο του διαδρόμου. Και έμοιαζε με σκισμένο 
τομάρι ζώου, που κάποιος το είχε απλώσει, πιάνοντας τις άκριές του 
στο ταβάνι, το πάτωμα, και τους τοίχους. Οι άκριές του, όμως, δεν πιά-
νονταν στις πέτρες με σχοινιά, ή με άλλο παρόμοιο, τεχνητό τρόπο· 
πιάνονταν με γαμψά νύχια, που προεξείχαν σε τριάδες από τις απο-
κρουστικές αποφύσεις του τέρατος. Το υπόλοιπό του σώμα δεν είχε 



370  |  ΚΩΣΤΑΣ ΒΟΥΛΑΖΕΡΗΣ 

 

 

παρά ελάχιστο πάχος· ήταν, πράγματι, σαν ένα τομάρι ζώου, τραβηγ-
μένο και παραμορφωμένο. Το χρώμα του ήταν γκρίζο, και είχε μάτια 
και στόματα σε διάφορα, φαινομενικά τυχαία σημεία. Πώς ήταν δυνα-
τόν τέτοιο πράγμα να υπήρχε, ο Αυγερινός δεν ήθελε καν να υποθέσει. 
Του θύμιζε, πάντως, ιστορίες που είχε ακούσει για τα εκτρώματα της 
Απολεσθείσας Γης. Αλλά τι μπορεί να έκανε ένα τέτοιο πλάσμα εδώ; 
  Δεν είχε χρόνο να αναρωτηθεί, καθώς το τέρας αντίκρυ του άρχισε να 
βγάζει διαπεραστικές κραυγές απ’τα στόματά του. Κραυγές και ουρλι-
αχτά και τσυρίγματα. Που τρυπούσαν τ’αφτιά και τον εγκέφαλο, 
μπερδεύοντας και ζαλίζοντας. 
  Η Αγάθη πυροβόλησε. Η σφαίρα της πέτυχε το πλάσμα δίπλα σ’ένα 
απ’τα μάτια του, τρυπώντας το πετσί του και φεύγοντας απ’την άλλη 
μεριά. Αίμα τινάχτηκε στο πάτωμα και στο ταβάνι. 
  Το τέρας άρχισε να πλησιάζει, κινούμενο πολύ γρήγορα με τις απο-
φύσεις του, που γαντζώνονταν παντού ολόγυρά του. 
  Ο Αυγερινός πέταξε το πιστόλι του και τράβηξε το σπαθί του. Η λεπί-
δα γυάλισε με γαλανό φως στα χέρια του. Οι σφαίρες τού κάνουν τρύ-
πες. Αλλά τι νόημα έχει να κάνεις τρύπες επάνω σ’ένα τεντωμένο τομά-
ρι; 
  «Μείνε πίσω μου!» είπε στην Αγάθη, και στάθηκε εμπρός της, καθώς 
το τέρας ερχόταν καταπάνω του, τσυρίζοντας δαιμονισμένα και κάνο-
ντας το κρανίο του να πονά. Τα στόματά του ανοιγόκλειναν και τα μά-
τια του τον ατένιζαν με μίσος. Θα σε καταβροχθίσουμε! έμοιαζαν να 
του ψιθυρίζουν μες στο μυαλό του. Θα φάμε τη σάρκα σου, και τα μάτια 
σου, και τη γλώσσα σου, και τα σωθικά σου, και τα γεννητικά σου όργα-
να· και μετά, θα ρουφήξουμε το μεδούλι από τα κόκαλά σου, και θα μα-
σήσουμε τον μαλακό σου εγκέφαλο. 
  Η Αυγερινός σπάθισε, βαστώντας τον Κελευστή με τα δύο χέρια. Η 
λεπίδα έσχισε το τομάρι του τέρατος από πάνω αριστερά προς κάτω 
δεξιά. Τα στόματα έβγαλαν κραυγές πόνου, και οι αποφύσεις τεντώ-
θηκαν, για να πιαστούν πάνω στον Αυγερινό, ώστε το τέρας να μπορέ-
σει να τον τυλίξει μέσα στο σώμα του. 
  Εκείνος σπάθισε ξανά, κόβοντας τον εχθρό του από διαφορετική γω-
νία, και ένα κομμάτι του τομαριού του σωριάστηκε. Το υπόλοιπο σώ-
μα, όμως, κατάφερε να τυλίξει εν μέρει τον Αυγερινό, κι εκείνος αι-
σθάνθηκε τα στόματα να τον δαγκώνουν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  371 

 

 

  «Όχι!» άκουσε την Αγάθη να φωνάζει πίσω· κι ένας πυροβολισμός 
ακολούθησε. 
  Τι κάνει; 
  Εκείνη, όμως, δεν είχε ρίξει στο σώμα του τέρατος, γιατί, αναμφίβολα, 
καταλάβαινε ότι έτσι θα σκότωνε τον Αυγερινό. Είχε ρίξει σε κάποια 
από τις αποφύσεις του, που πιάνονταν γύρω-γύρω και το στήριζαν. Ο 
Αυγερινός το κατάλαβε αυτό, καθώς αισθάνθηκε το πλάσμα να χαλα-
ρώνει επάνω του. 
  Και, χρησιμοποιώντας τον Κελευστή, το λιάνισε περισσότερο. Το γα-
λανό φως της λεπίδας κομμάτιασε και έκαψε το τομάρι του. Τα στό-
ματα κραύγαζαν και ούρλιαζαν, και το τέρας σωριάστηκε στο πάτωμα, 
κατακομμένο και κατασχισμένο. Το βρόμικο αίμα του κυλούσε στις 
πέτρες του διαδρόμου, και είχε ποτίσει και τα ρούχα του Αυγερινού. Η 
αποφορά ήταν δυνατή και εμετική. 
  Ο Αυγερινός άκουσε την Αγάθη να ξερνά πίσω του. 
  Στράφηκε να την κοιτάξει. 
  «…Καλά είμαι,» του είπε εκείνη, στηριζόμενη στον τοίχο και σκουπί-
ζοντας το στόμα της με το μανίκι της υπηρετικής της στολής. 
  Ο Αυγερινός γύρισε πάλι για να κοιτάξει το πλάσμα. Δεν ήταν ακόμα 
νεκρό, αλλά σίγουρα ξεψυχούσε (αν υποτεθεί πως είχε ψυχή)· δε 
σπαρταρούσε πλέον τόσο έντονα, και οι φωνές του είχαν, επίσης, χά-
σει τη δύναμή τους. 
  Ο Αυγερινός πέρασε από πάνω του, ποδοπατώντας το, και κοίταξε 
μέσα σε μια μισάνοιχτη, σιδερένια πόρτα. Το δωμάτιο δεν είχε φως, 
αλλά πρέπει να ήταν άδειο· και, αναμφίβολα, δεν ήταν τίποτα περισ-
σότερο από ένα κελί. 
  Φτάσαμε στα κελιά. Κάπου εδώ θα είναι κι ο Πρίγκιπας. 
  Ο Αυγερινός πλησίασε μια άλλη πόρτα, η οποία ήταν κλειστή, και κοί-
ταξε απ’το καγκελωτό παραθυράκι της. Μέσα, είδε μια γυναίκα. Τη 
γυναίκα που είχε δει κι από την οθόνη του δωματίου ελέγχου. Είχε κο-
ντά, σγουρά, μαύρα μαλλιά και χρυσό δέρμα. Η στολή που φορούσε 
ήταν μελανόχρωμη, και… έμοιαζε ζωντανή. Αυτό που είχε προσέξει ο 
Αυγερινός από την οθόνη δεν ήταν κάποιου είδους οφθαλμαπάτη· ή-
ταν η πραγματικότητα. Κι από κοντά, φαινόταν καλύτερα. Η στολή 
ανασάλευε. Κινιόταν. Ήταν φτιαγμένη από κάποια έμβια ύλη. 



372  |  ΚΩΣΤΑΣ ΒΟΥΛΑΖΕΡΗΣ 

 

 

  Τα μάτια της γυναίκας τον είδαν, καθώς την παρατηρούσε από το 
παραθυράκι. Η άγνωστη ανασηκώθηκε, σιωπηλά, και συνέχισε να τον 
κοιτάζει. 
  «Ποια είσαι;» τη ρώτησε ο Αυγερινός. 
  Εκείνη παρέμεινε σιωπηλή. Τα μάτια της στένεψαν. 
  Μουγκή είναι; 
  Ο Αυγερινός έκανε ένα βήμα πίσω και ύψωσε το ξίφος του. Η λεπίδα 
άστραψε με γαλανό φως. Και κατέβηκε πάνω στην κλειδαριά, σπάζο-
ντάς την. 
  Ο Αυγερινός άνοιξε την πόρτα. 
  Η γυναίκα ήταν τώρα όρθια, και είχε υποχωρήσει στο βάθος του κε-
λιού. Είχε πάρει πολεμική στάση. 
  «Μη φοβάσαι,» της είπε ο Αυγερινός. «Είμαι εδώ για να σε βοηθήσω. 
Με καταλαβαίνεις; Καταλαβαίνεις τη γλώσσα που μιλάω;» Μιλούσε 
στη Γλώσσα της Απολλώνιας. 
  «Ποιος… είσαι;» ψέλλισε η γυναίκα, στη Συμπαντική Γλώσσα. 
  «Ονομάζομαι Αυγερινός Αντίρρυθμος,» της απάντησε εκείνος, στην 
ίδια γλώσσα. «Υπηρετώ τον Πρίγκιπα Ανδρόνικο. Αυτό,» ύψωσε τον 
Κελευστή, «είναι το ξίφος του. Και του το φέρνω.» 
  Η γυναίκα ξεροκατάπιε. «…Σε παρακαλώ, βοήθησέ με.» 
  «Σου είπα, γι’αυτό είμαι εδώ–» 
  «Αυτό το πράγμα έχει πιαστεί επάνω μου.» Τα νύχια της μπήχτηκαν 
στη στολή της, και σ’εκείνο το σημείο η στολή φάνηκε να ζαρώνει, σα 
νάχε πονέσει. «Και δε μπορώ να το βγάλω! Και δε μ’αφήνει να χρησι-
μοποιήσω τη μαγεία μου· με συνθλίβει, κάθε φορά που το προσπαθώ!» 
  Μαγεία; Μάγισσα είσαι; Ο Αυγερινός πήγε κοντά της, και είδε το φως 
του Κελευστή να δυναμώνει. Πλησίασε τη λεπίδα του στη στολή της 
γυναίκας· ή, μάλλον, στο πλάσμα που την τύλιγε. Κι εκείνο αποτραβή-
χτηκε, λες κι είχε καψαλιστεί. Ζάρωσε, ελευθερώνοντας σημεία του 
σώματός της που, πριν από μερικές στιγμές, ήταν καλυμμένα από τη 
μαυρίλα του. 
  Ο Αυγερινός έφερε τη λεπίδα σε επαφή με το τέρας, και ατμός σηκώ-
θηκε. Πράγματι, το ξίφος το έκαιγε! Το πλάσμα αποτραβήχτηκε πε-
ρισσότερο από το σώμα της μάγισσας και, στο τέλος, αναγκάστηκε να 
πέσει στο πάτωμα και να συρθεί, σαν άμορφη αμοιβάδα. 
  Ο Αυγερινός το σπάθισε, κόβοντάς το στα δύο, και το τέρας σταμά-
τησε να κινείται και έλιωσε. Ολόκληρο το σώμα του έχασε την πυκνό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  373 

 

 

τητά του και έγινε τελείως ρευστό. Μετατράπηκε σε μαύρο αίμα, που 
κύλησε ανάμεσα στις πλάκες του κελιού. 
  Ο Αυγερινός στράφηκε στη γυναίκα. «Πώς σε λένε; Γιατί σε είχαν ε-
δώ;» 
  «Άνμα,» αποκρίθηκε εκείνη, κρύβοντας με τα χέρια τη γύμνια της. 
«Άνμα’ταρ. Ήμουν με τον Πρίγκιπα Ανδρόνικο.» 
  «Με τον Πρίγκιπα Ανδρόνικο; Άνμα’ταρ;… ’ταρ; Δεν έχω ξανακούσει 
αυτή την κατάληξη. Σε ποιο τάγμα μάγων ανήκεις;» 
  «Στις Δράκαινες.» 
  «Στις Μαύρες Δράκαινες; Της Παντοκράτειρας;» 
  «Ναι. Αλλά οι μάγισσες λεγόμασταν ‘Δράκαινες’. Υπηρετούμε τον Αν-
δρόνικο τώρα. Πού είναι; Τον έχεις σώσει;» 
  Ο Αυγερινός κούνησε το κεφάλι. «Όχι ακόμα. Αλλά σκοπεύω. Σύντο-
μα. 
  »Έλα μαζί μου,» της είπε, και βγήκε απ’το κελί, όπου τους περίμενε η 
Αγάθη. 
  Η υπηρέτρια της Βασίλισσας κοίταξε τη μάγισσα. «Πρέπει να σου 
βρούμε κάτι να φορέσεις.» 
  Η Άνμα ένευσε, σιωπηλά. Κοίταξε γύρω της. «Πού είμαστε; Πού είναι 
αυτό το μέρος;» 
  «Δεν ξέρεις;» απόρησε η Αγάθη. «Είσαι κάτω απ’το παλάτι της Απα-
στράπτουσας, σ’ένα υπόγειο που… που εγώ, τουλάχιστον, δεν είχα ι-
δέα ότι υπήρχε.» 
  Η Άνμα την ατένισε, συνοφρυωμένη. «Ποια είσαι εσύ;» 
  «Αγάθη, με λένε. Βρίσκομαι στις υπηρεσίες της Βασίλισσας.» 
  Ο Αυγερινός, εν τω μεταξύ, βάδισε προς τα υπόλοιπα κελιά, βλέπο-
ντας πως, το ένα μετά το άλλο, ήταν άδεια. Και η απογοήτευσή του 
μεγάλωνε. Αν δεν ήταν ο Κύριός του εδώ, πού ήταν; Πού τον είχαν φυ-
λακισμένο;  
  Φτάνοντας, όμως, στο τελευταίο κελί, τον βρήκε. Τον είδε απ’το κα-
γκελωτό παραθυράκι. 
  Ύψωσε το σπαθί του, έσπασε την κλειδαριά, και άνοιξε την πόρτα. 
  Ο Ανδρόνικος πετάχτηκε όρθιος, και: «Μείνε μακριά!» ούρλιαξε. «Μεί-
νε μακριά!» 
  «Πρίγκιπά μου,» είπε ο Αυγερινός, «ήρθα να σας πάρω από εδώ. Φέρ-
νω μαζί μου το ξίφος σας, τον Κελευστή.» Και έκανε να υποκλιθεί. 



374  |  ΚΩΣΤΑΣ ΒΟΥΛΑΖΕΡΗΣ 

 

 

  Αλλά ο Ανδρόνικος συνέχισε να ουρλιάζει, αλλόφρων: «ΕΞΩ! Βγες έξω! 
Βγες έξω, δαίμονα!» 
  Ο Αυγερινός τρομοκρατήθηκε. Αισθάνθηκε ένα ψύχος να τον διατρέ-
χει πατόκορφα. Διότι δεν μπορούσε να δει κανένα ίχνος λογικής στην 
όψη και στα μάτια του Πρίγκιπα. Κοιτάζω το πρόσωπο ενός τρελού… 
  Όχι! ΟΧΙ! 
  «Πρίγκιπά μου, ονομάζομαι Αυγερινός Αντίρρυθμος! Έρχομαι εδώ 
σταλμένος από τη μητέρα σας, τη Βασίλισ–!» 
  «Εξαφανίσου από μπροστά μου!» κραύγασε ο Ανδρόνικος, χιμώντας 
καταπάνω του και γρονθοκοπώντας τον στο σαγόνι. 
  Ο Αυγερινός σωριάστηκε. Το σπαθί έφυγε απ’το χέρι του. 
  Ο Ανδρόνικος βγήκε απ’το κελί, γρυλίζοντας σα θηρίο. Το σώμα του 
ήταν γυμνό και βρόμικο, τα μαλλιά και τα μούσια του άλουστα και 
μαυρισμένα· είχαν χάσει την ξανθή τους γυαλάδα: έμοιαζε σαν κάποιος 
να τα είχε βουτήξει στο κάρβουνο. 
  «Ανδρόνικε!» φώναξε η Άνμα. «Ανδρόνικε! Τι κάνεις; Αυτός ο άνθρω-
πος δεν είναι εχθρός! Ήρθε για να μας–!» Αλλά σταμάτησε να μιλά, κα-
θώς το βλέμμα του Πρίγκιπα την κάρφωσε. 
  Ο Αυγερινός προσπάθησε να σηκωθεί απ’το πάτωμα, λέγοντας: «Πρί-
γκιπά μου, ακούστε με–» 
  Ο Ανδρόνικος στράφηκε και τον κλότσησε στα πλευρά. Πήδησε πάνω 
του και τον καβάλησε, αρπάζοντας το λαιμό του με τα δύο χέρια κι αρ-
χίζοντας να τον στραγγαλίζει. Η Άνμα και η Αγάθη έτρεξαν κοντά 
στους δύο άντρες κι έπιασαν τον Πρίγκιπα απ’τους ώμους, προσπα-
θώντας να τον απομακρύνουν απ’τον Αυγερινό. Δεν μπορούσαν, όμως, 
να τον κουνήσουν· είχε την ασυγκράτητη δύναμη ενός παράφρονα. Οι 
μύες του ήταν σαν σιδερένια σχοινιά. 
  Ο Αυγερινός δεν μπορούσε να αναπνεύσει. Ζαλιζόταν, κι έβλεπε τα 
πάντα να σκοτεινιάζουν στις άκριες των ματιών του. 
  Κύριέ μου, όχι! Μην το κάνεις αυτό! 
  Τι σου έκαναν; Δε σκέφτεσαι καθαρά. Τι σου έκαναν; 
  Γαλανό φως τύλιξε το σύμπαν του Αυγερινού– 
  Το γαλανό φως! 
  Το γαλανό φως! 
  ΤΟ ΓΑΛΑΝΟ ΦΩΣ! 
  Ο Κύριός του τον κρατά κάτω και πιέζει το λαιμό του, προσπαθεί να 
τον πνίξει. Αλλά εκείνος ξέρει πως αυτός δεν είναι πραγματικά ο Κύ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  375 

 

 

ριός του. Εξωτερικές δυνάμεις έχουν παρέμβει. Έχουν παίξει με την 
ψυχή και το μυαλό του· τον έχουν διαστρεβλώσει. 
  Κι αυτό δεν μπορεί να το επιτρέψει. Πρέπει να το αντιστρέψει. Τώρα. 
  Τα μάτια του βλέπουν από πού έρχεται το γαλανό φως. Από το σπαθί 
που είναι πεσμένο πλάι του. Από το σπαθί που η λεπίδα του είναι δε-
μένη με τη διάσταση της Απολλώνιας. Από το σπαθί των βασιληάδων. 
  Απλώνει το χέρι του κι αρπάζει τη λαβή. 
  Το υψώνει. 
  Το φέρνει ανάμεσα σ’εκείνον και στον Κύριό του. 
  Το φέρνει μπροστά στα μάτια του Κυρίου του. 
  Το γαλανό φως τώρα είναι παντού. Το γαλανό φως είναι τα πάντα. 
  Το γαλανό φως! 
  Το γαλανό φως! 
  ΤΟ ΓΑΛΑΝΟ ΦΩΣ! 
  Τα χέρια του Ανδρόνικου άφησαν το λαιμό του Αυγερινού, κι ο Πρί-
γκιπας πετάχτηκε πίσω, σαν να είχε, ξαφνικά, ξυπνήσει από κάποιο 
όνειρο, από κάποιον τρομαχτικό εφιάλτη. 
  «Τι… τι κάνω;» ψέλλισε. «Ποιος είσαι;…» Αποτραβήχτηκε απ’τον Αυ-
γερινό, καθίζοντας στο πέτρινο πάτωμα με τα γόνατα λυγισμένα από 
κάτω του. 
  Ο Αυγερινός διπλώθηκε, βήχοντας. Στο δεξί του χέρι συνέχιζε να βα-
στά τον Κελευστή. 
  Ο Ανδρόνικος πρόσεξε τη γυμνή, χρυσόδερμη γυναίκα που στεκόταν 
πλάι του. «Άνμα;…» έκανε. «Άνμα;» 
  Εκείνη ένευσε, χαμογελώντας και κλαίγοντας. Γονάτισε δίπλα του. 
«Πρίγκιπά μου… είσαι καλά; Με καταλαβαίνεις;» 
  «Ναι.» Την αγκάλιασε, σφίγγοντάς την επάνω του. «Ναι.» 
  Μετά, καθώς την άφησε απ’την αγκαλιά του, της είπε: «Φοβήθηκα ότι 
σε είχαν σκοτώσει…» 
  Η Άνμα παραμέρισε μια τούφα ξανθών μαλλιών απ’το ταλαιπωρημέ-
νο πρόσωπό του. «Τι σου έκαναν;» 
  «Δεν… δεν είμαι σίγουρος,» είπε ο Ανδρόνικος· κι ύστερα, έστρεψε το 
βλέμμα του στον Αυγερινό. «Ποιος είσαι; Γιατί προσπαθούσα να σε 
πνίξω;» 
  «Πρίγκιπά μου. Ονομάζομαι Αυγερινός Αντίρρυθμος. Ήρθα να σας 
σώσω. Σας φέρνω το ξίφος σας, τον Κελευστή.» Και, μ’αυτά τα λόγια, 
έτεινε τη λαβή του σπαθιού προς τον Ανδρόνικο. 



376  |  ΚΩΣΤΑΣ ΒΟΥΛΑΖΕΡΗΣ 

 

 

 

23 
 
 
Οι επαναστάτες βγήκαν απ’το όχημα, νιώθοντας τον δυνατό ήλιο της 
ερήμου να τους χτυπά κατακέφαλα. 
  «Δεν πάει ρούπι εδώ πέρα,» είπε ο Οδυσσέας. «Πρέπει να βγάλουμε 
την εστία και να βάλουμε πάλι ενεργειακή φιάλη.» 
  Η Νελμίρα άνοιξε το πρόσθιο μέρος του οχήματος και κοίταξε το ε-
σωτερικό, για να δει τι είχε κάνει η Ιλρίνα’νορ. Εκείνο που φαινόταν να 
έχει κάνει ήταν ότι είχε αλλάξει τις θέσεις κάποιων καλωδιώσεων, ώ-
στε να συνδέονται με την εστία… η οποία τώρα έμοιαζε νεκρή. Δεν ή-
ταν πλέον αυτό το περίεργο αμάλγαμα από μέταλλο και φως, αλλά κά-
τι σαν κάρβουνο, μαυρισμένο και φανερά καταναλωμένο. 
  Η Νελμίρα άπλωσε τα δάχτυλά της, για να το αγγίξει, και διαπίστωσε 
ότι έκαιγε, έτσι τράβηξε το χέρι της πίσω. «Χρειάζομαι εργαλεία,» είπε 
στον Οδυσσέα. 
  Εκείνος τής έφερε εργαλεία απ’το εσωτερικό του οχήματος. «Θα οδη-
γήσεις, ύστερα;» τη ρώτησε. Ο ίδιος αισθανόταν εξουθενωμένος, από 
την οδήγηση μέσα στις ερημιές της Βίηλ. 
  Η Νελμίρα κατένευσε, παίρνοντας δύο μεταλλικές δαγκάνες με μα-
κριές λαβές και πλησιάζοντάς τες στις καλωδιώσεις, προκειμένου να 
τις αποσυνδέσει από την κατεστραμμένη εστία. Το εγχείρημα δεν ήταν 
δύσκολο, και σύντομα η εστία είχε απομονωθεί. Η Νελμίρα πήρε ένα 
άλλο εργαλείο, την έπιασε, και την πέταξε έξω, στο πετρώδες έδαφος 
της Εσχάτης. Το ελλειψοειδές αντικείμενο θρυμματίστηκε. 
  Η Νελμίρα, αφήνοντας τώρα τα εργαλεία, προσπάθησε να συνδέσει 
τα καλώδια με τα χέρια της. Να τα συνδέσει όπως ήταν συνδεδεμένα 
παλιά, ώστε να μπορούν να χρησιμοποιηθούν κανονικά οι ενεργειακές 
φιάλες. Η δουλειά αποδείχτηκε δυσκολότερη από την προηγούμενη, 
για δύο λόγους: πρώτον, δεν ήξερε πώς ακριβώς ήταν συνδεδεμένα τα 
καλώδια στο συγκεκριμένο όχημα, αφού η Ιλρίνα’νορ τα είχε αποσυν-
δέσει, όχι εκείνη· και, δεύτερον, η Νελμίρα δεν είχε τίποτα ιδιαίτερες 
γνώσεις μηχανικής πέρα από τις βασικές. Γνώριζε πώς ήταν φτιαγμένη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  377 

 

 

γενικά η μηχανή ενός οχήματος, μα δεν ήταν βέβαιη για τις λεπτομέ-
ρειες. 
  Όταν τελείωσε, σκούπισε τον ιδρώτα απ’το μέτωπό της με την ανά-
στροφη του χεριού της (Μα τις Λάμιες, η ζέστη είναι ΑΝΥΠΟΦΟΡΗ εδώ!), 
και ζήτησε από τον Οδυσσέα να ρίξει κι αυτός μια ματιά στις καλω-
διώσεις. Ο Πρόμαχος τις κοίταξε, και πρότεινε μια διόρθωση, με την 
οποία η Νελμίρα δε διαφώνησε. 
  Έκλεισαν το πρόσθιο μέρος του οχήματός τους και μπήκαν στο εσω-
τερικό. Η Νελμίρα πήρε τη μία από τις δύο ενεργειακές φιάλες που 
τους είχαν απομείνει και την έβαλε στην ειδική θυρίδα. Οι οθόνες και 
οι ενδείξεις εμπρός της άναψαν κανονικά. Ωραία, σκέφτηκε. Δε φαίνε-
ται ότι θα εκραγεί. Ενεργοποίησε τους έξι τροχούς του οχήματος και 
είδε ότι κινιόταν όπως όφειλε. 
  «Εντάξει είμαστε, λοιπόν,» είπε, και πάτησε το πλήκτρο που έκανε 
τον χάρτη της Σάρντλι να παρουσιαστεί σε μια οθόνη. 
  «Γνωρίζεις πού πηγαίνουμε;» τη ρώτησε ο Οδυσσέας, που καθόταν 
στο πίσω κάθισμα. Στη θέση του συνοδηγού ήταν ο Ράθνης. 
  «Να πάρουμε αεροσκάφος για τον Αιθέρα, σωστά;» 
  «Σωστά. Εκείνο που ρωτάω είναι αν ξέρεις από πού θα το πάρουμε.» 
  «Από το Φτερωτό Όρος. Νότια από εδώ.» Η Νελμίρα εστίασε τον χάρ-
τη στην περιοχή που αναφερόταν. 
  Ο Οδυσσέας ένευσε. «Μπορώ, λοιπόν, να κοιμηθώ με την ησυχία μου.» 
  Η Νελμίρα μειδίασε. «Τουλάχιστον, μέχρι ν’αρχίσει να μας κυνηγά κα-
νένα άλλο θηρίο.» 
  Ο Οδυσσέας ξάπλωσε, ανάσκελα, στο πίσω κάθισμα, δίχως 
ν’αποκριθεί. Τα βλέφαρά του έκλεισαν. 
  Ο Ράθνης έδειξε την ψηλή, πέτρινη στήλη που φαινόταν μακριά τους. 
«Τι είναι αυτός ο πύργος;» ρώτησε. 
  Η Νελμίρα έβγαλε τις μπότες της και ακούμπησε τα γυμνά της πόδια 
στα πετάλια. «Δεν ξέρω. Κάποιο ερείπιο, υποθέτω.» Το εξάτροχο όχη-
μά τους ξεκίνησε. 
  «Είσαι σίγουρη ότι το μέρος είναι ακατοίκητο; Μπορεί κανένας να 
μας είδε από εκεί.» 
  «Ακατοίκητο είναι,» ακούστηκε η φωνή του Οδυσσέα από πίσω, 
μοιάζοντας να μιλά με σιγουριά. 
  «Πώς το ξέρεις;» τον ρώτησε η Νελμίρα, δίχως να στραφεί να τον κοι-
τάξει· είχε τα μάτια της μπροστά, καθώς το όχημά τους περνούσε ανά-



378  |  ΚΩΣΤΑΣ ΒΟΥΛΑΖΕΡΗΣ 

 

 

μεσα από ψηλούς βράχους με σχηματισμούς τους οποίους συναντούσε 
κανείς μονάχα στην Εσχάτη και πουθενά αλλού στο γνωστό σύμπαν. Η 
εν λόγω Σάρντλια έρημος φημιζόταν για τους σχηματισμούς των βρά-
χων της. 
  «Υπάρχουν τέτοιοι πύργοι σε διάφορα σημεία της Εσχάτης,» είπε ο 
Οδυσσέας. «Κανείς δεν τους χρησιμοποιεί ως κατοικία. Χρησιμοποιού-
νται μόνο για ορισμένα έθιμα, που αφορούν κυρίως τους ευγενείς της 
Σάρντλι, απ’όσο ξέρω. Τώρα, αφήστε με να κοιμηθώ.» 
  «Όπως επιθυμείς, αρχηγέ.» 
  Σε λίγο, ο Οδυσσέας ροχάλιζε. 
  «Υποθέτω,» είπε ο Ράθνης, απρόσμενα, «ότι δε γνωρίζεις τόσα για τις 
μηχανές όσα για τα θηρία…» 
  Η Νελμίρα τον κοίταξε, για μια στιγμή, με τις άκριες των ματιών της. 
Ο άνθρωπος προσπαθεί να με τρελάνει! Δεν του μίλησε. 
  «Δεν αληθεύει;» τη ρώτησε ο Ράθνης. 
  «Αληθεύει.» 
  «Αυτό συμβαίνει με όλους τους ανθρώπους της Φεηνάρκια;» 
  Η Νελμίρα είχε τα χέρια της στο τιμόνι και το βλέμμα της μπροστά. 
«Όχι. Όχι απαραίτητα.» Πού θέλει να καταλήξει; Θέλει να μάθει κάτι 
συγκεκριμένο από μένα; 
  «Γιατί συμβαίνει μ’εσένα;» 
  «Ίσως να βρίσκω τα θηρία πιο ενδιαφέροντα απ’τις μηχανές.» 
  «Ίσως;» 
  «Ναι, ίσως.» 
  «Δηλαδή, δε γνωρίζεις τις επιθυμίες του εαυτού σου;» 
  Ο άνθρωπος δε βγάζει κανένα νόημα απολύτως! Γιατί δεν είναι και τώ-
ρα σιωπηλός, όπως συνήθως; Αποφάσισε να τον ρωτήσει. Εξάλλου, ε-
κείνος έκανε μέχρι στιγμής όλες τις ερωτήσεις· καιρός ήταν να του κά-
νει κι εκείνη μία. «Γιατί δεν είσαι σιωπηλός, όπως συνήθως;» 
  «Δεν απάντησες στην ερώτησή μου,» είπε, ήρεμα, ο Ράθνης. 
  Θα μου κάνει και παρατήρηση τώρα; «Ούτε εσύ απάντησες στη δική 
μου!» 
  «Υπάρχει λόγος που δεν είμαι σιωπηλός.» 
  «Αυτή δεν είναι απάντηση.» 
  «Γιατί;» 
  Ορίστε! Πάλι εκείνος κάνει τις ερωτήσεις! «Επειδή δε μου εξηγείς τον 
λόγο.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  379 

 

 

  «Δε μπορώ να σ’τον εξηγήσω.» 
  «Είναι τόσο ανεξήγητος;» Πρέπει να μου κάνει πλάκα. Ή είναι τελείως 
τρελός. 
  «Ο λόγος είναι πολύ απλός. Αλλά η εξήγηση πιθανώς να διαφθείρει το 
σκοπό της ενέργειας.» 
  Η Νελμίρα συνοφρυώθηκε, εξακολουθώντας να κοιτάζει την πετρώδη 
έρημο που απλωνόταν εμπρός της. Μου λέει ασυναρτησίες, επίτηδες, 
αντί να απαντήσει! 
  «Τι σήμαινε, λοιπόν, εκείνο το ‘ίσως’; Δε γνωρίζεις πραγματικά αν τα 
θηρία σε ενδιαφέρουν περισσότερο από τις μηχανές;» 
  Η Νελμίρα αναστέναξε. «Εντάξει. Τα θηρία με ενδιαφέρουν περισσό-
τερο από τις μηχανές. Κυνηγός και ιχνηλάτρια είμαι, άλλωστε. Ικανο-
ποιήθηκες τώρα;» 
  «Σχεδόν.» 
  Δόξα στους θεούς! 
  Ο Ράθνης, όμως, συνέχισε: «Αν και η απάντησή σου μοιάζει περισσό-
τερο με υπεκφυγή.» 
  Λες να θυμώσει πολύ ο Οδυσσέας, αν τραβήξω το πιστόλι μου και τον 
σκοτώσω; 
  «Τι σ’έκανε να συστρατευθείς με την Επανάσταση, Νελμίρα;» ρώτησε 
ο Ράθνης. 
  Απ’τη μία ερώτηση μεταπηδά στην άλλη! Όλο απορίες είναι αυτό το 
παιδί! «Γιατί θες να μάθεις;» Και, ξαφνικά, μια σκέψη –μια υπόθεση– 
πέρασε απ’το νου της· και γέλασε. «Μη μου πεις! Μη μου πεις ότι τόσο 
καιρό με ψαρεύεις, για ν’ανακαλύψεις αν είμαι κατάσκοπος της Πα-
ντοκράτειρας ανάμεσα στους επαναστάτες.» 
  «Δεν είναι καθόλου αυτό.» 
  Γιατί, αν ήταν θα μου τόλεγες; Αν με υποπτευόσουν για κατάσκοπο, θα 
μου τόλεγες; Μάλλον όχι. «Ναι; Τι είναι, τότε;» 
  «Σε ενοχλούν οι ερωτήσεις μου;» 
  «Και οι ερωτήσεις σου και ο τρόπος σου,» του είπε, ευθέως, η Νελμί-
ρα. «Μου δίνεις την εντύπωση ότι, κάπως, προσπαθείς να… να διαπι-
στώσεις κάτι για μένα. Και δεν έχω ιδέα τι μπορεί νάναι αυτό! Είσαι με 
τα καλά σου, ή τα έχεις χάσει;» Και τώρα στράφηκε να τον κοιτάξει, 
χωρίς όμως να πάρει και τελείως τα μάτια της από την έρημο· τα βρά-
χια ήταν επικίνδυνα σε αρκετά σημεία. 



380  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ράθνης την ατένισε ήρεμα, αλλά το βλέμμα του έμοιαζε να τη ζυγιά-
ζει. «Δεν έχεις άδικο. Είσαι έξυπνη, αν και οξύθυμη, πράγμα που θολώ-
νει την κρίση σου, ορισμένες φορές.» 
  Η Νελμίρα έστρεψε πάλι τα μάτια της αποκλειστικά στην έρημο. 
«Σ’ευχαριστώ για τη διαπίστωση σχετικά με το χαρακτήρα μου.» 
  «Με τιμάς.» 
  «Τι πράγμα;» 
  «Υποθέτω πως θεωρείς ότι έχω δίκιο σχετικά μ’εσένα.» 
  Η Νελμίρα σταμάτησε απότομα το όχημα. Γύρισε να τον ατενίσει. «Τι 
σημασία έχει αν έχεις δίκιο; Υπάρχει κανένας λόγος να βρίσκομαι υπό 
την παρατήρησή σου;» είπε, θυμωμένα. Ο μπάσταρδος! Είχε έναν απί-
στευτο τρόπο να την εκνευρίζει. Και η Νελμίρα δεν το είχε προσέξει 
αυτό παλιότερα. Παλιότερα, ήταν απλά ένας σιωπηλός τύπος ανάμεσα 
στους υπόλοιπους επαναστάτες του υποποτάμιου άντρου της Αλβέρι-
α. Σιωπηλός και μυστηριώδης. Μήπως, τελικά, αυτός ήταν ο κατάσκο-
πος της Παντοκράτειρας; Η Νελμίρα αισθάνθηκε ένα ρίγος να τη δια-
τρέχει. Το πιστόλι της βρισκόταν μέσα σε μια θήκη δεμένη στον μηρό 
της· θα προλάβαινε να το τραβήξει; 
  Τα μάτια του Ράθνη εξακολουθούσαν να την κοιτάζουν ήρεμα. «Μη με 
παρεξηγείς,» είπε, μετά από μερικές στιγμές σιγής. «Ασφαλώς και δεν 
μπορείς να γνωρίζεις–» 
  Η Νελμίρα έκανε να τραβήξει το πιστόλι της– 
  Ο Ράθνης τής άρπαξε τον καρπό και τον έστριψε, προτού καν εκείνη 
προλάβει να πιάσει τη λαβή του όπλου. Το άλλο του χέρι τής έκλεισε 
το στόμα. «Μην είσαι ανόητη,» της είπε, γρήγορα· «δε θέλω το κακό 
σου. Είναι το έθιμο.» 
  Της άφησε το στόμα και τον καρπό, και έκανε πίσω στο κάθισμα του. 
  Η Νελμίρα τον ατένισε με στενεμένα μάτια, έκπληκτη κι απορημένη. 
Δεν είναι κατάσκοπος της Παντοκράτειρας. Δεν μπορεί να είναι… «Ποιο 
έθιμο;» 
  «Του λαού μου,» εξήγησε ο Ράθνης. «Κανονικά, όμως, δε θάπρεπε να 
σ’το πω αυτό. Το να μην το πω είναι επίσης μέρος του εθίμου.» 
  Η Νελμίρα αναποδογύρισε τα μάτια, αγανακτισμένα. «Επειδή δεν έχω 
ιδέα από τα έθιμα της Αρβήντλια, μήπως θα μπορούσες να κάνεις μια 
εξαίρεση, για να με διαφωτίσεις;» 
  Ο Ράθνης φάνηκε σκεπτικός. Ύστερα, είπε: «Συνέχισε να οδηγείς· δεν 
υπάρχει λόγος να καθυστερούμε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  381 

 

 

  Η Νελμίρα δίστασε για μια στιγμή, αλλά, έπειτα, έπιασε το τιμόνι και 
πάτησε το πετάλι ώθησης. Το Φεηνάρκιο όχημα άρχισε πάλι να κυλά 
ανάμεσα στους παράξενους βραχώδεις σχηματισμούς της Εσχάτης. 
  Η ζέστη ήταν δυνατή, καθώς ο ήλιος της Σάρντλι έκανε τα πάντα να 
βράζουν. Η Νελμίρα νόμιζε πως ακόμα και το πετάλι ήταν καυτό κάτω 
απ’την πατούσα της. Το τιμόνι σίγουρα έκαιγε. 
  Ο Ράθνης ήταν σιωπηλός για κάμποση ώρα. Τελικά, είπε: «Ίσως δε θα 
έπρεπε να σε ξαναενοχλήσω. Το έθιμο πρέπει κανονικά να το ξέρεις, 
αλλιώς φυσικό είναι να αντιδράσεις. Το καταλαβαίνω τώρα.» 
  «Εγώ, όμως, δεν καταλαβαίνω τίποτα. Και καλύτερα να μου εξηγή-
σεις. Η συμπεριφορά σου μοιάζει, το λιγότερο, ύποπτη.» 
  «Στην Αρβήντλια κανείς δε θα το έλεγε αυτό…» 
  «Δεν είμαστε στην Αρβήντλια, όμως.» 
  «Το συγκεκριμένο έθιμο λένε πως έχει προέλθει από τη Σάρντλι, πριν 
από πολλούς, πολλούς αιώνες…» 
  «Δε θα με παραξένευε,» είπε η Νελμίρα. «Οι Σάρντλιοι έχουν ένα σωρό 
αλλόκοτα έθιμα. Αλλά πες μου. Μου έχεις κινήσει την περιέργεια.» 
  «Προσπαθώ να σε γνωρίσω,» εξήγησε ο Ράθνης. 
  «Και λοιπόν;» 
  «Στην Αρβήντλια, όταν κάποιος θέλει να πλησιάσει το αντίθετο φύλο, 
πρέπει να το κάνει μέσα από ερωτήσεις, ώστε να δείξει, συγχρόνως, το 
ενδιαφέρον του αλλά και να μάθει ο ίδιος αν το άλλο άτομο τον ενδια-
φέρει πραγματικά.» 
  «Θες να πεις ότι σου αρέσω; Αυτό είναι όλο;» απόρησε η Νελμίρα. Μα 
όλους τους θεούς! αυτή η διαδικασία θεωρείται φυσιολογική στην Αρ-
βήντλια; 
  «Προσπαθώ να μάθω αν μου αρέσεις. Αλλά με δυσκολεύεις, οφείλω 
να ομολογήσω. Αν ήσουν από την Αρβήντλια–» 
  «Δεν είμαι από την Αρβήντλια!» 
  «Αν ήσουν, όμως, θα ήξερες το έθιμο.» 
  «Δηλαδή, στη διάστασή σου, κάνετε ο ένας στον άλλο εξοντωτικές 
ερωτήσεις, μέχρι που το κεφάλι του ερωτούμενου να εκραγεί;» 
  «Στην Αρβήντλια παίρνουμε αυτά τα πράγματα πολύ σοβαρά,» είπε ο 
Ράθνης. «Η ένωση δύο ανθρώπων δεν είναι ελαφριά υπόθεση. Κανένας 
Αρβήντλιος δε θα έκανε αυτό που έκανες με τον Οδυσ–» 
  «Τι! Μας παρακολουθούσες;» 



382  |  ΚΩΣΤΑΣ ΒΟΥΛΑΖΕΡΗΣ 

 

 

  «Σε παρατηρώ από τότε που ήρθαμε για πρώτη φορά στη Σάρντλι,» 
αποκρίθηκε ο Ράθνης, σαν αυτό να ήταν κάτι το απόλυτα συνηθισμένο 
και φυσιολογικό. 
  Η Νελμίρα αναστέναξε. «Μπορείς να σταματήσεις να με παρατηρείς. 
Δε με ενδιαφέρει να ζευγαρώσω μαζί σου. Με το συμπάθιο, και χωρίς 
να θέλω να σε προσβάλω.» Έστρεψε το βλέμμα της για να κοιτάξει, 
στα γρήγορα, το πρόσωπό του. Αλλά δεν είδε την έκφρασή του να έχει 
αλλάξει: η όψη του ήταν ήρεμη, όπως πριν. 
  «Εντάξει,» είπε μόνο ο Ράθνης. 
  «Καταλαβαίνεις τι σου λέω, έτσι; Δεν είναι κάτι το προσωπικό. Απλά, 
εγώ δεν βλέπω τα πράγματα όπως… όπως τα βλέπετε στην Αρβήντλια, 
προφανώς.» 
  Ο Ράθνης έμεινε σιωπηλός. 
  Το πήρε προσωπικά, σκέφτηκε η Νελμίρα, νιώθοντας σαν ξαφνικά μια 
βαριά κουρτίνα να είχε πέσει ανάμεσά τους. Δεν πειράζει· θα το ξεπε-
ράσει. 
  Καλύτερα, όμως, να πούμε κάτι. «Γιατί υπάρχει αυτό το έθιμο, αλήθει-
α; Έχει κάποιο νόημα;» 
  «Σου είπα: στην Αρβήντλια παίρνουμε αυτά τα πράγματα πολύ σοβα-
ρά.» 
  «Γιατί, όμως;» 
  «Γιατί είναι σοβαρά. Οι γεννήσεις πρέπει να ελέγχονται. Προτού δύο 
άτομα αποφασίσουν να ζευγαρώσουν, πρέπει να γνωρίζουν ότι ο ένας 
έχει βρει στον άλλο τα προτερήματα που επιθυμεί· έτσι, αυτά τα προ-
τερήματα διαιωνίζονται. Υπάρχουν άνθρωποι που επιλέγουν συντρό-
φους για την πολεμική τους ικανότητα, ώστε οι απόγονοί τους να γί-
νουν πολεμιστές στις στρατιές των Λευκών.» 
  (Των Λευκών; Εννοεί, ‘των λευκόδερμων’; Η Νελμίρα είχε ακούσει ότι 
η Αρβήντλια κατοικείτο αποκλειστικά από λευκόδερμους και μαυρό-
δερμους, και ότι αυτοί είχαν μεταξύ τους αιώνιο πόλεμο.) 
  «Υπάρχουν άνθρωποι που επιλέγουν συντρόφους για την ευφυία 
τους, ή για την ικανότητά τους με τα μηχανήματα, ή για την κλίση τους 
προς τη μαγεία. Τα προτερήματα, έτσι, δυναμώνουν· και οι απόγονοι 
προσανατολίζονται σε θέσεις της κοινωνίας όπου μπορούν να προ-
σφέρουν περισσότερα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  383 

 

 

  »Δεν είναι τυχαίο που εγώ είμαι καλός ξιφομάχος. Η μητέρα μου επέ-
λεξε τον πατέρα μου ακριβώς επειδή ήταν από τους καλύτερους ξιφο-
μάχους του στρατού μας.» 
  «Μάλιστα,» είπε η Νελμίρα, αρχίζοντας τώρα να καταλαβαίνει. «Ο 
καθένας με τα γούστα του, υποθέτω… Και σ’εμένα εσύ τι είδες, μπο-
ρείς να μου πεις;» 
  «Κατ’αρχήν, φαίνεται να έχεις κλίση σε ό,τι αφορά τα θηρία. Αλλά δεν 
είχα τελειώσει ακόμα μαζί σου· προσπαθούσα να μάθω κι άλλα για 
σένα.» 
  «Ευχαριστώ που με βρήκες τόσο ενδιαφέρουσα…» 
  «Παρακαλώ.» 
  «Μιλούσα ειρωνικά, ανόητε!» μούγκρισε η Νελμίρα. 
  «Το ξέρω. Κι εγώ το ίδιο,» αποκρίθηκε, στωικά, ο Ράθνης. 
  «Δηλαδή,» ρώτησε σε λίγο η Νελμίρα, «το μόνο που σ’ενδιέφερε από 
μένα ήταν να σου κάνω δυο-τρία παιδιά που να έχουν κλίση σε ό,τι 
αφορά τα θηρία;» 
  «Μόνο αν δεχόσουν να τα δώσεις στους Λευκούς.» 
  «Δε δίνω τα παιδιά μου σε κανέναν, αγαπητέ.» 
  «Έχεις παιδιά;» 
  «Όχι. Αλλά, αν είχα, δε θα τα έδινα.» 
  «Ενδιαφέρον.» 
  «Σε παρακαλώ, πάψε!» 
  «Εντάξει.» 
  Έμειναν κατά κύριο λόγο σιωπηλοί για όλο το υπόλοιπο ταξίδι μέσα 
στις πετρώδεις εκτάσεις της Εσχάτης. Η Νελμίρα οδηγούσε το όχημά 
τους νότια, προς τα βουνά που έδειχνε ο χάρτης, και προς το σημείο 
που ήξερε ότι βρισκόταν το Φτερωτό Όρος, το οποίο δεν ήταν σημειω-
μένο στον χάρτη για λόγους ασφάλειας, αφού ήταν, ουσιαστικά, μια 
κρυφή βάση της Επανάστασης. Καθώς ταξίδευαν, δεν είδαν γηγενή 
πλάσματα μέσα στην έντονη ζέστη της Εσχάτης. Η έρημος απλωνόταν 
παντού άδεια, εκτός από τους ιδιόμορφους βραχώδεις σχηματισμούς 
της, που, αν ήταν νύχτα, μπορεί κανείς να τους περνούσε, κατά περί-
σταση, για ανθρώπους, ζώα, γίγαντες, οχήματα, μηχανήματα, ή τέρα-
τα. Σ’ένα σημείο μονάχα, η Νελμίρα και ο Ράθνης παρατήρησαν ένα 
πλάσμα. Τετράποδο και κυνοειδές, αλλά μεγαλύτερο από οποιονδήπο-
τε συνηθισμένο σκύλο. Στεκόταν πάνω σ’έναν βράχο που έμοιαζε με 
βωμό και ατένιζε το εξάτροχο όχημά τους να περνά. 



384  |  ΚΩΣΤΑΣ ΒΟΥΛΑΖΕΡΗΣ 

 

 

  «Τορχ,» είπε η Νελμίρα. 
  «Τι πράγμα;» 
  «Αυτό το πλάσμα ονομάζεται τορχ. Θεωρούνται ιερά θηρία από τους 
Σάρντλιους. Είναι τα μόνα μεγάλα ζώα που κατοικούν στην Εσχάτη, 
απ’όσο ξέρω. Το δέρμα τους είναι τόσο σκληρό που μπορεί να εξο-
στρακίζει σφαίρες.» 
  Μετά από μιάμιση ώρα από την αρχή του ταξιδιού τους, βγήκαν από 
την έρημο και μπήκαν σε μια πεδιάδα όπου υπήρχε κάποια βλάστηση, 
αν και χαμηλή. Τα δέντρα ήταν σποραδικά και χαμηλά, επίσης, αλλά 
όχι και θαμνώδη. Αντίκρυ, η Νελμίρα μπορούσε να δει τα βουνά, τα 
οποία υψώνονταν σαν άγρια δόντια στον ουρανό. Ο ήλιος εξακολου-
θούσε να είναι έντονος και να κάνει τα πάντα από κάτω του καυτά. 
 
 
 
Το μέρος δεν ονομαζόταν επισήμως Φτερωτό Όρος. Ένας γηγενής της 
Σάρντλι δε θα το έλεγε ποτέ έτσι. Οι επαναστάτες τού είχαν δώσει αυ-
τή την ονομασία, επειδή εδώ στάθμευαν τα αεροσκάφη τους που ταξί-
δευαν στον Αιθέρα. Επρόκειτο για μια βάση, που έκαναν το παν για να 
κρατούν κρυφή από τους πράκτορες της Παντοκράτειρας. Αν μαθευό-
ταν η θέση της, θα έπρεπε να την εγκαταλείψουν, όπως είχε γίνει και 
με το υποποτάμιο άντρο στην Αλβέρια, όπου βρίσκονταν η Νελμίρα, ο 
Ράθνης, και οι υπόλοιποι, προτού ο Ανδρόνικος τούς πάρει από εκεί, 
άρον-άρον, και τους μεταφέρει στην Απολλώνια, μέσα στον Δύτη. 
  Επί του παρόντος, το εξάτροχο Φεηνάρκιο όχημα πλησίαζε την πλα-
γιά ενός βουνού. Το μέρος ήταν γεμάτο ξερές πέτρες, και ελάχιστα δέ-
ντρα υπήρχαν εδώ κι εκεί. Οι κορμοί τους ήταν στραβοί και έμοιαζαν 
με καμπούρηδες γέρους, ενώ τα κλωνάρια τους δεν είχαν φύλλα. Το 
τοπίο θα έλεγε κανείς πως ήταν μολυσμένο από κάποιου είδους δηλη-
τηριώδη ενέργεια που είχε σκοτώσει καθετί ζωντανό. Δεν ήταν, όμως, 
έτσι· αυτή ήταν η φυσιολογική του κατάσταση, όσο περίεργο κι αν 
φαινόταν σε έναν μη-γηγενή της Σάρντλι. Η εν λόγω διάσταση είχε μέ-
ρη που ήταν απίστευτα πυκνά σε βλάστηση, αλλά και μέρη που ήταν 
τελείως, μα τελείως, ξερά. 
  «Ανέβα εκεί,» είπε ο Οδυσσέας στη Νελμίρα, περνώντας το χέρι του 
πάνω απ’τον ώμο της, για να δείξει ένα μονοπάτι το οποίο ίσα που δι-
ακρινόταν ανάμεσα από δύο μεγάλους βράχους. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  385 

 

 

  «Δε χωράμε,» αποκρίθηκε εκείνη. 
  «Θα πάμε λόξα.» 
  «Εντάξει. Κρατηθείτε.» 
  Η Νελμίρα οδήγησε το όχημα μέσα στο στενό πέρασμα, έτσι που μο-
νάχα οι τρεις ρόδες του κυλούσαν στη γη και οι άλλες τρεις κυλούσαν 
επάνω στον έναν από τους δύο βράχους. Πέρασαν χωρίς δυσκολία –
αυτό το εμπόδιο δεν ήταν τίποτα για το Φεηνάρκιο όχημα– και βρέθη-
καν σ’ένα ψηλότερο επίπεδο του βουνού. Πλάι τους, τώρα ανοιγόταν 
ένα βάραθρο. 
  «Μας τελειώνει η ενέργεια,» παρατήρησε η Νελμίρα. «Καλύτερα 
ν’αλλάξουμε φιάλη.» 
  Ο Οδυσσέας ένευσε, και την άλλαξε. «Αυτή είναι η τελευταία,» είπε. 
«Αλλά δεν πειράζει, γιατί φτάνουμε.» 
  Η Νελμίρα οδήγησε το όχημά τους κατά μήκος της προεξοχής πλάι 
στο βάραθρο (καθώς δεν υπήρχε άλλος, καλύτερος δρόμος), μέχρι που 
ο Πρόμαχος τής είπε να στρίψει αριστερά. 
  «Αριστερά;» απόρησε εκείνη. Δεν υπήρχε πέρασμα από εκεί. 
  «Ο βράχος που βλέπεις δεν είναι βράχος. Πέρνα από μέσα.» 
  Η Νελμίρα έστριψε το τιμόνι και το όχημά τους πήγε προς τον βράχο, 
ο οποίος διαλύθηκε γύρω τους και βρέθηκαν σ’έναν διάδρομο. Στο πέ-
ρας του μπορούσαν να δουν μια μεγάλη αίθουσα, όπου οχήματα βρί-
σκονταν σταθμευμένα, καθώς και αεροσκάφη. 
  Το όχημα της Νελμίρα συνάντησε κάποια αόρατη αντίσταση, μη μπο-
ρώντας να συνεχίσει. Οι τροχοί του γύριζαν, μα δεν προχωρούσε· ήταν 
ακινητοποιημένο. 
  Δύο άντρες μπήκαν στον διάδρομο, βαστώντας ρουκετοβόλα, υψω-
μένα στους ώμους. Μία από τις μικρές ρουκέτες τους θα ήταν αρκετή 
για να κάνει το εξάτροχο Φεηνάρκιο όχημα κομμάτια και θρύψαλα, 
σκέφτηκε η Νελμίρα. 
  Ο Οδυσσέας άνοιξε την πόρτα και βγήκε. «Δε μ’αναγνωρίζετε;» 
  «Πρόμαχε!» είπε ο ένας από τους δύο άντρες, αλλά κανένας τους δεν 
κατέβασε το όπλο του. 
  Ένας άλλος άντρας φάνηκε πίσω από τους δύο με τα ρουκετοβόλα. 
Ήταν μαυρόδερμος και είχε άσπρα μαλλιά και μούσια. Φορούσε έναν 
καφετή χιτώνα με διάφορα κεντήματα μυστικιστικών συμβόλων. Ο 
Οδυσσέας τον ήξερε: ονομαζόταν Σάνραντιλ’φεν, και ανήκε στο τάγμα 
των Γαιοδιφών. Επίσης, ήταν ο επιτηρητής του Φτερωτού Όρους. 



386  |  ΚΩΣΤΑΣ ΒΟΥΛΑΖΕΡΗΣ 

 

 

  «Οδυσσέα,» είπε, «τι σε φέρνει εδώ;» 
  «Μια μεγάλη ανάγκη, όπως ήδη θα γνωρίζεις. Δεν πέρασαν από εδώ 
άνθρωποι σταλμένοι από την Τάφκι;» 
  «Πράγματι, πέρασαν,» ένευσε ο Σάνραντιλ’φεν. «Για να πάνε στην 
Απολλώνια. Κι απ’όσο ξέρω, είναι τώρα εκεί.» Ύψωσε το χέρι του και 
άρθρωσε τα λόγια για ένα ξόρκι. 
  Ο Οδυσσέας νόμισε πως είδε γύρω του το φωτισμό να αλλάζει κάπως· 
και ήξερε πως τούτο οφειλόταν στους αισθητήρες που χρησιμοποιού-
σε ο μάγος, προκειμένου να προστατεύει την είσοδο του Φτερωτού 
Όρους. Ορισμένοι απ’αυτούς είχαν, προς το παρόν, απενεργοποιηθεί. 
  «Μπορείτε να περάσετε,» είπε ο Σάνραντιλ’φεν. 
  Ο Οδυσσέας μπήκε στο όχημα, και –καθώς ο μάγος και οι άντρες με 
τα ρουκετοβόλα παραμέριζαν– η Νελμίρα το οδήγησε στο εσωτερικό 
της βάσης, εκεί όπου ήταν σταθμευμένα και τα υπόλοιπα οχήματα. 
  Ο Σάνραντιλ’φεν πλησίασε τούς τρεις επαναστάτες, βαδίζοντας γρή-
γορα, παρά το γεγονός ότι ήταν, φανερά, μιας κάποιας ηλικίας. 
  Ο Οδυσσέας, η Νελμίρα, και ο Ράθνης είχαν ήδη βγει απ’το όχημά 
τους, και τώρα έπαιρναν τα πράγματά τους στους ώμους. 
  «Εντυπωσιακό όχημα,» παρατήρησε ο Σάνραντιλ’φεν, αγγίζοντας το 
μεταλλικό του περίβλημα. «Οι παρατηρητές μου δεν το πρόσεξαν να 
έρχεται, παρά μόνο όταν ήταν πολύ κοντά.» 
  «Διαθέτει χαμαιλεοντικές ιδιότητες,» εξήγησε ο Οδυσσέας, «από έναν 
θεό της Φεηνάρκια.» 
  Ο Σάνραντιλ ύψωσε το ένα του φρύδι. «Θεό;» 
  «Ναι. Ένας θεός είναι φυλακισμένος μέσα του. Ή, τουλάχιστον, έτσι 
μου είπαν.» 
  «Ελπίζω,» είπε ο μάγος με αυστηρή έκφραση, «να μην καταφέρει αυ-
τός ο θεός να δραπετεύσει μέσα στο Φτερωτό Όρος.» 
  Ο Οδυσσέας μειδίασε. «Κι εγώ το ίδιο εύχομαι, Σάνραντιλ.» 
  Ο μάγος σταύρωσε τα χέρια του εμπρός του. «Τι θα μπορούσα να κά-
νω, λοιπόν, για να σας ξεφορτωθώ;» 
  «Χρειαζόμαστε ένα αεροσκάφος, για να πάμε στην Υπερυδάτια.» 
  «Το όχημά σας δε νομίζω ότι θα μπορέσετε να το πάρετε μαζί.» 
  «Το αντιλαμβάνομαι.» 
  «Σκοπεύετε να φύγετε αμέσως;» 
  «Το συντομότερο δυνατό.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  387 

 

 

  «Περιμένετε, τότε,» είπε ο Σάνραντιλ, «για να ετοιμάσουμε το σκά-
φος.» Και απομακρύνθηκε από τους τρεις τους, πλησιάζοντας ένα από 
τα αεροσκάφη και μιλώντας με τον έναν από τους δύο άντρες που κά-
θονταν κοντά του. 
  «Δε μ’αρέσει αυτός ο τύπος,» είπε η Νελμίρα στον Οδυσσέα. 
  «Ο Σάνραντιλ;» 
  Η Νελμίρα ένευσε. 
  «Όντως, είναι λιγάκι περίεργος. Ή, ίσως, πολύ περίεργος. Ωστόσο, η 
προσφορά του στην Επανάσταση είναι αξιοσημείωτη εδώ, στη Σάρ-
ντλι· και, κατά βάθος, είναι καλή ψυχή.» 
  «Μάγος, υποθέτω…» 
  Ο Οδυσσέας ένευσε. «Από το τάγμα των Γαιοδιφών. Οι γνώσεις του 
είναι που, ουσιαστικά, κρατάνε τούτο το μέρος ασφαλές και κρυμμένο 
από τους πράκτορες της Παντοκράτειρας.» 
  Ο Σάνραντιλ’φεν απομακρύνθηκε από τους δύο άντρες μπροστά στο 
αεροσκάφος και κατευθύνθηκε προς ένα πέρασμα μέσα στα βράχια, 
όπου και η μορφή του εξαφανίστηκε. 
  «Παλιότερα,» συνέχισε ο Οδυσσέας, «εργαζόταν για τον Οίκο των Ο-
ρειβατών, οι οποίοι υπηρετούν πιστά την Παντοκρατορία. Ύστερα, 
όμως, συνέβησαν κάποια… επεισόδια ανάμεσα σ’εκείνον και τους Ο-
ρειβάτες, κι έφυγε από τη δούλεψή της, για να ενταχθεί στην Επανά-
σταση. Είναι κι αυτός Πρόμαχος, σαν εμένα.» 
  Μετά από λίγη ώρα, ο Σάνραντιλ’φεν επέστρεψε κοντά τους, λέγο-
ντας: «Ειδοποίησα τον πιλότο, τη μάγισσα, και τους μηχανικούς, όπως 
θα μπορείτε να δείτε.» 
  Πράγματι, κοντά στο αεροσκάφος είχαν συγκεντρωθεί πέντε άνθρω-
ποι, τρεις άντρες και δύο γυναίκες. Η μία από τις γυναίκες πρέπει να 
ήταν η μάγισσα, στην οποία είχε αναφερθεί ο Σάνραντιλ. Φορούσε 
λευκό πουκάμισο χωρίς γιακά, μελανό πέτσινο γιλέκο, και ομόχρωμη 
φούστα από το ίδιο υλικό. Το δέρμα της ήταν κόκκινο και τα μαλλιά 
της κοντά και μαύρα. Η άλλη γυναίκα πρέπει να ήταν μία από τους μη-
χανικούς, καθώς ήταν ντυμένη παρόμοια μ’αυτούς και έλεγχε μαζί 
τους ορισμένα σημεία του σκάφους. Ο πιλότος, ένας μικρόσωμος, λι-
γνός, χρυσόδερμος άντρας, στεκόταν πλάι στη μάγισσα με τους αντί-
χειρές του περασμένους στη ζώνη του. Η ενδυμασία του έμοιαζε με τη 
δική της, με τη διαφορά ότι, αντί για πέτσινη φούστα, εκείνος φορούσε 
πέτσινο παντελόνι. 



388  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας τον γνώριζε από παλιά. Τη μάγισσα, όμως, πρώτη φορά 
την έβλεπε. 
  «Σ’ευχαριστούμε, Σάνραντιλ,» είπε, κι αντάλλαξε μια χειραψία με τον 
μάγο. 
  «Καλό σας ταξίδι,» ευχήθηκε εκείνος. «Και δώστε στον Πρίγκιπα Αν-
δρόνικο τούς χαιρετισμούς μου, όταν τον δείτε.» 
  Ο Οδυσσέας ένευσε, και μαζί με τους συντρόφους του ζύγωσαν το 
αεροσκάφος. 
  «Οδυσσέα!» είπε ο πιλότος, χαμογελώντας. 
  «Νάρτιλ,» αποκρίθηκε ο Πρόμαχος. «Χαίρομαι που σε ξαναβλέπω.» 
  «Αυτό σημαίνει ότι δε θα παραπονεθείς πάλι για τον τρόπο που πιλο-
τάρω;» 
  «Μόνο αν προσπαθήσεις να μας σκοτώσεις,» είπε ο Οδυσσέας. 
  Ο Νάρτιλ γέλασε· και ρώτησε: «Ποιοι είναι οι σύντροφοί σου;» 
  Ο Οδυσσέας τούς σύστησε. 
  Ο Νάρτιλ σύστησε την ερυθρόδερμη μάγισσα: «Από εδώ η Αλρί-
βα’σαρ.» 
  Η κατάληξη ’σαρ σήμαινε πως η γυναίκα ανήκε στο τάγμα των Ερευ-
νητών. Ο Οδυσσέας αναρωτήθηκε πώς είχε καταλήξει μαζί με τους Ε-
παναστάτες. Δεν υπήρχε, όμως, χρόνος για ερωτήσεις τώρα. «Χαίρω 
πολύ,» είπε μόνο. 
  Η Αλρίβα έκλινε το κεφάλι της προς το μέρος του. «Παρομοίως, Πρό-
μαχε.» 
  Περίμεναν τους μηχανικούς να τελειώσουν τη δουλειά τους, κι ύστε-
ρα ανέβηκαν στο αεροσκάφος. 
  «Βολευτείτε,» είπε ο Νάρτιλ. «Και προσδεθείτε καλά.» 
  «Μην αρχίσεις τα παλιά σου κόλπα,» τον προειδοποίησε ο Οδυσσέας, 
αφήνοντας το σάκο του πίσω από ένα κάθισμα. 
  «Μην ανησυχείς, Πρόμαχε. Σου είπα: θα είμαι φρόνιμος.» 
  Ο Οδυσσέας, η Νελμίρα, και ο Ράθνης κάθισαν σε αναπαυτικές, δερ-
μάτινες θέσεις και προσδέθηκαν, όπως τους είχε συμβουλέψει ο πιλό-
τος. Η Αλρίβα’σαρ πήγε σε μια άλλη θέση, πίσω απ’αυτούς, και προσ-
δέθηκε κι εκείνη. Έπειτα, άρθρωσε μυστικιστικά λόγια με σταθερή, 
επίπεδη φωνή που έμοιαζε να γεμίζει το αεροσκάφος. Ο Οδυσσέας δεν 
είχε ιδέα τι έλεγε, μα ήταν βέβαιος πως αυτά ήταν τα λόγια για τη 
Μαγγανεία Κινήσεως. Ο μικρός λάκκος μπροστά στα πόδια της μάγισ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  389 

 

 

σας –ο οποίος ήταν πλημμυρισμένος από μικροσκοπικά κάτοπτρα, κα-
λώδια, και κυκλώματα– φώτισε με πράσινη ακτινοβολία. 
  «Είμαστε έτοιμοι,» είπε ο Νάρτιλ, και πάτησε ένα μεγάλο πλήκτρο 
στην κονσόλα εμπρός του. Τα συστήματα του αεροσκάφους ενεργο-
ποιήθηκαν πλήρως. Φωτάκια, οθόνες, και ενδείξεις άναψαν. 
  Και ο ήχος των προωθητήρων ακούστηκε δυνατός. 
  Οι επαναστάτες ήταν κλεισμένοι μέσα σ’ένα γυάλινο σκέπαστρο, και, 
κοιτάζοντας επάνω, μπορούσαν να δουν την ψηλή, θολωτή οροφή της 
βάσης, η οποία ερχόταν ολοένα και πιο κοντά τους, καθώς το σκάφος 
υψωνόταν. 
  «Δεν υπάρχει άνοιγμα!» είπε η Νελμίρα στον Οδυσσέα. 
  «Υπάρχει,» αποκρίθηκε εκείνος. «Οι πέτρες είναι εικονική προβολή, 
όπως και πριν.» 
  Το αεροσκάφος πέρασε μέσα από την οροφή και βγήκε στον ουρανό 
της Σάρντλι, πάνω απ’τα βουνά. Οι προωθητήρες του άλλαξαν κατεύ-
θυνση: από κάθετη θέση πήραν οριζόντια· ο Οδυσσέας μπορούσε να το 
δει σε μια από τις ενδείξεις στην κονσόλα του Νάρτιλ. Το σκέπαστρο 
πάνω απ’τους επαναστάτες έκλεισε· το γυαλί καλύφτηκε από σκληρό 
μέταλλο: τα μόνα ανοίγματα που έμειναν ήταν στις πλευρές και μπρο-
στά. 
  Το αεροσκάφος επιτάχυνε, ταξιδεύοντας ευθύγραμμα, αλλά με ανο-
δική κλίση, αφήνοντας τη γη της Σάρντλι ολοένα και πιο μακριά του. 
Σύντομα, βρέθηκε πάνω απ’τα σύννεφα, και οι επαναστάτες δεν μπο-
ρούσαν να δουν τίποτα πλέον από κάτω τους. Τίποτα, εκτός από λευ-
κές, άμορφες μάζες. 
  «Στο σημείο μετάβασης μπορεί να ζαλιστείτε λίγο,» προειδοποίησε ο 
Νάρτιλ. 
  «Το ξέρουμε, επιστήμονα,» του είπε ο Οδυσσέας. 
  «Δεν το είπα για σένα, Πρόμαχε, αλλά για τους συντρόφους σου.» 
  «Κι εκείνοι το ξέρουν.» 
  «Αυτό είναι ευτυχές.» Ο Νάρτιλ επιτάχυνε κι άλλο. Το σκάφος τους 
χάθηκε μες στους ουρανούς. Παντού γύρω τους ήταν ένα ατελείωτο 
γαλάζιο… 
  …κι έπειτα, ο Οδυσσέας διέκρινε το σημείο μετάβασης: αυτή τη σχε-
δόν αδιόρατη μεταβολή του χρώματος, της υφής, και της κλίσης. 
  Ο Νάρτιλ πιλόταρε το αεροσκάφος καταπάνω του, και πέρασαν στον 
Αιθέρα. 



390  |  ΚΩΣΤΑΣ ΒΟΥΛΑΖΕΡΗΣ 

 

 

 
 
 
Το αεροσκάφος βγήκε απ’τον Αιθέρα, μπαίνοντας στον ουρανό της 
Υπερυδάτιας, πάνω από την ηπειρόνησο που ήταν γνωστή ως Κεντρυ-
δάτια. Η Υπερυδάτια είχε άλλες δύο υπειρόνησους, την Ιχθυδάτια και 
την Μικρυδάτια, και όλες τους έπλεαν επάνω σ’έναν απέραντο ωκεα-
νό. Ποτέ δεν ήταν σταθερές, πάντοτε βρίσκονταν εν κινήσει· οι επι-
στήμονες, όμως, και οι μάγοι υποστήριζαν πως οι κινήσεις τους δεν 
ήταν τυχαίες, παρά ακολουθούσαν μια συγκεκριμένη λογική. Έτσι, 
βγαίνοντας κανείς από τον Αιθέρα, μπορούσε να γνωρίζει ακριβώς πά-
νω από ποια ηπειρόνησο θα βρισκόταν. 
  «Δεν είχες παράπονο, Πρόμαχε, είχες;» ρώτησε ο Νάρτιλ. «Ήμουν 
φρόνιμος ή όχι;» 
  «Οφείλω να ομολογήσω πως με εξέπληξες,» αποκρίθηκε ο Οδυσσέας. 
  «Πού θέλεις να σας αφήσω, λοιπόν;» 
  «Στη συμβολή των ποταμών Λόρνου και Λάηκου.» 
  «Πηγαίνεις κατευθείαν στους Βαλτότοπους των Όφεων, ε;» 
  «Δεν υπάρχει λόγος να καθυστερήσουμε.» 
  Το αεροσκάφος πέταξε πάνω από ένα ορεινό τοπίο κι ύστερα πάνω 
από έναν μεγάλο ποταμό, ο οποίος εκπήγαζε από τα βουνά και κυλού-
σε κατά μήκος μιας εύφορης πεδιάδας. Ο ποταμός ονομαζόταν Λόρνος 
και περίπου στη μέση του γεννούσε έναν άλλο, όχι και τόσο μικρότερο 
ποταμό, ο οποίος ονομαζόταν Λάηκος. Στις εκβολές του Λόρνου ήταν 
οικοδομημένη η Ελόπολη. Στις εκβολές του Λάηκου, πολλά χιλιόμετρα 
προς τα νοτιοανατολικά, η Ριλιάδα. Ανάμεσα στους δύο ποταμούς ε-
κτείνονταν οι Βαλτότοποι των Όφεων, ένα μέρος άκρως επικίνδυνο, 
όχι μόνο εξαιτίας της απατηλής του φύσης και της κινούμενης άμμου, 
αλλά και –κυρίως– εξαιτίας των ερπετών που περιφέρονταν εδώ και 
το δάγκωμά τους προκαλούσε ένα σωρό ασθένειες. Οι γηγενείς απέ-
φευγαν τους βαλτότοπους, κι επομένως οι επαναστάτες είχαν βρει ένα 
καλό σημείο για να φτιάξουν μία ακόμα από τις βάσεις τους… 
  Το αεροσκάφος έφτασε στη συμβολή των ποταμών, έκανε έναν κύ-
κλο από πάνω της, και έστρεψε τους προωθητήρες του κάθετα, μειώ-
νοντας σταδιακά την ισχύ τους και κατεβαίνοντας. Δεν προσγειώθηκε, 
όμως, στο λασπώδες έδαφος. Σταμάτησε περίπου δέκα μέτρα από πά-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  391 

 

 

νω του, μια μικρή θύρα άνοιξε στα πλευρά του αεροσκάφους, και μια 
ανεμόσκαλα έπεσε. 
  «Καλή τύχη, Πρόμαχε,» ευχήθηκε ο Νάρτιλ. 
  «Και σε σένα,» απάντησε ο Οδυσσέας, κι άρχισε να κατεβαίνει πρώ-
τος. 
  Ο Ράθνης και η Νελμίρα τον ακολούθησαν, και βρέθηκαν κι οι τρεις 
τους να πατάνε τα μποτοφορεμένα τους πόδια στο ελώδες έδαφος της 
πιο νοτιοδυτικής γωνίας των Βαλτότοπων των Όφεων. Αντίκρυ τους, 
η βλάστηση των ελών πύκνωνε με βρύα, βούρλα, ιτιές, και άλλα ελο-
χαρή φυτά. Μια αραιή ομίχλη κάλυπτε τα πάντα. 
  Οι δίδυμοι ήλιοι στον ουρανό της Υπερυδάτιας βρίσκονταν κοντά στη 
Δύση, και οι σκιές σ’όλο τον τόπο ήταν λιγνές και μακριές. Η θερμότη-
τα δεν είχε καμία σχέση μ’αυτή της Σάρντλι. Παρά τους δύο ήλιους, το 
κλίμα εδώ ήταν πολύ πιο ψυχρό· και, καθώς βράδιαζε, φαινόταν ότι θα 
γινόταν ακόμα ψυχρότερο. 
  Το αεροσκάφος του Νάρτιλ υψώθηκε στον ουρανό και έφυγε, αφή-
νοντας τους τρεις επαναστάτες μόνους στα έλη. 
  «Ας βρούμε ένα μέρος για να κατασκηνώσουμε,» πρότεινε ο Οδυσσέ-
ας. «Δεν είναι κανείς να διασχίζει τούτους τους τόπους μες στη νύχτα.» 
  Η Νελμίρα ένευσε, γιατί γνώριζε τους Βαλτότοπους των Όφεων· είχε 
ξαναπεράσει από εδώ και παλιότερα. 
  Οι τρεις επαναστάτες μπήκαν στη βλάστηση με προσοχή. Ο Οδυσσέας 
κρατούσε το πιστόλι του, η Νελμίρα το κυνηγετικό της τουφέκι, και ο 
Ράθνης το σπαθί του. Η ερυθρόδερμη Φεηνάρκια ήταν που βάδιζε 
πρώτη, μερικά βήματα μπροστά από τους δύο άντρες, διότι γνώριζε 
καλύτερα απ’αυτούς πώς να διασχίζει τέτοιου είδους αφιλόξενα εδά-
φη, και πώς ν’αποφεύγει τις παγίδες τους. 
  Σύντομα, πατούσαν σε βρόμικα, στάσιμα νερά, και τα πλάσματα που 
κολυμπούσαν γύρω τους ήταν ευδιάκριτα, ακόμα και μέσα στο αυξα-
νόμενο σκοτάδι του σούρουπου. Επρόκειτο για μικρά όντα, ερπετοει-
δή, βατραχοειδή, ή έντομα, φαινομενικά άκακα. Ο Οδυσσέας, όμως, τα 
φοβόταν, καθώς ήξερε πολύ καλά πως ποτέ δεν έπρεπε να κρίνεις τί-
ποτα από την εξωτερική του εμφάνιση. Αυτά τα πλάσματα μπορεί να 
ήταν μικρά, αλλά ίσως το δάγκωμά τους –ή ακόμα και το άγγιγμά 
τους– να ήταν δηλητηριώδες ή να μετέδιδε ασθένειες. Η Νελμίρα, ω-
στόσο, δεν έμοιαζε να διστάζει να περάσει ανάμεσά τους, κι αυτό έδινε 



392  |  ΚΩΣΤΑΣ ΒΟΥΛΑΖΕΡΗΣ 

 

 

στον Οδυσσέα μια κάποια βεβαιότητα· είχε εμπιστοσύνη στις υπαίθρι-
ες γνώσεις και ικανότητες της Φεηνάρκιας. 
  Το νερό άρχισε να βαθαίνει: πέρασε το ύψος των μποτών τους και 
έφτασε στα γόνατά τους. Ο Πρόμαχος ανησύχησε· αλλά η Νελμίρα δεν 
άργησε να τους οδηγήσει επάνω σ’ένα ύψωμα του εδάφους –ή, μάλ-
λον, του πυθμένα– και, τελικά, σ’ένα στεγνό κομμάτι γης. Στεγνό, αν 
και λασπώδες, φυσικά. Τριγύρω υπήρχαν ιτιές, που άπλωναν τα κλω-
νάρια τους σαν μακριά, παράλυτα χέρια. 
  «Αυτό,» είπε η Νελμίρα, «μοιάζει καλό μέρος για να κατασκηνώσου-
με.» 
  Κανείς δεν έφερε αντίρρηση. 
  Πρώτη σκοπιά φύλαξε ο Ράθνης, καθισμένος πλάι στη φωτιά τους και 
έχοντας στα γόνατά του ένα τουφέκι. Το σπαθί του το είχε καρφωμένο 
στο χώμα πλάι του. Τα μάτια του παρατηρούσαν στωικά τα σκοτάδια 
του βάλτου, αλλά με ετοιμότητα. Σε κάποια στιγμή, είδε ένα μακρύ έ-
ντομο με δεκάδες πόδια να πλησιάζει την κοιμισμένη μορφή του Ο-
δυσσέα. Τράβηξε το ξίφος του από τη γη και το αποκεφάλισε με μια 
απλή, γρήγορη κίνηση που έμοιαζε να του βγαίνει εντελώς φυσικά. Ο 
Πρόμαχος δεν ξύπνησε, και ο Ράθνης επέστρεψε το λεπίδι στη θέση 
του και συνέχισε τη σκοπιά. 
  Τη δεύτερη βάρδια τη φύλαξε ο Οδυσσέας, τυλιγμένος στην κάπα του 
και ρίχνοντας μερικά ξύλα στη φωτιά για να τη δυναμώσει. Καθώς κα-
θόταν, γυάλιζε τα όπλα του. Οι αισθήσεις του, όμως, συνέχιζαν να βρί-
σκονται σε εγρήγορση, και δεν άκουσε, ούτε είδε, τίποτα το ασυνήθι-
στο για τους Βαλτότοπους των Όφεων. Τα φτερωτά έντομα που περι-
φέρονταν γύρω από τις φλόγες τον είχαν ζαλίσει, μα δεν έκανε καμία 
κίνηση για να τα διώξει. Έτσι κι αλλιώς, αν τα έδιωχνε, άλλα θα έρχο-
νταν. 
  Η Νελμίρα φύλαξε την τελευταία σκοπιά. Κάθισε πλάι στη φωτιά και 
άνοιξε το χάρτη που είχαν για τούτα τα μέρη. Τη θέση της βάσης της 
Επανάστασης την ήξερε μόνο από τις συντεταγμένες· όπως και η θέση 
του Φτερωτού Όρους, δεν ήταν σημειωμένη στο χαρτί, για λόγους α-
σφάλειας. Κρίνοντας από το μέρος όπου βρίσκονταν εκείνη κι οι σύ-
ντροφοί της, υπολόγιζε ότι θα χρειάζονταν τουλάχιστον τρεις μέρες 
οδοιπορίας μέσα στα έλη, μέχρι να φτάσουν στον προορισμό τους. Θα 
ήταν, αναμφίβολα, μια κάποια ταλαιπωρία. Όμως οι επαναστάτες δεν 
ήταν ασυνήθιστοι στις ταλαιπωρίες… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  393 

 

 

  Ο Οδυσσέας θα μπορούσε, βέβαια, να είχε πει στον Νάρτιλ να πάει το 
αεροσκάφος του ακριβώς πάνω από τη βάση και να τους αφήσει εκεί. 
Αλλά δεν το είχε κάνει· και η Νελμίρα καταλάβαινε γιατί. Ήταν κι αυτό 
για λόγους ασφάλειας. Αν κάποιος παρακολουθούσε τούτα τα μέρη, ή 
το αεροσκάφος, θα του αποκάλυπταν έτσι τη θέση της βάσης. 
  Η Νελμίρα τύλιξε τον χάρτη και τον πέρασε μέσα στην κυλινδρική 
θήκη του. Τον έβαλε στο σάκο της κι έπιασε από κάτω το κυνηγετικό 
της τουφέκι. 
  Οι ήλιοι είχαν αρχίσει να ανατέλλουν. Το φως τους έσχιζε την ομίχλη 
των βάλτων κι έκανε το νερό να χρυσαφίζει. Πουλιά ακούγονταν να 
κρώζουν και να τιτιβίζουν, για να καλωσορίσουν την καινούργια ημέ-
ρα– 
  Κι ένας άλλος ήχος. 
  Η Νελμίρα τέντωσε τ’αφτιά της. 
  Ομιλίες. Σιγανές μεν, αλλά σίγουρα ομιλίες. 
  Και βήματα. Κινήσεις μέσα στα στάσιμα νερά. 
  Η Νελμίρα έσβησε, βιαστικά, τη φωτιά εμπρός της, πατώντας την με 
τη μπότα της. Ευτυχώς, δεν ήταν πολύ δυνατή πλέον· δεν την είχε ταΐ-
σει πάλι με ξύλα καθώς το πρωί πλησίαζε. 
  Ζύγωσε τους συντρόφους της, για να τους ξυπνήσει, και τους έκανε 
νόημα να μείνουν σιωπηλοί, ψιθυρίζοντάς τους ότι κάποιοι έρχονταν. 
  Ο Οδυσσέας κι ο Ράθνης, αμέσως, σηκώθηκαν και πήραν τους σάκους 
και τα όπλα τους. 
  Τώρα μπορούσαν όλοι τους, όχι μόνο ν’ακούσουν ότι κάποιοι έρχο-
νταν, αλλά και να δουν τις φιγούρες τους μες στην ομίχλη και στο φως 
της χαραυγής. Επίσης, ήταν φανερό ότι η μία απ’αυτές τις φιγούρες 
κρατούσε έναν δυνατό φακό. 
  Οι επαναστάτες απομακρύνθηκαν, βιαστικά, απ’τη θέση τους και 
κρύφτηκαν σ’ένα σημείο όπου οι ιτιές πρόσφεραν απλόχερα την κά-
λυψή τους. 
  Οι φιγούρες πλησίασαν, και οι ενδυμασίες τους φανερώθηκαν, καθώς 
και το έμβλημα που είχαν επάνω τους. Ένα έμβλημα που και οι τρεις 
επαναστάτες αναγνώριζαν: αυτό της Παντοκρατορίας. 
  Πολεμιστές της Παντοκράτειρας; απόρησε ο Οδυσσέας. Πολεμιστές 
της Παντοκράτειρας, εδώ, μέσα στους Βαλτότοπους των Όφεων; Μονά-
χα έναν λόγο μπορούσε να σκεφτεί για να συμβαίνει κάτι τέτοιο: Έ-
χουν πληροφορίες για τη βάση μας. Προσπάθησε, όμως, να παραμείνει 



394  |  ΚΩΣΤΑΣ ΒΟΥΛΑΖΕΡΗΣ 

 

 

ψύχραιμος. Εξάλλου, ίσως να έκανε λάθος. Ίσως ετούτοι οι στρατιώτες 
να αναζητούσαν κάτι άλλο. Αλλά, ακόμα κι αν δεν έκανε λάθος, πάλι 
όφειλε να κρατήσει την ψυχραιμία του. 
  Και πρέπει να φτάσω στη βάση, για να μάθω τι αληθινά συμβαίνει. 
  Το πράγμα περιπλεκόταν. Είχε έρθει εδώ για να ζητήσει βοήθεια από 
τους επαναστάτες, αλλά ίσως, τελικά, αυτοί να χρειάζονταν βοήθεια. 
Κι αναρωτιόταν αν, δεδομένης της κατάστασης στην Απολλώνια, μπο-
ρούσε να τους την προσφέρει… 
  Η Νελμίρα έκανε νόημα ν’απομακρυνθούν κι άλλο, κι ο Οδυσσέας δε 
διαφώνησε. Ακολούθησε, μαζί με τον Ράθνη, την ερυθρόδερμη γυναίκα 
μέσα στην ελώδη βλάστηση. Τα βήματά τους ήταν, συγχρόνως, γρήγο-
ρα και αθόρυβα· οι Παντοκρατορικοί δεν έπρεπε να τους πάρουν είδη-
ση. 
  Όταν βρίσκονταν αρκετά μακριά, και σ’ένα σημείο του βάλτου όπου 
ήταν βέβαιοι πως δεν τους παρακολουθούσε κανένας, η Νελμίρα είπε: 
«Είδατε το σύμβολο στις στολές τους;» 
  «Φυσικά και το είδαμε,» αποκρίθηκε ο Οδυσσέας. 
  «Τι κάνουν αυτοί εδώ; Μοιάζει κάτι να ψάχνουν.» 
  «Την ίδια σκέψη έκανα κι εγώ.» 
  «Και πού κατέληξες;» 
  «Ίσως να ψάχνουν τη βάση.» 
  Η Νελμίρα δε μίλησε. Τα χείλη της ήταν σφιγμένα. 
  «Ή ίσως,» πρόσθεσε ο Οδυσσέας, «να την έχουν ήδη βρει και να κα-
ταδιώκουν τους επαναστάτες που τους ξέφυγαν μες στα έλη.» 
  «Πραγματικά, το πιστεύεις αυτό;» 
  «Ελπίζω να κάνω λάθος.» 
  «Μπορεί να συμβαίνει και κάτι άλλο,» είπε η Νελμίρα. «Πολλά άλλα 
πράγματα.» 
  «Θα πρέπει να πάμε στη βάση, για να το ανακαλύψουμε.» 
  Από πάνω τους, ακούστηκε ένας θόρυβος. Από έλικες. 
  Οι επαναστάτες έσκυψαν και καλύφτηκαν μες στα βούρλα. Κοιτάζο-
ντας ψηλά, είδαν, ανάμεσα από τις φυλλωσιές των ελοχαρών δέντρων, 
ένα ελικόπτερο να κάνει κύκλους στον ουρανό. Δεν υπήρχε αμφιβολία 
ότι ήταν της Παντοκράτειρας, αλλά ο Οδυσσέας έβγαλε, για καλό και 
για κακό, τα κιάλια του, ώστε να ελέγξει. Και, φυσικά, το έμβλημα στα 
πλευρά του αεροσκάφους ήταν αυτό που περίμενε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  395 

 

 

  «Ναι,» μουρμούρισε, «σίγουρα ψάχνουν για κάτι, οι καταραμένοι 
μπάσταρδοι…» 
  «Ίσως αυτό το ‘κάτι’ να είμαστε εμείς, Πρόμαχε,» είπε ο Ράθνης. 
  «Δεν είναι δυνατόν να γνώριζαν ότι θα έρθουμε εδώ!» διαφώνησε η 
Νελμίρα, έντονα, αλλά όχι μεγαλόφωνα· η φωνή της εξακολουθούσε 
νάναι χαμηλωμένη. 
  «Τα πάντα είναι δυνατά–» 
  «Δεν έχει νόημα να κάνουμε τέτοιες υποθέσεις, ετούτη τη στιγμή,» 
τους διέκοψε ο Οδυσσέας. «Αν ο στόχος τους είμαστε εμείς, πρέπει να 
φτάσουμε στη βάση, χωρίς να μας εντοπίσουν. Αν δεν είμαστε εμείς, 
τότε πάλι καλύτερα να μη μας βρουν.» 
  «Οδυσσέα,» είπε η Νελμίρα, «αν πάμε στη βάση και ανακαλύψουμε 
ότι την έχουν καταλάβει, τι θα κάνουμε;» 
  «Θα πρέπει να φύγουμε απ’την Υπερυδάτια, το συντομότερο δυνα-
τό.» Έχοντας χάσει τους συμμάχους που θα μπορούσαμε να στείλουμε 
στον Ανδρόνικο, στην Απολλώνια… 
 
 
 
Όλη την υπόλοιπη ημέρα διέσχιζαν τους βάλτους με οδηγό τη Νελμίρα. 
Και, εκτός από τους συνηθισμένους κινδύνους ετούτων των τόπων, 
είχαν να αντιμετωπίσουν και τον κίνδυνο των στρατιωτών της Πα-
ντοκράτειρας, οι οποίοι αποδείχτηκαν περισσότεροι απ’όσοι ο Οδυσ-
σέας υπολόγιζε. Σα μυρμήγκια είχαν μαζευτεί στους Βαλτότοπους των 
Όφεων, οι τρισκατάρατοι! Τι στις Φωτιές του Μαύρου Νάρζουλ ανα-
ζητούσαν εδώ; Δε μπορεί όλοι αυτοί να ήρθαν για εμάς και μόνο! 
  Τώρα, όμως, θα γνώριζαν πλέον για την παρουσία τους. Θα είχαν ε-
ντοπίσει τα απομεινάρια της φωτιάς, όταν εκείνοι απομακρύνθηκαν 
βιαστικά από το σημείο της κατασκήνωσής τους. Ή, τουλάχιστον, αυ-
τό ήταν το λογικό να είχαν κάνει, εκτός αν ήταν τελείως άχρηστοι. Και 
δε σε ωφελεί ποτέ να υποθέτεις ότι ο εχθρός είναι τελείως άχρηστος. 
Καλύτερα πάντα να υποθέτεις ότι είναι καλός, πολύ καλός, και να είσαι 
προσεχτικός μαζί του. 
  Οι στρατιώτες της Παντοκρατορίας, ορισμένες φορές, βρέθηκαν σε 
μικρή απόσταση από τους τρεις επαναστάτες. Σε απόσταση όπου θα 
μπορούσαν, άνετα, να τους είχαν δει. Μονάχα η ομίχλη των βάλτων και 
οι ικανότητες της Νελμίρα τούς γλίτωσαν από τον εντοπισμό. Μια φο-



396  |  ΚΩΣΤΑΣ ΒΟΥΛΑΖΕΡΗΣ 

 

 

ρά, μάλιστα, αναγκάστηκαν να βουτήξουν μες στα βρόμικα, ελώδη νε-
ρά και να κρατήσουν την αναπνοή τους. Μια άλλη φορά, κρύφτηκαν 
στο πλάι μιας λασπώδους νησίδας, ενώ από πάνω τους περνούσαν 
τουλάχιστον είκοσι πολεμιστές, οι οποίοι είχαν μαζί τους τρία ατσα-
λόποδα: μηχανικά κατασκευάσματα με τέσσερα πόδια, τα οποία περ-
πατούσαν φορτιζόμενα με ενέργεια, και χρησιμοποιούνταν, κυρίως, 
για τη μεταφορά εφοδίων. Η ταχύτητα που μπορούσαν να αναπτύξουν 
ήταν μικρή: όχι περισσότερη από το γρήγορο βάδισμα ενός ανθρώπου. 
  «Αυτοί οι τύποι,» ψιθύρισε η Νελμίρα στον Οδυσσέα, όταν οι Παντο-
κρατορικοί βρίσκονταν μακριά τους, «μοιάζουν να πηγαίνουν στον 
πόλεμο.» 
  «Αλλά, μέχρι στιγμής, δεν έχουμε δει την αντίπαλη παράταξη…» είπε 
ο Πρόμαχος. 
  Ίσως, όμως, πρόσθεσε νοερά, η αντίπαλη παράταξη να έχει δει εμάς… 
Μια σκέψη που πέρασε φευγαλέα απ’το νου του, χωρίς συγκεκριμένο 
λόγο. Και, κατά πάσα πιθανότητα, ήταν ανούσια. Εξάλλου, τι είδους 
«παράταξη» (εξαιρουμένων των επαναστατών, φυσικά) θα μπορούσε 
να υπάρχει εδώ, μες στους βάλτους; Τίποτα παραμυθένια ξωτικά που 
γίνονταν ένα με το νερό, τις πέτρες, και τα δέντρα; 
  Πλησίαζε η νύχτα –το φως στα έλη ήταν ελάχιστο, οι σκιές μεγάλες, 
και η ομίχλη πυκνή– όταν τους εντόπισαν. Ο Οδυσσέας δεν μπορούσε 
να καταλάβει πώς τους βρήκαν, αλλά τους είχαν βρει. 
  Τέσσερις πολεμιστές παρουσιάστηκαν εμπρός τους, ξεπροβάλλοντας 
μέσα από τα βούρλα και έχοντας τα τουφέκια τους υψωμένα. Την ίδια 
στιγμή, πίσω από τους επαναστάτες, ακούστηκε ο ήχος βημάτων στο 
στάσιμο, χαμηλό νερό· και, στρεφόμενοι, είδαν άλλους τέσσερις πολε-
μιστές να έρχονται, σημαδεύοντάς τους επίσης. Από τα δεξιά παρου-
σιάστηκαν τέσσερις ακόμα, όπως κι από τ’αριστερά, βγαίνοντας από 
την κάλυψη του σκοταδιού. Μαζί μ’αυτούς στα δεξιά ήταν κι ένα α-
τσαλόποδο. 
  «Πετάξτε τα όπλα σας!» φώναξε ένας. «Παραδοθείτε και δε θα πεθά-
νετε! Σας θέλουμε ζωντανούς.» 
  Ο Οδυσσέας κοίταξε τους εχθρούς ολόγυρα. Αδύνατον να τους νική-
σουμε. Απλά, αδύνατον. «Καλύτερα να κάνουμε ό,τι λέει,» είπε στους 
συντρόφους του· και έβγαλαν τα όπλα τους, πετώντας τα στο λασπώ-
δες έδαφος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  397 

 

 

  Οι στρατιώτες τα πήραν και, πλησιάζοντάς τους, τους έψαξαν πατό-
κορφα, μήπως είχαν κανένα άλλο όπλο κρυμμένο επάνω τους. Δε βρή-
καν τίποτα, όμως. 
  Τους φόρεσαν χειροπέδες, δένοντας τα χέρια τους πίσω απ’την πλά-
τη, και προσάρτησαν τα δεσμά σε μια αλυσίδα που ξεκινούσε απ’το 
οπίσθιο μέρος του ατσαλόποδου. Δεν τους έδωσαν καμία εξήγηση για-
τί τους αιχμαλώτιζαν· θα μπορούσαν, κάλλιστα, να έψαχναν γι’αυτούς 
εξαρχής, ή θα μπορούσαν να τους είχαν εντοπίσει τυχαία και να είχαν 
αποφασίσει, καλού-κακού, να τους συλλάβουν. 
  Τα όπλα και τους σάκους τους τα φόρτωσαν στο ατσαλόποδο, και 
ξεκίνησαν να τους τραβάνε μέσα στους βάλτους. 
  «Πού μας πηγαίνετε;» ρώτησε ο Οδυσσέας, μην περιμένοντας πραγ-
ματική απάντηση, αλλά θέλοντας να δει την αντίδρασή τους. 
  «Σε κάποιον που σας γνωρίζει καλύτερα από εμένα,» αποκρίθηκε μια 
γυναίκα, που πρέπει να ήταν λοχαγός, αν έκρινε κανείς απ’τη στολή 
της. «Και μη νομίζετε ότι ο σύντροφός σας θα μπορέσει να παραμείνει 
κρυμμένος για πολύ.» 
  Ο σύντροφός μας; «Μας έχετε μπερδέψει για άλλους,» της είπε ο Ο-
δυσσέας, πράγμα το οποίο, σίγουρα, δεν ήταν ψέμα. Φαίνεται 
ν’αναζητούν τέσσερις ανθρώπους, όχι τρεις. 
  Η λοχαγός δεν του αποκρίθηκε. 
  Ένας στρατιώτης την πλησίασε και της ψιθύρισε κάτι στ’αφτί, ενώ με 
τις άκριες των ματιών του κοίταζε τον Οδυσσέα και τους συντρόφους 
του. Η λοχαγός στράφηκε να τους κοιτάξει επίσης. Ανασήκωσε τους 
ώμους και είπε κάτι στον στρατιώτη. Εκείνος απομακρύνθηκε, γνέφο-
ντας. 
  Πρέπει να το έχουν καταλάβει, σκέφτηκε ο Οδυσσέας. Πρέπει να έχουν 
καταλάβει ότι δεν είμαστε οι άνθρωποι που ψάχνουν. Αναμφίβολα, αυ-
τοί δε μοιάζουν μ’εμάς. Εξάλλου, εκείνος είχε δέρμα λευκό-ροζ, η Νελ-
μίρα κόκκινο, και ο Ράθνης κατάλευκο. Αν οι Παντοκρατορικοί έψα-
χναν ανθρώπους από την Υπερυδάτια, οι συνηθισμένοι δερματικοί 
χρωματισμοί σε τούτη τη διάσταση ήταν λευκό-ροζ, γαλάζιο, και πρά-
σινο. Αυτό σήμαινε ότι ήταν πολύ περίεργο να συναντήσεις μια ερυ-
θρόδερμη γυναίκα κι έναν λευκόδερμο άντρα στην ίδια μικρή ομάδα. 
  Από την άλλη, βέβαια, οι Παντοκρατορικοί ίσως να κυνηγούσαν κά-
ποιους επαναστάτες από διαφορετική διάσταση, όχι από την Υπερυ-
δάτια· και, σ’αυτή την περίπτωση, οτιδήποτε μπορεί να ίσχυε… 



398  |  ΚΩΣΤΑΣ ΒΟΥΛΑΖΕΡΗΣ 

 

 

  Οι στρατιώτες, όμως, δεν κατάφεραν να πάνε μακριά τον Οδυσσέα 
και τους συντρόφους του. Μέσα από το σκοτάδι των βάλτων, πυροβο-
λισμοί ήρθαν, και οι Παντοκρατορικοί άρχισαν να σωριάζονται ο ένας 
κατόπιν του άλλου. 
  «Ανταποδώστε!» ούρλιαξε η λοχαγός, κρατώντας το χτυπημένο της 
χέρι. «Ανταποδώστε!» 
  Και οι πολεμιστές της έκαναν ό,τι καλύτερο μπορούσαν, ενώ ο Οδυσ-
σέας, η Νελμίρα, κι ο Ράθνης κρύβονταν κάτω απ’το σταματημένο α-
τσαλόποδο, για να καλυφτούν από τις ριπές. 
  Η λοχαγός έπεσε στο ένα γόνατο και τράβηξε το πιστόλι της, ρίχνο-
ντας μες στο σκοτάδι, εκεί όπου ο Οδυσσέας μπορούσε να διακρίνει 
μια σκιερή μορφή– 
  –και μετά, η μορφή εξαφανίστηκε, σα νάχε, ξαφνικά, κυλιστεί στις 
λάσπες του βάλτου, πίσω απ’τα βρύα· μα δεν μπορούσε νάναι και σί-
γουρος. 
  Μια σφαίρα βρήκε τη λοχαγό στο αριστερό μάτι, σκοτώνοντάς την. 
  Παντού γύρω, οι στρατιώτες της δε φαινόταν να τα πηγαίνουν καλύ-
τερα, αν και ο Οδυσσέας είχε την εντύπωση ότι οι επιτιθέμενοι ήταν 
λιγότεροι από αυτούς: πολύ λιγότεροι. Ίσως λιγότεροι κι από τους μι-
σούς. Πόσοι είναι, μα τον Απόλλωνα; Τέσσερις; Πέντε; Όποιοι κι αν είναι, 
πάντως, είναι καλοί. Και δεν αποκλείεται να ήταν επαναστάτες· πιθα-
νώς, από τη βάση στους βάλτους. Εξάλλου, αν οι Παντοκρατορικοί α-
ναζητούσαν κάποιους εδώ, οι επαναστάτες του μέρους, μάλλον, δε θα 
ήθελαν να τους αφήσουν να τους βρουν. Διακινδυνεύουν έτσι τη θέση 
τους, όμως. Ίσως να προδώσουν τη βάση, δίχως να το θέλουν. 
  Οι πυροβολισμοί σταμάτησαν. 
  Οι μαχητές της Παντοκράτειρας είχαν ηττηθεί. Οι περισσότεροι κεί-
τονταν νεκροί στις λάσπες του βάλτου· οι υπόλοιποι έτρεχαν να φύ-
γουν, μες στην ομίχλη και στο σκοτάδι. Οι κίνδυνοι των ελών θα απο-
τελείωναν αρκετούς απ’αυτούς, αν οι σύντροφοί τους δεν ήταν κάπου 
κοντά για να τους βοηθήσουν. 
  Ο Οδυσσέας, η Νελμίρα, και ο Ράθνης βγήκαν απ’την κάλυψή τους, 
και είδαν μια φιγούρα να ξεπροβάλλει απ’το σκοτάδι. Το φως του α-
τσαλόποδου αποκάλυψε τα χαρακτηριστικά της, καθώς πλησίαζε. 
  Ήταν μια γυναίκα, με κάπα στους ώμους και ντυμένη με μαύρη στολή. 
Τα μαλλιά της ήταν ξανθά και δεμένα πίσω απ’το κεφάλι της. Το πρό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  399 

 

 

σωπό της ήταν λερωμένο απ’τις λάσπες του βάλτου. Στα χέρια της βα-
στούσε ένα τουφέκι. Το δέρμα της ήταν λευκό. 
  Και ο Οδυσσέας την ήξερε. 
  «Ιωάννα;» έκανε, έκπληκτος. Αυτή η γυναίκα ήταν Μαύρη Δράκαινα, 
και την τελευταία φορά που εκείνη κι ο Οδυσσέας είχαν συναντηθεί 
ήταν στο υποποτάμιο άντρο της Αλβέρια και στον Δύτη. Μετά, ο Αν-
δρόνικος την είχε στείλει σε μια αποστολή, προτού εκείνος κατευθυν-
θεί προς την Απολλώνια. Την είχε στείλει σε μια αποστολή, μαζί με τον 
μάγο Σέλιρ’χοκ. Και, κανονικά, θα έπρεπε τώρα κι οι δυο τους να βρί-
σκονταν στις Αιωρούμενες Νήσους και στο Πορφυρό Κενό, αναζητώ-
ντας ένα απομεινάρι από τον Ενιαίο Κόσμο, ώστε να το βρουν πριν 
από την Παντοκράτειρα. 
  «Δεν περίμενα να σε δω εδώ, Οδυσσέα,» είπε η Ιωάννα. «Ούτε αιχμά-
λωτο.» 
  «Το ίδιο μπορώ να πω κι εγώ για σένα. Γιατί είσαι εδώ; Και πού είναι 
ο Σέλιρ’χοκ;» 
  «Εδώ είμαι, Πρόμαχε.» Ο μάγος ξεπρόβαλε πίσω από ένα ελοχαρές 
δέντρο. Το κατάμαυρο δέρμα του γινόταν ένα με τις σκιές. Στο δεξί του 
χέρι κρατούσε το μακρύ ραβδί του, που ήταν γεμάτο κατά το ένα τρίτο 
με καλώδια και κάτοπτρα. «Αλλά καλύτερα να μην καθυστερούμε πο-
λύ. Μπορεί να μπλοκάρω τον καταραμένο Βιοσκόπο, μα υπάρχουν πά-
ντα και τα συμβατικά μέσα εντοπισμού. Κουνηθείτε!» 
  «Βιοσκόπος;» έκανε ο Οδυσσέας. Έτσι μας βρήκαν; Έχουν μαζί τους 
μάγο που εντοπίζει ζωτικές ενέργειες; 
  «Γυρίστε,» είπε η Ιωάννα, «για να σπάσω τα δεσμά σας.» 
  Ο Οδυσσέας κι οι σύντροφοί του υπάκουσαν, ενώ, συγχρόνως, δύο 
ακόμα σκιερές φιγούρες έβγαιναν απ’το σκοτάδι. Η Μαύρη Δράκαινα 
έβαλε το τουφέκι της στον ώμο, τράβηξε το πιστόλι της, και έσπασε 
τις αλυσίδες των χειροπεδών, πυροβολώντας τες. 
  Ο Οδυσσέας, η Νελμίρα, και ο Ράθνης άρπαξαν αμέσως τα όπλα και 
τους σάκους τους από τη ράχη του ατσαλόποδου– 
  Κι ύστερα, πρόσεξαν τον έναν απ’τους δύο άντρες που είχαν παρου-
σιαστεί. 
  Ερυθρόδερμος. Ψηλός. Κατάλευκα μαλλιά. Μικρό γένι στο σαγόνι. 
Ψυχρά, γκρίζα, μυστηριώδη μάτια. 
  Αδύνατον! Η σκέψη πέρασε σαν αστραπή απ’το νου του Οδυσσέα. 
Αδύνατον! 



400  |  ΚΩΣΤΑΣ ΒΟΥΛΑΖΕΡΗΣ 

 

 

  Υψώνοντας το πιστόλι του, τον σημάδεψε. «Σωσίας;» 
  «Όχι,» αποκρίθηκε, ήρεμα, ο άντρας που ονομαζόταν Τάμπριελ, Πρί-
γκιπας Τάμπριελ, και ήταν ένας από τους συζύγους της Παντοκράτει-
ρας. 
  «Δε συμβαίνει, όμως, αυτό που νομίζετε,» είπε η Ιωάννα. 
  Ο Οδυσσέας έστρεψε το βλέμμα του, για να την κοιτάξει, γεμάτος α-
πορία. 
  Η Νελμίρα, όμως, αγνόησε τελείως τη Μαύρη Δράκαινα, και ύψωσε το 
πιστόλι της· γιατί ο Τάμπριελ ήταν συμπατριώτης της, από τη Φεη-
νάρκια, και προδότης. Και στους προδότες άξιζε μόνο θάνατος στο 
μυαλό της. 
  Η Ιωάννα τής κατέβασε απότομα το όπλο, αφήνοντας τη σφαίρα να 
χωθεί στις λάσπες. «Είναι με το μέρος μας!» 
  «Σας λέει ψέματα!» γρύλισε η Νελμίρα, μοιάζοντας έτοιμη να χιμήσει 
στη Μαύρη Δράκαινα. 
  «Μην καθυστερούμε άλλο,» είπε ο δεύτερος άντρας που είχε εμφανι-
στεί. «Πάμε, και θα σας εξηγήσουμε μετά.» Ήταν κι αυτός ψηλός, και 
είχε μαύρα, κοντά μαλλιά και λευκό δέρμα, όπως του Οδυσσέα και της 
Ιωάννας. Αλλά ο Πρόμαχος δεν τον αναγνώριζε. Ποιος ήταν; 
  Δεν ειπώθηκαν άλλα λόγια, γιατί όλοι τους, παρά τη σύγχυση, γνώρι-
ζαν πως ετούτο δεν ήταν μέρος για να καθίσουν και να μιλήσουν. Σύ-
ντομα, πολεμιστές της Παντοκράτειρας θα βρίσκονταν παντού γύρω 
τους. 
  Απομακρύνθηκαν απ’το σημείο της σύγκρουσης, αφήνοντας κουφά-
ρια στρατιωτών και το σταματημένο ατσαλόποδο πίσω τους, και χώ-
θηκαν μέσα στη βλάστηση των βαλτότοπων. Διέσχισαν ένα μέρος ό-
που το νερό τούς έφτανε σχεδόν μέχρι τη μέση, και όπου αναγκάστη-
καν να σκοτώσουν τρία ερπετά που ήταν πιθανώς επικίνδυνα· μετά, 
βγήκαν σε λασπώδες, αλλά στέρεο, έδαφος. Βάδισαν προσεχτικά ανά-
μεσα στα βούρλα, και έφτασαν, τελικά, κοντά σε μερικούς βράχους, 
πίσω από μια σειρά χαμόδεντρων που έμοιαζε να τους αρέσει να γλεί-
φουν το στάσιμο νερό που βρισκόταν από κάτω τους· οι κορμοί τους 
έσκυβαν, καμπουριασμένοι. 
  Η ομάδα σταμάτησε την οδοιπορία της, και ο Οδυσσέας ρώτησε την 
Ιωάννα και τον Σέλιρ’χοκ: «Δεν μπορέσατε να πάτε στις Αιωρούμενες 
Νήσους;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  401 

 

 

  «Φυσικά και πήγαμε στις Αιωρούμενες Νήσους,» αποκρίθηκε η Μαύ-
ρη Δράκαινα. «Αυτός είναι ο Γεράρδος: ο καπετάνιος που μας ταξίδεψε 
μέσα στο Πορφυρό Κενό.» 
  Ο μαυρομάλλης άντρας ένευσε προς τη μεριά του Οδυσσέα. 
  «Χαίρω πολύ,» είπε εκείνος. «Είχα ακούσει για σένα, Γεράρδε.» 
  «Κι εγώ για σένα, Πρόμαχε.» 
  «Τι έγινε στις Αιωρούμενες Νήσους;» ρώτησε ο Οδυσσέας. «Βρήκατε 
το απομεινάρι;» 
  «Το βρήκαμε,» είπε ο Σέλιρ’χοκ, «αλλά δεν ήταν αυτό που περιμέναμε. 
Ήταν… ζωντανό.» 
  «Ζωντανό;» 
  «Ένας αρχαίος θεός. Αλλά δε χρειάζεται ν’ανησυχούμε γι’αυτόν τώρα. 
Η Παντοκράτειρα δεν πρόκειται να τον βρει. Καταστράφηκε, από άλ-
λες δυνάμεις.» 
  «Κι αυτός τι κάνει μαζί σας;» απαίτησε να μάθει η Νελμίρα, καρφώ-
νοντας τον Τάμπριελ μ’ένα εχθρικό βλέμμα. «Δε μου μοιάζει για αιχμά-
λωτος.» 
  «Ο Τάμπριελ’λι,» εξήγησε ο Σέλιρ’χοκ, «είναι πλέον με το μέρος μας… 
ή, τουλάχιστον, δεν είναι με το μέρος της Παντοκράτειρας.» 
  «Και πώς ακριβώς συνέβη αυτό το θαύμα;» ρώτησε ο Οδυσσέας. 
  «Εγώ δεν τον πιστεύω!» δήλωσε η Νελμίρα. «Σας έχει πει ψέματα.» 
  Ο Σέλιρ’χοκ κούνησε το κεφάλι. «Δεν το νομίζω, Νελμίρα. Όχι ύστερα 
από ό,τι του συνέβη. Βλέπει κάποια οράματα.» 
  «Δεν είναι οράματα,» είπε ο Τάμπριελ. «Εικόνες είναι. Εικόνες βλέπω· 
κι ακόμα προσπαθώ να τις ξεκαθαρίσω–» 
  «Κουράδες!» Η Νελμίρα ύψωσε το πιστόλι της. 
  Η Ιωάννα πάλι τη σταμάτησε. 
  «Αν το ξανακάνεις αυτό, θα σε σκοτώσω,» της είπε η Νελμίρα, στε-
νεύοντας τα μάτια. 
  «Ο Τάμπριελ δε θα πεθάνει,» τόνισε η Μαύρη Δράκαινα. 
  «Είναι προδότης!» 
  «Ναι, αλλά δε θα κρίνεις εσύ αν θα ζήσει ή όχι.» 
  «Δεν υπάρχει κανένας άλλος Φεηνάρκιος εδώ.» 
  «Νελμίρα,» είπε ο Σέλιρ’χοκ, «ο Τάμπριελ πιστεύει ότι ίσως ο Πρίγκι-
πας Ανδρόνικος να κινδυνεύει.» 
  «Τι είπες;» πετάχτηκε ο Οδυσσέας. «Πιστεύει ότι ίσως ο Πρίγκιπας να 
κινδυνεύει;» 



402  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Σέλιρ’χοκ κατένευσε. «Ακριβώς.» 
  Η Ιωάννα συνοφρυώθηκε. «Γιατί βρίσκεστε εδώ, Οδυσσέα;» 
  «Γιατί,» είπε ο Οδυσσέας, «γνωρίζουμε ότι ο Πρίγκιπας Ανδρόνικος 
πιθανώς να κινδυνεύει…» Κι έστρεψε το βλέμμα του στον Τάμπριελ. 
«Αλλά το ερώτημα είναι, πώς το ήξερες εσύ.» 
  «Τον είδα φυλακισμένο σ’ένα σκοτεινό κελί. Κουλουριασμένο και γυ-
μνό, να κρατά το κεφάλι του.» 
  «Φυλακισμένο;» έκανε ο Οδυσσέας. Ω θεοί! Ω θεοί! Αργήσαμε! Αποτύ-
χαμε! 
  Η Ιωάννα άγγιξε τον ώμο του. «Τι συμβαίνει, Οδυσσέα; Συμβαίνει κά-
τι κακό στην Απολλώνια;» 
  Ο Οδυσσέας ένευσε. «Ναι. Ναι… Ο Λούσιος είναι πολύ πιθανό– είναι, 
μάλλον, σίγουρο ότι μας έχει προδώσει.» 
  «Ο αδελφός του Ανδρόνικου;» έκανε η Ιωάννα. «Συμμάχησε με την 
Παντοκράτειρα;» 
  «Δεν ξέρω αν έχει συμμαχήσει με την Παντοκράτειρα ή όχι, πάντως 
πρέπει νάναι εναντίον μας.» 
  «Δεν υπάρχουν Παντοκρατορικοί στρατιώτες στην Απολλώνια;» ρώ-
τησε ο Σέλιρ’χοκ. 
  «Όχι,» είπε ο Οδυσσέας, και τους εξήγησε την κατάσταση ακριβώς 
όπως την ήξερε. 
  Ύστερα, ζήτησε να μάθει τι είχε συμβεί μ’εκείνους, και η Ιωάννα τού 
είπε ότι έφτασαν στη Σεργήλη, κανονικά, κι εκεί επικοινώνησαν με τον 
Γεράρδο, όπως τους είχε πει ο Ανδρόνικος. Μπήκαν στο πλοίο του, την 
Ανεμομάχη, και ξεκίνησαν την αναζήτησή τους για το απομεινάρι του 
Ενιαίου Κόσμου. Στο κατόπι τους, όμως, βρισκόταν συνεχώς ο Τάμπρι-
ελ, με ανθρώπους της Παντοκράτειρας. Συνέβησαν διάφορα περιστα-
τικά –που η Ιωάννα τώρα δε θεωρούσε πως άξιζε να αναφέρει, λόγω 
έλλειψης χρόνου– και, τελικά, έφτασαν στο νησί όπου υποτίθεται ότι 
βρισκόταν το απομεινάρι. Αλλά, όπως είχε πει ο Σέλιρ’χοκ, το απομει-
νάρι δεν ήταν αντικείμενο· ήταν ένας θεός, ο οποίος δεν απειλούσε κα-
νέναν πλέον, και ούτε μπορούσε να χρησιμοποιηθεί από την Παντο-
κράτειρα. Στο νησί, βέβαια, η Ιωάννα και οι υπόλοιποι συνάντησαν τον 
Τάμπριελ, συγκρούστηκαν μαζί του, και τον νίκησαν. Έτσι, φεύγοντας 
από εκεί, τον είχαν αιχμάλωτο. 
  «Υπήρχε, όμως, ένα πρόβλημα,» εξήγησε η Μαύρη Δράκαινα. «Το 
πλοίο μας δεν ήταν πια η Ανεμομάχη. Ήταν ένα σκάφος που ονομαζό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  403 

 

 

ταν Μακρινός Ταξιδευτής και που ήταν… εμ, ζωντανό, ουσιαστικά. Μι-
λούσε, και μπορούσε να κινηθεί από μόνο του, έχοντας τα απαιτούμε-
να καύσιμα–» 
  «Τι εννοείς, μιλούσε;» απόρησε ο Οδυσσέας. 
  «Ακριβώς αυτό. Είχε νοημοσύνη.» 
  «Δεν είναι δυνατόν μια μηχανή να έχει νοημοσύνη!» 
  Ο Σέλιρ’χοκ είπε: «Ο Μακρινός Ταξιδευτής δεν είναι μια μηχανή. Είναι 
ένα πνεύμα προσαρτημένο σ’ένα πλοίο του Πορφυρού Κενού.» 
  «Γίνεται αυτό το πράγμα;» 
  «Απ’ό,τι φαίνεται, ναι, αν και κανείς σήμερα δε γνωρίζει πώς. Ο Μα-
κρινός Ταξιδευτής είναι ένα αρχαίο σκάφος. Και το πνεύμα εντός του 
κοιμόταν μέχρι στιγμής, ώσπου κάτι συνέβη και αφυπνίστηκε· δεν έχει 
σημασία τώρα. Το πρόβλημα στο οποίο αναφέρθηκε η Ιωάννα ήταν το 
εξής: Ο Μακρινός Ταξιδευτής και ο Τάμπριελ είχαν αναπτύξει έναν ει-
δικό δεσμό. Ο Τάμπριελ δεν ήταν μόνο καπετάνιος του· ήταν ο πνευ-
ματικός του αφέντης. Μονάχα εκείνος μπορούσε να τον προστάξει. 
Αυτό, φυσικά, για εμάς δεν ήταν καλό, καθώς έπρεπε να ταξιδέψουμε 
κανένα μήνα μέσα στο Κενό, μέχρι να φτάσουμε στη Σεργήλη· και δεν 
μπορούσαμε να έχουμε για καπετάνιο μας έναν σύζυγο της Παντοκρά-
τειρας. Έτσι, ό,τι είχε γίνει έπρεπε να ξεγίνει. Ο δεσμός του Τάμπριελ 
με το σκάφος έπρεπε να διαλυθεί. Πράγμα που δεν ήταν εύκολο. Για 
την ακρίβεια, ήταν πολύ επικίνδυνο. Αλλά δεν μπορούσαμε να δώσου-
με στον Τάμπριελ άλλη επιλογή: ή θα δεχόταν να υποστεί τη διαδικα-
σία αφαίρεσης του δεσμού ή θα τον σκοτώναμε. Δέχτηκε, λοιπόν, και… 
κάτι μέσα του άλλαξε. Άρχισε να βλέπει αυτές τις εικόνες. Και δε νομί-
ζω ότι λέει ψέματα.» 
  Ο Οδυσσέας κοίταξε τον Τάμπριελ, ο οποίος καθόταν αντίκρυ του 
σ’έναν βράχο, βαστώντας ένα μακρύ, ξύλινο ραβδί. «Είδες, πράγματι, 
τον Ανδρόνικο;» 
  Ο ερυθρόδερμος άντρας ένευσε. «Ναι. Γι’αυτό κιόλας ήθελα, εξαρχής, 
να τον συναντήσω. Υπάρχει κίνδυνος. Και όχι μονάχα για εκείνον. Ο 
κίνδυνος είναι γενικότερος.» 
  Ο Οδυσσέας συνοφρυώθηκε. «Τι σημαίνει αυτό;» 
  «Δε γνωρίζω ακριβώς. Έχω ένα σωρό περίεργες εικόνες μέσα μου, κι 
ακόμα δεν τις έχω ανασύρει όλες.» 



404  |  ΚΩΣΤΑΣ ΒΟΥΛΑΖΕΡΗΣ 

 

 

  «Και γιατί αποφάσισες να προδώσεις την αφέντρα σου;» τον ρώτησε 
η Νελμίρα. «Αυτό δεν το κατάλαβα.» Το βλέμμα της εξακολουθούσε να 
είναι εχθρικό, δολοφονικό. 
  «Δεν έχει νόημα να υπηρετώ την Παντοκράτειρα πλέον,» δήλωσε ο 
Τάμπριελ. «Η αποστολή μου είναι σημαντικότερη.» 
  «Ποια αποστολή;» 
  «Δεν την έχω ανακαλύψει ακόμα.» 
  «Σας κοροϊδεύει!» είπε η Νελμίρα στους υπόλοιπους. «Δεν το βλέπετε; 
Σας κοροϊδεύει! Είναι κατάσκοπος της Παντοκράτειρας! Θέλει να μάθει 
ό,τι μπορεί για εμάς και να της τα αναφέρει.» 
  «Δεν το νομίζω,» αποκρίθηκε ο Σέλιρ’χοκ. 
  «Κάνεις λάθος, τότε! Επειδή είσαι μάγος, δε σημαίνει ότι είσαι αλάν-
θαστος, Σέλιρ’χοκ!» 
  Το βλέμμα του σκλήρυνε. «Δεν υποστήριξα ότι είμαι αλάνθαστος. Ο 
Τάμπριελ, όμως, δεν είναι αυτός που ήταν· και, σύντομα, θα το διαπι-
στώσετε κι εσείς.» 
  «Επιπλέον,» πρόσθεσε η Ιωάννα, «δεν έχει κάνει καμία απόπειρα να 
μας προδώσει, καθώς ερχόμασταν εδώ· και, πίστεψέ με, Νελμίρα, υ-
πήρξαν πολλοί κίνδυνοι. 
  »Όταν φύγαμε απ’το Πορφυρό Κενό, φύγαμε με σκοπό να πάμε στην 
Απολλώνια, ώστε να μιλήσουμε με τον Ανδρόνικο. Διασχίσαμε, λοιπόν, 
τη Σεργήλη, για να βγούμε στη Σάρντλι και να πάρουμε αεροσκάφος 
για τον Αιθέρα. Δεν μπορούσαμε να πάρουμε από τη Σεργήλη, καθώς η 
διάσταση είναι πολύ στενά ελεγχόμενη από την Παντοκράτειρα. Τα 
πράγματα, όμως, δεν πήγαν όπως τα υπολογίζαμε. Οι Παντοκρατορι-
κοί μάς κυνήγησαν, όσο βρισκόμασταν ακόμα μέσα στη Σεργήλη, και 
μετά συνέχισαν να μας καταδιώκουν και μέσα στη Σάρντλι. Αναγκα-
στήκαμε να περάσουμε στην Αρβήντλια, κι εκεί αφήσαμε το πρώτο 
μας όχημα και πήραμε ένα άλλο, ειδικό για τη Διάσταση του Φωτός.» 
  «Μπήκατε στη Διάσταση του Φωτός;» είπε ο Οδυσσέας. 
  Η Ιωάννα ένευσε. «Υποχρεωτικά, ώστε να μπορέσουμε να κάνουμε 
κύκλο και να ξαναβγούμε στη Σεργήλη. Πράγμα το οποίο καταφέραμε 
εύκολα, και, όταν φτάσαμε στον προορισμό μας, μπαρκάραμε σε κα-
ράβι για την Υπερυδάτια. Τον καπετάνιο τον πήραμε όμηρο, γιατί αλ-
λιώς δε θα πήγαινε εκεί όπου θέλαμε. 
  »Οι Παντοκρατορικοί, δυστυχώς, βρίσκονταν ξανά στο κατόπι μας 
και μόνο φτάνοντας στον ωκεανό της Υπερυδάτιας καταφέραμε να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  405 

 

 

τους κάνουμε να μας χάσουν. Έτσι, κατευθυνθήκαμε στην Κεντρυδά-
τια και βάλαμε τον καπετάνιο να μας αφήσει στις ακτές των Βαλτότο-
πων των Όφεων, προκειμένου να πάμε στη βάση που βρίσκεται εδώ. Ο 
καπετάνιος μάς άφησε και έφυγε· κι εμείς, σύντομα, ανακαλύψαμε ότι 
οι Παντοκρατορικοί ετούτης της περιοχής είχαν, κάπως, ειδοποιηθεί 
και μας αναζητούσαν μέσα στους βάλτους. Το κυνηγητό τους μας ανά-
γκασε να κρυφτούμε, και τώρα, έτσι όπως έχουν δημιουργήσει τον 
κλοιό τους, μας έχουν αποκλείσει την πρόσβαση προς τη βάση.» 
  «Γνωρίζουν για τη βάση;» ρώτησε ο Οδυσσέας. «Γνωρίζουν τη θέση 
της;» 
  «Δεν το πιστεύω,» αποκρίθηκε η Ιωάννα. «Μάλλον, συμπτωματικό 
είναι το γεγονός ότι μας έχουν φράξει το δρόμο προς τα εκεί. Θέλουν 
να μας αποκλείσουν όσο το δυνατόν περισσότερες διόδους, ώστε να 
μας πιάσουν.» 
  «Και τι σκοπεύετε να κάνετε;» 
  «Θα συνεχίσουμε να προσπαθούμε. Μια Μαύρη Δράκαινα –όπως 
γνωρίζεις, Οδυσσέα– ποτέ δεν παραιτείται.» 



 

 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

 

 
 
 
 
 
 
 
 
 
 

Μέρος Τρίτο 

Ο ΚΑΤΑΚΕΡΑΥΝΩΤΗΣ 



 

 

 
 
 
 
 
 
 
 
 
 
 
 
 
 
 
 
 
 
 
 
 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  409 

 

 

24 
 
 
Το πλοίο εφοδιάστηκε και επανδρώθηκε μέχρι ο ήλιος της Απολλώνιας 
να φτάσει στο κέντρο του ουρανού. Οι προετοιμασίες έγιναν γρήγορα 
και χωρίς καμία καθυστέρηση, γιατί και ο Λούσιος και η Δομινίκη πί-
στευαν ότι δεν υπήρχε χρόνος για χάσιμο, ο καθένας για τους δικούς 
του λόγους. Ο πρώτος ήθελε να χρησιμοποιήσει τον Κατακεραυνωτή 
ως όπλο εναντίον της Παντοκράτειρας, καθώς έβλεπε πως τα πράγμα-
τα πήγαιναν άσχημα στο Βόρειο Μέτωπο. Η δεύτερη, αν και επίσης 
ήθελε να χρησιμοποιήσει τον Κατακεραυνωτή για τον ίδιο σκοπό, δεν 
είχε αυτόν ως κύριο λόγο του ενθουσιασμού της. Η Δομινίκη αισθανό-
ταν εκστασιασμένη που θα έβρισκε και θα ελευθέρωνε έναν από τους 
Δώδεκα του Δασκάλου. Επειδή έτσι θα αποθεωνόταν. Θα ήταν ξεχωρι-
στή ανάμεσα σ’όλες τις Αρχιέρειες και τους Αρχιερείς· θα ήταν, ίσως, 
Εκλεκτή του Δασκάλου. Θα έβλεπε με τα ίδια της τα μάτια τον Κατα-
κεραυνωτή, καθώς εκείνη –εκείνη!– θα τον αποφυλάκιζε. Η δόξα θα 
ήταν μεγάλη· η εξουσία της πάνω στην Απολλώνια θα ήταν απόλυτη· 
και το όνομά της θα έμενε για πάντα στην Ιστορία. 
  Η Δομινίκη είχε αυτό το όνειρο να τυλίγει το νου της, καθώς οι προε-
τοιμασίες για την αναχώρηση γίνονταν, και καθώς, ύστερα, εκείνη, ο 
Λούσιος, και η Κορνηλία επιβιβάζονταν στο σκάφος. 
  Το πλοίο ήταν μεγάλο, θωρακισμένο, και διέθετε κανόνια. Είχε τρία 
καταστρώματα και τη δυνατότητα να μεταφέρει πάρα πολλούς στρα-
τιώτες. Ήταν, κυρίως, φτιαγμένο για πόλεμο. Στο ενεργειακό κέντρο 
του τέσσερις μάγοι χρησιμοποιούσαν τη Μαγγανεία Κινήσεως, για να 
κατευθύνουν την ενεργειακή ροή στους μηχανισμούς του. Δεν είχε ι-
στία, ούτε λαμνοκόπους· κινιόταν αποκλειστικά και μόνο με ενέργεια, 
που έκανε τις πελώριες προπέλες του να περιστρέφονται, σχίζοντας το 
νερό σαν θανατηφόρα δρεπάνια. Επάνω σε μια υπερυψωμένη πλατ-
φόρμα του πλοίου ήταν προσγειωμένο ένα μικρό ελικόπτερο με λίγα 
αποθέματα ενέργειας, το οποίο χρησιμοποιείτο για περιορισμένες ανι-
χνευτικές αποστολές, όταν ο πλοίαρχος έκρινε πως τα συστήματα ε-
ντοπισμού δεν επαρκούσαν και υπήρχε ανάγκη περαιτέρω έρευνας. 



410  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος, η Δομινίκη, και η Κορνηλία οδηγήθηκαν στις καμπίνες 
τους με όλες τις τιμές από τον στρατό και τους υπηρέτες. Η καμπίνα 
του βασιλικού ζεύγους (γιατί έτσι αναφέρονταν στον Πρίγκιπα Λούσιο 
και στη σύζυγό του, αφού έτσι είχαν δηλώσει εκείνοι ότι το απαιτού-
σαν) ήταν ευρύχωρη, στολισμένη στο χρυσάφι και στο ασήμι, και εξο-
πλισμένη με κάθε χρήσιμο μηχανικό εξοπλισμό που υπήρχε στο σκά-
φος. Η καμπίνα της Δούκισσας της Βανκάρης ήταν λίγο πιο μικρή και 
όχι τόσο βαριά στολισμένη, αλλά κι αυτή διέθετε κάθε χρήσιμο μηχα-
νικό εξοπλισμό, φυσικά. Την Κορνηλία δεν την ενοχλούσε καθόλου η 
διαφορά στο μέγεθος και στον πλούτο· εξάλλου, σκεφτόταν, το… «βα-
σιλικό ζεύγος» όφειλε να παραμένει ικανοποιημένο και χωρίς κανένα 
παράπονο. Οι άνθρωποι που δεν είχαν παράπονα υπηρετούσαν με την 
ίδια τους τη θέληση, ακόμα κι αν ήταν βασιληάδες. 
  Οι υπηρέτες άφησαν τα μπαγκάζια της Κορνηλίας κοντά στο κρεβάτι 
της καμπίνας και ρώτησαν αν η Δούκισσα θα επιθυμούσε τίποτε άλλο. 
Εκείνη αποκρίθηκε πως, όχι, ήταν όλα εντάξει. Τους ευχαρίστησε θερ-
μά, χαμογελώντας τους (πράγμα το οποίο μπορούσε να δει ότι τους 
κολάκεψε), και έδωσε στον καθένα από ένα μικρό φιλοδώρημα 
(πράγμα που φάνηκε να τους κολακεύει ακόμα περισσότερο). Είναι 
δικοί μου τώρα, σκέφτηκε η Κορνηλία, βλέποντάς τους να φεύγουν 
απ’την καμπίνα, κάνοντας βαθιές υποκλίσεις. Με συμπαθούν πιο πολύ 
απ’τον ίδιο τους το Βασιληά. 
  Στράφηκε στον καθρέφτη της καμπίνας, ο οποίος την ξεπερνούσε σε 
ύψος, και κοίταξε τον εαυτό της και το ντύσιμό της. Δεν ήταν ντυμένη 
όπως όταν είχε επιστρέψει από τη Φλάνια· τώρα φορούσε ένα μακρύ, 
μαύρο φόρεμα με μικροσκοπικούς, πορφυρούς λίθους ραμμένους επά-
νω σ’όλο του το ύφασμα. Οι λίθοι γυάλιζαν στο φως και του έδιναν μια 
εντυπωσιακή απόχρωση. Το ντεκολτέ του ήταν βαθύ και μυτερό, και 
είχε ψηλό γιακά, που ορθωνόταν γύρω απ’τον αυχένα της Κορνηλίας. 
Στη δεξιά και στην αριστερή κνήμη είχε σχισίματα. Στο λαιμό της Δού-
κισσας κρεμόταν ένα χρυσό, λαξευτό περιδέραιο, και στα χέρια της 
υπήρχαν βραχιόλια και δαχτυλίδια. Η ζώνη της ήταν φαρδιά και απο-
τελείτο από δέρμα πλεγμένο με ασήμι. Στα πόδια της φορούσε μαύρες 
κάλτσες και παπούτσια με χαμηλό τακούνι· το ψηλό θα ήταν άβολο 
μέσα στο πλοίο. Της άρεσε η καλή εμφάνιση, αλλά όχι σε βάρος της 
πρακτικότητας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  411 

 

 

  Το πρόσωπό της ήταν επιμελώς βαμμένο, και τα μακριά, μαύρα της 
μαλλιά χύνονταν στους ώμους και στην πλάτη της, καλοχτενισμένα 
και γυαλίζοντας. Σε αρκετά τους σημεία ήταν πλεγμένα διάφορα μπι-
χλιμπίδια –μικροσκοπικοί λίθοι, σαν αυτοί στο φόρεμά της, χάντρες, 
και αργυρά σφαιρίδια–, τα οποία μια χάνονταν μια επανεμφανίζονταν 
μέσα στη μελανή θάλασσα της κόμης της. 
  Η Κορνηλία μειδίασε, ευχαριστημένη με τον εαυτό της· και σκέφτηκε 
να κάνει μια βόλτα στο σκάφος, για επίβλεψη, ή, μάλλον, από απλή 
περιέργεια. Ίσως να μιλούσε και στον Πλοίαρχο, να γνώριζε ποιος ή-
ταν. Δε βλάπτει… 
  Με τον Λούσιο, εξάλλου, θα τα πούμε αργότερα. Τώρα βρίσκεται υπό 
παρακολούθηση. 
 
 
 
Οι υπηρέτες άφησαν τα πράγματά τους στην καμπίνα, υποκλίθηκαν, 
και έφυγαν. 
  Η Δομινίκη ούτε καν που τους πρόσεξε, χαμένη στο όνειρό της καθώς 
ήταν. Τα μάτια της έμοιαζαν να κοιτούν κάπου μακριά, πέρα από τα 
τοιχώματα του πλοίου. 
  Ο Λούσιος ποτέ ξανά δεν την είχε δει έτσι. Η Δομινίκη ήταν, συνήθως, 
συγκροτημένη, προσγειωμένη, και πραγματίστρια. Δεν ήταν άνθρωπος 
που ονειροβατούσε. Αλλά τώρα έμοιαζε με μικρό κοριτσάκι που του 
είχαν υποσχεθεί κάποιο δώρο, και το μόνο που μπορούσε να κάνει ή-
ταν να σκέφτεται το δώρο αυτό. 
  «Δομινίκη;» 
  Η Δομινίκη στράφηκε να τον κοιτάξει. «Τι είναι;» Ένα αχνό χαμόγελο 
υπήρχε στα χείλη της. Τα πράσινά της μάτια γυάλιζαν. Πιο γοητευτική 
απ’ό,τι συνήθως, κατ’έναν παράξενο τρόπο, παρατήρησε ο Λούσιος. 
  «Το ίδιο ήμουν έτοιμος να σε ρωτήσω κι εγώ. Μου φαίνεσαι κάπως… 
αποπροσανατολισμένη.» 
  «Αποπροσανατολισμένη;» Η Δομινίκη γέλασε. «Ω όχι, αγάπη μου, δεν 
είμαι καθόλου αποπροσανατολισμένη. Τώρα, επιτέλους, κάνουμε κάτι 
που ήθελα πάντα! Πηγαίνουμε να ελευθερώσουμε έναν από τους Οκτώ 
του Δασκάλου!» 
  «Μη φωνάζεις.» 



412  |  ΚΩΣΤΑΣ ΒΟΥΛΑΖΕΡΗΣ 

 

 

  «Ποιος θα με ακούσει;» αντιγύρισε η Δομινίκη. «Και ποιος θα τολμή-
σει να μας κάνει κάτι; Θα γίνουμε σαν θεοί, Λούσιε! Σαν θεοί, όταν το 
έχουμε καταφέρει αυτό!» Πλησίασε την κάβα της καμπίνας. 
  «Θα σώσουμε την Απολλώνια από τις δυνάμεις της Παντοκράτειρας,» 
της θύμισε ο Λούσιος. 
  «Ναι,» η Δομινίκη γέμισε δύο ποτήρια με κρασί, «και αυτό. Ασφαλώς, 
και αυτό.» Στράφηκε, βαστώντας ένα ποτήρι σε κάθε χέρι, και, πλη-
σιάζοντάς τον, του πρόσφερε το ένα. «Θα καταστρέψουμε την Παντο-
κράτειρα ολοσχερώς με τη βοήθεια των Οκτώ, Λούσιε. Μόλις κατορ-
θώσουμε να αποφυλακίσουμε κι άλλους, θα έχουμε τη δύναμη να επι-
τεθούμε ακόμα και στη Ρελκάμνια! Δε θα σώσουμε μόνο την Απολλώ-
νια, όχι· θα διαμορφώσουμε ολόκληρο το σύμπαν. Όλες τις διαστά-
σεις.» 
  Ο Λούσιος πήρε το ποτήρι που του πρόσφερε η σύζυγός του. «Στις 
άλλες διαστάσεις υπάρχουν άλλοι θεοί· δε θ’ανεχτούν την παρουσία 
του Μαύρου Νάρζουλ. Κι επιπλέον, είπαμε ότι θα χρησιμοποιήσουμε 
τη δύναμή του για να βοηθήσουμε την Απολλώνια, και τίποτα περισ-
σότερο. Η Απολλώνια είναι που έχει σημασία. Γιατί παρασύρεσαι έτσι, 
Δομινίκη;» 
  Η Δομινίκη τον ατένισε για μερικές στιγμές, μπερδεμένη. Παρασύρο-
μαι; σκέφτηκε. Παρασύρομαι; Και μετά, συνειδητοποίησε πως ο Λούσι-
ος είχε δίκιο. Πράγματι, παρασυρόταν. Οι συλλογισμοί της την είχαν 
παρασύρει. Εξάλλου, δεν έχουμε ακόμα ελευθερώσει τον Κατακεραυνω-
τή, πόσω μάλλον τους υπόλοιπους Οκτώ. Η όψη της χαλάρωσε. Ήπιε 
μια γουλιά απ’το κρασί της. 
  Ο Λούσιος χάιδεψε τον ώμο της και έσφιξε το μπράτσο της. «Καταλα-
βαίνεις γιατί το λέω αυτό, έτσι; Εσύ πάντα μού επισήμαινες ότι η βια-
σύνη οδηγεί στην καταστροφή. Βρισκόμαστε κοντά στο σκοπό μας· ας 
μην τα χαλάσουμε όλα.» 
  Και η Δομινίκη απάντησε με τρόπο που εκείνος δεν περίμενε: «Έχεις 
δίκιο. Ο ενθουσιασμός μου με παρέσυρε.» Τον κοίταζε καταπρόσωπο 
καθώς μιλούσε, κι ύστερα ήπιε ακόμα μια γουλιά κρασί. 
  Ο Λούσιος αισθάνθηκε σαν να τον είχαν, ξαφνικά, λούσει μ’ένα κρύο 
ποτήρι νερό. Η Δομινίκη σπάνια παραδεχόταν τόσο γρήγορα –αν πα-
ραδεχόταν καθόλου– ότι είχε κάνει κάποιο λάθος. Μάλλον, ο ενθουσι-
ασμός της ευθυνόταν και γι’αυτό· έμοιαζε να έχει απελευθερώσει κάτι 
μέσα της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  413 

 

 

  Ο Λούσιος δεν ήξερε τι να πει. Έφερε το ποτήρι στα χείλη του και ήπι-
ε. 
  Η Δομινίκη είπε: «Ας πιάσουμε δουλειά.» Στράφηκε, πηγαίνοντας εκεί 
όπου οι υπηρέτες είχαν αφήσει τα μπαγκάζια τους. 
  «Δουλειά;» 
  Η Δομινίκη πήρε μια δερμάτινη θήκη και βάδισε προς την κονσόλα, σε 
μια από τις γωνίες της καμπίνας. «Ναι,» αποκρίθηκε. «Πρέπει να βρού-
με τη σημερινή θέση του Κατακεραυνωτή.» Κάθισε στην πολυθρόνα 
μπροστά στην κονσόλα, έβγαλε από τη δερμάτινη θήκη μια συσκευή 
αποθήκευσης, και άρχισε να περνά στο σύστημα ορισμένες χρήσιμες 
πληροφορίες: τον χάρτη που είχε βρει η Κορνηλία στη Βυθισμένη Βι-
βλιοθήκη, την απαραίτητη κωδικοποίηση, κάποιους άλλους χάρτες της 
Απολεσθείσας Γης, και τις εξισώσεις για την ταχύτητα γεωγραφικής 
αλλαγής στην Απολεσθείσα Γη. 
  Ο Λούσιος πλησίασε και στάθηκε κοντά της με τα χέρια του σταυρω-
μένα στο στήθος. «Ας ελπίσουμε ότι δε θα πάμε σε λάθος μέρος,» είπε. 
«Η Απολεσθείσα Γη είναι μια από τις επικινδυνότερες διαστάσεις στο 
σύμπαν.» 
  «Δε θα πάμε σε λάθος μέρος,» τον διαβεβαίωσε η Δομινίκη. «Θα το 
φροντίσω.» 
 
 
 
Ο Πλοίαρχος ήταν ένας ξερακιανός, πενηντάρης άντρας με χρυσό δέρ-
μα και αραιά ψαρά μαλλιά. Τα μούσια του, ωστόσο, ήταν πυκνά και 
πλούσια, χωρίς να είναι μακριά. Ήταν ντυμένος με τη στολή που επι-
δείκνυε τον τίτλο του. 
  Η Κορνηλία τον συνάντησε στη γέφυρα του πλοίου, ενώ το σκάφος 
είχε μόλις αναχωρήσει απ’το λιμάνι της Απαστράπτουσας. Εκτός 
απ’αυτόν, στο δωμάτιο ήταν και ο τιμονιέρης, καθώς και μια γυναίκα 
που βρισκόταν καθισμένη μπροστά στον επικοινωνιακό δίαυλο. Ο 
Πλοίαρχος στεκόταν όρθιος με τα χέρια του πιασμένα πίσω απ’την 
πλάτη, και κοίταζε έξω, τη θάλασσα. 
  Ακούγοντας τα βήματα της Κορνηλίας, έστρεψε το βλέμμα του, και, 
παρατηρώντας πως η Δούκισσα της Βανκάρης ήταν που τον πλησίαζε, 
στράφηκε ολόκληρος προς αυτήν και έκανε μια επίσημη, κοφτή υπό-
κλιση. «Δούκισσά μου…» είπε με βαριά φωνή. 



414  |  ΚΩΣΤΑΣ ΒΟΥΛΑΖΕΡΗΣ 

 

 

  «Πλοίαρχε,» αποκρίθηκε η Κορνηλία, σταματώντας μερικά βήματα 
αντίκρυ του και έχοντας ένα φιλικό χαμόγελο στα χείλη. «Θα με συγ-
χωρέσεις που δε γνωρίζω το όνομά σου, και θα πρέπει να ζητήσω να 
το μάθω.» Δεν επιχείρησε καν να αρχίσει μιλώντας του στον πληθυ-
ντικό· ήταν καλό να έχεις φιλικές σχέσεις με τον καπετάνιο του καρα-
βιού στο οποίο επιβαίνεις. 
  «Ταχύβιος, ονομάζομαι· και, ασφαλώς, δεν υπάρχει κανένα πρόβλημα 
που δεν γνωρίζατε ήδη το όνομά μου. Δεν ήταν υποχρέωσή σας…» 
  Ήταν φανερό πως τον είχε φέρει σε δύσκολη θέση· και, βγάζοντάς 
τον από αυτή τη δύσκολη θέση, θα δημιουργούσε μαζί του ακόμα πε-
ρισσότερη συμπάθεια. «Ανοησίες, Πλοίαρχε,» αποκρίθηκε, καλοπροαί-
ρετα. «Φυσικά και θα έπρεπε να γνωρίζω εξαρχής το όνομά σου, από 
τη στιγμή που βρίσκομαι στο σκάφος σου. Παρεμπιπτόντως, έχεις το 
ίδιο όνομα με τον σύζυγό μου.» 
  Ταχύβιος: το όνομα του νέου Δούκα της Βανκάρης. Η Κορνηλία ήταν 
αρχικά παντρεμένη με τον πατέρα του, τον Δούκα Κωνστάντιο, ο ο-
ποίος ήταν στα εξήντα-οκτώ του χρόνια όταν η Κορνηλία έκανε γάμο 
μαζί του, κι εκείνη ήταν είκοσι-πέντε χρονών. Το ήξερε ότι ο Κωνστά-
ντιος δε θα ζούσε για πολύ ακόμα –τον είχε, ασφαλώς, παντρευτεί για-
τί επιθυμούσε τον τίτλο της Δούκισσας–, αλλά δεν πίστευε και ότι θα 
πέθαινε στα εβδομήντα. Ευτυχώς, όμως, η Κορνηλία είχε προνοήσει. 
Όσο ήταν γυναίκα του πατέρα, ήταν και ερωμένη του μεγαλύτερού 
του γιου, του Ταχύβιου, ο οποίος θα έπαιρνε το Δουκάτο μετά το θά-
νατό του. Πιο μεγάλη από τον Ταχύβιο ήταν μόνο η Ανδρομάχη, η α-
δελφή του· αυτή, όμως, δεν αποτελούσε κίνδυνο, καθώς ήταν ιέρεια 
του Απόλλωνα και Ορκισμένη –πράγμα το οποίο σήμαινε ότι της απα-
γορευόταν να κρατά κοσμική εξουσία και να παντρεύεται· έτσι, η δια-
δοχή πήγαινε, ιεραρχικά, στον Ταχύβιο. Κι επιπλέον, ο πατέρας του τον 
είχε επιλέξει ως νόμιμό του διάδοχο, επομένως δεν υπήρχε κίνδυνος 
ούτε από τα άλλα του αδέλφια, τον Πολύστρατο και τον Σελασφόρο, 
τα οποία ήταν μικρότερα από εκείνον. Η Κορνηλία τον παντρεύτηκε 
μερικούς μήνες ύστερα από την κηδεία του Κωνστάντιου. Παρίστανε, 
ασφαλώς, την καταρρακωμένη από το χαμό του συζύγου της, και ο 
Ταχύβιος παρουσιάστηκε δίπλα της για να την παρηγορήσει: και τότε 
είπαν ότι ήρθαν κοντά για πρώτη φορά. 
  Ο Πολύστρατος και ο Σελασφόρος, ωστόσο, που, παρότι δεν ήταν νό-
μιμοι διάδοχοι του Δουκάτου όσο ζούσε ο Ταχύβιος, ασχολούνταν α-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  415 

 

 

κόμα με την πολιτική ζωή και δεν είχαν εγκαταλείψει τα εγκόσμια ό-
πως η Ανδρομάχη, δεν πολυσυμπαθούσαν την Κορνηλία. Ισχυρίζονταν, 
μέσα στις παρέες τους, ότι είχε ξελογιάσει τον Ταχύβιο, κι ότι ίσως μα-
ζί να είχαν φροντίσει να ξεπαστρέψουν τον Κωνστάντιο. Δεν υπήρχαν, 
όμως, αποδείξεις για κάτι τέτοιο· ο Δούκας, καθ’όλα τα φαινόμενα, είχε 
πεθάνει φυσικά, από έμφραγμα. 
  Κι αυτή ήταν η αλήθεια. Η Κορνηλία ποτέ δεν είχε σχεδιάσει να τον 
δολοφονήσει. Τον είχε παντρευτεί γιατί επιθυμούσε την εξουσία, μα 
δεν ήταν φόνισσα. Πρόσφερε στον Κωνστάντιο εκείνο που αυτός ήθε-
λε –μια ελκυστική θηλυκή συντροφιά– και έπαιρνε κι αυτή ό,τι ήθελε –
τον τίτλο της Δούκισσας. 
  Ωστόσο, η Κορνηλία ήταν και νεαρή γυναίκα, που οι ορμόνες της δεν 
ησύχαζαν· και ο ηλικιωμένος Δούκας δεν μπορούσε να της δώσει την 
ερωτική ικανοποίηση που απαιτούσε το σώμα της. Ο Ταχύβιος, όμως, 
μπορούσε· και δεν της ήταν καθόλου απωθητικός. Ήταν όμορφος και 
πολύ καλός εραστής. Και η Κορνηλία δεν το βρήκε δύσκολο να τον κά-
νει να έρθει σε ρήξη με την τότε σύζυγό του, με την οποία ήταν πα-
ντρεμένος εδώ και εννιά χρόνια και ήταν φανερό πως είχε αρχίσει να 
τον κουράζει. Ύστερα από μια παρεξήγηση μεγάλης έντασης και φο-
βερών αλληλοπροσβολών –για τη δημιουργία της οποίας είχε και η 
Κορνηλία βάλει το χέρι της–, ο Ταχύβιος χώρισε με τη σύζυγό του. Έ-
τσι, όταν ο Κωνστάντιος πέθανε, μπορούσε χωρίς κανένα πρόβλημα να 
παντρευτεί την Κορνηλία, με την οποία μέχρι τότε ερωτοτροπούσε 
μονάχα κρυφά. 
  Τα παιδιά του Ταχύβιου δεν ήταν μεγάλα, και η Κορνηλία δε δυσκο-
λεύτηκε να κερδίσει τη συμπάθειά τους, παίζοντας μαζί τους, λέγοντάς 
τους αστεία και ιστορίες, και αγοράζοντάς τους όμορφα δώρα. Τώρα 
πλέον, την έβλεπαν σα μητέρα τους. Η Κορνηλία, μάλιστα, είχε την ε-
ντύπωση πως τη συμπαθούσαν περισσότερο από την πραγματική 
τους μητέρα, η οποία τα επισκεπτόταν αρκετά συχνά. 
  Επί του παρόντος, η Δούκισσα της Βανκάρης παρατήρησε την έκ-
φραση στο πρόσωπο του Πλοίαρχου, καθώς του είχε αναφέρει ότι το 
όνομά του ήταν ίδιο με το όνομα του συζύγου της. 
  Ο Πλοίαρχος έκανε μονάχα μια σύντομη υπόκλιση, χαμογελώντας συ-
γκρατημένα. Ήταν φανερό πως ακόμα αισθανόταν αμήχανα κοντά 
της. 



416  |  ΚΩΣΤΑΣ ΒΟΥΛΑΖΕΡΗΣ 

 

 

  «Πώς είναι, λοιπόν, ο καιρός;» ρώτησε η Κορνηλία, πλέκοντας τα χέ-
ρια της εμπρός της. Ένα, αναμφίβολα, πιο οικείο θέμα. 
  Το οποίο φάνηκε να αρέσει καλύτερα στον Πλοίαρχο. Είπε, πιο άνετα 
από πριν: «Καλός για την εποχή, θα έλεγα, Δούκισσά μου. Προς το πα-
ρόν, δε θα κουνηθούμε πολύ. Ωστόσο, καθώς θα μπαίνουμε στο ανοι-
χτό πέλαγος, εκεί τα πράγματα θα δυσκολέψουν λιγάκι.» 
  «Φουρτούνα;» 
  «Ίσως. Αλλά όχι τίποτα το ανησυχητικό. Επιπλέον, θα είναι βράδυ ώς 
τότε, επομένως μπορείτε να κοιμηθείτε και να μην καταλάβετε πολλά 
πράγματα. Για ό,τι άλλο θελήσετε, θα βρίσκομαι, βεβαίως, στη διάθεσή 
σας.» 
  «Σε ευχαριστώ πάρα πολύ, Πλοίαρχε,» είπε η Κορνηλία μ’ένα λεπτό 
μειδίαμα. «Θα το έχω στο μυαλό μου.» 
  «Υποχρέωσή μου, Δούκισσά μου.» 
  Η Κορνηλία κοίταξε δεξιά κι αριστερά, τα όργανα και τους μηχανι-
σμούς της γέφυρας. «Να μη σ’απασχολώ άλλο, όμως. Ήθελα απλώς να 
σε γνωρίσω.» 
  «Δε με απασχολήσατε στο ελάχιστο. Η ευχαρίστηση ήταν όλη δική 
μου.» Το πρόσωπό του της έλεγε ότι την έβρισκε παράξενη, αλλά με 
ευχάριστο τρόπο. Δεν ήταν προσποιητή η ευγένειά του· η Κορνηλία 
ήταν βέβαιη. Ήξερε από προσποιητή ευγένεια, και δεν την ενδιέφερε. 
Ούτε η δική της ευγένεια ήταν προσποιητή· ακόμα κι όταν χρησιμο-
ποιούσε την ευγένεια ως όπλο ή ως εργαλείο, ήταν ειλικρινής. Άλλω-
στε, γιατί να μην είναι; 
  Η Δούκισσα της Βανκάρης έφυγε από τη γέφυρα, και βάλθηκε να κά-
νει μια μικρή περιήγηση του σκάφους, για να μάθει τα κατατόπια… 
 
 
 
Το βράδυ, η θαλασσοταραχή ήταν άσχημη. Σίγουρα, όχι επίφοβη, έκρι-
νε ο Λούσιος· δεν μπορούσε να βάλει σε κίνδυνο το πλοίο. Μπορούσε, 
όμως, να το κάνει να κλυδωνίζεται, πέρα-δώθε, πέρα-δώθε, πέρα-
δώθε. 
  Και η Δομινίκη δεν την άντεχε τη φουρτούνα. Ποτέ της δεν την άντε-
χε· ο Λούσιος το θυμόταν από παλιά. Είχε πάρει ένα χάπι για τη ζαλά-
δα, αλλά δεν την είχε βοηθήσει ιδιαίτερα. Το μεσημεριανό της το είχε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  417 

 

 

βγάλει προ πολλού, και συνέχιζε να πηγαινοέρχεται στην τουαλέτα, 
μοιάζοντας να προσπαθεί πλέον να βγάλει τα ίδια της τα έντερα. 
  Ο Λούσιος –που, έχοντας πάρει ένα παρόμοιο χάπι, δεν ένιωθε τη θα-
λασσοταραχή να τον καταβάλλει– της πρότεινε να ξαπλώσει, να κλεί-
σει τα μάτια, και να ηρεμήσει. Αν κατάφερνε να κοιμηθεί, όλα θα περ-
νού– Η Δομινίκη τον καταράστηκε· του είπε να το βουλώσει· εκτόξευ-
σε ένα ποτήρι καταπάνω του. Ο Λούσιος έσκυψε και το απέφυγε, αφή-
νοντάς το να σπάσει πάνω στον τοίχο. 
  Ύστερα, η Δομινίκη πήγε και ξάπλωσε στο κρεβάτι, πλαγιαστά, μα-
ζεύοντας τα γόνατά της κοντά στο στήθος της. Έμπλεξε τα δάχτυλά 
της μέσα στα μαλλιά της, σαν να ήθελε με τις παλάμες της να βουλώσει 
τ’αφτιά της και να πάψει ν’ακούει το βουητό του ανέμου και τα χτυ-
πήματα της θάλασσας. Τα μάτια της τα έκλεισε, και τα χείλη της άρχι-
σαν να μουρμουρίζουν, ασταμάτητα, κάτι που ο Λούσιος δεν μπορούσε 
ν’ακούσει. Υποπτευόταν, όμως, ότι επρόκειτο για κάποια προσευχή 
στον Μαύρο Νάρζουλ. 
  Αναστέναξε. Και αναρωτήθηκε αν το γεγονός ότι η Δομινίκη ήταν Αρ-
χιέρεια αυτής της θρησκείας την έκανε τόσο ευάλωτη στη ναυτία. Ε-
ξάλλου, δεν του είχε πει ότι, όποτε επικαλείτο αυτό το Εσώτερο Δαι-
μόνιό της, ένιωθε μετά σαν τα σωθικά της να είχαν πεταχτεί έξω; 
Μπορεί όλα τούτα να έκαναν τον οργανισμό της πιο τρωτό στο ταρα-
κούνημα της θάλασσας. 
  Ή ίσως οι υποθέσεις μου να είναι τελείως ανόητες. 
  Ο Λούσιος χρειαζόταν λίγο να βγει από εδώ, κι η Δομινίκη ήταν φανε-
ρό πως δεν τον ήθελε κοντά της όσο ζαλιζόταν. Άνοιξε την πόρτα της 
καμπίνας και έφυγε. 
  Στους διαδρόμους του πλοίου δεν ήταν κανένας, εκτός από ελάχι-
στους φρουρούς, οι οποίοι δεν έμοιαζαν να νιώθουν και πολύ καλά, 
που ήταν υποχρεωμένοι να κάνουν τη βάρδια τους μέσα σε τούτη τη 
θαλασσοταραχή· ωστόσο, έκρυβαν καλά τη δυσαρέσκειά τους. Ο Λού-
σιος όφειλε να παραδεχτεί πως ο στρατός της Απολλώνιας ήταν από 
τους αρτιότερα εκπαιδευμένους στρατούς του σύμπαντος. 
  Αυτό, όμως, δε φαίνεται να μπορεί να μας γλιτώσει από την Παντοκρά-
τειρα. 
  Ούτε αυτό ούτε οι άσκοπες περιπλανήσεις του αδελφού μου. Μονάχα οι 
Οκτώ έχουν τη δύναμη να μας βοηθήσουν: να σβήσουν ολόκληρο το Βό-



418  |  ΚΩΣΤΑΣ ΒΟΥΛΑΖΕΡΗΣ 

 

 

ρειο Μέτωπο από το πρόσωπο της Απολλώνιας· και να σταματήσουν, 
επίσης, τις επιδρομές από το Νότιο Μέτωπο και την Απολεσθείσα Γη. 
  Θα φέρω την ισορροπία στην πατρίδα μου. Θα δώσω τέλος στον πόλε-
μο. Και τότε, ακόμα κι η μητέρα θ’αναγκαστεί να παραδεχτεί ότι είχε 
κάνει λάθος για τον Ανδρόνικο. 
  Εξάλλου, ο Ανδρόνικος είναι τώρα τρελός. Ένας τρελός δεν μπορεί να 
σώσει το βασίλειο. 
  Ο Λούσιος αισθανόταν ενοχές που είχε κάνει ό,τι είχε κάνει στον α-
δελφό του. Δε γινόταν, όμως, αλλιώς. Ο Ανδρόνικος θα χαλούσε τα πά-
ντα, και θα καταδίκαζε την Απολλώνια σε καινούργια δεσμά της Πα-
ντοκράτειρας. 
  Ενώ εγώ– 
  «Λούσιε;» 
  Η φωνή της Κορνηλίας. 
  Ο Λούσιος δεν βάδιζε πλέον· είχε σταματήσει μπροστά σ’ένα μεγάλο, 
γυάλινο παράθυρο του σκάφους, κοιτάζοντας τα κύματα της αγριεμέ-
νης θάλασσας και ένα νησί στο βάθος, το οποίο δεν ήξερε καν ποιο ή-
ταν. Ακούγοντας την Κορνηλία πίσω του, οι σκέψεις του έφυγαν 
απ’τον αδελφό του, την κατάσταση στο βασίλειο, την Παντοκράτειρα, 
και τους Οκτώ. Στράφηκαν προς άλλη κατεύθυνση, πολύ πιο απλή, 
πολύ πιο διεγερτική. Η καρδιά του χτυπούσε τώρα δυνατότερα· η α-
ναπνοή του είχε γίνει πιο γρήγορη· το ανδρικό του μόριο πιεζόταν ε-
πώδυνα, μπερδεμένο στο παντελόνι του. 
  Μόνο με τη φωνή της; Ο Λούσιος είχε εκπλαγεί με την ίδια την αντί-
δραση του εαυτού του. 
  Δε στράφηκε να κοιτάξει την Κορνηλία, αλλά εκείνη ήρθε και στάθηκε 
πλάι του, τρίβοντας ελαφρά τον μηρό της επάνω στον δικό του. 
  «Γιατί τριγυρίζεις στο σκάφος;» τον ρώτησε. Το χέρι της άγγιξε το 
χέρι του· πέρασε τα δάχτυλά της ανάμεσα στα δάχτυλά του. 
  «Η Δομινίκη δεν αισθάνεται καλά με τη φουρτούνα, κι εγώ ήθελα να 
πάρω αέρα.» Αλλά, βαθιά εντός του, ήξερε ότι τούτο ήταν ψέμα. Δεν 
ήθελε αέρα. Δεν ήταν αυτός ο μόνος λόγος για τον οποίο είχε φύγει 
απ’την καμπίνα του. Ήλπιζε, επίσης, ότι θα συναντούσε την ξαδέλφη 
του μέσα στους διαδρόμους του σκάφους. Ήλπιζε ότι η Κορνηλία θα 
είχε την ίδια επιθυμία μ’εκείνον, και ότι θα σκεφτόταν πως, λογικά, ο 
Λούσιος κάποια στιγμή το βράδυ θα έφευγε από την καμπίνα του, πι-
θανώς όταν η σύζυγός του κοιμόταν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  419 

 

 

  Στράφηκε, για να κοιτάξει την όψη της ξαδέλφης του· και την είδε να 
χαμογελά, λοξά και πονηρά. Το ξέρει, σκέφτηκε. Ξέρει τι θέλω. 
  «Σου έλειψα;» τον ρώτησε. 
  Πάντα τού έκανε αυτή την ερώτηση, από τότε που είχαν συνευρεθεί 
για πρώτη φορά, όταν εκείνη ήταν δεκαπέντε κι εκείνος είκοσι-ένα. 
Πάντα τού έκανε αυτή την ερώτηση, επειδή ο τρόπος ζωής τους τους 
κρατούσε, ανέκαθεν, τον έναν για κάμποσο καιρό μακριά απ’τον άλλο. 
Κι ίσως τούτος να ήταν ο λόγος που υπήρχε ακόμα δυνατή η ερωτική 
έλξη ανάμεσά τους, υπέθετε ο Λούσιος. Την ήθελε τόσο πολύ. Όπως 
ποτέ δεν είχε επιθυμήσει τη Δομινίκη. 
  «Ναι,» αποκρίθηκε, ακούγοντας τη φωνή του βραχνή. 
  Η Κορνηλία άγγιξε τη μπροστινή μεριά του παντελονιού του, κι έκανε 
το όργανό του να ξεμπλεχτεί. Διέτρεξε ένα της δάχτυλο κατά μήκος 
του. Κι ύστερα, έχοντας ακόμα το άλλο της χέρι πιασμένο στο δικό του, 
βάδισε, κι εκείνος την ακολούθησε. 
  Άνοιξαν μια πόρτα και μπήκαν σ’ένα έρημο καθιστικό του πλοίου. 
Έκλεισαν πίσω τους, και ο Λούσιος άρπαξε το πρόσωπο της Κορνηλίας 
ανάμεσα στις χούφτες του και φίλησε λαίμαργα τα χείλη της. Τα γλυκά 
και σαρκώδη χείλη της. Ακόμα κι η γεύση του κραγιόν της τον διέγειρε. 
Αυτό το κραγιόν, παρότι νόμιζε ότι το είχε γευτεί και στα χείλη της 
Δομινίκης, επάνω στην Κορνηλία ήταν τόσο διαφορετικό… 
  Η Κορνηλία ήταν ξέπνοη, όταν το φιλί τους τελείωσε, λαχανιασμένη, 
σαν να είχε τρέξει· και ο Λούσιος δεν την άφησε να ξελαχανιάσει: την 
παρέσυρε μαζί του, σαν να χόρευαν, τυλίγοντας το χέρι του γύρω 
απ’τη μέση της, και την ξάπλωσε ανάσκελα σ’έναν καναπέ. Έσπρωξε 
το φόρεμά της επάνω, αποκαλύπτοντας την κοιλιά της. Φορούσε ένα 
λεπτό, δαντελωτό, μαύρο εσώρουχο. Ο Λούσιος το τράβηξε προς τα 
κάτω, περνώντας το από τα γόνατα, τις κνήμες, και τα πόδια της· το 
ένα της παπούτσι έφυγε, μαζί με τη λεπτή περισκελίδα. Και ο Λούσιος, 
ανοίγοντας το παντελόνι του, μπήκε μέσα της, και κόλλησε το πρόσω-
πό του στο βαθούλωμα του λαιμού της, γλείφοντας και φιλώντας. Η 
Κορνηλία ψιθύριζε τ’όνομά του, κι ένα βαθύ, σιγανό, λαρυγγώδες γέλιο 
ακουγόταν να έρχεται απ’τα χείλη της. 
  Ο Λούσιος πίεζε και πίεζε και πίεζε, γρήγορα, και το σπέρμα του τινά-
χτηκε σαν χείμαρρος μέσα της. 



420  |  ΚΩΣΤΑΣ ΒΟΥΛΑΖΕΡΗΣ 

 

 

  Το σώμα του ήταν καταϊδρωμένο, η αναπνοή του βαριά, κι αισθανό-
ταν τα χέρια και τα πόδια του να τρέμουν. Οι όρχεις του πονούσαν και 
το πέος του ήταν ακόμα μακρύ και σκληρό. 
  Το βλέμμα του διασταυρώθηκε με το βλέμμα της Κορνηλίας. «Η γυ-
ναίκα σου,» ρώτησε εκείνη, «δε σε ταΐζει τίποτα εκτός από σούπα;» 
  «Κορνηλία…» είπε ο Λούσιος, ξέπνοα, «μόνο εσύ… μόνο για σένα…» 
  Αυτό το συγχρόνως περιπαιχτικό και σαγηνευτικό μειδίαμα στα τέ-
λεια χείλη της… «Όλο ψέματα είσαι. Άσε με να σου δείξω τι μπορεί να 
σου κάνει μια πραγματική γυναίκα. Αλλά, πρώτα, βγάλε τα ρούχα σου, 
όπως πρέπει. Μην αφήσεις τίποτα επάνω σου.» 
 
 
 
«Λούσιε;» 
  Καμία απάντηση. 
  Η Δομινίκη δεν άνοιξε τα μάτια της. «Λούσιε;» επανέλαβε. 
  Εκείνος δε μίλησε. 
  Δεν ήταν στην καμπίνα; 
  Η Δομινίκη γύρισε επάνω στο κρεβάτι και ανασηκώθηκε. Αισθανόταν 
ελαφρώς καλύτερα τώρα. Ίσως η θάλασσα να είχε κάπως γαληνέψει· ή 
ίσως το χάπι να την είχε πιάσει, επιτέλους· ή ίσως η σύντομη επίκληση 
στη Σοφία του Δασκάλου να την είχε βοηθήσει… ή ίσως απλά να άρχι-
σα να συνηθίζω τούτο το τρισκατάρατο πέρα-δώθε. 
  Πού ήταν, όμως, ο Λούσιος; Δεν τον έβλεπε πουθενά. 
  «Στο μπάνιο είσαι;» φώναξε. 
  Πάλι, καμία απάντηση. 
  Η Δομινίκη σηκώθηκε απ’το κρεβάτι και πήγε στο μπάνιο. Ναι, ο Λού-
σιος δεν ήταν εδώ. Είχε, λοιπόν, φύγει απ’την καμπίνα; Χωρίς καν να 
της το πει; 
  Συνέβη κάτι που δεν κατάλαβα, όσο ζαλιζόμουν και προσευχόμουν 
στον Δάσκαλο; 
  Η Δομινίκη κάθισε σε μια καρέκλα, για να βάλει τις μπότες της. Και 
χρειάστηκε να περιμένει λίγο, προτού σηκωθεί, γιατί νόμιζε πως πάλι η 
καταραμένη ναυτία είχε αρχίσει να την καταλαμβάνει. Κλείνοντας, 
όμως, για μερικές στιγμές τα μάτια της, κατάφερε να την καταπνίξει. 
  Βγήκε απ’την καμπίνα και βάδισε στους διαδρόμους του σκάφους, 
ψάχνοντας για τον Λούσιο. Ρώτησε έναν απ’τους λιγοστούς φρουρούς 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  421 

 

 

αν τον είχε δει να περνά, κι εκείνος αποκρίθηκε πως, ναι, τον είχε δει, 
Αρχόντισσά μου· ο Βασιληάς είχε πάει προς τα εκεί. Και έδειξε, υψώνο-
ντας το χέρι του. 
  Η Δομινίκη, παλεύοντας με τη ναυτία της, ακολούθησε αυτή την κα-
τεύθυνση. Τον Λούσιο δεν τον συνάντησε, αλλά, κοντά σε μια στροφή 
των διαδρόμων, είδε μια μισάνοιχτη πόρτα. Μια πόρτα που φαινόταν 
νάχε ανοίξει απ’το ταρακούνημα της θάλασσας· κι απ’το εσωτερικό 
της έρχονταν ήχοι, σαν μουρμουρητά και έντονες αναπνοές, καθώς κι 
ένα λαρυγγώδες γέλιο. 
  Η Δομινίκη, παραξενεμένη, πλησίασε και κοίταξε από το στενό άνοιγ-
μα– 
  Η ανάσα της κόπηκε. 
  Βλεφάρισε, πιστεύοντας προς στιγμή ότι, δεν μπορεί, πρέπει να έβλε-
πε ψευδαισθήσεις από τη ναυτία. 
  Αλλά αυτό δεν ήταν ψευδαίσθηση. 
  Ο Λούσιος στεκόταν μες στη μέση ενός άδειου καθιστικού. Ολόγυ-
μνος. Πίσω του στεκόταν η Κορνηλία, με το φόρεμά της κατεβασμένο 
ώς τη μέση και τα στήθη της γυμνά και ξαναμμένα· ανάμεσά τους κρε-
μόταν ένα χρυσό περιδέραιο. Τα χέρια της ήταν περασμένα μπροστά 
απ’την κοιλιά του Λούσιου, κρατώντας τεντωμένο τον στηθόδεσμό 
της, τον οποίο η Κορνηλία έτριβε επάνω στο ορθωμένο όργανό του. Κι 
εκείνος είχε το κεφάλι του ριγμένο πίσω, στον ώμο της ξαδέλφης του, 
βογκώντας κι αναστενάζοντας, λες και ξεψυχούσε. 
  Η Δομινίκη δεν είχε αισθανθεί έτσι ποτέ ξανά. 
  Δεν είχε αισθανθεί τέτοιο θυμό, τέτοια απόλυτη οργή, ποτέ ξανά στη 
ζωή της. 
  Μια παγερή λόγχη διαπέρασε τα σωθικά της, και μια διάπυρη πλημ-
μυρίδα γέμισε το κεφάλι της. Τα μέλη της τα ένιωθε σαν πέτρες· τα 
πόδια της δεν μπορούσαν να κουνηθούν, και τα χέρια της ήταν το ένα 
πιασμένο στον τοίχο και το άλλο γαντζωμένο στο πόμολο της πόρτας. 
  Θα ορμούσε μέσα τώρα, και θα τους σκότωνε και τους δύο! Θα τους 
έκανε κομμάτια, με τα νύχια της, με τα δόντια της! 
  Ο Λούσιος! 
  Ο ΛΟΥΣΙΟΣ! 
  Και η Κορνηλία! 
  Η ΚΟΡΝΗΛΙΑ! 



422  |  ΚΩΣΤΑΣ ΒΟΥΛΑΖΕΡΗΣ 

 

 

  Μαζί. Να πηδιούνται σα ζώα, μέσα σε τούτη την καταραμένη καταιγί-
δα, ενώ εκείνη βρισκόταν στην καμπίνα της, ξερνώντας και νιώθοντας 
το κεφάλι της έτοιμο να σπάσει! 
  Και πόσες φορές το έχουν ξανακάνει αυτό; Δεν μπορεί ετούτη νάναι η 
πρώτη τους φορά· πόσες φορές το έχουν ξανακάνει; Πόσες φορές 
μ’έχουν προδώσει έτσι; 
  Η Δομινίκη ήταν που είχε μυήσει αυτή την ξετσίπωτη πόρνη στα μυ-
στήρια του Μαύρου Νάρζουλ. Η Δομινίκη ήταν που την είχε κάνει ιέ-
ρεια και της είχε πει τόσα μυστικά. 
  Και για τον Λούσιο το ίδιο ίσχυε –εκτός απ’το πιο σημαντικό, ότι ήταν 
άντρας της, πατέρας των παιδιών της! 
  Θα τους σκοτώσω! Θα τους ΣΚΟΤΩΣΩ! 
  Αλλά δεν μπορούσε να κουνηθεί· τα πόδια της εξακολουθούσαν νάναι 
πετρωμένα απ’την ταραχή. 
  Περίμενε. Περίμενε, Δομινίκη. Περίμενε. Δε χρειάζεται να κάνεις τίποτα 
τώρα. Τίποτα απολύτως. Άστους να χαρούν όσο μπορούν. 
  Πήρε τα μάτια της απ’τη χαραμάδα κι άρχισε να φεύγει. 
  Θα τους κάνω και τους δύο να υποφέρουν. Και τους δύο να υποφέρουν! 
  Τη ναυτία την είχε ξεχάσει· η θαλασσοταραχή δεν την ενοχλούσε 
πλέον. Ο οργανισμός της έμοιαζε να είχε αποβάλει τη ζαλάδα, και να 
την είχε αντικαταστήσει με οργή και μίσος. 
  Ο φρουρός τη ρώτησε, καθώς περνούσε από κοντά του: «Δεν τον 
βρήκατε, Αρχόντισσά μου;» 
  Μην αφήσεις να φανεί τίποτα στο πρόσωπό σου. «Όχι,» αποκρίθηκε η 
Δομινίκη. «Αλλά δεν πειράζει· υποθέτω, θα επιστρέψει όπου νάναι. Θα 
πήγε να βαδίσει λίγο.» 
  Όταν ήταν μόνη, στην καμπίνα, άρπαξε ένα από τα μαξιλάρια του 
κρεβατιού ανάμεσα στα χέρια της και έβγαλε ένα άναρθρο γρύλισμα. 
Ύστερα ξάπλωσε, κλαίγοντας και χτυπώντας το πρόσωπό της πάνω 
στο μαξιλάρι. 
  Ο Λούσιος, όταν επέστρεψε, τη βρήκε στο κρεβάτι, όπως πριν. Κου-
λουριασμένη, με τα γόνατά της σηκωμένα. Τα χέρια της, όμως, δεν ή-
ταν τώρα μπλεγμένα στα μαλλιά της· τα είχε μπροστά της· και τα μά-
τια της δεν ήταν κλειστά. 
  «Πού ήσουν;» τον ρώτησε η Δομινίκη. 
  «Μια βόλτα έκανα,» απάντησε εκείνος. «Είσαι καλύτερα τώρα;» 
  «Όχι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  423 

 

 

  «Δομινίκη…» Άπλωσε το χέρι του, ν’αγγίξει τα μαλλιά της. 
  Εκείνη το απομάκρυνε με μια απότομη κίνηση του δικού της χεριού. 
Πώς τολμάς να μ’αγγίζεις; Πριν από λίγο, αυτή η τσούλα είχε τα δάχτυλά 
της πάνω στο πουλί σου! 
  Ο Λούσιος αναστέναξε. «Δε φταίω εγώ για την καταιγίδα,» είπε, και 
βάδισε μες στην καμπίνα. 
  Η Δομινίκη έκλεισε τα μάτια, πήρε μια βαθιά ανάσα. Όχι τώρα, όχι 
τώρα. Υπομονή. Θα υποφέρουν και οι δύο, όπως τους αξίζει. 
  Τα μάτια της άνοιξαν. «Μου φέρνεις λίγο νερό, αγάπη μου;» Αναση-
κώθηκε πάνω στο κρεβάτι. 
  Ο Λούσιος την ατένισε διστακτικά. «Είσαι σίγουρη; Δε ζαλίζεσαι;» 
  «Νομίζω ότι αισθάνομαι κάπως καλύτερα τώρα.» 
  Ο Λούσιος ανασήκωσε τους ώμους. Γέμισε ένα ποτήρι με νερό και της 
το πήγε. 
  «Κάθισε κοντά μου,» του ζήτησε εκείνη. 
  Ο Λούσιος κάθισε στην άκρη του κρεβατιού. 
  Η Δομινίκη ήπιε, κι αισθάνθηκε σαν όλο της το σώμα να ήταν από 
καυτό σίδερο και το νερό να είχε μόλις σβήσει την ένταση της φωτιάς. 
Επέστρεψε το ποτήρι στον Λούσιο, ο οποίος το απόθεσε στο κομοδίνο, 
σε μια ειδική θέση που δεν το άφηνε να παρασυρθεί απ’το πέρα-δώθε 
της θάλασσας και να πέσει. 
  Η Δομινίκη είπε: «Δεν πρόκειται να κλείσω μάτι απόψε.» 
  Ο Λούσιος δε μίλησε, παρατηρώντας την έκφρασή της και βλέποντας 
ότι είχε κάτι το διαφορετικό από πριν. Παραξενεύτηκε. Δε φαίνεται να 
ζαλίζεται τώρα… 
  «Μπορούμε, όμως, να κάνουμε διάφορα μέχρι την αυγή… για να πε-
ράσει η ώρα ευχάριστα.» Το χέρι της είχε πάει στον μηρό του, στην 
εσωτερική μεριά του μηρού του, και ανέβαινε. 
  «Δομινίκη, καλύτερα να ξεκουραστείς,» της είπε, αποφεύγοντας το 
βλέμμα της. 
  Δε με κοιτάζεις στα μάτια, Λούσιε! Δε με κοιτάζεις στα μάτια! σκέφτη-
κε εκείνη. Και το έχεις ξανακάνει αυτό, όταν μου αρνείσαι. Τώρα που το 
θυμόταν, δε νόμιζε ότι είχαν κάνει ποτέ έρωτα όταν η Κορνηλία βρι-
σκόταν στο παλάτι της Απαστράπτουσας, ή όταν εκείνοι είχαν επι-
σκεφτεί ένα μέρος όπου βρισκόταν και η Κορνηλία. Κι εκτός αυτού, 
πόσες φορές ο Λούσιος θα της είχε αρνηθεί επειδή στο μυαλό του ήταν 
αυτή η τσούλα… και πόσες φορές, όταν ήταν μαζί με τη Δομινίκη στο 



424  |  ΚΩΣΤΑΣ ΒΟΥΛΑΖΕΡΗΣ 

 

 

σκοτάδι, θα φανταζόταν το πρόσωπο της Κορνηλίας και το σώμα της 
Κορνηλίας… 
  «Δεν είμαι κουρασμένη,» του είπε. «Μπορείς, όμως, να με εξουθενώ-
σεις, και τότε θα κοιμηθώ…» 
  Ο Λούσιος έκανε να σηκωθεί απ’το πλάι του κρεβατιού, αλλά σταμά-
τησε, γιατί η Δομινίκη είχε τώρα το χέρι της γύρω απ’τον ανδρισμό του 
και τον κρατούσε σταθερά. Ύστερα, άρχισε να τον πασπατεύει, αλλά 
το σώμα του δεν αντέδρασε. 
  Η Δομινίκη ύψωσε ένα της φρύδι. «Τίποτα;» 
  «Δεν έχω διάθεση· είναι η καταιγίδα.» 
  «Ναι,» είπε η Δομινική, «η καταιγίδα…» Κι αυτή η σκρόφα! «Αλλά έχεις 
κι άλλα πράγματα που μπορείς να χρησιμοποιήσεις.» Έφερε τα δάχτυ-
λά της στα χείλη του. «Ένα υπέροχο στόμα, και μια μακριά γλώσσα…» 
Γλίστρησε δύο της δάχτυλα μέσα στο στόμα του, αγγίζοντας τη γλώσ-
σα του. «Και τα χέρια σου, φυσικά.» Σήκωσε ένα χέρι του και έβαλε 
τον αντίχειρά του στο στόμα της. «Ε;» 
  Είναι με τα καλά της; απόρησε ο Λούσιος, παρατηρώντας την όψη της. 
Ταρακούνησε η θαλασσοταραχή το μυαλό της; 
  «Τι με κοιτάς έτσι, Λούσιε; Σου ζητάω κάτι υπερβολικό; Είναι υπερ-
βολικό να με απασχολήσεις λίγο, για να ξεχάσω την καταιγίδα; Είσαι 
άντρας μου ή όχι; Δεν μπορείς να κάνεις αυτό το μικρό πραγματάκι για 
μένα;» Τα λόγια της δεν ήταν παραπονιάρικα, ούτε ερωτικά, ούτε παι-
χνιδιάρικα. Έμοιαζαν, κατά κάποιο τρόπο, να τον κατηγορούν. Ήταν 
ψυχρά λόγια. Σαν να γνωρίζει ό,τι συνέβη ανάμεσα σε μένα και την 
Κορνηλία, πριν από λίγο. Αλλά αυτό αποκλείεται. Είναι αδύνατον. 
  Η Δομινίκη σηκώθηκε στα γόνατα επάνω στο κρεβάτι· και, τραβώ-
ντας το φόρεμά της πάνω απ’το κεφάλι, το έβγαλε. Το μεσοφόρι της 
το ξεφορτώθηκε με παρόμοιο τρόπο. Ο Λούσιος την κοίταζε, χωρίς να 
κινείται. Η Δομινίκη πέρασε τα δάχτυλά της μέσα στα μαλλιά του και 
έφερε το πρόσωπό του κοντά της, όχι με δύναμη, ωθώντας τον απαλά 
αλλά σταθερά, και περιμένοντάς τον ν’ανταποκριθεί. Ο Λούσιος έβγα-
λε τη γλώσσα του και την έσυρε πάνω στην κοιλιά της… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  425 

 

 

 

25 
 
 
Ο Ανδρόνικος θυμόταν ότι τον είχαν σ’έναν σκοτεινό λαβύρινθο με βα-
σανιστικές παγίδες σε κάθε σημείο και αποκρουστικά πλάσματα πέρα 
από τη φαντασία του. Ύστερα, όμως, δεν ήταν πλέον στο λαβύρινθο, ή, 
αν ήταν, δεν το ήξερε· γιατί, όπως σκεφτόταν τα πράγματα τώρα, νό-
μιζε ότι τότε πρέπει να είχε χάσει τελείως τη λογική του. Ήταν σαν ένα 
μαύρο δίχτυ να είχε τυλίξει το νου του, θολώνοντας κάθε του σκέψη, 
διαστρεβλώνοντας κάθε του σκέψη. Ο Ανδρόνικος δεν είχε την παρα-
μικρή ιδέα πού βρισκόταν. Το περιβάλλον αλλοιωνόταν διαρκώς γύρω 
του, και ειδεχθείς δαίμονες τον καταδίωκαν, θέλοντας να κλέψουν το 
θρόνο του και την ψυχή του. Ακόμα κι η Παντοκράτειρα είχε έρθει να 
τον επισκεφτεί, μεταμορφωμένη σε κάτι αποτρόπαιο με κέρατα, φτε-
ρά, και πλοκάμια. 
  Ο χρόνος είχε χάσει το νόημά του, όχι τώρα επειδή ο Ανδρόνικος βρι-
σκόταν στο σκοτάδι, μην ξέροντας αν ήταν μέρα ή νύχτα, αλλά επειδή 
το μυαλό του βρισκόταν στο σκοτάδι και ψευδαισθήσεις κυριαρχού-
σαν στον κόσμο του. 
  Κάποια στιγμή, μια πόρτα άνοιξε κι ένας καινούργιος δαίμονας πα-
ρουσιάστηκε. Σπαθοφόρος κι επιθυμώντας κι αυτός να τον σκοτώσει, 
για να πάρει την Απολλώνια στα γαμψά του νύχια. Έτσι, ο Ανδρόνικος 
τού επιτέθηκε, σωριάζοντάς τον στο πάτωμα, χτυπώντας τον, και 
προσπαθώντας να τον πνίξει. 
  Τότε, όμως, το γαλανό φως είχε τυλίξει τα πάντα, και είχε διώξει το 
μαύρο δίχτυ απ’το μυαλό του. Το είχε πετάξει παραπέρα, σαν άχρηστο 
ρούχο. Τον είχε ελευθερώσει. 
  Και ο Ανδρόνικος είχε δει τον καστανομάλλη άντρα με την ουλή στο 
πρόσωπο, η οποία ξεκινούσε απ’το μέτωπό του, επάνω δεξιά, και τε-
λείωνε στο σαγόνι του, κάτω αριστερά. 
  Μετά, η χρυσόδερμη γυναίκα τον είχε πλησιάσει. Η Άνμα’ταρ. Ζωντα-
νή. Και ο Ανδρόνικος την είχε αγκαλιάσει, ανακουφισμένος που την 
ξανάβρισκε και που ο αδελφός του δεν την είχε σκοτώσει. 



426  |  ΚΩΣΤΑΣ ΒΟΥΛΑΖΕΡΗΣ 

 

 

  Η Άνμα χάιδεψε το πρόσωπό του με τα δάχτυλά της και παραμέρισε 
μια τούφα των ξανθών του μαλλιών. «Τι σου έκαναν;» ρώτησε, καθώς 
δάκρυα έτρεχαν απ’τις άκριες των ματιών της. 
  «Δεν… δεν είμαι σίγουρος,» αποκρίθηκε ο Ανδρόνικος, γιατί, πραγμα-
τικά, δεν ήταν. Πώς να εξηγήσει ακριβώς αυτά που είχαν συμβεί; Και τι 
ήταν εκείνο το μαύρο δίχτυ (μόνο έτσι μπορούσε να το ονομάσει, μαύ-
ρο δίχτυ) που είχε τυλίξει το μυαλό του; Κάποιου είδους δηλητήριο 
που είχαν ρίξει στο φαγητό ή στο νερό του; Ή, μήπως, δεν ήταν παρά η 
ίδια η παραφροσύνη που είχε, επιτέλους, διαλύσει το νου του, έπειτα 
από τόσο καιρό (μέρες; βδομάδες; μήνες, ίσως;) μέσα στον σκοτεινό 
λαβύρινθο; 
  Ο Ανδρόνικος έστρεψε το βλέμμα του στον άντρα με την ουλή, ο ο-
ποίος είχε ανασηκωθεί επάνω στο πέτρινο πάτωμα, προσπαθώντας 
τώρα να ελέγξει τον βήχα του. «Ποιος είσαι;» τον ρώτησε. «Γιατί προ-
σπαθούσα να σε πνίξω;» 
  Ο άντρας είπε: «Πρίγκιπά μου. Ονομάζομαι Αυγερινός Αντίρρυθμος. 
Ήρθα να σας σώσω. Σας φέρνω το ξίφος σας, τον Κελευστή.» Και έτει-
νε τη λαβή του σπαθιού προς το μέρος του Ανδρόνικου. 
  Τον Κελευστή; Ο Πρίγκιπας βλεφάρισε, βλέποντας το ξίφος. Ναι, 
πράγματι, ήταν ο Κελευστής. Το σπαθί του. Και η λεπίδα γυάλιζε μ’ένα 
απαλό γαλανό φως. 
  Το γαλανό φως που έδιωξε το δίχτυ απ’το νου μου. Το ίδιο γαλανό φως. 
Ήταν αδύνατον να μην το αναγνωρίσει. 
  Ο Ανδρόνικος έσφιξε τη λαβή του ξίφους και το σήκωσε. «Αυγερινός 
Αντίρρυθμός;» είπε. «Δε θυμάμαι κανέναν με το όνομα Αυγερινός Α-
ντίρρυθμός.» 
  «Ανήκω στη φρουρά του παλατιού, Πρίγκιπά μου, αλλά δεν υπηρετώ 
τον Σφετεριστή. Όταν με χτυπήσατε, τα μάτια μου άνοιξαν.» 
  Ο Ανδρόνικος συνοφρυώθηκε. «Όταν σε χτύπησα;…» 
  Ο Αυγερινός έδειξε την ουλή στο πρόσωπό του. «Το ξίφος σας. Με 
χτύπησε, όταν ο Σφετεριστής πρόσταξε να σας συλλάβουμε. Με χτύ-
πησε πρώτο απ’τους άλλους. Και μετά, το γαλανό φως ήρθε και μου 
έδειξε… μου έδειξε πράγματα. Και κατάλαβα ότι όφειλα να σας βοηθή-
σω, γιατί έτσι βοηθούσα την ίδια την Απολλώνια.» 
  Ο Ανδρόνικος παραξενεύτηκε. Τον σπάθισα με τον Κελευστή και, κά-
πως, ο τρόπος σκέψης του άλλαξε; Αυτό δεν είχε συμβεί ποτέ ξανά. Δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  427 

 

 

ήταν, όμως, τώρα η ώρα ν’αναρωτηθεί για τέτοια πράγματα· θα έπρε-
πε, μονάχα, να είναι ευγνώμων που ο Αυγερινός τον είχε συντρέξει. 
  Ο Ανδρόνικος σηκώθηκε όρθιος, και πρόσεξε ότι ακόμα ένα άτομο 
ήταν κοντά του, στον πέτρινο διάδρομο με τις σιδερένιες πόρτες: μια 
κοπέλα, μικρόσωμη και μελαχρινή, με υπηρετική στολή. 
  «Αγάθη;» Αυτή ήταν η υπηρέτρια της μητέρας του. 
  «Πρίγκιπά μου,» είπε εκείνη, και υποκλίθηκε, έχοντας τα μάτια της 
στο πάτωμα, αποφεύγοντας να κοιτάξει το γυμνό του σώμα. 
  «Πώς βρέθηκες εσύ εδώ;» 
  Ο Αυγερινός ορθώθηκε, κρατώντας τον δεξή του ώμο, ο οποίος ήταν 
φανερά τραυματισμένος.  «Μαζί μου ήρθε. Η Βασίλισσα την έστειλε.» 
  Ο Ανδρόνικος κοίταξε γύρω του. Εκτός απ’το ότι το μέρος έμοιαζε με 
φυλακές, δεν ήξερε τίποτ’άλλο γι’αυτό. «Και πού βρισκόμαστε;» 
  «Κάτω απ’το παλάτι της Απαστράπτουσας,» αποκρίθηκε ο Αυγερινός. 
«Κάτω απ’τα γνωστά υπόγεια του παλατιού. Προσωπικά, δεν ήξερα 
ότι τούτο το μέρος υπήρχε, Πρίγκιπά μου.» 
  «Ούτε κι εγώ,» είπε ο Ανδρόνικος. 
  Η Αγάθη παρενέβη: «Υπάρχουν ρούχα, Πρίγκιπά μου, έξω από εδώ. 
Χιτώνες.» 
  Ο Αυγερινός ένευσε. «Ναι, πράγματι. Ακολουθήστε μας, κι εν τω μετα-
ξύ θα σας εξηγήσουμε τι έχει συμβεί.» 
  «Είσαι χτυπημένος,» παρατήρησε ο Ανδρόνικος. «Το έχεις δέσει το 
τραύμα σου;» 
  Ο Αυγερινός κούνησε το κεφάλι του αρνητικά. «Δεν πειράζει–» 
  «Είναι τραύμα από σφαίρα;» 
  Ο Αυγερινός ένευσε. 
  Η Άνμα’ταρ τον πλησίασε. «Άσε με να το δω. Δεν είμαι γιατρός, αλλά 
έχω κάποιες βασικές γνώσεις για την περιποίηση τραυμάτων.» 
  Ο Αυγερινός πήρε το χέρι του απ’τον δεξή του ώμο. 
  Η Άνμα κοίταξε την πληγή, και είπε: «Είναι αδύνατον να βγάλω τη 
σφαίρα τώρα, αλλά θα κάνω ό,τι μπορώ. 
  »Πρέπει να σχίσω ένα κομμάτι απ’τον μανδύα σου.» Έσκυψε και τρά-
βηξε το ξιφίδιο απ’τη μπότα του. Χρησιμοποιώντας το, έκοψε μια λω-
ρίδα απ’τον μανδύα του και μ’αυτήν έδεσε την πληγή στον ώμο του. 
«Για να σταματήσω την αιμορραγία. Περισσότερα, όταν φύγουμε από 
δω.» 



428  |  ΚΩΣΤΑΣ ΒΟΥΛΑΖΕΡΗΣ 

 

 

  «Ευχαριστώ,» αποκρίθηκε ο Αυγερινός, κι ύστερα βάδισε πρώτος, 
οδηγώντας τους υπόλοιπους. 
  Ο Ανδρόνικος και η Άνμα’ταρ τον ακολούθησαν μέσα στον διάδρομο, 
και πέρασαν πάνω από ένα νεκρό πλάσμα, που έμοιαζε με σχισμένο 
τομάρι. Το αίμα του ήταν γλιστερό και γλοιώδες κάτω απ’τα γυμνά 
τους πόδια. 
  «Τι είν’αυτό;» έκανε η Άνμα, στραβώνοντας το στόμα της από απέ-
χθεια. 
  «Δε γνωρίζω,» είπε η Αυγερινός. «Κάποιου είδους τέρας. Και δεν ήταν 
το μόνο που συναντήσαμε εδώ κάτω. Ο Φαιόνυχος, Πρίγκιπά μου, ένας 
καινούργιος άντρας της Βασιλικής Φρουράς, ήταν σε τούτο το μέρος 
και προσπάθησε να μας σταματήσει… και μεταμορφώθηκε. Η όψη του 
άλλαξε, και το σώμα του επίσης· και δεν μπορούσε να πεθάνει, παρά 
μόνο με τη λεπίδα του ξίφους σας.» 
  Βγήκαν απ’τον διάδρομο των κελιών και μπήκαν σ’έναν άλλο. Τον 
ακολούθησαν ώς το τέλος του και έφτασαν σ’ένα στρογγυλό δωμάτιο 
μ’αρκετές εξόδους και μια σκάλα που φαινόταν ν’ανεβαίνει, στριφογυ-
ριστά. 
  Πώς είναι δυνατόν να υπάρχουν τούτα τα πράγματα κάτω απ’το παλά-
τι μου, χωρίς να το ξέρω; σκέφτηκε ο Ανδρόνικος. 
  «Αυτό, Πρίγκιπά μου,» είπε ο Αυγερινός, δείχνοντας, «είναι ό,τι απέ-
μεινε απ’τον Φαιόνυχο.» 
  Ο Ανδρόνικος κοίταξε, και είδε έναν σωρό από κάρβουνο. Έστρεψε το 
βλέμμα του στον Αυγερινό, ατενίζοντάς τον ερωτηματικά. 
  «Ναι, Πρίγκιπά μου, αυτό είναι.» 
  Ο Ανδρόνικος συνοφρυώθηκε. «Είπες ότι δεν μπορούσε να πεθάνει;» 
  «Ναι. Όταν οι σφαίρες μας τον χτυπούσαν, δεν πεταγόταν αίμα. Κάτω 
απ’το δέρμα του, όμως, υπήρχε κάποιου είδους ρευστό ασήμι, που θε-
ράπευε πολύ γρήγορα κάθε τραύμα.» 
  Μα τους θεούς! «Ένα Δημιούργημα…» μουρμούρισε ο Ανδρόνικος. 
  «Δημιούργημα;» 
  Ο Ανδρόνικος ένευσε. «Τα φτιάχνει η Παντοκράτειρα. Και μόνο εκεί-
νη. Πώς είναι δυνατόν να βρέθηκε εδώ; Και είπες ότι ο Κελευστής το 
σκότωσε;» Ύψωσε το ξίφος εμπρός του, κοιτάζοντας τη λεπίδα, που 
τώρα δε γυάλιζε με γαλανό φως. 
  «Ναι. Σα να το έκαψε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  429 

 

 

  «Φωτιά και οξέα: αυτά είναι τα δύο πράγματα που μπορούν να σκο-
τώσουν τα Δημιουργήματα. Και το σπαθί μου, επίσης, όπως φαίνε-
ται…» Ο Λούσιος είναι, τελικά, συνασπισμένος με την Παντοκράτειρα; 
Γιατί; Γιατί; «Πού είναι ο αδελφός μου;» 
  «Έχει φύγει από την Απαστράπτουσα, μαζί με τη σύζυγό του και τη 
Δούκισσα Κορνηλία.» 
  «Η Κορνηλία είναι εδώ;» 
  «Μόλις ήρθε, έφυγαν όλοι τους.» 
  «Γιατί;» 
  «Δεν ξέρω, Πρίγκιπά μου. Πρέπει να βιάζονταν, όμως. Οι προετοιμασί-
ες έγιναν άρον-άρον.» 
  «Και πού πηγαίνουν;» 
  «Στη Ρακμάνη. Με πλοίο.» 
  Η Αγάθη βάδισε προς ένα άνοιγμα με παραμερισμένη κουρτίνα. «Από 
δω, Πρίγκιπά μου.» 
  «Τι είναι εκεί;» 
  «Κάποιοι χιτώνες που μπορείτε να φορέσετε.» 
  Ο Ανδρόνικος μπήκε στο μικρό δωμάτιο, και είδε ότι σε μια κρεμά-
στρα, πράγματι, ήταν κρεμασμένοι μερικοί μαύροι χιτώνες. Πήρε έναν 
και τον φόρεσε. Μετά, η Άνμα’ταρ μιμήθηκε το παράδειγμά του. 
  «Χιτώνες εδώ κάτω;» είπε ο Ανδρόνικος. «Τι τους κάνουν τους χιτώ-
νες;» Είναι, τελικά, αλήθεια αυτά που λέγονται για τον Λούσιο; Ότι λα-
τρεύει τον Μαύρο Νάρζουλ; Δε θα του φαινόταν παράξενο πλέον. Όχι 
ύστερα απ’ό,τι είχε δει. Ο αδελφός του του είχε κλέψει το θρόνο, και 
είχε προσπαθήσει να τον τρελάνει. 
  «Δεν έχω ιδέα, Πρίγκιπά μου,» απάντησε ο Αυγερινός. 
  «Το έχεις εξερευνήσει όλο τούτο το μέρος;» 
  «Όχι.» 
  «Ας το εξερευνήσουμε, τότε.» Ίσως να είναι και κανένας άλλος φυλα-
κισμένος εδώ. 
  Η στριφτή σκάλα οδηγούσε επάνω, στα γνωστά υπόγεια του παλα-
τιού, εξήγησε ο Αυγερινός στον Ανδρόνικο· και η πόρτα μπροστά στην 
οποία ήταν τα καρβουνιασμένα απομεινάρια του Φαιόνυχου οδηγούσε 
σ’ένα δωμάτιο ελέγχου. Ο Πρίγκιπας θέλησε να το δει, και μπήκε. Έριξε 
μια ματιά σ’όλες τις οθόνες, ψάχνοντας μήπως υπήρχε κανένας άλλος 
κρατούμενος, εκτός από εκείνον και την Άνμα· μα δε βρήκε κανέναν. 
Ύστερα, μπήκαν όλοι τους στο τέταρτο άνοιγμα του στρογγυλού δω-



430  |  ΚΩΣΤΑΣ ΒΟΥΛΑΖΕΡΗΣ 

 

 

ματίου –όπου ο Αυγερινός και η Αγάθη δεν είχαν πάει πριν– και βρέ-
θηκαν σ’ένα δεύτερο στρογγυλό δωμάτιο, πολύ πιο μικρό. Ανάβοντας 
τις ενεργειακές λάμπες που υπήρχαν εδώ, είδαν ότι στους τοίχους του 
μορφές και γράμματα ήταν λαξεμένα. 
  Ο Ανδρόνικος τα κοίταξε, προσεχτικά. Ακούμπησε τα δάχτυλά του 
επάνω τους και τα ψηλάφισε. Σίγουρα, ανήκαν σε κάποια θρησκεία. 
Σίγουρα, ετούτο το στρογγυλό δωμάτιο ήταν κάποιου είδους ναός. 
  Ναός του Μαύρου Νάρζουλ; Ο Ανδρόνικος δεν ήξερε πολλά γι’αυτόν 
τον σκοτεινό θεό. Ήξερε μόνο το όνομά του, επειδή στην Απολλώνια 
λεγόταν ως κατάρα, όποτε κάτι δεν πήγαινε καλά. 
  Βγήκαν απ’το στρογγυλό δωμάτιο και πέρασαν την είσοδο που έβγα-
ζε στον διάδρομο. Αριστερά και δεξιά του υπήρχε από ένα άνοιγμα. Το 
αριστερό οδηγούσε σε μερικούς κοιτώνες, εξήγησε ο Αυγερινός στον 
Ανδρόνικο· και το δεξί, στα κελιά. Στο βάθος, ο διάδρομος τελείωνε σε 
τρεις κλειστές σιδερένιες πόρτες. 
  «Πού βγάζουν αυτές;» ρώτησε ο Ανδρόνικος. 
  «Δεν ξέρω, Πρίγκιπά μου,» αποκρίθηκε ο Αυγερινός, και πλησίασε τη 
δεξιότερη. Έπιασε το πόμολο και προσπάθησε να την ανοίξει. Δεν ά-
νοιγε, όμως. Ήταν κλειδωμένη. 
  Η αριστερή και η μεσαία ήταν επίσης κλειδωμένες, όπως σύντομα 
διαπίστωσε ο Αυγερινός. 
  «Αυτές οι πόρτες,» είπε ο Ανδρόνικος, «πρέπει να οδηγούν στο λαβύ-
ρινθο…» 
  «Ποιον λαβύρινθο;» ρώτησε η Άνμα’ταρ. 
  «Τον λαβύρινθο όπου με είχαν κλεισμένο, αρχικά.» Και τους εξήγησε, 
όσο καλύτερα μπορούσε, τη φρίκη εκείνου του σκοτεινού, μπλεγμένου 
μέρους. 
  «Τα πλάσματα που ήταν εκεί μέσα πρέπει να ήταν παρόμοια μ’αυτό 
που αντιμετώπισε ο Αυγερινός στον διάδρομο με τα κελιά,» υπέθεσε η 
μάγισσα. 
  «Και μ’αυτό που αντιμετωπίσαμε εμείς στον Δύτη. Το πλάσμα που 
μας απορρόφησε την ενέργεια από τις φιάλες.» 
  Η Άνμα’ταρ συνοφρυώθηκε, και ένευσε. «Ναι, πολύ πιθανόν… Τέρατα 
από την Απολεσθείσα Γη, τότε;» 
  «Και το Δημιούργημα;» 
  «Δεν ξέρω. Αυτό παραπέμπει, κατευθείαν, στην Παντοκράτειρα· ό-
μως, αν η Παντοκράτειρα ήταν εδώ, δε νομίζω ότι θα έκρυβε την πα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  431 

 

 

ρουσία της. Δε φέρεται έτσι. Θα είχε τις σημαίες της να κυματίζουν 
απ’άκρη σ’άκρη της Απολλώνιας.» 
  «Ο αδελφός μου, δηλαδή, έχει κάπως βρει τη μέθοδο με την οποία 
φτιάχνονται τα Δημιουργήματα…» 
  «Ίσως,» είπε η Άνμα’ταρ. «Ή ίσως αυτό το πλάσμα να ήταν κάτι που 
έμοιαζε με Δημιούργημα.» 
  «Τόσο πολύ, Άνμα;» 
  Η μάγισσα ανασήκωσε τους ώμους. «Μια υπόθεση κάνω. Γιατί, πέρα 
από την εξωτερική του εμφάνιση, δεν έχουμε τίποτα που να μας λέει 
ότι ήταν όντως σαν τα Δημιουργήματα της Παντοκράτειρας.» 
  Ο Ανδρόνικος φάνηκε σκεπτικός, και είπε: «Θα το ανακαλύψουμε, 
αργά ή γρήγορα. Τώρα, όμως, νομίζω πως είναι ώρα να ανεβούμε στο 
παλάτι, και ν’αρχίσουμε να διορθώνουμε την κατάσταση στο βασίλει-
ο.» 
  «Δε θ’ανοίξουμε τις πόρτες, Πρίγκιπά μου;» ρώτησε ο Αυγερινός, κοι-
τάζοντας τις τρεις σιδερένιες πόρτες. 
  «Προς το παρόν, όχι. Εξάλλου, εκτός από παγίδες και δαιμονικά πλά-
σματα, δεν πιστεύω να βρούμε τίποτ’άλλο εκεί μέσα.» 
 
 
 
«Αλτ!» 
  Ο φρουρός τράβηξε το πιστόλι του και τους σημάδεψε. 
  «Τι συμβαίνει;» ρώτησε ο Αυγερινός, υψώνοντας το δικό του πιστόλι. 
«Δεν αναγνωρίζεις τον Πρίγκιπά σου;» 
  Βρίσκονταν σ’έναν απ’τους διαδρόμους των υπογείων του παλατιού 
που γνώριζαν και ο Αυγερινός και ο Ανδρόνικος και η Αγάθη. Η Άν-
μα’ταρ, φυσικά, δεν μπορούσε να τα γνωρίζει, αφού δεν είχε προηγού-
μενη εμπειρία από τα έγκατα του παλατιού της Απαστράπτουσας. 
  Τα μάτια του φρουρού στένεψαν, ατενίζοντας τον Ανδρόνικο. «Τι… 
Με ποιου την εντολή γίνεται αυτό;» απαίτησε, αλλά η φωνή του ήταν 
αδύναμη. 
  «Δε σε καταλαβαίνω, στρατιώτη,» είπε ο Ανδρόνικος, που ήταν ντυ-
μένος με τον μαύρο χιτώνα και στο δεξί του χέρι βαστούσε το ξίφος 
του. «Χρειάζομαι την εντολή κάποιου για να βαδίσω μέσα στο ίδιο μου 
το παλάτι;» 



432  |  ΚΩΣΤΑΣ ΒΟΥΛΑΖΕΡΗΣ 

 

 

  «Με συγχωρείτε, Πρίγκιπά μου, αλλά, σύμφωνα με τις διαταγές του 
αδελφού σας, είστε κρατούμενος… και επίσης, σύμφωνα με τα λεγόμε-
νά του, είστε… τρελός.» 
  Τα μάτια του Ανδρόνικου γυάλισαν στο ημίφως του διαδρόμου. «Ο 
αδελφός μου είναι σφετεριστής, και στα πιο βαθιά μέρη αυτού του 
παλατιού κρύβει πράγματα αποτρόπαια.» 
  Ο φρουρός δε μίλησε, μα δεν κατέβασε και το πιστόλι του. Έμοιαζε να 
τάχει χαμένα, να μην ξέρει πώς να αντιδράσει. 
  «Πρίγκιπά μου…» άρχισε να ψιθυρίζει η Άνμα’ταρ στ’αφτί του Ανδρό-
νικου, αλλά εκείνος τής έκανε νόημα με το χέρι του να σωπάσει και να 
μείνει πίσω. 
  Και ζύγωσε τον φρουρό με σταθερά βήματα. «Αντιβασιλέας της Α-
πολλώνιας εξακολουθώ να είμαι εγώ, στρατιώτη,» είπε. «Το έγγραφο 
του πατέρα μου, του Βασιληά Αρχίμαχου, ακόμα υφίσταται και δεν 
έχει αναιρεθεί. Ο Λούσιος καθάρπαξε την εξουσία, χωρίς κανένα νόμι-
μο δικαίωμα. Και μπορώ να σε διαβεβαιώσω πως δεν είμαι τρελός. Κα-
τέβασε το όπλο σου και δε θα υπάρξει κανένα πρόβλημα· καταλαβαί-
νω ότι δεν είχες άλλη επιλογή παρά να κάνεις ό,τι σε είχαν διατάξει. 
Τώρα, όμως, οι διαταγές σου αλλάζουν.» 
  Ο φρουρός κατέβασε το πιστόλι του και υποκλίθηκε. «Πρίγκιπά μου.» 
  Ο Ανδρόνικος άγγιξε τον ώμο του. «Πώς σε λένε;» 
  «Ίδμονα, Υψηλότατε.» Και μετά, συνέχισε, σαν να ήταν υποχρεωμένος 
να εξηγήσει κάποια πράγματα, τώρα που βρισκόταν πάλι στις υπηρε-
σίες του Ανδρόνικου και όχι του αδελφού του: «Υψηλότατε, ακούστη-
καν θόρυβοι από τα βάθη των υπογείων· και δεν τους άκουσα μόνο 
εγώ. Πυροβολισμοί, είπαν κάποιοι. Έχουν συγκεντρωθεί αρκετοί 
φρουροί στα υπόγεια, κι ορισμένοι έχουν πάει να ειδοποιήσουν τον 
διοικητή της φρουράς, για περαιτέρω εντολές.» 
  «Δεν υπάρχει λόγος ανησυχίας για τους πυροβολισμούς,» τον διαβε-
βαίωσε ο Ανδρόνικος. «Έλα μαζί μας.» 
  «Ν’αφήσω το πόστο μου, Υψηλότατε;» 
  «Ναι.» 
  Έτσι, συνέχισαν να βαδίζουν μέσα στους διαδρόμους των υπογείων 
του παλατιού· και κάθε φρουρό που συναντούσαν ο Ανδρόνικος τον 
έπαιρνε μαζί του με τον ίδιο τρόπο. Όσο, δε, ο αριθμός των φρουρών 
που ήταν γύρω του μεγάλωνε, τόσο πιο εύκολο τού ήταν να επιστρα-
τεύει κι άλλους σε τούτη την απλή εκστρατεία. Στο τέλος, οι στρατιώ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  433 

 

 

τες δεν έκαναν καν ερωτήσεις· έρχονταν μαζί του μόνο επειδή τους 
έλεγε να έρθουν. Όπως και όφειλαν, εξάλλου. Ήταν Πρίγκιπάς τους, 
παρά την προδοσία του Λούσιου. 
  Σε κάποιο σημείο των υπογείων συνάντησε τον Φινέα Πολύδικο, τον 
διοικητή της φρουράς του παλατιού, στο πλευρό του οποίου ήταν αρ-
κετοί οπλισμένοι φρουροί. 
  «Φινέα,» είπε ο Ανδρόνικος, «τι έρχεσαι να ερευνήσεις;» 
  «Πρίγκιπά μου,» αποκρίθηκε ο Φινέας με ύφος και τόνο αμυντικό. 
«Είσαστε–» 
  «Φυλακισμένος; Τρελός;» 
  Ο Φινέας τον ατένισε παρατηρητικά. «Ο Πρίγκιπας Λούσιος πρόσταξε 
να συλληφθείτε. Δεν ήμουν στη συμπλοκή, εκείνο το βράδυ, αλλά, 
απ’όσο γνωρίζω, επιτεθήκατε στους φρουρούς–» 
  «Ο αδελφός μου είναι σφετεριστής, και πρόσταξε να με φυλακίσουν.» 
  «Υποστήριξε πως είστε τρελός, πως επιτεθήκατε χωρίς λόγο–» 
  «Και ακριβώς έτσι έγινε!» Ένας πρασινόδερμος άντρας ξεπρόβαλε 
ανάμεσα απ’τους στρατιώτες που περιστοίχιζαν τον Φινέα. Φορούσε 
τη στολή Βασιλικού Φρουρού, και ο Ανδρόνικος τον αναγνώριζε: ήταν 
ο άνθρωπος με τον οποίο είχε ξιφομαχήσει, έξω απ’τα διαμερίσματα 
του Λούσιου. «Ο Πρίγκιπας Ανδρόνικος επιτέθηκε, πρώτα, σε μένα κι 
έπειτα στους φρουρούς του παλατιού! Είναι πράγματι τρελός, και 
πρέπει να επιστραφεί στο κελί του, απ’το οποίο δεν ξέρω πώς δραπέ-
τευσε.» 
  Ο Αυγερινός άρπαξε το σπαθί ενός φρουρού και, φωνάζοντας «Λάθ-
μιε!», επιχείρησε να διαγράψει το σύμβολο του Καλέσματος στον αέρα 
εμπρός του. 
  Ο Ανδρόνικος, όμως, τον σταμάτησε, πιάνοντάς του το χέρι. Είσαι 
τραυματισμένος! Τι κάνεις εκεί; «Το όνομά σου είναι Λάθμιος;» ρώτησε 
τον Βασιλικό Φρουρό. 
  Εκείνος δεν αποκρίθηκε, ατενίζοντας εχθρικά τον Ανδρόνικο. 
  «Το όνομά του είναι, πράγματι, Λάθμιος, Πρίγκιπά μου. Λάθμιος Κα-
ληβάτης,» απάντησε ο Φινέας, που έμοιαζε διχασμένος. 
  «Δε σε γνωρίζω,» είπε ο Ανδρόνικος στον Λάθμιο. «Ο αδελφός μου σε 
έβαλε πρόσφατα στη Βασιλική Φρουρά, επομένως έχεις κάθε λόγο να 
τον υποστηρίζεις, παρότι είναι προδότης και σφετεριστής. Αλλά δεν 
έχεις κανένα δικαίωμα να προστάζεις τους φρουρούς του παλατιού 
μου. Ο Λούσιος ήταν που διέταξε τους φρουρούς να μου επιτεθούν, 



434  |  ΚΩΣΤΑΣ ΒΟΥΛΑΖΕΡΗΣ 

 

 

έξω απ’τα διαμερίσματά του, και εγώ και η Άνμα’ταρ το μόνο που κά-
ναμε ήταν να προσπαθήσουμε να αμυνθούμε. 
  »Φινέα, θέλω αυτός ο άνθρωπος να συλ–» 
  Ο Λάθμιος τράβηξε το σπαθί του και διέγραψε το σύμβολο του Καλέ-
σματος στον αέρα, αντίκρυ του Ανδρόνικου. 
  «Εξωφρενικό!» γρύλισε ο Αυγερινός. «Ο Πρίγκιπας είναι ταλαιπωρη-
μένος από τη φυλάκισή του. Αντιμετώπισε εμένα, προδότη!» Δεν έ-
μοιαζε να αντιλαμβάνεται ότι ήταν τραυματισμένος. 
  Ο Ανδρόνικος τράβηξε τον Κελευστή, ανταποκρινόμενος στο Κάλε-
σμα. 
  «Οι Βασιλικοί Φρουροί δεν Καλούν τα μέλη της βασιλικής οικογένει-
ας,» είπε ο Φινέας, «εκτός αν υπάρχει εξαιρετικά σημαντικός λόγος!» 
Κοίταζε τον Λάθμιο με κατάπληξη. 
  «Μα, υπάρχει εξαιρετικά σημαντικός λόγος,» αποκρίθηκε ο Λάθμιος. 
«Ο Πρίγκιπας Ανδρόνικος είναι παράφρων και απίστευτα επικίνδυνος· 
και σκοπεύω να προστατέψω το βασίλειο απ’αυτόν. Τουλάχιστον, μέ-
χρι να επιστρέψει ο Πρίγκιπας Λούσιος και να βάλει τα πράγματα στη 
θέση τους.» 
  «Όταν επιστρέψει ο Πρίγκιπας Λούσιος, εσύ δε θα είσαι ζωντανός!» 
γρύλισε ο Αυγερινός. 
  Ο Λάθμιος βάδισε μπροστά απ’τον Φινέα και τους άλλους φρουρούς, 
παίρνοντας πολεμική στάση, με το ξίφος του υψωμένο μέσα στον στε-
νό, υπόγειο διάδρομο. 
  Ο Ανδρόνικος έγνεψε στον Αυγερινό και τους υπόλοιπους συντρό-
φους του να κάνουν πίσω, και πλησίασε τον Λάθμιο. Ο Κελευστής γυά-
λιζε μ’ένα γαλανό φως στο χέρι του. 
  «Οι όροι μου είναι οι εξής, Πρίγκιπα Ανδρόνικε,» είπε ο πρασινόδερ-
μος άντρας: «Αν ηττηθείς, επιστρέφεις πρόθυμα στο κελί σου. Αν ητ-
τηθώ, γίνομαι εγώ κρατούμενός σου.» 
  «Όχι,» αποκρίθηκε ο Ανδρόνικος. «Αυτό το Κάλεσμα είναι μέχρι θα-
νάτου.» 
  Ο Λάθμιος δε φάνηκε να εκπλήσσεται. «Καλώς,» συμφώνησε. «Μέχρι 
θανάτου.» 
  Κι επιτέθηκε καρφωτά με το ξίφος του. 
  Ο Ανδρόνικος τινάχτηκε στο πλάι και, χτυπώντας τη λεπίδα, την απο-
μάκρυνε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  435 

 

 

  Ο Λάθμιος στράφηκε, για να επιτεθεί ξανά. Ο Ανδρόνικος απέκρουσε, 
και τα ξίφη τους διασταυρώθηκαν μπροστά στο πρόσωπό του. Ο Κε-
λευστής φώτιζε με τη γαλανή του ακτινοβολία. 
  «Νόμιζα,» είπε ο Λάθμιος, «ότι ο αδελφός σου σου είχε πάρει αυτό το 
σπαθί.» 
  «Το σπαθί επέστρεψε στον κύριό του,» αποκρίθηκε ο Ανδρόνικος. 
  Οι λεπίδες τους χώρισαν, και για λίγο οι δυο τους φάνηκαν να χορεύ-
ουν μέσα στον στενό διάδρομο, ενώ τα σπαθιά τους συγκρούονταν, 
ξανά και ξανά και ξανά. Η κλαγγή είχε γεμίσει τα υπόγεια. Οι φρουροί 
παρακολουθούσαν, προσηλωμένοι, και πολλοί κρατούσαν ακόμα και 
την αναπνοή τους. Ο Φινέας είχε τα χέρια του σταυρωμένα εμπρός του 
και κοίταζε τους δύο ξιφομάχους με τα μεγάλα, γκρίζα φρύδια του 
σουφρωμένα. Το βλέμμα του Αυγερινού ήταν δολοφονικό, και στο α-
ριστερό του χέρι (όπου δεν ήταν τραυματισμένος ο ώμος) έσφιγγε το 
σπαθί του· δεν υπήρχε αμφιβολία πως, αν έβλεπε τον Ανδρόνικο να 
χτυπιέται, θα ορμούσε. Η Αγάθη είχε το ένα της χέρι υψωμένο στα χεί-
λη της, και παρακολουθούσε την ξιφομαχία αγαλματωμένη στη θέση 
της. Η Άνμα’ταρ έμοιαζε ψύχραιμη· αν πρόσεχε, όμως, κανείς τα μάτια 
της, θα παρατηρούσε ότι η Δράκαινα βρισκόταν σε πολεμική ετοιμό-
τητα· ίσως και σε ετοιμότητα να εξαπολύσει κάποιο απ’τα μαχητικά 
της ξόρκια. 
  Το σπαθί του Ανδρόνικου χτύπησε έναν τοίχο και ήχησε δυνατά πά-
νω στις πέτρες. Ο Λάθμιος, πιστεύοντας πως βρήκε άνοιγμα στην άμυ-
να του Πρίγκιπα, επιτέθηκε, πηγαίνοντας για τα πλευρά του. Εκείνος 
απέφυγε το λεπίδι, για μερικά εκατοστά· περιστράφηκε και σπάθισε 
τον Λάθμιο στον αριστερό ώμο. 
  Ο Βασιλικός Φρουρός γρύλισε, παραπατώντας, μα δεν έχασε την α-
μυντική του στάση. Κατάφερε να αποκρούσει την αμέσως επόμενη 
επίθεση του αντιπάλου του. Επάνω στη στολή του είχε πεταχτεί αίμα, 
μουσκεύοντάς την. 
  Αίμα, παρατήρησε ο Ανδρόνικος. Επομένως, εσύ δεν είσαι Δημιούργη-
μα, όπως ο άλλος. 
  Απέκρουσε το σπαθί του Λάθμιου, έσυρε τη λεπίδα του πάνω στη λε-
πίδα του Βασιλικού Φρουρού, και τον χτύπησε στον μηρό, μια παλάμη 
πιο ψηλά απ’το γόνατο. Εκείνος έχασε την ισορροπία του· οπισθοχώ-
ρησε. Ο Ανδρόνικος τον ξανασπάθισε: μια σπαθιά που ήξερε ότι ο Λάθ-
μιος θα απέκρουε. Όπως και απέκρουσε. Όμως, καθώς οι λεπίδες συ-



436  |  ΚΩΣΤΑΣ ΒΟΥΛΑΖΕΡΗΣ 

 

 

ναντήθηκαν, ο Βασιλικός Φρουρός έπεσε πίσω και σωριάστηκε στις 
πέτρινες πλάκες του πατώματος. 
  Ο Ανδρόνικος πάτησε το ένα γυμνό του πόδι στο στέρνο του πρασι-
νόδερμου πολεμιστή, και έφερε την αιχμή του Κελευστή μπροστά στο 
λαιμό του. 
  Ο Λάθμιος δεν ικέτεψε για τη ζωή του. «Σκότωσέ με,» είπε. «Τελείω-
σε.» 
  «Όχι,» αποκρίθηκε ο Ανδρόνικος, ατενίζοντάς τον χωρίς καμία συ-
μπάθεια, «μου είσαι πιο χρήσιμος ζωντανός.» 
  Και απομακρύνθηκε απ’τον πεσμένο Βασιλικό Φρουρό, προστάζο-
ντας τους στρατιώτες του Διοικητή Φινέα να τον συλλάβουν. Εκείνοι 
δε δίστασαν, έχοντας ήδη πλησιάσει με τα πιστόλια τους τραβηγμένα. 
 
 
 
Η Γλυκάνθη αγκάλιασε σφιχτά τον Ανδρόνικο, κλαίγοντας. 
  «Είσαι ελεύθερος,» είπε, αφήνοντάς τον απ’την αγκαλιά της. Πήρε το 
πρόσωπό του ανάμεσα στα χέρια της. «Είσαι καλά, Ανδρόνικε; Είσαι 
καλά τώρα;» 
  Εκείνος ένευσε. «Την προηγούμενη φορά που με είδες, μητέρα–» Συ-
νοφρυώθηκε. «Ή, μήπως, το ονειρεύτηκα; Με είδες, δε με είδες;» 
  «Ναι,» αποκρίθηκε η Γλυκάνθη. «Σε είχαν σ’ένα κελί. Έλεγαν ότι είσαι 
τρελός.» 
  «Δεν ήμουν τρελός. Ναρκωμένος ήμουν, για να μη μπορώ να συνεννο-
ηθώ μαζί σου.» 
  Η Γλυκάνθη σκούπισε τα μάτια της με τα δάχτυλά της. «Ναι, αυτό υ-
πέθεσα κι εγώ. Αλλά δε μπορούσα να κάνω τίποτα. Δόξα στον Απόλ-
λωνα, όμως, παρουσιάστηκε ο Αυγερινός…» Έστρεψε το βλέμμα της 
στον σημαδεμένο άντρα, ο οποίος στεκόταν κοντά σε μια γωνία του 
καθιστικού των διαμερισμάτων της. «Παρουσιάστηκε όταν τον χρεια-
ζόμασταν. Σαν, πραγματικά, να τον έστειλαν οι θεοί.» 
  Ο Ανδρόνικος ατένισε τον Αυγερινό. Σαν να τον έστειλαν οι θεοί… 
  Ο πολεμιστής υποκλίθηκε. «Το καθήκον μου είναι να υπηρετώ την 
Απολλώνια και τον Κύριο του Γαλανού Φωτός.» 
  «Τον Απόλλωνα;» ρώτησε ο Ανδρόνικος. 
  «Εσάς, Πρίγκιπά μου. Εσάς.» 
  «Και μ’αποκαλείς Κύριο του Γαλανού Φωτός;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  437 

 

 

  «Ασφαλώς.» 
  «Πού το έχεις ξανακούσει αυτό το όνομα;» 
  «Πουθενά. Το γνωρίζω, όμως.» 
  Ο Ανδρόνικος ύψωσε τον Κελευστή. Η λεπίδα τώρα δεν εξέπεμπε γα-
λανή ακτινοβολία· γυάλιζε όπως θα γυάλιζε κάθε άλλη λεπίδα στο ε-
νεργειακό φως του καθιστικού. Κύριος του Γαλανού Φωτός… Ποιος έ-
φτιαξε αυτό το ξίφος; Αναρωτιέμαι αν γνωρίζεις εσύ, πατέρα. 
  Ρώτησε τη μητέρα του πώς ήταν ο Βασιληάς Αρχίμαχος· είχε, μήπως, 
βελτιωθεί καθόλου η κατάστασή του; Η Γλυκάνθη, όμως, με θλίψη τού 
απάντηση πως, όχι μόνο δεν είχε βελτιωθεί, αλλά είχε χειροτερέψει: ο 
πατέρας του βρισκόταν σε κώμα, και δε φαινόταν να έχει καμία επαφή 
με το περιβάλλον. 
  Τα νέα τούτα στενοχώρησαν τον Ανδρόνικο, αλλά ήξερε ότι δεν μπο-
ρούσε να κάνει κάτι για να βοηθήσει· δεν ήταν γιατρός, ούτε θαυμα-
τουργός. Θα πήγαινε να δει τον πατέρα του, σύντομα· όχι αυτή τη 
στιγμή, όμως, γιατί ήταν κουρασμένος και βρώμικος. Ήθελε, πρώτα, να 
πλυθεί και να ξεκουραστεί· και μετά, θα πλησίαζε τον Βασιληά Αρχί-
μαχο, για να ζητήσει τη συμβουλή του, ακόμα κι αν εκείνος δεν μπο-
ρούσε, στην πραγματικότητα, να του δώσει καμία συμβουλή. 
  Ο Ανδρόνικος ρώτησε τη μητέρα του: «Πού έχει πάει ο Λούσιος;» 
  «Ταξιδεύει προς τη Ρακμάνη, μαζί με τη Δομινίκη και την Κορνηλία.» 
  «Γιατί;» 
  «Δεν ξέρω, δε μου είπε. Δε μου λέει και πολλά, τον τελευταίο καιρό, 
Ανδρόνικε. Και φοβάμαι γι’αυτόν. Τα πράγματα που κάνει… τα πράγ-
ματα που έκανε σ’εσένα… δεν μπορώ να τα κατανοήσω.» 
  «Υποθάλπει ακόλουθους του Μαύρου Νάρζουλ,» είπε ο Ανδρόνικος. 
  Η Γλυκάνθη κούνησε το κεφάλι. «Όχι, δεν μπορώ να το πιστέψω αυ-
τό.» 
  «Κι εγώ, στην αρχή, δεν ήθελα να το πιστέψω, μητέρα· αλλά ύστερα 
απ’όσα είδα….» 
  «Τι είδες;» 
  «Θα σου εξηγήσω, όταν έχω ξεκουραστεί. Όταν έχω βάλει σε μια τάξη 
το μυαλό μου. Πάντως, στο παλάτι υπάρχουν μέρη που δεν έχεις ποτέ 
φανταστεί… Τα υπόγεια απ’όπου με πήρε ο Αυγερινός δεν μπορεί πα-
ρά νάναι φτιαγμένα από υπηρέτες του Μαύρου Νάρζουλ. Κατοικούν 
τέρατα εκεί μέσα, μητέρα. Τέρατα, σαν αυτά που έρχονται από την 
Απολεσθείσα Γη.» 



438  |  ΚΩΣΤΑΣ ΒΟΥΛΑΖΕΡΗΣ 

 

 

  Η Γλυκάνθη παρακολουθούσε τα λόγια του χάσκοντας· τα μάτια της 
ήταν ελαφρώς διασταλμένα. 
  «Πρέπει να πάρουμε την Απολλώνια από τα χέρια των ανθρώπων του 
Λούσιου,» είπε ο Ανδρόνικος, «κι αυτό δε νομίζω νάναι εύκολο. Ο α-
δελφός μου έχει κάνει πάρα πολλές αλλαγές μέσα στο κοινωνικοπολι-
τικό σύστημα του βασιλείου, κι εμείς, επομένως, θα πρέπει να κάνουμε 
άλλες τόσες. 
  »Προς το παρόν, όμως, το γεγονός ότι δραπέτευσα είναι κρυφό. Και 
προτιμώ να μείνει έτσι για απόψε. Ο Διοικητής Φινέας έχει ενημερω-
θεί, καθώς και οι φρουροί που με συνάντησαν στα υπόγεια. Κανείς δε 
θα αποκαλύψει τίποτα για την επιστροφή μου. Θα παρουσιαστώ το 
πρωί, με τον δικό μου τρόπο.» 
  «Γνωρίζεις ποιον έχει αφήσει ο Λούσιος ως Αντικαταστάτη του στον 
Κυανό Θρόνο;» ρώτησε η Γλυκάνθη. 
  Ο Ανδρόνικος ένευσε. «Τον Χρύσιππο, τον καναλάρχη του Φωτός της 
Απολλώνιας. Μου το είπε ο Φινέας.» 
  «Οι πάντες γνωρίζουν ότι είναι απόλυτα ελεγχόμενος από τους αν-
θρώπους του αδελφού σου. Τον υποστηρίζει πλήρως, και δε νομίζω να 
δεχτεί εύκολα αυτή την αλλαγή στην εξουσία.» 
  «Μην ανησυχείς, μητέρα,» είπε ο Ανδρόνικος. «Θα τον φροντίσω τον 
Χρύσιππο. Τόσο καιρό ήμουν σύζυγος της Παντοκράτειρας, και, θέλο-
ντας και μη, έμαθα πολλά από τη γυναίκα μου.» 
 
 
 
Η Άνμα κοίταξε το δεξί της χέρι, στεκόμενη μπροστά στον καθρέφτη 
του δωματίου που της είχε παραχωρήσει ο Ανδρόνικος. Μια σφαίρα 
την είχε πετύχει στον βραχίονα, όταν εκείνη κι ο Πρίγκιπας προσπα-
θούσαν να ξεφύγουν απ’τους φρουρούς του αδελφού του. Η Άνμα είχε 
χάσει τη λαβή της πάνω στον τοίχο του κήπου και είχε σωριαστεί μέσα 
σ’έναν θάμνο. Στρατιώτες είχαν μαζευτεί γύρω της, χτυπώντας την 
στα πλευρά και στο κεφάλι, και αναισθητοποιώντας την. 
  Όταν συνήλθε, βρισκόταν σ’εκείνο το καταραμένο, σκοτεινό κελί, και 
φορούσε μονάχα ένα ρούχο επάνω της. Ένα μαύρο ένδυμα που κάλυ-
πτε το στήθος, τη λεκάνη, και μέρος των χεριών και των ποδιών της. 
Επίσης, το ένδυμα αυτό ήταν ζωντανό, όπως σύντομα ανακάλυψε η 
Άνμα. Μπορούσε να το αισθανθεί να κάνει ανάλαφρες κινήσεις επάνω 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  439 

 

 

στο δέρμα της, σαν να είχε μουδιάσει και να ήθελε να μετατοπιστεί 
λίγο. Κι εκτός αυτού, δεν την άφηνε να χρησιμοποιήσει τη μαγεία της. 
  Το πρώτο πράγμα που η Άνμα είχε επιχειρήσει να κάνει ήταν να υφά-
νει ένα Ξόρκι Ξεκλειδώματος επάνω στην κλειδαριά του κελιού, ώστε 
να δραπετεύσει· εξάλλου, δεν μπορούσε να διακρίνει κανέναν φρουρό 
έξω, στο μισοσκόταδο του διαδρόμου. Τότε ήταν που το ζωντανό της 
ένδυμα πρωτόκανε αισθητή την παρουσία του, συνθλίβοντας το στή-
θος, τα πλευρά, και την κοιλιά της, ζουλώντας την ανελέητα. Η Άνμα 
έχασε την αυτοσυγκέντρωση που ήταν απαραίτητη για να υφάνει το 
ξόρκι· διπλώθηκε στο πάτωμα, βογκώντας και μη μπορώντας 
ν’αναπνεύσει. Το πλάσμα, στο τέλος, την ελευθέρωσε· αλλά, φυσικά, 
δεν έφυγε από πάνω της. Και, όποτε άλλοτε εκείνη προσπάθησε να 
χρησιμοποιήσει μαγεία, το αποτέλεσμα ήταν το ίδιο. 
  Ωστόσο, το ζωντανό ένδυμα φαίνεται πως είχε και κάποιες θεραπευ-
τικές ιδιότητες, που, όσο βρισκόταν στο κελί της, η μάγισσα δεν είχε 
συνειδητοποιήσει ή καθίσει να αναλογιστεί. Κοιτάζοντας, όμως, τώρα 
τον εαυτό της στον καθρέφτη, έβλεπε ότι το τραύμα στον δεξή της 
βραχίονα είχε επουλωθεί, αφήνοντας μονάχα μια άσχημη ουλή. Το ζω-
ντανό ένδυμα είχε, κατά κάποιο τρόπο, λειτουργήσει σαν σφιχτός επί-
δεσμος επάνω της. 
  Το βέβαιο, πάντως, ήταν ότι η Άνμα δεν ήθελε ποτέ ξανά να βρεθεί με 
ένα τέτοιο έκτρωμα τυλιγμένο στο σώμα της· και μόνο η θύμησή του 
έκανε τις τρίχες της να ορθώνονται και το χρυσό της δέρμα να ζαρώ-
νει. 
  Φεύγοντας μπροστά από τον καθρέφτη, πήγε στο μπάνιο του δωμα-
τίου, όπου η πέτρινη λεκάνη ήταν γεμάτη ζεστό σαπουνόνερο. Η Άνμα 
έβαλε τα δάχτυλα του δεξιού της ποδιού μέσα, για να το δοκιμάσει. 
Ήταν ό,τι έπρεπε. Δίχως να διστάσει, βυθίστηκε ολόκληρη στο ζεστό 
υγρό, και έμεινε εκεί για αρκετή ώρα, πλένοντας το σώμα της και τα 
μαλλιά της, και καθίζοντας να ξεκουραστεί και να χαλαρώσει. 
  Υπέροχο… Ήταν υπέροχο… 
  Δεν μπορούσε, όμως, να μείνει εδώ όλη τη νύχτα, όπως θα επιθυμού-
σε, γιατί ο Ανδρόνικος τής είχε ζητήσει να τον συναντήσει στα διαμε-
ρίσματά του. Είχαν σχέδια να κάνουν, της είχε πει, και χρόνος δεν υ-
πήρχε. 
  Συνέχεια αυτή η ιστορία… Ποτέ δεν υπάρχει χρόνος. Ούτε όταν υπηρε-
τούσα την Παντοκράτειρα, ούτε τώρα… 



440  |  ΚΩΣΤΑΣ ΒΟΥΛΑΖΕΡΗΣ 

 

 

  Αναρωτήθηκε τι να γινόταν ο Σέλιρ’χοκ· πού να βρισκόταν ετούτη 
την ώρα; Στις Αιωρούμενες Νήσους ακόμα, αναζητώντας εκείνο το α-
πομεινάρι από τον Ενιαίο Κόσμο; Ή, μήπως, το είχε βρει και επέστρε-
φε; 
  Σέλιρ, σκέφτηκε, μου λείπεις. Μου λείπει η σκοτεινή σου μορφή που 
γίνεται ένα με το σκοτάδι, όταν είμαστε μόνοι, και νομίζω ότι στριφογυ-
ρίζω στο κρεβάτι αγκαλιάζοντας κάτι αόρατο. Κάτι αόρατο με όμορφα 
μάτια… 
  Σε λίγο, η Άνμα’ταρ βγήκε απ’το μπάνιο, σκουπίστηκε, και ντύθηκε με 
τα ρούχα που υπήρχαν στη ντουλάπα του δωματίου. Χτένισε τα κοντά, 
σγουρά της μαλλιά, τα οποία ήταν ακόμα βρεγμένα, και πήγε να συνα-
ντήσει τον Πρίγκιπα Ανδρόνικο στα διαμερίσματά του. 
  Οι φρουροί δεν την εμπόδισαν, καθώς γνώριζαν, προφανώς, ότι θα 
ερχόταν, και η μάγισσα βρήκε την εξώπορτα των διαμερισμάτων μι-
σάνοιχτη. Την έσπρωξε και μπήκε. Στο καθιστικό δεν την περίμενε μό-
νο ο Ανδρόνικος, αλλά και η μητέρα του, η Βασίλισσα Γλυκάνθη, ο Αυ-
γερινός, και η υπηρέτρια που ονομαζόταν Αγάθη. Ο Πρίγκιπας, μάλλον, 
ήθελε να σχεδιάσουν κάποια πράγματα όλοι μαζί. 
  «Άνμα,» είπε, βλέποντας τη να μπαίνει, «κλείσε την πόρτα και έλα να 
καθίσεις μαζί μας. Δεν περιμένουμε κανέναν άλλο.» Ήταν κι εκείνος 
πλυμένος, και τα μαλλιά του ήταν νωπά. Είχε βγάλει τον μαύρο χιτώνα 
και φορούσε καινούργια ρούχα. Ο Αυγερινός και η Αγάθη φορούσαν 
επίσης καινούργια ρούχα, κι έμοιαζαν κι αυτοί πλυμένοι. Το τραύμα 
στον ώμο του πρώτου πρέπει να το είχε περιποιηθεί κάποιος γιατρός, 
γιατί το χέρι του ήταν δεμένο μ’ένα λευκό μαντήλι. 
  Η Άνμα’ταρ έκλεισε την εξώπορτα των διαμερισμάτων, πλησίασε το 
ξύλινο τραπέζι όπου κάθονταν οι υπόλοιποι, και κάθισε κι εκείνη. 
  Οι διαβουλεύσεις τους δεν κράτησαν πολλή ώρα, και μετά τής δόθηκε 
μια αποστολή από τον Πρίγκιπα… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  441 

 

 

 

26 
 
 
Η Βασιλική στεκόταν μπροστά σ’ένα από τα παράθυρα του φορτηγού 
και κοίταζε έξω, τα νυχτερινά τοπία που περνούσαν γρήγορα μπροστά 
απ’τα μάτια της: δάση και αγροί και λοφότοποι, που σε σημεία σχίζο-
νταν από χωματόδρομους. 
  Το μεγάλο όχημα των επαναστατών άφησε τον κεντρικό, καλοφτιαγ-
μένο δρόμο και έστριψε σ’έναν απ’τους χωματόδρομους. Οι ρόδες του 
έκαναν δυνατότερο θόρυβο εδώ, καθώς τσάκιζαν από κάτω τους πέ-
τρες, ξύλα, και ό,τι άλλο μικροαντικείμενο βρισκόταν στο διάβα τους. 
  Η Βασιλική πήρε το βλέμμα της από το παράθυρο και το έστρεψε στο 
εσωτερικό του φορτηγού. Η Βικτώρια ήταν καθισμένη σε μια γωνία με 
τα γόνατά της μαζεμένα και τα χέρια της τυλιγμένα γύρω τους. Μια 
κουβέρτα ήταν ριγμένη στους ώμους της. Τα μάτια της κοίταζαν ολό-
γυρα, διασταλμένα και γεμάτα τρόμο. Φοβόταν πράγματα που μπο-
ρούσε μονάχα εκείνη να δει: γεννήματα του μυαλού της· του μυαλού 
της και της διαβολικής μαγείας των ακόλουθων του Μαύρου Νάρζουλ. 
Η σκέψη εξόργιζε τη Βασιλική· την εξόργιζε το γεγονός ότι αυτά τα 
καθάρματα έπαιζαν έτσι με το μυαλό των άλλων. 
  Πλάι στη Βικτώρια καθόταν ο Φαρνέλιος, έχοντας την πίπα του α-
ναμμένη και ένα βιβλίο ανοιχτό στα χέρια του. Ένα από τα βιβλία που, 
απ’ό,τι έβλεπε η Βασιλική, εξηγούσαν τις μεθόδους των υπηρετών του 
Μαύρου Νάρζουλ. Προσπαθεί να βρει τρόπο για να τη θεραπεύσει; Για 
να πάρει την επιρροή τους από την ψυχή της; 
  Επίσης κοντά στη Βικτώρια καθόταν ο Άγγελος, φορώντας ένα ζεστό 
πανωφόρι και βήχοντας κάπου-κάπου. Κατά τα άλλα, ήταν σιωπηλός· 
και η Βασιλική ήταν βέβαιη ότι θα αισθανόταν ενοχές για τις πράξεις 
του. Και πολύ καλά κάνει και αισθάνεται ενοχές! έλεγε ένα μέρος του 
εαυτού της. Πολύ καλά κάνει! Είχε προσπαθήσει να την οδηγήσει στο 
χείλος της παραφροσύνης, ώστε το μυαλό της να μείνει ανοιχτό στο 
Άγγιγμα του Μαύρου Νάρζουλ. Ο Άγγελος είχε συμμαχήσει μ’αυτά τα 
καθάρματα! Ένα άλλο μέρος του εαυτού της, όμως, της έλεγε πως ο 
Άγγελος δεν είχε πράξει οικειοθελώς ό,τι είχε πράξει. Κατ’αρχήν, δε 



442  |  ΚΩΣΤΑΣ ΒΟΥΛΑΖΕΡΗΣ 

 

 

γνώριζε για τους υπηρέτες του Μαύρου Νάρζουλ· ή, τουλάχιστον, έτσι 
ισχυριζόταν, και η Βασιλική δε νόμιζε ότι τώρα έλεγε ψέματα. Και, κα-
τά δεύτερον, τον είχαν απειλήσει: τον είχαν κάνει να φοβηθεί, όχι μο-
νάχα για τον εαυτό του, αλλά και για τον αδελφό του, που βρισκόταν 
στο Βόρειο Μέτωπο. Είχαν χρησιμοποιήσει τη δύναμη της πολιτικής 
τους εξουσίας επάνω του. Και, φυσικά, ο Λούσιος ευθυνόταν για όλα 
τούτα. Ο Λούσιος, και η Δομινίκη. Αυτοί είχαν φέρει την Απολλώνια 
στο τυραννικό χάλι που βρισκόταν. Πρέπει να ελευθερώσουμε τον Αν-
δρόνικο. Εκείνος θα τα διορθώσει όλα. Θα αποκαταστήσει την ελευθερία 
των Απολλώνιων πολιτών και θα εκδιώξει τους ανώμαλους μπάσταρ-
δους που υπηρετούν τον Μαύρο Νάρζουλ. 
  Ο Θελλέδης, ο Φένχιλ, και τρεις άλλοι επαναστάτες στέκονταν στο 
βάθος, κοντά στη μπροστινή μεριά του φορτηγού και στη θέση του 
οδηγού. Μιλούσαν αναμεταξύ τους, χωρίς να φωνάζουν. Η Βασιλική 
δεν μπορούσε ν’ακούσει τι έλεγαν· ο Θελλέδης, πάντως, χαμογελούσε, 
κάπου-κάπου, οπότε δεν μπορεί να έλεγαν και πολύ άσχημα πράγμα-
τα. Η Βασιλική είχε, γενικά, παρατηρήσει ότι η άφιξη των επαναστα-
τών από τη Σάρντλι είχε εμψυχώσει αξιοσημείωτα τους επαναστάτες 
που βρίσκονταν μαζί της και με τον κύριο Φαρνέλιο. Επιτέλους, βοή-
θεια είχε έρθει από τον Πρόμαχο Οδυσσέα, και ήλπιζαν ότι ήταν ένα 
βήμα πιο κοντά στο να απελευθερώσουν τον Ανδρόνικο. 
  Σ’ένα σημείο του φορτηγού, πολύ πιο πριν απ’τον Θελλέδη και τον 
Φένχιλ, ήταν ξαπλωμένη η Ασπασία, και δύο άλλες γυναίκες ήταν κα-
θισμένες κοντά της. Η μία απ’αυτές πρέπει να είχε ιατρικές γνώσεις, 
γιατί φαινόταν να περιποιείται τα εγκαύματα που είχε εκείνη αποκτή-
σει από τη βόμβα φωτιάς. Η άλλη τής μιλούσε μονάχα, μάλλον για να 
της δίνει κουράγιο. Η Ασπασία βογκούσε και έσκουζε, κάπου-κάπου, 
καθώς η πλάτη και τα πλευρά της ήταν γεμάτα καψίματα· το δέρμα 
της ήταν κατακόκκινο και ξεφλουδισμένο. 
  Η Βασιλική απομάκρυνε το βλέμμα της από εκεί, μη μπορώντας να 
κοιτάζει άλλο. Πλησίασε τον Φαρνέλιο και τη Βικτώρια. 
  «Βασιλική,» είπε η Βικτώρια, ψιθυριστά. 
  Η Βασιλική γονάτισε πλάι της. «Τι είναι;» 
  «Τον είδες έξω απ’το παράθυρο;» 
  «Ποιον;» 
  «Τον άντρα με το κέρατο. Έχει πιαστεί έξω απ’το όχημά μας, Βασιλι-
κή! Μην του ανοίξεις!» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  443 

 

 

  «Μη φοβάσαι,» είπε η Βασιλική, «δε θα του ανοίξω.» Κι έστρεψε το 
βλέμμα της στον Φαρνέλιο. «Τι θα κάνουμε;» τον ρώτησε. 
  Εκείνος γύρισε μια σελίδα του βιβλίου που διάβαζε. «Δε νομίζω ότι 
πρέπει να του ανοίξουμε.» 
  Πιστεύει πως είναι ώρα γι’αστεία; «Για τη Βικτώρια, εννοώ, κύριε 
Φαρνέλιε. Τι θα κάνουμε για να τη βοηθήσουμε; Εσείς είστε ο για-
τρός.» 
  «Τι συμβαίνει, Βασιλική;» ρώτησε η Βικτώρια. 
  «Βικτώρια, κοίτα. Σ’το είπα και καθώς βγαίναμε απ’την κλι–» 
  Ο Φαρνέλιος τη διέκοψε: «Μπορείς νάρθεις λίγο μαζί μου, Πριγκίπισ-
σα;» ζήτησε, καθώς σηκωνόταν. 
  Η Βασιλική τον ακολούθησε, και σταμάτησαν λίγο παραπέρα. Πάνω 
απ’τον ώμο της, μπορούσε να δει τη Βικτώρια να τους ατενίζει με πε-
ριέργεια. 
  «Δεν έχει νόημα να προσπαθείς να τη λογικέψεις,» είπε ο Φαρνέλιος. 
«Τα πράγματα που βλέπει τα εκλαμβάνει ως πραγματικά. Δεν είναι 
ιδέες, δεν είναι εμμονές. Είναι ψευδαισθήσεις, που κινούνται μπροστά 
στα μάτια της.» 
  «Και τι σημαίνει αυτό; Ότι πρέπει να την αφήσουμε στην κατάστασή 
της;» 
  «Φυσικά και όχι. Απλά, σου εξηγώ ότι δεν μπορείς να διαλύσεις το 
Άγγιγμα του Μαύρου Νάρζουλ με μερικά λόγια.» 
  «Και τι μπορεί να διαλύσει το Άγγιγμα του Μαύρου Νάρζουλ;» ρώτη-
σε η Βασιλική. «Πείτε μου, και θα το κάνω.» 
  «Απ’ό,τι διαβάζω εδώ,» ο Φαρνέλιος ύψωσε το βιβλίο του, «μόνο οι 
ιερείς του Απόλλωνα μπορούν να το διαλύσουν, όταν είναι στα προ-
χωρημένα του στάδια. Ή, τουλάχιστον, μπορούσαν, στο παρελθόν, που 
αυτά τα πράγματα ήταν πιο συχνά. Το βιβλίο αναφέρει ότι οι ακόλου-
θοι του Μαύρου Νάρζουλ φοβούνται το Γαλανό Φως· κι αυτό το Γαλα-
νό Φως γράφεται με κεφαλαίο Γάμα και Φι. Προφανώς, πρόκειται για 
κάποιου είδους δύναμη αντίθετη της δύναμης του Μαύρου Νάρζουλ.» 
  «Δεν έχω ξανακούσει γι’αυτή τη δύναμη,» είπε η Βασιλική, αν και μέ-
σα της… μέσα της νόμιζε ότι γνώριζε ακριβώς τι ήταν η εν λόγω δύνα-
μη. Ακριβώς. Μα δεν μπορούσε να θυμηθεί… 
  Γιατί είχε μια τέτοια εντύπωση; Αποκλείεται να ήταν αληθινή. Δεν 
είχε ξανακούσει για κάποιο μυστηριώδες Γαλανό Φως… Γαλανό 
Φως;… Όχι, πουθενά. 



444  |  ΚΩΣΤΑΣ ΒΟΥΛΑΖΕΡΗΣ 

 

 

  Κι όμως… 
  «Τι είναι, Βασιλική;» τη ρώτησε ο Φαρνέλιος. «Τι σκέφτεσαι;» 
  Η Πριγκίπισσα ύψωσε το βλέμμα της. «Τίποτα. Απλά, είμαι κουρα-
σμένη. Τέλος πάντων. Αφού οι ιερείς του Απόλλωνα ίσως να μπορούν 
να βοηθήσουν τη Βικτώρια, τότε πρέπει να την πάμε σ’αυτούς, δε νο-
μίζετε κι εσείς, κύριε Φαρνέλιε;» 
  Ο Φαρνέλιος έγνεψε καταφατικά. 
 
 
 
Στο Ναό της Απαστράπτουσας δεν μπορούσαν να πάνε, και το ίδιο ί-
σχυε και για τους Ναούς των υπόλοιπων κοντινών μεγάλων πόλεων· 
γιατί σ’αυτά τα μέρη οι πράκτορες του Λούσιου πιθανώς να ήταν ενη-
μερωμένοι για την επίθεση στη Χρυσάνθια Κλινική. Κι ακόμα κι αν δεν 
ήταν ήδη ενημερωμένοι, τότε σίγουρα θα ενημερώνονταν σύντομα. 
Επιπλέον, δεν υπήρχε αμφιβολία πως θα ήξεραν για την εξαφάνιση της 
Πριγκίπισσας Βασιλικής και πως θα την αναζητούσαν. Επομένως, ο 
Φαρνέλιος πρότεινε να κατευθυνθούν προς τον Ναό των Δυτικών 
Βουνών, ο οποίος δεν ήταν καθόλου κοντά, μα, τουλάχιστον, εκεί μπο-
ρούσαν να πουν με κάποια βεβαιότητα ότι δε θα τους περίμεναν οι 
πράκτορες του Λούσιου. 
  Η Βασιλική συμφώνησε, κι έτσι το φορτηγό συνέχισε τη δυτική του 
πορεία, αυξάνοντας ταχύτητα. Ο Φαρνέλιος πήγε κοντά στον οδηγό, 
για να του δείξει επάνω στον χάρτη πού ακριβώς πήγαιναν και ποιος 
ήταν ο συντομότερος δρόμος. 
  «Ο Ναός των Δυτικών Βουνών δεν είναι μακριά απ’το Βόρειο Μέτω-
πο,» είπε ο Άγγελος, πίνοντας μια γουλιά απ’το ζεστό τσάι του. Η φωνή 
του ήταν βραχνή. 
  Η Βασιλική, που είχε καθίσει κοντά του, ένευσε. «Έχεις ξαναπάει ε-
κεί;» 
  Ο Άγγελος κούνησε το κεφάλι αρνητικά. «Έχω, όμως, δει φωτογραφί-
ες. Μαγευτικό μέρος. Και περιστοιχισμένο από ένα σωρό θρύλους. Πι-
στεύεις, πραγματικά, ότι οι ιερείς του θα μπορέσουν να βοηθήσουν τη 
Βικτώρια;» 
  «Το εύχομαι, γιατί αυτός φαίνεται νάναι ο μοναδικός τρόπος να τη 
θεραπεύσουμε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  445 

 

 

  Ο Άγγελος έμεινε σιωπηλός για κάποια ώρα. Ύστερα, είπε: «Βασιλική. 
Αισθάνομαι χάλια για την όλη ιστορία…» 
  «Θα καλυτερέψεις, σύντομα. Ο κύριος Φαρνέλιος είπε ότι–» 
  «Δεν εννοώ το κρυολόγημά μου. Εννοώ, για ό,τι συνέβη στην Απα-
στράπτουσα.» 
  «Αυτά που συνέβησαν στην Απαστράπτουσα ανήκουν τώρα στο πα-
ρελθόν,» είπε η Βασιλική, αγγίζοντας το γόνατό του. «Εξάλλου, εμφα-
νίστηκες για να με βοηθήσεις όταν έπρεπε. Και καταλαβαίνω ότι βρι-
σκόσουν υπό πίεση, Άγγελε. Φοβόσουν για τον αδελφό σου. Δεν είναι 
πολλοί οι άνθρωποι που θα εναντιώνονταν στο καθεστώς της χώρας 
τους, οσοδήποτε τυραννικό· αλλά εσύ εναντιώθηκες.» 
  Ο Άγγελος μειδίασε. «Με κάνεις να μοιάζω ήρωας. Αλλά, στην πραγ-
ματικότητα, δεν έχω καμία σχέση με ήρωα. Εγώ ένα περιοδικό κυκλο-
φορώ μόνο· ή, μάλλον, θα έπρεπε πλέον να πω κυκλοφορούσα, γιατί δε 
νομίζω να μπορέσω να συνεχίσω, τουλάχιστον όσο ο Λούσιος βασιλεύ-
ει. Ο αδελφός μου είναι, αναμφίβολα, πιο ηρωική φιγούρα από εμένα. 
Γεμάτος με ιδεώδη κι άλλα τέτοια δυσνόητα.» Το μειδίαμά του πλάτυ-
νε. 
  Η Βασιλική χαμογέλασε επίσης, αλλά πιο συγκρατημένα. «Δεν είναι 
όλοι οι ήρωες ίδιοι. Ούτε όλοι οι πόλεμοι του ίδιου είδους.» 
  Ο Άγγελος ήπιε μια γουλιά απ’το τσάι του. «Πριγκίπισσα, αρχίζεις να 
μιλάς σαν φιλόσοφος, κι αυτό με βάζει σε ανησυχίες.» 
  Γέλασαν. 
 
 
 
Ο Ναός βρισκόταν γαντζωμένος επάνω σε ψηλούς βράχους. Ήταν οι-
κοδομημένος με λευκό μάρμαρο, και οι κίονές του άστραφταν στο φως 
του πρωινού που ερχόταν από την Ανατολή, όπως επίσης και το άγαλ-
μα του Απόλλωνα που ορθωνόταν πλάι στην είσοδό του, έχοντας το 
ύψος πέντε αντρών. Ένα στενό μονοπάτι οδηγούσε στον Ναό, λαξεμέ-
νο πάνω στις πέτρες της πλαγιάς. 
  Και κάτω απ’το μονοπάτι ήταν σταθμευμένα μερικά οχήματα, στρα-
τιωτικά από την εμφάνισή τους. 
  Το φορτηγό των επαναστατών σταμάτησε κάπου τριακόσια μέτρα 
από αυτά, και ο Θελλέδης ξύπνησε τη Βασιλική, η οποία κοιμόταν ξα-
πλωμένη ανάμεσα στον Άγγελο και τη Βικτώρια. 



446  |  ΚΩΣΤΑΣ ΒΟΥΛΑΖΕΡΗΣ 

 

 

  «Πριγκίπισσα!» της είπε. «Φτάσαμε. Αλλά δεν είμαστε μόνοι.» 
  Η Βασιλική ανασηκώθηκε και, συνοφρυωμένη, ρώτησε: «Τι εννοείς;» 
  «Ελάτε.» Της έκανε νόημα. 
  Η Βασιλική σηκώθηκε και πλησίασε το μπροστινό τζάμι του φορτη-
γού, απ’όπου είδε τον Ναό, αλλά και τα οχήματα που ήταν συγκε-
ντρωμένα κοντά στο μονοπάτι που οδηγούσε σ’αυτόν.  
  «Τι θέλουν;» ρώτησε. 
  «Δεν ξέρω,» αποκρίθηκε ο Θελλέδης. «Πάντως…» Σήκωσε ένα ζευγάρι 
κιάλια στα μάτια του. «Μοιάζουν, πάντως, χτυπημένα, Πριγκίπισσά 
μου. Ναι, σίγουρα, είναι χτυπημένα από βλήματα.» 
  Η Βασιλική έτεινε το χέρι της, για να της δώσει τα κιάλια, κι εκείνος 
τής τα έδωσε. Η Πριγκίπισσα τα ύψωσε και κοίταξε. Ο Θελλέδης δεν 
είχε άδικο, διαπίστωσε: τα οχήματα, πράγματι, έδειχναν χτυπημένα. 
Όχι, βέβαια, πως εξαρχής αμφισβητούσε το λόγο του Θελλέδη· ο άν-
θρωπος, προφανώς, γνώριζε περισσότερα από εκείνη για τα στρατιω-
τικά ζητήματα. Όμως ήθελε να το δει και με τα ίδια της τα μάτια. 
  Πολεμικά οχήματα της Απολλώνιας, παρατήρησε, όπως αυτά που χρη-
σιμοποιούνται στο Βόρειο Μέτωπο. Δε συναντούσες τέτοια κατα-
σκευάσματα στους δρόμους της Απαστράπτουσας· ούτε στους δρό-
μους των περισσότερων άλλων πόλεων. Τα οχήματα είχαν επάνω τους 
πυροβόλα, και ήταν ειδικά θωρακισμένα· και ένα από αυτά, μάλιστα, 
πρέπει να ήταν μεταβαλλόμενο, καθώς η Βασιλική μπορούσε να δει 
πως απ’την αριστερή του μεριά προεξείχε ένα μεταλλικό φτερό. Το 
φτερό ήταν σπασμένο, όμως, και λυγισμένο, και καλώδια έβγαιναν 
από μια του άκρια. Από τη δεξιά μεριά, το όχημα δεν είχε φτερό. Πρέ-
πει να είχε χτυπηθεί τη στιγμή που μεταλλασσόταν, υπέθεσε η Βασιλι-
κή. 
  Και κατέβασε τα κιάλια, επιστρέφοντάς τα στον Θελλέδη. «Ο μόνος 
τρόπος να μάθουμε τι συμβαίνει είναι να πλησιάσουμε. Δε νομίζω οι 
στρατιώτες στα οχήματα να είναι πράκτορες του Λούσιου που ψά-
χνουν για εμάς.» 
  «Όταν σας δουν, όμως, κατά πάσα πιθανότητα θα σας αναγνωρίσουν, 
Πριγκίπισσά μου. Θέλετε να συμβεί αυτό;» 
  «Δεν είμαι σίγουρη…» είπε η Βασιλική, σκεπτικά. «Αναλόγως.» 
  «Ίσως θα έπρεπε να τους μιλήσει κάποιος άλλος, τότε.» Η φωνή δεν 
ήταν του Θελλέδη· ήταν του Φαρνέλιου, και είχε έρθει από πίσω της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  447 

 

 

  «Θα το αναλάβετε εσείς, κύριε Φαρνέλιε;» ρώτησε η Βασιλική, δίχως 
να στραφεί να τον κοιτάξει. 
  «Για την ακρίβεια, ακριβώς αυτό σκεφτόμουν.» 
  Η Βασιλική γύρισε τώρα για να τον αντικρίσει. «Πιστεύετε ότι ίσως 
να υπάρχουν πράκτορες του Λούσιου εδώ;» 
  Ο Φαρνέλιος κούνησε το κεφάλι του. «Το ψιλοαποκλείω. Νομίζω πως 
αυτοί οι στρατιώτες πρέπει να ήρθαν στο Ναό ζητώντας καταφύγιο.» 
  «Καταφύγιο;» 
  «Από τις δυνάμεις της Παντοκράτειρας.» 
  «Μα,» είπε η Βασιλική, «οι δυνάμεις της Παντοκράτειρας δε φαίνο-
νται πουθενά εδώ γύρω.» 
  «Ναι,» συμφώνησε ο Φαρνέλιος· «αλλά τούτο δεν ακυρώνει την αρχι-
κή μου υπόθεση.» 
 
 
 
Το φορτηγό σταμάτησε κοντά στα στρατιωτικά οχήματα, σηκώνοντας 
σκόνη. Οι στρατιώτες το κοιτούσαν από τα παράθυρα και τα ανοίγμα-
τα· ορισμένοι είχαν υψώσει όπλα, αν και, προφανώς, έβλεπαν ότι δεν 
επρόκειτο για κάποιο πολεμικό κατασκεύασμα που σκόπευε να τους 
επιτεθεί. 
  Μια πλαϊνή πόρτα του φορτηγού άνοιξε, και ο Φαρνέλιος βγήκε. Η 
Βασιλική τον κοιτούσε από ένα μισάνοιχτο παράθυρο. Ο χρυσόδερμος, 
γενειοφόρος άντρας είχε στους ώμους του ριγμένη μια κάπα, για να 
προστατεύεται από το κρύο, και στο κεφάλι του φορούσε ένα πλατύ-
γυρο καπέλο. Στο στόμα του είχε την πίπα του, αλλά δεν ήταν αναμμέ-
νη. 
  Μια από τις πόρτες του οχήματος με το ένα χτυπημένο φτερό άνοιξε, 
και δύο άντρες βρήκαν. Ο ένας ήταν εύσωμος και ντυμένος με στρατι-
ωτική στολή· είχε καστανά μαλλιά, μούσι, και κατάλευκο δέρμα. Ο άλ-
λος ήταν λιγνός με ξυρισμένο κεφάλι και πρόσωπο, και η ενδυμασία 
του τον φανέρωνε για μάγο· το δέρμα του ήταν λευκό-ροζ, όπως της 
Βασιλικής. 
  «Τι συμβαίνει;» απαίτησε ο πρώτος απ’τους δύο άντρες με σταθερή 
(αλλά καχύποπτη, νόμιζε η Βασιλική) φωνή. 
  «Στο Ναό πηγαίνουμε,» αποκρίθηκε ο Φαρνέλιος. «Υπάρχει πρόβλημα 
μ’αυτό;» Ο τόνος του ήταν φιλικός. 



448  |  ΚΩΣΤΑΣ ΒΟΥΛΑΖΕΡΗΣ 

 

 

  «Κανένα,» είπε ο στρατιωτικός. «Εξάλλου, σας είδαμε από μακριά· δεν 
έρχεστε από την κατεύθυνση που θα σας έκανε ύποπτους.» 
  «Και ποια κατεύθυνση είναι αυτή;» 
  «Βόρεια, ή δυτικά.» 
  «Περιμένετε τις δυνάμεις της Παντοκράτειρας;» 
  Η όψη του στρατιωτικού σκοτείνιασε, σαν μια σκιά να είχε πέσει πά-
νω στο κατάλευκο πρόσωπό του. «Όχι ακριβώς: δεν τους περιμένου-
με.» 
  «Τι κάνετε εδώ, τότε; Γιατί δεν είστε στο Μέτωπο;» 
  Η Βασιλική σκέφτηκε ότι τώρα ο στρατιωτικός μάλλον θα απαντούσε 
στον Φαρνέλιο: Ποιος είσαι εσύ που θέλεις να μάθεις; ή, Να κοιτάς τη 
δουλειά σου! ή κάτι παρόμοιο. 
  Όμως εκείνος την εξέπληξε, λέγοντας: «Αναγκαστήκαμε να υποχωρή-
σουμε.» Ο τόνος του έγινε κουρασμένος, μελαγχολικός. «Είχαμε τραυ-
ματίες. Τους φέραμε εδώ,» έδειξε τον Ναό πάνω στην πλαγιά με μια 
απλή, σχεδόν αδιάφορη κίνηση του χεριού του, «για να κάνουν οι ιε-
ρείς ό,τι μπορούν γι’αυτούς. Οι περισσότεροι, όμως, είναι πολύ άσχημα 
χτυπημένοι… Τα πράγματα πάνε απ’το κακό στο χειρότερο στο Βόρειο 
Μέτωπο.» 
  «Υπάρχει περίπτωση, δηλαδή, οι δυνάμεις της Παντοκράτειρας να 
φτάσουν ώς εδώ;» ρώτησε ο Φαρνέλιος. 
  «Μερικές μεμονωμένες μικρές μονάδες, ίσως. Μεγαλύτερα στρατιω-
τικά τάγματα αποκλείεται. Είμαστε αρκετά μακριά από εκεί όπου 
λαμβάνουν χώρα οι σοβαρότερες συγκρούσεις. Πάντως, σου λέω, από 
τότε που έπεσε το Φρούριο του Σμαραγδένιου Βουνού, τα πράγματα 
πάνε απ’το κακό στο χειρότερο.» 
  «Το Φρούριο του Σμαραγδένιου Βουνού;» έκανε ο Φαρνέλιος. «Έπεσε 
στα χέρια της Παντοκράτειρας;» 
  Το έλεγε σαν το συγκεκριμένο φρούριο να ήταν πολύ σημαντικό. Κι 
εγώ δεν έχω ιδέα γι’αυτό, σκέφτηκε η Βασιλική. Ποτέ της δεν ασχολιό-
ταν με τα στρατιωτικά ζητήματα του βασιλείου· και τώρα, για πρώτη 
φορά στη ζωή της, αισθάνθηκε άσχημα γι’αυτό. Τι είχε αλλάξει; 
  Τι είχε αλλάξει; 
  Γελοίο ερώτημα. Τα πάντα είχαν αλλάξει, φυσικά. 
  Ο στρατιωτικός απαντούσε, καθώς τούτες οι σκέψεις περνούσαν 
απ’το νου της: «Ναι,» είπε στον Φαρνέλιο, «δυστυχώς. Δεν έχει ακου-
στεί στ’άλλα μέρη του βασιλείου;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  449 

 

 

  «Εγώ, τουλάχιστον, δεν έχω ακούσει τίποτα.» 
  «Ποιος είσαι; Και γιατί έρχεσαι στο Ναό; Σ’έχει στείλει καμια εταιρεί-
α;» Ο στρατιωτικός κοίταξε το φορτηγό, απ’τη μια άκρη ώς την άλλη. 
  «Όχι,» αποκρίθηκε ο Φαρνέλιος, «δεν εργάζομαι για κάποια εταιρεία. 
Γιατρός είμαι, και πηγαίνω στο Ναό μια ασθενή μου. Τ’όνομά μου είναι 
Φαρνέλιος.» 
  «Αφού είσαι γιατρός, γιατί δεν τη θεραπεύεις μόνος σου;» 
  «Πρόκειται για μια ειδική περίπτωση διανοητικής ασθένειας. Αλλά 
εσύ ποιος είσαι, κύριε Ταγματάρχα;» 
  Ταγματάρχης; σκέφτηκε η Βασιλική. Ο Φαρνέλιος, μάλλον, το είχε κα-
ταλάβει απ’τη στολή του άντρα. 
  Και το γεγονός ότι το είχε καταλάβει φάνηκε ν’άρεσε στον στρατιω-
τικό, ο οποίος χαμογέλασε μέσα απ’τα μούσια του. «Φαίδων Υπόλυκος. 
Κι από δω, ο κύριος Νάτρης’μορ, μάγος και προσωπικός μου φίλος.» 
Έδειξε με μια κίνηση του σαγονιού τον λιγνό, ξυρισμένο άντρα πλάι 
του. 
  Ο Νάτρης’μορ έκλινε το κεφάλι προς τη μεριά του Φαρνέλιου. 
  ’μορ· η Βασιλική ήξερε πως αυτή η κατάληξη σήμαινε ότι ο Νάτρης 
ήταν Τεχνομαθής: ένα τάγμα μάγων που επικεντρωνόταν –
τουλάχιστον, στην Απολλώνια– στα πολεμικά οχήματα και στους ο-
πλισμούς. 
  Ο μάγος είχε ένα αποτρόπαιο χαμόγελο, που φάνηκε μονάχα για μια 
στιγμή στο πρόσωπό του. Η Βασιλική δεν ήξερε τι ακριβώς ήταν εκείνο 
που δεν της άρεσε στο χαμόγελό του· αλλά, βλέποντάς τον να χαμογε-
λά, αισθάνθηκε ένα ξαφνικό ρίγος να διατρέχει τον αυχένα της. 
  «Αυτοί οι άνθρωποι ίσως να ξέρουν για τον αδελφό μου. Αν είναι κα-
λά. Πού βρίσκεται.» Ήταν η φωνή του Άγγελου, ο οποίος είχε μιλήσει 
από πίσω της. 
  «Δε νομίζω, όμως, ότι τώρα είναι η κατάλληλη στιγμή για να τους ρω-
τήσεις,» του αποκρίθηκε η Βασιλική. 
  Συγχρόνως, ο Φαρνέλιος έλεγε στον Φαίδωνα Υπόλυκο: «Χαίρω πολύ 
για τη γνωριμία, κύριε Ταγματάρχα.» Και προς τον μάγο: «Κύριε Νά-
τρη’μορ. 
  »Εγώ και ορισμένοι από τους συντρόφους μου θα ανεβούμε τώρα στο 
Ναό, αν μας επιτρέπετε.» 
  «Ασφαλώς,» αποκρίθηκε ο Ταγματάρχης. «Δεν ήρθαμε εδώ για να 
κάνουμε κατάληψη του μέρους.» 



450  |  ΚΩΣΤΑΣ ΒΟΥΛΑΖΕΡΗΣ 

 

 

 
 
 
Η Βασιλική βγήκε απ’το φορτηγό φορώντας κάπα και κουκούλα, γιατί 
ο Φαρνέλιος κι όλοι οι υπόλοιποι το έκριναν απαραίτητο να μην ανα-
γνωρίσει κανείς την Πριγκίπισσα της Απολλώνιας –ακόμα και μερικοί 
απλοί στρατιώτες του βασιλείου. Η Βικτώρια είχε επίσης κουκούλα 
στο κεφάλι και μια κάπα ριγμένη στους ώμους, για να κρύβει τη γαλα-
νόχρωμη στολή με την οποία ήταν ντυμένη από τότε που βρισκόταν 
στην κλινική. Στα πόδια της φορούσε μπότες, που της είχαν δώσει οι 
επαναστάτες. Μαζί με τις δύο γυναίκες ήταν ο Φαρνέλιος, ο Θελλέδης, 
κι άλλοι δύο επαναστάτες. Ο Άγγελος ήθελε να έρθει επίσης, μα ο Φαρ-
νέλιος τού το είχε απαγορέψει, λέγοντας πως οι άνεμοι που φυσούσαν 
εκεί πάνω, στο ύψος του Ναού, δεν μπορούσαν παρά να κάνουν κακό 
στην υγεία του, στην κατάσταση που βρισκόταν. 
  Έτσι, η Πριγκίπισσα Βασιλική και οι σύντροφοί της ανηφόριζαν τώρα 
το μονοπάτι της πλαγιάς που οδηγούσε στο Ναό, ενώ ο ήλιος, που πριν 
από λίγες ώρες είχε ανατείλει, τους έλουζε με το χρυσαφένιο φως του. 
Το έδαφος του μονοπατιού ήταν στρωμένο με γλιστερές πλάκες, 
γι’αυτό η Βασιλική είχε το ένα της χέρι περασμένο γύρω από τους ώ-
μους της Βικτώριας, φοβούμενη ότι ίσως η φίλη της να τρόμαζε από 
κάποια ψευδαίσθηση του μυαλού της και να έπεφτε. 
  «Γιατί ανεβαίνουμε;» ρώτησε η Βικτώρια. 
  «Πηγαίνουμε στο Ναό, για να σε βοηθήσουν οι ιερείς του Απόλλωνα.» 
  «Θα διώξουν τον άντρα με το κέρατο;» 
  «Ναι,» είπε η Βασιλική, «θα τον διώξουν.» Το Γαλανό Φως. Ελπίζω να 
ξέρουν τι ακριβώς είναι αυτό το Γαλανό Φως… 
  Ο Ναός ορθωνόταν επιβλητικός από πάνω τους, καθώς άστραφτε 
στις αχτίνες του ήλιου. Το άγαλμα του Απόλλωνα απεικόνιζε έναν πο-
λεμιστή, ντυμένο με χιτώνα και μανδύα, ο οποίος βαστούσε ένα ξίφος 
υψωμένο προς τον ουρανό και μια ασπίδα τοποθετημένη αμυντικά 
εμπρός του. Τα μαλλιά του ήταν μακριά, και το πρόσωπό του πανέ-
μορφο. Ήταν τόσο αριστοτεχνικά λαξεμένος που έμοιαζε ζωντανός. 
Νόμιζες ότι τα μάτια του θα στραφούν, από στιγμή σε στιγμή, επάνω 
σου και θα σε κοιτάξουν· θα κοιτάξουν μέσα στην ψυχή σου. 
  Η άνοδος του μονοπατιού ήταν κουραστική, όχι μόνο επειδή οι πλά-
κες ήταν γλιστερές και έπρεπε να προσέχεις, αλλά κι επειδή ο δρόμος 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  451 

 

 

ήταν πολύ, πολύ απότομος κι επικλινής. Φτάνοντας στην κορυφή, η 
Βασιλική αισθανόταν τις κνήμες της να πονάνε και τα πόδια της να 
έχουν πιεστεί επώδυνα μέσα στις μπότες της. Ο ψυχρός άνεμος που 
φυσούσε σε τούτα τα ύψη έκανε την κάπα της να κυματίζει πάνω 
απ’τους ώμους της, και η κουκούλα της παραλίγο να της φύγει απ’το 
κεφάλι, αν δεν την έπιανε για να την ξανατραβήξει μπροστά. Το ψύχος 
γλίστρησε μέσα στα ρούχα της, περονιάζοντας το ζεσταμένο από την 
ανάβαση κορμί της. 
  Βρισκόταν τώρα μπροστά στη μαρμάρινη πύλη του Ναού και πλάι 
στα πόδια του αγάλματος του Απόλλωνα. Ο Ναός δεν ήταν κλειστός· 
δεν είχε πόρτα: μπορούσες να δεις μέσα στη βαθιά, ψηλή του αίθουσα, 
χωρίς τίποτα να παρακωλύει την όρασή σου. Το πελώριο δωμάτιο 
στηριζόταν σε κολόνες, παρόμοιες αλλά μικρότερες από αυτές που 
βρίσκονταν απέξω, στην περιφέρεια του οικοδομήματος. 
  Στο εσωτερικό της αίθουσας υπήρχαν στρατιώτες, που οι περισσότε-
ροι ήταν ξαπλωμένοι σε ράντσα. Δεν πρέπει να ξεπερνούσαν τους 
τριάντα, υπολόγιζε με το μάτι η Βασιλική. Περίεργο, σκέφτηκε. Απ’όλο 
το τάγμα του Ταγματάρχη Υπόλυκου μονάχα αυτοί απέμειναν; Τι ήταν 
εκείνο που τους επιτέθηκε; 
  Έστρεψε το βλέμμα της στον Φαρνέλιο, αλλά εκείνου το πρόσωπο δε 
φανέρωνε απορία. Δεν τον είχε παραξενέψει καθόλου το γεγονός, ή το 
έκρυβε; 
  «Πάμε μέσα,» της είπε. 
  Πέρασαν την πύλη και βάδισαν στο εσωτερικό της μεγάλης αίθουσας 
του Ναού με τα βήματά τους –αν και αργά– ν’αντηχούν πάνω στις 
πλάκες. Τα βλέμματα ορισμένων στρατιωτών στράφηκαν στο μέρος 
τους. Η Βασιλική είδε έναν που του έλειπε το δεξί πόδι, και το κεφάλι 
του ήταν τυλιγμένο με επιδέσμους· είδε έναν άλλο που ήταν τραυματι-
σμένος στο στήθος, σκεπασμένος με κουβέρτες, και έμοιαζε να παρα-
ληρεί από τον πυρετό· έναν άλλο που καθόταν σ’ένα σκαμνί, με το χέρι 
του σε νάρθηκα και κοιτάζοντας με απογοητευμένα μάτια τους συ-
μπολεμιστές του· μια γυναίκα που είχε χάσει το αριστερό της αφτί και 
το αριστερό της μάτι, και το μάγουλό της ήταν καμένο. Οι άνθρωποι 
του Ναού περιποιούνταν τους στρατιώτες, δίνοντας παυσίπονα, δένο-
ντας τραύματα, βάζοντας νάρθηκες και αλοιφές– 
  Η Βικτώρια στράφηκε απότομα, κοιτάζοντας πίσω. 
  Η Βασιλική την κράτησε, γερά, από το μπράτσο. «Τι είναι;» 



452  |  ΚΩΣΤΑΣ ΒΟΥΛΑΖΕΡΗΣ 

 

 

  «Ο άντρας με το κέρατο,» της ψιθύρισε εκείνη. «Είναι έξω απ’το 
Ναό!» 
  «Δε θα μπει,» είπε η Βασιλική, αν και, μάλλον, είχε ήδη μπει, αφού 
βρισκόταν μες στο κεφάλι της φίλης της. 
  Η Βικτώρια, όμως, την αιφνιδίασε, λέγοντας: «Ναι, δε θα μπει. Δεν 
μπορεί να μπει εδώ. Αλλά θα με περιμένει απέξω. Τον έχω εξοργίσει…» 
  Δεν μπορεί να μπει εδώ… Γιατί; Κάποια δύναμη τον εμποδίζει; Η δύνα-
μη του Απόλλωνα; Η δύναμη του Απόλλωνα σταματά τα μάγια των ακό-
λουθων του Μαύρου Νάρζουλ; «Πάμε, Βικτώρια. Πάμε.» 
  Προχώρησαν μέσα στη μεγάλη αίθουσα, περνώντας ανάμεσα από 
τους χτυπημένους στρατιώτες και τους ανθρώπους του Ναού, οι οποί-
οι τους ατένιζαν με κάποια περιέργεια, μα δεν τους μιλούσαν. 
  «Κύριε Φαρνέλιε,» ρώτησε η Βασιλική, «σε ποιον πρέπει να απευθυν-
θούμε;» Η ίδια, δυστυχώς, δεν είχε μεγάλη πείρα από Ναούς. Δεν πή-
γαινε παρά σπάνια, και κυρίως όταν ήταν μικρή, μαζί με τον Ανδρόνικο 
και τον Λούσιο, καθώς ο πατέρας τους επέμενε να παρευρίσκονται 
σ’όλες τις σημαντικές τελετές της θρησκείας του Απόλλωνα. Μετά, ό-
ταν η Βασιλική μεγάλωσε, προτιμούσε να πηγαίνει αλλού εκείνες τις 
ημέρες. Η μητέρα τους της έλεγε ότι είχε γίνει απαράδεκτη με τη συ-
μπεριφορά της, όμως η Πριγκίπισσα την αγνοούσε· δεν έβρισκε κανέ-
να ενδιαφέρον σε τίποτα το εθιμοτυπικό ή τυπολατρικό. 
  «Θα μας μιλήσουν αυτοί πρώτοι,» απάντησε ο Φαρνέλιος, και, ακο-
λουθώντας το βλέμμα του, η Βασιλική είδε πως το είχε στραμμένο 
προς μια γυναίκα στο απώτερο βάθος της αίθουσας. 
  Μια ιέρεια. 
  Η γυναίκα ήταν μετρίου αναστήματος και είχε σπαστά, καστανά μαλ-
λιά που έπεφταν ανάλαφρα στους ώμους της, συγκρατημένα από ένα 
αργυρό στεφάνι. Φορούσε γαλανό ράσο και χρυσή ζώνη, που μάζευε 
το ράσο γύρω απ’τη μέση της, κάνοντάς το να σχηματίζει έντονες πτυ-
χές. Το αριστερό της χέρι ήταν ντυμένο με χρυσά κομμάτια που κάλυ-
πταν τα δάχτυλα και την ανάστροφη του χεριού, μοιάζοντας να σχη-
ματίζουν ένα γάντι από χρυσάφι. Αυτό το πράγμα παραξένεψε τη Βα-
σιλική, η οποία δε νόμιζε ότι το είχε ξαναδεί σε ιερέα ή ιέρεια του Α-
πόλλωνα. 
  «Φαρνέλιε,» είπε η γυναίκα με το γαλανό ράσο, όταν την πλησίασαν, 
«τι σε φέρνει εδώ, παλιέ μου φίλε;» 
  Γνωρίζεστε; εξεπλάγη η Βασιλική. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  453 

 

 

  «Η ασθένεια μιας φίλης, Πάμφωτη,» αποκρίθηκε ο Φαρνέλιος. 
  Πάμφωτη; Τι είδους προσφώνηση είναι αυτή; 
  Η ιέρεια έστρεψε το γαλήνιο βλέμμα της στις κουκουλοφόρες μορφές 
της Βασιλικής και της Βικτώριας. 
  «Θα μπορούσαμε να πάμε σ’ένα άλλο δωμάτιο,» πρότεινε ο Φαρνέλι-
ος, «με λιγότερο κόσμο;» 
  «Ασφαλώς,» αποκρίθηκε η ιέρεια. «Ακολουθήστε με.» Και, στρέφο-
ντάς τους την πλάτη, βάδισε ανάμεσα στις ψηλές κολόνες της αίθου-
σας. 
  Εκείνοι υπάκουσαν· και η Βασιλική διαπίστωσε πως δεν ήταν μόνο το 
βλέμμα της γυναίκας γαλήνιο, αλλά κι όλη της η παρουσία, ακόμα και 
το βάδισμά της. Για την ακρίβεια, έμοιαζε να εκπέμπει γαλήνη. 
  Τους οδήγησε σ’ένα πλευρικό δωμάτιο της μεγάλης αίθουσας, όπου 
φωτιά έκαιγε μέσα σ’ένα τζάκι, ζεσταίνοντας το χώρο. Από ένα τζαμέ-
νιο παράθυρο έμπαινε έντονο το φως του ήλιου, σχίζοντας τις σκιές 
σαν μια μακριά λόγχη. 
  «Μιλήστε μου,» τους παρότρυνε η ιέρεια. 
  «Κατ’αρχήν,» είπε ο Φαρνέλιος, «το θεωρώ σωστό να σου γνωστο-
ποιήσω ότι έχω μαζί μου την Πριγκίπισσα Βασιλική, του Οίκου των 
Ευφρόνων.» Και έστρεψε τη ματιά του στη Βασιλική. 
  Εκείνη κατέβασε την κουκούλα της. 
  Η ιέρεια χαμογέλασε, ζεστά. «Καλωσόρισες, Βασιλική, στον Οίκο του 
Απόλλωνα.» 
  Στον ενικό, και χωρίς να την προσφωνήσει Υψηλοτάτη ή Πριγκίπισσά 
μου. Ακόμα ένα παράξενο πράγμα. Γιατί, κανονικά, ούτε οι ιερείς του 
Απόλλωνα δεν μιλούσαν τόσο οικεία στη βασιλική οικογένεια. 
  Η Βασιλική έκλινε το κεφάλι σε χαιρετισμό, αλλά, προτού προλάβει 
να μιλήσει, ο Φαρνέλιος τής είπε: «Να σου γνωρίσω την Πάμφωτη Αν-
δρομάχη, Ορκισμένη Ιέρεια του Απόλλωνα, και πρώην κόρη του μακα-
ρίτη Δούκα Κωνστάντιου της Βανκάρης.» 
  Του Δούκα Κωνστάντιου; Του ίδιου Δούκα Κωνστάντιου που είχε πα-
ντρευτεί η Κορνηλία; Αυτή είναι η κόρη του, που είχα ακούσει ότι εγκα-
τέλειψε τα εγκόσμια; 
  Και γιατί την αποκάλεσε «πρώην κόρη» του; Εξαιτίας, ίσως, του ιερα-
τικού της αξιώματος; 



454  |  ΚΩΣΤΑΣ ΒΟΥΛΑΖΕΡΗΣ 

 

 

  Η Ανδρομάχη κοίταξε τη Βικτώρια, μη μοιάζοντας να δίνει ιδιαίτερη 
σημασία στις εντυπωσιακές συστάσεις του Φαρνέλιου, ούτε στην έκ-
πληκτη όψη της Βασιλικής. «Κι αυτή είναι η ασθενής;» 
  Η Βικτώρια κατέβασε την κουκούλα της. 
  «Ονομάζεται Βικτώρια Κατήνεμη, Πάμφωτη,» είπε ο Φαρνέλιος, και 
της εξήγησε όσα γνώριζε για την περίπτωσή της και για τις μεθόδους 
των ακόλουθων του Μαύρου Νάρζουλ. 
  Η Ανδρομάχη άκουγε σιωπηλά, αλλά η Βασιλική μπορούσε να δει το 
συνοφρύωμα στο πρόσωπό της να βαθαίνει ολοένα και περισσότερο, 
σαν να αντιλαμβανόταν πλήρως τη βαρύτητα των όσων τής έλεγε ο 
Φαρνέλιος και σαν, όσο εκείνος μιλούσε, να καταλάβαινε πόσο πολύ 
άσχημα ήταν τα πράγματα. 
  «Μια τέτοια περίπτωση δεν έχει παρουσιαστεί εδώ και αιώνες,» είπε, 
τελικά, η Ανδρομάχη. «Ωστόσο, με τη Χάρη του Απόλλωνα, θα καταπο-
λεμήσουμε το Σκοτεινό Άγγιγμα.» 
  «Η Βικτώρια μού είπε ότι ο άντρας που βλέπει δεν μπορεί να μπει στο 
Ναό,» τόνισε η Βασιλική. 
  Η Βικτώρια κατένευσε, σιωπηλά. 
  «Καλό σημάδι αυτό,» είπε η Ανδρομάχη. Και ακούμπησε το δεξί της 
χέρι στους ώμους της Βικτώριας· το γαλανό ράσο της ιέρειας έμοιαζε 
να την καλύπτει προστατευτικά. «Θα έρθεις μαζί μου, Βικτώρια;» 
  «Ναι,» αποκρίθηκε εκείνη με χαμηλή φωνή, μιλώντας για πρώτη φο-
ρά από τότε που συνάντησαν την Ορκισμένη. 
  «Να έρθω κι εγώ μαζί σας;» ρώτησε η Βασιλική. 
  «Εάν θέλεις,» είπε η Ανδρομάχη. 
  Η Βασιλική κοίταξε τον Φαρνέλιο· εκείνος τής έγνεψε καταφατικά. 
  Η Ανδρομάχη άρχισε να βαδίζει, εξακολουθώντας να έχει το δεξί της 
χέρι στους ώμους της Βικτώριας. Η Βασιλική την ακολούθησε, βρίσκο-
ντας το βλέμμα της να πηγαίνει συχνά-πυκνά στο αριστερό χέρι της 
ιέρειας, όπου γυάλιζε το χρυσό γάντι. Γιατί το φορά; Είναι μέρος της 
ενδυμασίας της; Μέρος της ενδυμασίας του αξιώματός της; 
  Η Ανδρομάχη, όσο προχωρούσαν, μίλησε σε μερικούς ανθρώπους του 
Ναού, καθώς και σ’έναν ιερέα. Ο ιερέας ήταν παρόμοια ντυμένος 
μ’εκείνη, φορώντας γαλανό ράσο, μα δεν είχε ούτε χρυσό γάντι ούτε 
χρυσή ζώνη. Επομένως, η Βασιλική υπέθεσε ότι, ναι, μάλλον, αυτά τα 
δύο αντικείμενα αποτελούσαν μέρος της ενδυμασίας μιας Ορκισμένης. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  455 

 

 

  Η Ανδρομάχη οδήγησε τη Βικτώρια Κατήνεμη και την Πριγκίπισσα 
της Απολλώνιας μέσα σε μερικούς μικρούς, διακλαδιζόμενους διαδρό-
μους του Ναού και, τελικά, σ’ένα στρογγυλό δωμάτιο, που λουζόταν 
από γαλανό φως. 
  Το Γαλανό Φως; δεν μπόρεσε παρά να σκεφτεί αμέσως η Βασιλική. 
Μετά, όμως, παρατήρησε ότι ο θόλος του δωματίου ήταν καμωμένος 
από γαλανό κρύσταλλο, επομένως όλο το φως της ημέρας που έμπαινε 
εδώ γινόταν γαλανό. 
  Το δωμάτιο ήταν περιστοιχισμένο από κολόνες, πολύ μικρότερες από 
αυτές στη μεγάλη αίθουσα, αλλά γεμάτες με λαξευτά σύμβολα. Στο 
κέντρο του πατώματός του ήταν λαξεμένος ένας ήλιος, που μόνο οι 
ακτίνες του ξεπρόβαλλαν πίσω από ένα ολόγιομο φεγγάρι: ή, πιο α-
πλά, ήταν ένας κλειστός κύκλος που από την περιφέρειά του προεξεί-
χαν τρίγωνα. Η Βασιλική αναγνώριζε αυτό το σύμβολο ως το επίσημο 
σύμβολο της θρησκείας του Απόλλωνα. Και ήξερε ότι επρόκειτο για 
ένα φεγγάρι μπροστά από έναν ήλιο επειδή της το είχε πει η μητέρα 
της, όταν ήταν μικρή. Το φεγγάρι είναι η Γλαυκή, Βασιλική: η Ψυχή του 
Απόλλωνα· και πίσω της κρύβεται ένας ολόκληρος ήλιος. Η Βασιλική 
είχε ρωτήσει τη μητέρα της γιατί δεν φαινόταν αυτός ο ήλιος τη νύχτα· 
και η Βασίλισσα Γλυκάνθη είχε απαντήσει ότι ο ήλιος αυτός έλαμπε 
στις καρδιές των ανθρώπων. Αργότερα, όταν μεγάλωσε λίγο, η Βασι-
λική δεν τα θεωρούσε τούτα τίποτα παραπάνω από παραμύθια. 
  «Θα χρειαστεί να περιμένω την ανατολή της Γλαυκής,» είπε η Ανδρο-
μάχη. «Στο μεταξύ, θα κάνω κάποιες απαραίτητες προετοιμασίες για 
την τελετή· αλλά, όταν πέσει η νύχτα, θα ήταν καλύτερα να μην είσαι 
παρούσα, Βασιλική. Όσο λιγότεροι οι παρευρισκόμενοι, τόσο ευκολό-
τερο θα είναι για μένα να επικεντρωθώ στο πρόβλημα. Καθώς επίσης 
και για τη Βικτώρια.» 
  «Εντάξει,» αποκρίθηκε η Βασιλική. «Θα μπορούσα, όμως, να σας κάνω 
μια ερώτηση, Πάμφωτη, προτού αρχίσετε τις προετοιμασίες;» 
  «Ασφαλώς.» Η όψη της… τόσο γαλήνια… 
  Η Βασιλική τής μίλησε για το Σερπετό που την είχε συναντήσει στο 
δρόμο, έξω απ’την Απαστράπτουσα, και που την είχε βοηθήσει στο 
όνειρό της, και που, ύστερα, είχε εμφανιστεί ξανά για ν’αντιμετωπίσει 
τους ακόλουθους του Μαύρου Νάρζουλ και να δώσει σ’εκείνη και τον 
Άγγελο την ευκαιρία να ξεφύγουν. 
  «Γιατί με βοηθά αυτό το Σερπετό;» 



456  |  ΚΩΣΤΑΣ ΒΟΥΛΑΖΕΡΗΣ 

 

 

  «Τα Σερπετά είναι οι Αγγελιαφόροι του Απόλλωνα, Βασιλική, καθώς 
και οι Μαχητές του. Δεν είναι η πρώτη φορά που έχει ακουστεί να συ-
ντρέχουν τη βασιλική οικογένεια της Απολλώνιας, όταν υπάρχει ανά-
γκη.» 
  Η Βασιλική δεν το ήξερε αυτό. Και δεν είχε περάσει ποτέ από το νου 
της. 
  «Τα Σερπετά κατέχουν μια σοφία πέρα από την ανθρώπινη,» συνέχι-
σε η Ανδρομάχη. «Κατέχουν τη σοφία της Γλαυκής, και σε γνωρίζουν 
καλύτερα απ’ό,τι νομίζεις. Δε θα έπρεπε να σε παραξενεύει η εμφάνισή 
τους σε τούτους τους δύσκολους καιρούς.» Χαμογέλασε, και το χαμό-
γελό της ήταν τόσο γαλήνιο όσο κι η όψη της. 
 
 
 
Η Βασιλική επέστρεψε στη μεγάλη αίθουσα, όπου την περίμεναν ο 
Φαρνέλιος κι οι τρεις επαναστάτες. Είχε φορέσει πάλι την κουκούλα 
της, για να μην την αναγνωρίσει κανένας τυχαίος στρατιώτης. 
  «Τι έγινε;» τη ρώτησε ο Φαρνέλιος. «Όλα εντάξει;» 
  «Η Ανδρομάχη ετοιμάζεται για την τελετή,» εξήγησε η Πριγκίπισσα, 
«η οποία θα γίνει τη νύχτα, υπό το φως της Γλαυκής. Η Βικτώρια μού 
είπε ότι δε με χρειαζόταν άλλο κοντά της, έτσι αποφάσισα να φύγω. 
Μου φαίνεται πολύ καλύτερα τώρα…» Σαν η γαλήνη που εκπέμπει η 
Ανδρομάχη να την έχει εμποτίσει. 
  «Επομένως,» είπε ο Φαρνέλιος, «κάναμε καλά που τη φέραμε εδώ.» 
  Η Βασιλική ένευσε. «Έτσι φαίνεται. Μου σχιζόταν η καρδιά που την 
έβλεπα όπως ήταν.» 
  Ο Φαρνέλιος άγγιξε τον ώμο της. «Σύντομα, θα είναι τελείως καλά. Δε 
θα την καταδιώκουν πλέον τα σκοτεινά όνειρα του Μαύρου Νάρζουλ. 
  »Θέλεις τώρα να κατεβούμε στο φορτηγό;» 
  Η Βασιλική κούνησε το κεφάλι. «Όχι. Εγώ, τουλάχιστον, θα μείνω ε-
δώ, στο Ναό. Θα βγω, όμως, για να πάρω λίγο καθαρό αέρα.» Δεν αι-
σθανόταν βολικά με τόσους τραυματίες γύρω της, παρά το μέγεθος 
της αίθουσας. Δεν είσαι φτιαγμένη για πολέμους, Βασιλική, σκέφτηκε, 
καθώς βάδιζε προς την έξοδο. Δεν είσαι ο Ανδρόνικος, όπως θα ήθελαν 
οι επαναστάτες. 
  Ο Φαρνέλιος κι οι σύντροφοί του την ακολούθησαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  457 

 

 

  Βγήκαν απ’το Ναό του Απόλλωνα κι αισθάνθηκαν τον παγερό αέρα 
των βουνών στα πρόσωπά τους. Από κάτω, μπορούσαν να δουν τα 
σταθμευμένα στρατιωτικά οχήματα, καθώς και το φορτηγό τους. 
  Κι από ακόμα πιο μεγάλη απόσταση, είδαν μια δυνατή έκρηξη να γί-
νεται, ο κρότος της οποίας έφτασε μέχρι τ’αφτιά τους. Το Βόρειο Μέ-
τωπο δε βρισκόταν και τόσο μακριά… 



458  |  ΚΩΣΤΑΣ ΒΟΥΛΑΖΕΡΗΣ 

 

 

 

27 
 
 
Ο Χρύσιππος λάτρευε να ακούει και να βλέπει τον εαυτό του να μιλά. 
Δεν παρουσιαζόταν συχνά αυτοπροσώπως στο Φως της Απολλώνιας· 
ήταν ο καναλάρχης, όχι ένας οποιοσδήποτε παρουσιαστής –και, για 
την ακρίβεια, ο μεγαλύτερος καναλάρχης στο βασίλειο. Όμως, όσες 
φορές έβγαινε για να μιλήσει, το απολάμβανε. Ή, μάλλον, δεν απολάμ-
βανε τόσο εκείνες τις στιγμές, όσο τις στιγμές που ακολουθούσαν: τις 
στιγμές που ήταν μόνος, στο σπίτι του, και έβλεπε στην οθόνη τον ε-
αυτό του. 
  Το είχε κάνει πρόσφατα, όταν η Αρχόντισσα Δομινίκη τού είχε ζητή-
σει να εκφράσει δημοσίως την κατάπληξη –και τη βαθύτατη λύπη 
του– για το κατάντημα του Πρίγκιπα Ανδρόνικου: για το γεγονός ότι ο 
Ανδρόνικος είχε, από φθόνο, επιχειρήσει να επιτεθεί στον αδελφό του, 
που είχε προσφέρει τόσα στο βασίλειο, ενώ εκείνος –εν καιρώ πολέ-
μου– έλειπε, περιπλανώμενος σε άλλες διαστάσεις που τον χρειάζο-
νταν πολύ λιγότερο. 
  Ο Χρύσιππος αισθανόταν μάλλον ικανοποιημένος από αυτό του τον 
σχετικά σύντομο λόγο. Αισθανόταν –όπως είχε αισθανθεί κι άλλες φο-
ρές παλιότερα– τη μεθυστική δύναμη τού να επηρεάζεις τις μάζες. Του 
να εκπέμπεις και να σ’ακούνε πλήθη ανθρώπων, σ’όλη την Απαστρά-
πτουσα και πέρα απ’αυτήν, μέσω πομπών που έστελναν σήμα σε άλ-
λους πομπούς και σε άλλους πομπούς, μέχρι που το μήνυμά σου έφτα-
νε απ’άκρη σ’άκρη της Απολλώνιας. Ναι, ο Χρύσιππος αντιλαμβανόταν 
πως το να ελέγχεις ένα τηλεοπτικό κανάλι όπως το Φως της Απολλώ-
νιας ήταν να ασκείς εξουσία· κι αυτό τού άρεσε. Γιατί ήξερε πως οι πά-
ντες τον είχαν ανάγκη, ακόμα κι οι βασιλείς. Μπορούσε με μερικά λό-
για να στρέψει ολόκληρα πλήθη εναντίον οποιουδήποτε καθεστώτος. 
Μπορούσε να φτιάξει ή να αμαυρώσει τη φήμη οποιουδήποτε ανθρώ-
που. 
  Και απόδειξη ήταν αυτό που είχε συμβεί με τον Πρίγκιπα Ανδρόνικο. 
Ο Ανδρόνικος δε θα μπορούσε ποτέ ξανά να εξουσιάσει το λαό της Α-
πολλώνιας, γιατί, στα μάτια του λαού του, ήταν τρελός. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  459 

 

 

  Μονάχα εγώ εξουσιάζω. Εγώ. Όλα αρχίζουν από εμένα και καταλήγουν 
σε εμένα. 
  Βηματίζοντας μέσα στην παραποτάμια οικία του, ο Χρύσιππος αισθα-
νόταν την ανάγκη να ξαναδεί τον εαυτό του στην οθόνη, γι’ακόμα μια 
φορά. Όχι την αποθηκευμένη παρουσίαση σχετικά με τον Πρίγκιπα 
Ανδρόνικο· αυτή είχε βαρεθεί, προς το παρόν, να τη βλέπει. Τώρα σκε-
φτόταν να δει μια άλλη, παλιότερη, στην οποία μιλούσε για το Βόρειο 
Μέτωπο, εξηγώντας στο λαό πόσο είχε βοηθήσει ο Αντιβασιλέας Λού-
σιος στην αντιμετώπιση των δυνάμεων της Παντοκράτειρας. 
  Ο Χρύσιππος άνοιξε μια διπλή ξύλινη πόρτα, άναψε το ενεργειακό 
φως, και μπήκε σ’ένα απ’τα τέσσερα σαλόνια του σπιτιού του: το μι-
κρότερο, το οποίο διέθετε μια τεράστια οθόνη προσαρτημένη στον 
τοίχο. Πλησίασε μια μικρή κονσόλα που βρισκόταν κοντά στην οθόνη 
και, πατώντας μερικά πλήκτρα, αναζήτησε την αποθηκευμένη ομιλία 
που είχε στο μυαλό του. 
  Βήματα τον διέκοψαν. Στράφηκε, για να δει τον γιο του, Αυτόλυκο, να 
μπαίνει. Ήταν ένας ψηλός, όμορφος, καστανομάλλης νεαρός με χρυ-
σαφένιο δέρμα. Έμοιαζε τόσο πολύ στη μητέρα του. Επί του παρόντος, 
φορούσε επίσημη ενδυμασία: μαύρα, καλοσιδερωμένα ρούχα, διακο-
σμημένα με αργυρά κεντήματα. 
  «Πατέρα,» είπε, «δε θα έρθεις, για την τελετή;» 
  Την τελετή… Ο Χρύσιππος την είχε σχεδόν ξεχάσει. Απόψε, υποτίθε-
ται πως θα έκαναν μια οικογενειακή τελετή, για την επίκληση της δύ-
ναμης του Μαύρου Νάρζουλ, ώστε ο Δάσκαλος να συντρέξει την Αρ-
χιέρεια Δομινίκη στον σκοπό της. Γιατί, φυσικά, ο Χρύσιππος γνώριζε 
ακριβώς τον λόγο που εκείνη, ο Πρίγκιπας Λούσιος, και η Δούκισσα 
Κορνηλία είχαν φύγει άρον-άρον από την Απαστράπτουσα: είχαν βρει 
στοιχεία για το μέρος φυλάκισης ενός από τους Οκτώ. 
  Ωστόσο, οι τελετές δεν του άρεσαν. Η αλήθεια ήταν πως τις βαριόταν, 
και δεν καταλάβαινε τη χρησιμότητά τους. Εκείνο που καταλάβαινε 
ήταν η χρησιμότητα του πολύ αποτελεσματικού δικτύου των ακόλου-
θων του Μαύρου Νάρζουλ: και το γεγονός ότι, μέσω αυτού, ο Χρύσιπ-
πος μπορούσε να εκτοπίσει σχεδόν τον οποιονδήποτε από τη θέση 
του. Και δε χρειαζόταν ούτε καν να βγει στην οθόνη για να το καταφέ-
ρει. Τον εξουδετέρωνε σιωπηλά, καταστρέφοντας το μυαλό του. 
  Ο Αυτόλυκος, όμως, δεν έβλεπε τα πράγματα μόνο από τη σκοπιά της 
χρησιμότητας. Ο Χρύσιππος γνώριζε πολύ καλά ότι ο γιος του ήταν 



460  |  ΚΩΣΤΑΣ ΒΟΥΛΑΖΕΡΗΣ 

 

 

πιστός ακόλουθος της θρησκείας του Μαύρου Νάρζουλ, και ευελπι-
στούσε να τον αναγνωρίσουν ως ιερέα. Υπήρχε κάτι που τον συνάρπα-
ζε σ’αυτή τη θρησκεία, κάτι που τον εκστασίαζε. Η γοητεία του τρό-
μου, ίσως; Ο Χρύσιππος δεν μπορούσε να μαντέψει. Ο νους του Αυτό-
λυκου ήταν, ορισμένες φορές, τελείως ακατανόητος: σαν να είχες δι-
εισδύσει μέσα σ’έναν παράξενο λαβύρινθο, γεμάτο ακανόνιστες γωνί-
ες, απότομες και συνεχείς στροφές, και διακλαδώσεις. 
  Ο Χρύσιππος αναστέναξε. «Θα έρθω,» είπε, αφήνοντας την κονσόλα. 
«Η μητέρα σου είναι έτοιμη;» Βάδισε προς τον γιο του. 
  «Ετοιμάζεται ακόμα· την ξέρεις πώς είναι. Αλλά δε νομίζω ν’αργήσει.» 
 
 
 
Η οικία του Χρύσιππου βρισκόταν στη βόρεια όχθη του μεγάλου πο-
ταμού Οροκέλωρα, στη δυτική μεριά της Απαστράπτουσας, όχι πολύ 
μακριά από το παλάτι. Ήταν, ουσιαστικά, μια βίλα, περιτειχισμένη και 
με μεγάλο κήπο. Και, ασφαλώς, είχε και την απαραίτητη περιφρούρη-
ση, καθώς ο καναλάρχης του Φωτός της Απολλώνιας ήταν ένα πρόσω-
πο που αρκετοί δυσαρεστημένοι θα επιθυμούσαν να δουν νεκρό. Υ-
πήρχαν προβολείς που έσχιζαν με το φως τους τη νύχτα· υπήρχαν ο-
πλισμένοι φύλακες που έκαναν περιπολίες· υπήρχαν εκπαιδευμένα 
σκυλιά, που περιπλανιόνταν στον κήπο· υπήρχε ένα περιορισμένης 
εμβέλειας σύστημα ανίχνευσης και παρακολούθησης, που λειτουρ-
γούσε με τη βοήθεια Βιοσκόπου και εντόπιζε κάθε έμβιο εισβολέα. 
  Κανένα από αυτά τα μέτρα προστασίας δεν κατάφερε, όμως, να ε-
μποδίσει την Άνμα’ταρ. Ήταν μαθημένη να διαλύει τέτοια συστήματα, 
ώστε οι Μαύρες Δράκαινες να εισβάλλουν και να χτυπούν τους στό-
χους τους. Και η Παντοκράτειρα δεν ανεχόταν τα λάθη. Η Άνμα, βέβαι-
α, δε δούλευε πλέον για την Παντοκράτειρα, αλλά οι παλιές συνήθειες 
πεθαίνουν δύσκολα. 
  Το δυστυχές ήταν πως δεν είχε Μαύρες Δράκαινες μαζί της, για να 
ακολουθήσουν το δρόμο που εκείνη θα τους άνοιγε με τη μαγεία της. 
Είχε μερικούς άντρες από την παλατιανή φρουρά, οι οποίοι δεν είχαν 
ούτε κατά διάνοια τις ικανότητες των Μαύρων Δρακαινών. Θα έπρεπε, 
όμως, να φανούν αρκετά ικανοί ώστε να φέρουν σε πέρας την απο-
στολή του Πρίγκιπά τους. Εξάλλου, δεν ήταν και τίποτα το σπουδαίο, 
έκρινε η Άνμα’ταρ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  461 

 

 

  Χρησιμοποιώντας κάποια ξόρκια ανίχνευσης, εντόπισε το σύστημα 
παρακολούθησης του Βιοσκόπου, ενώ εκείνη και η ομάδα της βρίσκο-
νταν ακόμα έξω από τη βίλα. Έπειτα, ύφανε μια Μαγγανεία Εικονικής 
Νεκρώσεως γύρω από όλη της την ομάδα, και ένα αόρατο πέπλο έ-
κρυψε τη ζωτική τους ενέργεια. Για το σύστημα του Βιοσκόπου θα ή-
ταν τώρα νεκροί: άρα και αόρατοι. 
  Οι προβολείς της έπαυλης δεν ήταν σταθεροί· έκαναν περιστροφικές 
κινήσεις, προκειμένου να φωτίζουν όσο το δυνατόν μεγαλύτερη περι-
οχή. Η Άνμα’ταρ δεν ήταν η πρώτη φορά που είχε να αντιμετωπίσει 
κάτι τέτοιο. Χρησιμοποιώντας, κατά περίσταση, ένα Ξόρκι Ελάσσονος 
Μηχανικού Ελέγχου, έκανε τους προβολείς που την ενδιέφεραν να 
στρέφονται προς την κατεύθυνση που εκείνη ήθελε. 
  Η μάγισσα και η ομάδα της σκαρφάλωσαν το τείχος της έπαυλης, χω-
ρίς να τους χτυπά κανένα φως και αόρατοι για το σύστημα του Βιο-
σκόπου. 
  Η αντιμετώπιση των φρουρών που περιπολούσαν δεν ήταν δύσκολη 
υπόθεση για την Άνμα’ταρ, αν και υπέθετε πως μια Μαύρη Δράκαινα, 
όπως η Ιωάννα, θα τους ξεπάστρευε ακόμα ευκολότερα. Συντόνισε την 
ομάδα της έτσι ώστε να τους τραβήξουν μες στο σκοτάδι και να τους 
αναισθητοποιήσουν· γιατί ο Πρίγκιπας είχε τονίσει: Δεν θα σκοτώσετε 
κανέναν. Κανέναν. Παρά μόνο ως τελευταία λύση. 
  Αυτή, όμως, η εντολή αναφερόταν στους ανθρώπους, πίστευε η Άνμα, 
όχι και στα θηρία. Έτσι, χρησιμοποιώντας ένα Ξόρκι Οσφραντικής 
Προκαλύψεως, μπέρδεψε την όσφρηση των μεγάλων, επικίνδυνων 
σκύλων του κήπου, και έβαλε τους πολεμιστές της να τους τοξέψουν 
με βαλλίστρες. Δεν υπήρχε λόγος να χρησιμοποιήσουν πυροβόλα όπλα, 
που θα έκαναν θόρυβο. Όσα σκυλιά δεν πέθαναν με το πρώτο βέλος, οι 
άνθρωποι της μάγισσας τα πλησίασαν γρήγορα και τους έσχισαν το 
λαιμό με μακριά μαχαίρια. 
  «Δεν είστε τόσο κακοί όσο φοβόμουν,» είπε η Άνμα’ταρ. 
  Οι δύο άντρες που βρίσκονταν πιο κοντά της (συνολικά, η ομάδα α-
παρτιζόταν από έξι παλατιανούς πολεμιστές) χαμογέλασαν. 
  «Αλλά μην πάρουν και τα μυαλά σας αέρα,» τόνισε η Δράκαινα, και 
συνέχισαν την εισβολή τους. «Πάμε για τον Βιοσκόπο τώρα. Με προ-
σοχή, γιατί πιθανώς να υπάρχουν τηλεοπτικοί πομποί γύρω απ’το κέ-
ντρο ελέγχου.» 



462  |  ΚΩΣΤΑΣ ΒΟΥΛΑΖΕΡΗΣ 

 

 

  Και δεν είχε άδικο. Πράγματι υπήρχαν, όπως της αποκάλυψε ένα 
Ξόρκι Τηλεοπτικής Ανιχνεύσεως. Η Άνμα οδήγησε την ομάδα της, μέσα 
απ’το σκοτάδι, προς έναν απ’τους πομπούς, που παρατηρούσε την εί-
σοδο του κέντρου σαν ψυχρό, ορθάνοιχτο μάτι. Χρησιμοποιώντας ένα 
Ξόρκι Τηλεοπτικής Ασυνέχειας, η μάγισσα έκανε το μάτι να χάσει δύο 
λεπτά αληθινής εικόνας. Αρκετός χρόνος για να κινηθεί, μαζί με τους 
πολεμιστές της. 
  Ένας απ’αυτούς κλότσησε την πόρτα του κέντρου ελέγχου και εισέ-
βαλαν σ’ένα στρογγυλό δωμάτιο, γεμάτο μηχανικούς εξοπλισμούς. Μια 
γυναίκα ήταν καθισμένη μπροστά σε μερικές οθόνες, κονσόλες, και 
διαύλους. Ένας άντρας καθόταν λίγο παραδίπλα, σε μια θρονοειδή πο-
λυθρόνα· φορούσε ένα μαύρο γάντι στο δεξί χέρι, τυλιγμένο με καλώ-
δια και κυκλώματα, και τα δάχτυλά του ακουμπούσαν σ’ένα άνοιγμα 
του βραχίονα της πολυθρόνας. Ακουμπούσαν εκεί και εφάπτονταν με 
άλλα κυκλώματα. Η όψη του Βιοσκόπου ήταν γαλήνια και τα μάτια 
του ορθάνοιχτα, και ένα αχνό χαμόγελο υπήρχε στο πρόσωπό του, σαν 
να βρισκόταν σε έκσταση. Πράγμα το οποίο δεν ήταν αναληθές, όπως 
ήξερε η Άνμα· είχε ακούσει πως οι Βιοσκόποι γίνονταν ένα με τις ρέου-
σες ζωτικές ενέργειες του σύμπαντος, όταν εργάζονταν –και η εργασία 
τους δεν τους κούραζε ιδιαίτερα, όχι όσο δεν υπήρχαν εμπόδια για να 
διαλύσουν. Η μαγγανεία της Άνμα’ταρ δεν είχε παρουσιαστεί ως εμπό-
διο στη συνείδηση του Βιοσκόπου· ο νους του δεν την είχε εκλάβει σαν 
ένα τείχος που τον εμπόδιζε να δει από πίσω του: απλά, η μάγισσα κι η 
ομάδα της δεν υπήρχαν στον κόσμο του. 
  Η γαλήνια όψη άργησε μερικά δευτερόλεπτα να διαλυθεί απ’το πρό-
σωπο του μάγου, καθώς ο ένας παλατιανός φρουρός κλότσησε την 
πόρτα και οι άλλοι όρμησαν μέσα στο δωμάτιο. Τόσο απορροφημένος 
ήταν ο Βιοσκόπος από το έργο του. 
  «Ακίνητοι!» φώναξε ένας φρουρός, ενώ εκείνος κι οι σύντροφοί του 
σημάδευαν τη γυναίκα και τον μάγο με τις οπλισμένες βαλλίστρες 
τους. 
  Ο Βιοσκόπος βλεφάρισε και σηκώθηκε απ’την πολυθρόνα του με τα 
χέρια υψωμένα. 
  «Δέστε τους,» πρόσταξε η Άνμα’ταρ, και η προσταγή της γρήγορα ε-
ξετελέσθη. Οι παλατιανοί φρουροί έδεσαν τη γυναίκα και τον Βιοσκό-
πο χειροπόδαρα, και τους φίμωσαν επίσης. Εξάλλου, ο μάγος ήταν α-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  463 

 

 

παραίτητο να μη μπορεί καθόλου να κινηθεί, για να μην έχει τη δυνα-
τότητα να χρησιμοποιήσει τα ξόρκια του. 
  Η Άνμα πλησίασε την κεντρική μονάδα του κέντρου ελέγχου και έ-
στειλε ένα Ξόρκι Μηχανικής Δυσλειτουργία μέσα της, σαν σμήνος ε-
ντόμων. Ένα ξόρκι πολύ απλό για να καταστρέψει το σύστημα, αλλά 
αρκετά ισχυρό για να του προκαλέσει προβλήματα για ώρες, εκτός αν 
κάποιος άλλος το εξουδετέρωνε –πράγμα που, επί του παρόντος, δε 
φαινόταν και τόσο πιθανό στη μάγισσα. 
  Η Άνμα’ταρ πήρε την ομάδα της από το κέντρο ελέγχου και την οδή-
γησε σε μια πλαϊνή πόρτα της βίλας. Η πόρτα ήταν κλειδωμένη, αλλά 
ένα Ξόρκι Ξεκλειδώματος την έκανε ν’ανοίξει, πρόθυμα και αδιαμαρ-
τύρητα. Η μάγισσα είχε αρχίσει να νιώθει ζαλισμένη από το πλήθος 
των ξορκιών που είχε χρησιμοποιήσει, μα παραμέρισε την κόπωσή της, 
όπως είχε μάθει να την παραμερίζει. Μέρος της εκπαίδευσής της ήταν 
κι αυτό. Οι Δράκαινες δεν παραδίδονταν ποτέ· ή ολοκλήρωναν την α-
ποστολή τους ή πέθαιναν προσπαθώντας. Έτσι το ήθελε η Παντοκρά-
τειρα, και, γι’ακόμα μια φορά, οι παλιές –καλές ή κακές– συνήθειες δύ-
σκολα ξεχνιόνταν. 
  Η Άνμα και η ομάδα της μπήκαν στη βίλα και βάδισαν μέσα στα πο-
λυτελή δωμάτια και τους διαδρόμους της. 
  Ένας φύλακας τούς είδε· έκανε να φωνάξει– 
  –έπεσε νεκρός, με το βέλος από τη βαλλίστρα της Δράκαινας καρφω-
μένο στο λαιμό του. 
  Συγνώμη, Ανδρόνικε. Δε γινόταν αλλιώς. 
  Έναν άλλο φύλακα, πολύ πιο μακριά απ’τον προηγούμενο, κατάφε-
ραν να τον αδρανοποιήσουν δίχως να τον σκοτώσουν. Η Άνμα πέρασε 
γρήγορα από μπροστά του, κάνοντάς τον να στραφεί προς τη μεριά 
της, και, την ίδια στιγμή, ένας παλατιανός φρουρός πετάχτηκε πίσω 
του και τον χτύπησε στον αυχένα, σωριάζοντάς τον. 
  Στα υπνοδωμάτια, δεν ήταν κανένας. Ούτε ο Χρύσιππος, ούτε η γυ-
ναίκα του, ούτε τα παιδιά του. 
  Δεν μπορεί να περίμεναν τον ερχομό μας, σκέφτηκε η Άνμα’ταρ. Αδύ-
νατον. Κάπου πρέπει να έχουν πάει. 
  «Πού είναι;» τη ρώτησε ένας σύντροφός της. 
  «Δεν ξέρω.» 
  «Δεν μπορείς να τους βρεις με τη μαγεία σου;» 
  «Όχι.» 



464  |  ΚΩΣΤΑΣ ΒΟΥΛΑΖΕΡΗΣ 

 

 

  «Κι ο άλλος μάγος, που δέσαμε, πώς μπορού–» 
  «Είναι περίπλοκο,» είπε η Άνμα’ταρ. «Αλλά δεν έχουμε ακόμα ερευνή-
σει όλη τη βίλα. Ελάτε. Και με προσοχή.» 
  Δεν άργησαν να βρουν πού είχε συγκεντρωθεί ολόκληρη η οικογένεια 
του Χρύσιππου. Εντός της οικίας ήταν· δεν είχαν φύγει. Είχαν, όμως, 
πάει σ’ένα αρκετά μεγάλο δωμάτιο που ήταν στολισμένο σαν ναός. Η 
Άνμα’ταρ τούς κοίταζε τώρα από τη γωνία ενός ανοίγματος, και έβλε-
πε πως δεν ήταν μόνοι τους. Μαζί με την οικογένεια ήταν άλλοι τρεις: 
δύο άντρες και μία γυναίκα. Ο ένας από τους δύο άντρες στεκόταν στο 
κέντρο του δωματίου, ντυμένος με ράσα, και έλεγε κάποια λόγια που 
έμοιαζαν ιεροτελεστικά. Κάποιου είδους ιερέας; Ιερέας αυτού του Μαύ-
ρου Νάρζουλ, ίσως; Φορούσε κουκούλα, η οποία σκίαζε την όψη του· 
έτσι, το μόνο που η Άνμα μπορούσε να δει καθαρά γι’αυτόν ήταν τα 
σκοτεινά του μάτια, που θύμιζαν δύο μαύρους λάκκους. Δεξιά του στε-
κόταν ο άλλος άντρας –ένας λευκόδερμος τύπος με έντονα πράσινα 
μάτια– και αριστερά του η γυναίκα –ερυθρόδερμη και με μάτια μαύρα, 
αλλά όχι τόσο σκοτεινά όσο εκείνου–, κι οι δυο τους επίσης ντυμένοι 
με ράσα. 
  Ο Χρύσιππος και η οικογένειά του στέκονταν γύρω από τους τρεις, 
και μουρμούριζαν σιγανά. Η Άνμα’ταρ τούς αναγνώριζε από τις φωτο-
γραφίες που της είχε δείξει ο Ανδρόνικος. Ο Χρύσιππος ήταν αυτός ο 
εύσωμος άντρας με τα κοντά γκρίζα μαλλιά και το μουστάκι· το δέρμα 
του ήταν λευκό-ροζ. Η γυναίκα του, που ονομαζόταν Αυγούστα, είχε 
δέρμα χρυσό και μαλλιά καστανά και μακριά ώς τη μέση, τα οποία τώ-
ρα ήταν λυτά· το πρόσωπό της ήταν έντονα μακιγιαρισμένο. Ο Αυτό-
λυκος, ο γιος του Χρύσιππου, ένας νεαρός άντρας που θύμιζε τη μητέ-
ρα του, στεκόταν στα αριστερά εκείνου και στα δεξιά της Αυγούστας. 
Η Νίκη, η κόρη του Χρύσιππου, στεκόταν δεξιά του πατέρα της και α-
ριστερά της μητέρας της: μια κοπέλα μικρότερη του Αυτόλυκου, αλλά 
επίσης χρυσόδερμη και με μαλλιά μαύρα, κομμένα πιο κοντά από της 
Αυγούστας, έτσι ώστε να πέφτουν στους ώμους της. 
  Η Άνμα’ταρ δεν έβλεπε λόγο να καθυστερήσει. Έκανε νόημα στους 
παλατιανούς φρουρούς να εισβάλουν, αυτή τη φορά κρατώντας πυ-
ροβόλα όπλα, όχι βαλλίστρες. Η ανάγκη για αθόρυβες κινήσεις είχε 
τελειώσει. 
  «Ακίνητοι!» φώναξε ένας απ’τους συντρόφους της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  465 

 

 

  Ο Χρύσιππος και η οικογένειά του φάνηκαν να πανικοβάλλονται, αλ-
λά όχι και οι τρεις άγνωστοι στο κέντρο του κύκλου. Ή, τουλάχιστον, 
όχι τόσο πολύ. Χρησιμοποιώντας αυτούς που τους περιτριγύριζαν ως 
ασπίδα, πήδησαν πίσω από τα λιγοστά, χαμηλά έπιπλα του δωματίου, 
και τράβηξαν πιστόλια μέσα απ’τα ράσα τους. 
  Οι παλατιανοί φρουροί δε χρειάστηκαν διαταγή απ’την Άνμα’ταρ για 
ν’αρχίσουν να πυροβολούν· ο κίνδυνος ήταν προφανής και έκδηλος. 
  Και ένα χάος από φωτιά και σφαίρες επακολούθησε. 
  Η Άνμα δεν μπόρεσε να συλλάβει ακριβώς τι συνέβη, ούτε με ποια 
σειρά συνέβησαν τα γεγονότα, γιατί, πολύ απλά, έγιναν όλα τόσο γρή-
γορα. Αμφέβαλλε, δε, αν και μια Μαύρη Δράκαινα θα κατάφερνε να 
βγάλει άκρη εδώ. 
  Όταν οι πυροβολισμοί τελείωσαν, η σκηνή δεν ήταν ευχάριστη. 
  Από τους συντρόφους της μάγισσας, δύο έμοιαζαν νεκροί και ένας 
ήταν τραυματισμένος. Ο Χρύσιππος είχε καταφέρει να μη χτυπηθεί, 
ζαρωμένος σε μια γωνία και κατάχλομος. Η Αυγούστα είχε διπλωθεί 
στο πάτωμα, ουρλιάζοντας· μια σφαίρα πρέπει να την είχε πετύχει στο 
πόδι. Ο Αυτόλυκος είχε παρασύρει τη Νίκη κοντά σ’έναν τοίχο και 
προσπαθούσε να την προστατέψει με το σώμα του· κανένας απ’τους 
δυο τους δεν είχε χτυπηθεί, η Νίκη όμως έκλαιγε δυνατά, γαντζωμένη 
επάνω του. Η ερυθρόδερμη γυναίκα κειτόταν νεκρή, έχοντας δεχτεί 
μια σφαίρα στο κεφάλι. Ο λευκόδερμος άντρας ήταν τραυματισμένος 
στα πλευρά και διπλωμένος, αλλά όχι νεκρός. Ο άντρας με τα σκοτεινά 
μάτια –που η Άνμα υπέθετε ότι ήταν ιερέας– είχε πληγωθεί στο χέρι, 
και το πιστόλι του είχε πεταχτεί παραπέρα. Επί του παρόντος, σερνό-
ταν προς το όπλο. Δε φαινόταν να έχει παραιτηθεί. 
  «Μην κινείσαι,» του είπε η Άνμα’ταρ, στεκόμενη στο κέντρο του δω-
ματίου και σημαδεύοντάς τον. Βαστούσε το πιστόλι της με τα δύο χέ-
ρια και τεντωμένο εμπρός της. 
  Ο άντρας σταμάτησε να σέρνεται. Το σκοτεινό του βλέμμα στράφηκε 
επάνω της, και το μίσος του ήταν φανερό. Η κουκούλα είχε πέσει απ’το 
κεφάλι του, και τα μαλλιά του είχαν αποκαλυφτεί, μαύρα και κοντά. 
  «Συλλάβετέ τους,» πρόσταξε η Άνμα. «Όλους.» 
  «Τι συμβαίνει;» απαίτησε ο Χρύσιππος με δυνατή φωνή, μοιάζοντας 
να παλεύει να ανακτήσει την αυτοκυριαρχία του. 
  «Ο Πρίγκιπας Ανδρόνικος θέλει να πει μερικές κουβέντες μαζί σου,» 
απάντησε η Άνμα’ταρ. 



466  |  ΚΩΣΤΑΣ ΒΟΥΛΑΖΕΡΗΣ 

 

 

  «Ο… Πρίγκιπας Ανδρόνικος;…» Ο Χρύσιππος έμοιαζε να νομίζει ότι 
του έκαναν κάποιο κακόγουστο αστείο. 
  Εκείνη τη στιγμή, φωνές ακούστηκαν απ’τους διαδρόμους της βίλας: 
«Κύριε Χρύσιππε! Πού είστε;» 
  Οι φύλακες του μέρους, σκέφτηκε η Άνμα. Είπε στον Χρύσιππο: «Ζή-
τησέ τους να απομακρυνθούν, και να κρατήσουν το στόμα τους κλει-
στό.» Και, υψώνοντας το όπλο της, σημάδεψε τα παιδιά του, στον α-
ντικρινό τοίχο. 
 
 
 
Ο Χρύσιππος καθόταν εκεί όπου τον είχαν οδηγήσει οι παλατιανοί 
φρουροί, σε μια πολυθρόνα, σ’ένα καθιστικό του παλατιού της Απα-
στράπτουσας. Κανένας άλλος δεν ήταν στο δωμάτιο, όμως ο Χρύσιπ-
πος δεν τολμούσε να κουνηθεί, καθώς ήταν βέβαιος ότι τον παρακο-
λουθούσαν· δεν μπορεί να τον είχαν αφήσει αφύλαχτο. 
  Ακόμα δεν είχε καταλάβει τι ακριβώς είχε συμβεί. Πώς είχαν εισβάλει, 
έτσι απλά, οι παλατιανοί φρουροί στην οικία του; Και πώς ήταν δυνα-
τόν ο Πρίγκιπας Ανδρόνικος να ήθελε να του μιλήσει; Αυτός ήταν φυ-
λακισμένος· δε μπορεί νάχε δραπετεύσει! Δε μπορεί! 
  Αλλά, αν δεν είχε γίνει κάτι τέτοιο, τότε τι…; 
  Μια πόρτα άνοιξε, και ο Ανδρόνικος μπήκε, ντυμένος βασιλικά, όχι 
σαν κρατούμενος. Από τη ζώνη του κρεμόταν ένα σπαθί. Ένα σπαθί 
που –ο Χρύσιππος το αναγνώριζε– δεν μπορεί να ήταν άλλο παρά το 
ξίφος των βασιλέων της Απολλώνιας. 
  Ο καναλάρχης του Φωτός της Απολλώνιας κοκάλωσε, για μια στιγμή, 
πάνω στην πολυθρόνα, νιώθοντας όλο του το σώμα μουδιασμένο και 
τον εαυτό του ανίκανο να αρθρώσει λέξη. 
  Ο Ανδρόνικος στάθηκε αντίκρυ του, ατενίζοντάς τον. 
  «…Πρίγκιπά μου,» κατάφερε, τελικά, να πει ο Χρύσιππος. Σηκώθηκε 
απ’την πολυθρόνα και επιχείρησε μια αδέξια υπόκλιση. 
  «Μη δείχνεις τόσο χαρούμενος που με βλέπεις, Χρύσιππε,» είπε, πα-
γερά, ο Ανδρόνικος. Στα μάτια του υπήρχε μονάχα καταφρόνηση. 
  «Είχα ακούσει ότι… ότι ήσασταν άρρωστος, Υψηλότατε–» 
  Ο Ανδρόνικος γέλασε. «Μάλλον, άκουγες τον εαυτό σου να μιλάει.» 
  Τα μάτια του Χρύσιππου διαστάλθηκαν. Κανονικά, ούτε ο Βασιληάς 
της Απολλώνιας δε θα τολμούσε να τον προσβάλει έτσι. Εξακολουθού-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  467 

 

 

σε να είναι ο καναλάρχης του Φωτός, σωστά; Ανοιγόκλεισε το στόμα 
του, προσπαθώντας να βρει κάτι για ν’απαντήσει, μα τίποτα δεν ερχό-
ταν. 
  «Κάθισε,» του πρότεινε ο Ανδρόνικος. 
  Ο Χρύσιππος δίστασε. 
  «Είπα, κάθισε.» 
  Ο Χρύσιππος υπάκουσε. 
  Ο Ανδρόνικος πήρε θέση αντίκρυ του. «Καταλαβαίνω,» είπε, «ότι έχει 
γίνει μια μικρή… ‘παρεξήγηση’–» 
  «Ασφαλώς, Πρίγκιπά μου. Μια παρεξήγηση–» 
  «Βοήθησες τον αδελφό μου να σφετεριστεί τον Κυανό Θρόνο–» 
  «Δε θα έκανα ποτέ κάτι τέτ–» 
  «Αν με διακόψεις ξανά, θα προστάξω να σου κόψουν τη γλώσσα.» 
  Ο Χρύσιππος έχασε το χρώμα του. 
  «Θα προσπαθήσεις– ή, μάλλον, όχι, δε θα προσπαθήσεις· θα διορθώ-
σεις ό,τι ζημιά έκανες. Θα αποκαλύψεις όλη την αλήθεια. Κι όταν λέω 
‘όλη την αλήθεια’, εννοώ όλη την αλήθεια.» 
  Τι σήμαιναν τούτα τα λόγια; αναρωτήθηκε ο μπερδεμένος νους του 
Χρύσιππου. Του έκανε ο Πρίγκιπα κάποιου είδους πρόταση; Πρόταση 
συμμαχίας; Δεν μπορεί να μην αναγνώριζε τη χρησιμότητά του ως κα-
ναλάρχη του Φωτός! Ο Χρύσιππος ήταν η πραγματική εξουσία της Α-
πολλώνιας· ακόμα κι ο Ανδρόνικος έπρεπε να μπορεί να το δει αυτό– 
  «Λοιπόν;» διέκοψε τους ταραγμένους συλλογισμούς του ο Πρίγκιπας. 
  «…Ναι,» αποκρίθηκε ο Χρύσιππος. «Ναι. Θα αποκαλύψω, ασφαλώς, 
την απάτη που συνέβη. Με είχαν κάνει να πιστέψω ότι ήσασταν δια-
νοητικά άρρωστος, Υψηλότατε–» 
  «Δε με κατάλαβες καλά, νομίζω. Είπα: την αλήθεια. Θα αποκαλύψεις 
την αλήθεια: ότι, εν γνώσει σου, βοήθησες τον αδελφό μου να σφετε-
ριστεί τον Κυανό Θρόνο, και ότι υποθάλπεις ακόλουθους του Μαύρου 
Νάρζουλ· ότι κι ο ίδιος ακόμα προσεύχεσαι στον Μαύρο Νάρζουλ.» 
  «Πρίγκιπά μου, αυτό, αυτό ήταν συμπτωματικό!» 
  Ο Ανδρόνικος συνοφρυώθηκε. «Ποιο απ’όλα;» 
  «Δεν είμαι πιστός στον Μαύρο Νάρζουλ! Δεν έχω καμία σχέση 
μ’αυτούς!» 
  «Οι άνθρωποί μου άλλα μού είπαν.» 
  Ο Χρύσιππος πήρε μια βαθιά ανάσα. Τα χέρια του έτρεμαν. Κοίταξε το 
πάτωμα. «Με καταδικάζεις…» είπε με χαμηλή φωνή. Καταλάβαινε πο-



468  |  ΚΩΣΤΑΣ ΒΟΥΛΑΖΕΡΗΣ 

 

 

λύ καλά πως, αν έβγαινε στο Φως της Απολλώνιας και παραδεχόταν 
τέτοια πράγματα που του ζητούσε ο Ανδρόνικος, θα ήταν σα να παρα-
δέχεται εσχάτη προδοσία. Άνθρωποι είχαν χάσει τη ζωή τους για ε-
σχάτη προδοσία. 
  Ο Χρύσιππος ύψωσε το βλέμμα του, για ν’αντικρίσει τον Πρίγκιπα. 
«Θα με σκοτώσεις, είτε έτσι είτε αλλιώς,» είπε με περισσότερο θάρρος 
απ’ό,τι αισθανόταν: με το θάρρος του απεγνωσμένου. 
  «Όχι απαραίτητα,» αποκρίθηκε ο Ανδρόνικος. «Στο βασίλειό μου υ-
πάρχει χώρος για εξιλέωση, Χρύσιππε.» 
  «Τι θα κάνεις, λοιπόν; Θα με φυλακίσεις; Θα με εξορίσεις;» 
  «Θα το σκεφτώ. Πάντως, σίγουρα, όχι κάτι το τόσο τραγικό, όσο αν 
αρνηθείς να διορθώσεις τη ζημιά που έκανες. Τι λες;» 
  Ο Χρύσιππος έσμιξε τα χείλη. Δεν έχω περιθώρια επιλογής. Αισθανό-
ταν χολή να έχει ανεβεί στο λαιμό του. Αυτό που συνέβαινε ήταν αδύ-
νατον! Αδύνατον! Πριν από μερικές ώρες ήταν ο άνθρωπος που όριζε 
τη μοίρα της Απολλώνιας… και τώρα; Τι ήταν τώρα; 
  Ή, μήπως, ανέκαθεν ζούσα σε μια ψευδαίσθηση; 
  Ο Χρύσιππος ένευσε. «Θα το κάνω. Θα βγω στο Φως της Απολλώνιας 
και θα μιλήσω.» 
  «Αυτή,» είπε ο Ανδρόνικος, «είναι μια καλή αρχή. Εν τω μεταξύ, α-
σφαλώς, η οικογένειά σου θα βρίσκεται υπό κράτηση.» 
  Ο Χρύσιππος το περίμενε τούτο. Ο Πρίγκιπας δε θα το ριψοκινδύνευε. 
Μπορεί εγώ να ήθελα ν’αυτοκτονήσω, λέγοντας, αντί γι’αυτά που μου 
ζητά, πράγματα που θα του προκαλούσαν προβλήματα. Έτσι, όμως, ε-
ξασφαλίζεται. 
  Είμαι παγιδευμένος. 
 
 
 
Ο Ανδρόνικος βημάτισε μέσα στο καθιστικό, μόνος του. Ο Χρύσιππος 
είχε φύγει, για να τον οδηγήσουν οι φρουροί στο δωμάτιο όπου θα 
διέμενε προσωρινά. Ο Πρίγκιπας γέμισε ένα ποτήρι κρασί για τον εαυ-
τό του και ήπιε, κοιτάζοντας τη βαθιά, χειμωνιάτικη νύχτα έξω απ’το 
παράθυρο. 
  Γιατί είχε αυτό το άσχημο συναίσθημα μέσα του; Αυτό το πικρό συ-
ναίσθημα; 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  469 

 

 

  Τι ερώτηση! Γνώριζε την απάντηση, φυσικά. Τη γνώριζε πολύ καλά, 
και ήταν η εξής: Μου θυμίζω την Παντοκράτειρα… 
  Ναι, πράγματι, ο εαυτός του του θύμιζε την Παντοκράτειρα, όσο μι-
λούσε με τον Χρύσιππο. Του θύμιζε τις μεθόδους που χρησιμοποιούσε 
η πρώην σύζυγός του. 
  Ο Χρύσιππος, βέβαια, ήταν ένα κάθαρμα· δεν υπήρχε αμφιβολία 
γι’αυτό. Ήταν ένας από τους ανθρώπους που, άνετα, θα πουλούσαν 
την ψυχή τους στον Μαύρο Νάρζουλ, προκειμένου να ανελιχθούν μέσα 
στην κοινωνία και να αποκτήσουν εξουσία, δύναμη, χρήμα, κύρος. Έ-
νας αδίστακτος άνθρωπος, με ελάχιστες αρετές. Ελάχιστες αρετές, που 
ο Ανδρόνικος η αλήθεια ήταν πως δεν μπορούσε να δει καμια τους, 
όμως αισθανόταν πως θα υπήρχαν, γιατί όλοι, οσοδήποτε διεστραμμέ-
νοι, έχουν και τις αρετές τους. 
  Παρ’όλ’αυτά, ένιωθε άσχημα για τις μεθόδους που είχε χρησιμοποιή-
σει. Είχε εκβιάσει τον Χρύσιππο· είχε απειλήσει και αυτόν και την οι-
κογένειά του. Βέβαια, τούτο δεν ήταν, ίσως, τίποτα μπροστά σε όσα 
είχε κάνει ο Χρύσιππος στον Ανδρόνικο και σε άλλους ανθρώπους. 
Όμως η χρήση τέτοιων μεθόδων μολύνει πρώτα εκείνον που τις χρη-
σιμοποιεί. Του ζητά να παραμερίσει τη συνείδησή του– 
  Ποτέ δε συμβιβάστηκες με την πραγματικότητα, Ανδρόνικε, διέκοψε ο 
Πρίγκιπας τον ειρμό των σκέψεών του. Η εξουσία έτσι ασκείται. Τίπο-
τα, ποτέ, δεν μπορεί να είναι τελείως καθαρό. Ακόμα και το δικαιότερο 
πολίτευμα, συνήθως, στηρίζεται σε άσχημες πράξεις και πρακτικές. 
  Η εμπλοκή του στην Επανάσταση τον είχε κάνει, για λίγο, να πιστέψει 
ότι μπορούσε να ξεφύγει, να βγει απ’αυτό το καταραμένο κύκλωμα 
αλληλοεξόντωσης. Τον είχε κάνει να πιστέψει ότι η Παντοκράτειρα και 
η Παντοκρατορία της ήταν η πηγή όλου του κακού· και, στρεφόμενος 
εναντίον της πηγής του κακού, εκείνος ήταν καθαρός. Υπηρετούσε έ-
ναν ανώτερο σκοπό. 
  Δυστυχώς, τα πράγματα δεν ήταν τόσο απλά. 
  Ο Ανδρόνικος, βέβαια, δε σκόπευε να παραιτηθεί από την Επανάστα-
ση. Η Επανάσταση ήταν αναγκαία· η Παντοκρατορία έπρεπε να κατα-
πολεμηθεί· οι διαστάσεις έπρεπε να απελευθερωθούν από τον ζυγό 
της. Όμως, ακόμα κι αν ο Ανδρόνικος το πετύχαινε αυτό, πάλι δε θα 
κατόρθωνε να αλλάξει το σύμπαν… 
  Οι σκέψεις μου τρέχουν από δω κι από κει, σαν κυνηγημένα ελάφια. 
Αναστέναξε και ήπιε μια γουλιά κρασί. Πρέπει να ξεκουραστώ. Μόλις 



470  |  ΚΩΣΤΑΣ ΒΟΥΛΑΖΕΡΗΣ 

 

 

πριν από μερικές ώρες ήταν που ο Αυγερινός τον είχε βγάλει απ’το κε-
λί του· ο Ανδρόνικος χρειαζόταν να ανασυγκροτηθεί, ψυχικά κυρίως. 
  Γιατί η μάχη που τον περίμενε δε θα ήταν ούτε μικρή ούτε εύκολη. Θα 
έπρεπε να κάνει πράγματα ενάντια στη συνείδησή του. Θα έπρεπε να 
διαλύσει το καθεστώς που είχε δημιουργήσει ο Λούσιος. Και, στο τέ-
λος, θα έπρεπε, αναμφίβολα, να αντιμετωπίσει και τον ίδιο του τον 
αδελφό. 
  Κι αν αισθανόταν άσχημα τώρα, που αντιμετώπιζε ένα κάθαρμα σαν 
τον Χρύσιππο, πώς θα αισθανόταν τότε; Τότε που θα έπρεπε να αντι-
μετωπίσει ένα μέλος της οικογένειάς του; 
  Ο Λούσιος δε δίστασε να σε φυλακίσει και να προσπαθήσει να σε τρε-
λάνει, είπε μια φωνή εντός του. Δεν του χρωστάς τίποτα. 
  Ναι, σκέφτηκε ο Ανδρόνικος. Ναι… Θα έπρεπε να το θυμάται τούτο, 
για να συνεχίσει. 
  Παλιότερα, είχε διαβάσει σε ιστορικά βιβλία του βασιλείου ότι υπήρ-
χαν ολόκληρες βασιλικές οικογένειες που τα μέλη τους είχαν στραφεί 
το ένα εναντίον του άλλου, διαπράττοντας απίστευτες προδοσίες και 
βιαιοπραγίες. Ο Ανδρόνικος δεν μπορούσε να φανταστεί, τότε, τη δική 
του οικογένεια να καταλήγει έτσι. Δεν μπορούσε να φανταστεί τον 
εαυτό του, τον Λούσιο, και τη Βασιλική να αλληλοσκοτώνονται για τον 
Κυανό Θρόνο· και, φυσικά, δεν μπορούσε να φανταστεί κανέναν τους 
να θέλει να βγάλει απ’τη μέση τον πατέρα τους, για να του κλέψει την 
εξουσία. 
  Τώρα, όμως, έχω εμπλακεί σε μια κατάσταση που είναι ακριβώς έτσι. 
Ακριβώς έτσι. 
  Ο Ανδρόνικος τελείωσε το κρασί στο ποτήρι του. 
  Δεν υπήρχε δρόμος ή περιθώριο για επιστροφή. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  471 

 

 

 

28 
 
 
Την τελευταία σκοπιά τη φυλούσε η Ιωάννα και, μόλις είδε ότι χάραζε, 
ξύπνησε τους συντρόφους της. Το ηλιακό φως περνούσε σα χρυσό-
σκονη μέσα από τη βλάστηση και την πυκνή ομίχλη των βάλτων. 
  Ο Οδυσσέας είπε στην Ιωάννα: «Εσύ γνωρίζεις καλύτερα απ’όλους 
μας ετούτα τα μέρη· πώς σκέφτεσαι να συνεχίσουμε;» 
  Η Μαύρη Δράκαινα είχε γεννηθεί στην Υπερυδάτια και, πιο συγκεκρι-
μένα, στην ηπειρόνησο Κεντρυδάτια. Αυτή ήταν η πατρίδα της, προτού 
μπει στις στρατιές της Παντοκράτειρας και προτού μπλεχτεί, τελικά, 
με την Επανάσταση. Ωστόσο, έμοιαζε να διστάζει ν’απαντήσει στο ε-
ρώτημα του Πρόμαχου. Έμοιαζε αβέβαιη. 
  «Κανείς δεν ξέρει τους Βαλτότοπους των Όφεων, Οδυσσέα,» αποκρί-
θηκε. «Για όλους έχουν εκπλήξεις.» 
  «Επομένως, και για τους διώκτες μας.» 
  Η Ιωάννα ένευσε. «Αυτό, όμως, δε λύνει το πρόβλημά μας.» 
  «Δεν υπάρχει κάποια άλλη βάση της Επανάστασης, έξω απ’τους βάλ-
τους;» ρώτησε ο Ράθνης. 
  «Υπάρχει,» του είπε η Ιωάννα, «μα δεν είναι κοντά.» 
  «Ο Βιοσκόπος, όμως, μάλλον είναι κοντά μας,» τους διέκοψε ο Σέ-
λιρ’χοκ, ατενίζοντας μέσα στις βαθιές ομίχλες. «Αισθάνομαι τη δύναμή 
του να προσπαθεί να τρυπήσει το προστατευτικό μου ξόρκι και να μας 
εντοπίσει.» Μερικοί από τους κρυστάλλους και τα καλώδια επάνω στο 
μακρύ ραβδί του μαυρόδερμου μάγου γυάλιζαν μ’ένα απαλό φως. 
  «Εντάξει,» είπε η Ιωάννα, «θ’αρχίσουμε να κινούμαστε.» Και προς τον 
Οδυσσέα: «Η αλήθεια είναι πως έχω ένα σχέδιο, αλλά είναι λίγο παρά-
τολμο.» 
  «Μας δουλεύεις;» αποκρίθηκε εκείνος. «Κατά πρώτον, το γεγονός ότι 
έχεις κάποιο σχέδιο με χαροποιεί ιδιαίτερα. Κατά δεύτερον, ετούτη 
σίγουρα δε θα είναι η πρώτη, ούτε η τελευταία, φορά που κάνουμε κά-
τι παράτολμο.» 
  Η Ιωάννα μειδίασε. «Ωραία. Ας ξεκινήσουμε.» 



472  |  ΚΩΣΤΑΣ ΒΟΥΛΑΖΕΡΗΣ 

 

 

  Δε χρειάστηκε να καθυστερήσουν για να διαλύσουν τον καταυλισμό 
τους· ό,τι χρειάζονταν το είχαν επάνω τους, και φωτιά, παρά το κρύο 
των βάλτων, δεν είχαν ανάψει. Με τόσους στρατιώτες της Παντοκρά-
τειρας να περιφέρονται στην περιοχή, δεν ήταν κανείς να το ριψοκιν-
δυνεύει. 
  Καθώς οδοιπορούσαν, πρώτη βάδιζε η Ιωάννα, επειδή ήταν η μόνη 
που ήξερε ακριβώς πού πήγαιναν. Πλάι της βάδιζε η Νελμίρα, γιατί δεν 
εμπιστευόταν απόλυτα τη Μαύρη Δράκαινα, όσον αφορούσε τους κιν-
δύνους των βάλτων. Πίσω τους έρχονταν ο Οδυσσέας και ο Τάμπρι-
ελ’λι, ο δεύτερος βαστώντας ένα μακρύ, ξύλινο ραβδί, που δε φαινόταν 
να έχει κάποια μυστικιστική σημασία· απλά, τον βοηθούσε να διασχί-
ζει ετούτα τα δύσβατα μέρη. Μετά, ακολουθούσαν ο Γεράρδος και ο 
Σέλιρ’χοκ· ο μαυρόδερμος μάγος μουρμούριζε, κάθε τόσο, κάποια λό-
για μέσα απ’τα δόντια του, μάλλον για να αντιμετωπίζει το ανιχνευτι-
κό ξόρκι του Βιοσκόπου των Παντοκρατορικών. Τελευταίος ερχόταν ο 
Ράθνης, φυλώντας τα νώτα: και ο Οδυσσέας ήταν βέβαιος ότι, αν κά-
ποιος ζύγωνε, τα μάτια του λευκόδερμου Αρβήντλιου θα τον εντόπιζαν 
αμέσως. 
  Μέχρι το μεσημέρι, χρειάστηκε να αποφύγουν δύο ομάδες πολεμι-
στών της Παντοκράτειρας. Η μία από αυτές ήταν εξαιρετικά μεγάλη, 
και είχε μαζί της τρία ατσαλόποδα. 
  «Τι στους δαίμονες;» σφύριξε η Νελμίρα, ατενίζοντας τους στρατιώ-
τες. «Τόσο επικίνδυνους σάς θεωρούν, που έχουν φέρει όλο το στρατό 
τους σε τούτους τους βάλτους;» 
  «Με έχουν δει…» είπε ο Τάμπριελ. 
  Η Νελμίρα έστρεψε το βλέμμα της επάνω του· τα μάτια της ήταν στε-
νεμένα και εχθρικά. 
  «Τι εννοείς, σε έχουν δει;» τον ρώτησε ο Οδυσσέας. 
  «Γνωρίζουν ότι είμαι μαζί με την Ιωάννα, τον Σέλιρ’χοκ, και τον Γε-
ράρδο,» εξήγησε εκείνος, «και πιστεύουν ότι πρόδωσα την Παντοκρά-
τειρα.» 
  «Αυτό δεν έκανες;» 
  «Στα μάτια τους, ναι.» 
  «Περίεργα μάς τα λες,» μούγκρισε η Νελμίρα. 
  Ο Τάμπριελ δεν αποκρίθηκε. 
  Το σπαθί του Ράθνη άστραψε και χτύπησε τα λιμνάζοντα νερά πίσω 
απ’τον Γεράρδο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  473 

 

 

  Άπαντες γύρισαν, για να κοιτάξουν τον λευκόδερμο επαναστάτη. 
  «Πλησίαζε το πόδι σου,» είπε ο Ράθνης στον Γεράρδο, δείχνοντας ένα 
αποκεφαλισμένο ερπετό. 
  Το μεσημέρι σταμάτησαν για μερικές ώρες, ώστε να ξεκουραστούν. Κι 
αποδείχτηκαν τυχεροί, γιατί βρέθηκαν κοντά σε κάτι σπηλιές, τις ο-
ποίες χρησιμοποίησαν για να κρυφτούν από στρατιώτες που πιθανώς 
να περνούσαν. Οι σπηλιές, βέβαια, δεν ήταν άδειες· στο εσωτερικό 
τους κατοικούσε μια οικογένεια σαυροειδών πλασμάτων, που όλοι 
υποπτεύονταν πως ήταν δηλητηριώδη. 
  «Όχι πυροβολισμοί,» προειδοποίησε η Ιωάννα τους συντρόφους της, 
όταν είδαν τα ερπετά να ξεπροβάλλουν απ’το σκοτάδι. 
  Ο Ράθνης τράβηξε και πάλι το σπαθί του, και η Νελμίρα κι ο Οδυσσέ-
ας ξεθηκάρωσαν μακριά μαχαίρια. Ο Γεράρδος και η Ιωάννα όπλισαν 
δύο βαλλίστρες. Τα ερπετά δεν είχαν πιθανότητες νίκης. Βέλη και λε-
πίδες διαπέρασαν τα σώματά τους, και τα σκότωσαν μέσα στην ίδια 
τους τη φωλιά. Κατόπιν, ο Οδυσσέας και ο Γεράρδος τα έβγαλαν από 
τις σπηλιές και τα έριξαν μες στα λιμνάζοντα νερά των ελών, τα οποία 
κατάπιαν τα κουφάρια τους σαν θηρία που έτρωγαν αργά μια γευστι-
κή τροφή. 
  Ο Τάμπριελ είπε στον Σέλιρ’χοκ: «Θα αναλάβω εγώ τον Βιοσκόπο, για 
σήμερα.» 
  Ο μαυρόδερμος μάγος τον ατένισε, για λίγο, σιωπηλά. Ύστερα, κατέ-
νευσε. Οι κρύσταλλοι επάνω στο ραβδί του έπαψαν να εκπέμπουν το 
απαλό τους φως. 
  Ο Τάμπριελ’λι ψιθύρισε μερικά λόγια, και το βλέμμα του χάθηκε μέσα 
στις ομίχλες. 
  Η Νελμίρα κοίταξε τον Οδυσσέα· ένα βλέμμα που, ξεκάθαρα, έλεγε: 
Πώς τον εμπιστεύονται; 
  Ο Πρόμαχος προτίμησε να μη μιλήσει, αν και κατανοούσε την ανησυ-
χία της συντρόφισσάς του. 
  Το απόγευμα πέρασε ήσυχα, ενώ οδοιπορούσαν, έχοντας φύγει απ’τις 
σπηλιές. Οι πολεμιστές της Παντοκράτειρας πρέπει να τους είχαν χά-
σει τελείως, προς το παρόν, γιατί οι επαναστάτες δεν έβλεπαν ούτε 
καν τις απόμακρες φιγούρες τους μέσα από την ομίχλη. 
  Το ηλιακό φως μειώθηκε, οι σκιές πλήθυναν. Οι σκιές τύλιξαν τα πά-
ντα, και το φως των δίδυμων ήλιων της Υπερυδάτιας έσβησε. Η νύχτα 
είχε απλωθεί πάνω από τους Βαλτότοπους των Όφεων. Η Ιωάννα ο-



474  |  ΚΩΣΤΑΣ ΒΟΥΛΑΖΕΡΗΣ 

 

 

δήγησε την ομάδα της σε μια λασπώδη νησίδα, όπου μπορούσαν να 
ξεκουραστούν δίχως να βρίσκονται μες στο νερό. Τα βούρλα ήταν ψη-
λά και επικίνδυνα εδώ, μα δεν τα έκοψαν, γιατί τους πρόσφεραν κά-
λυψη. 
  Κοιμήθηκαν, φυλώντας βάρδιες. 
 
 
 
Την αυγή, δέχτηκαν επίθεση. 
  Τελευταία σκοπιά φυλούσε πάλι η Ιωάννα, και ξύπνησε τους συ-
ντρόφους της αμέσως μόλις διέκρινε τις απειλητικές μορφές των ε-
χθρών να ζυγώνουν με τέτοιο τρόπο που δεν υπήρχε αμφιβολία ότι 
έρχονταν γνωρίζοντας τη θέση τους. 
  Μας εντόπισε ο Βιοσκόπος; αναρωτήθηκε η Μαύρη Δράκαινα. Μας 
βρήκε καθώς ο Σέλιρ και ο Τάμπριελ κοιμόνταν; 
  Η Νελμίρα πυροβόλησε μέσα στην ομίχλη, και ο Γεράρδος κι ο Οδυσ-
σέας ακολούθησαν το παράδειγμά της. Φωνές ήρθαν από τους Παντο-
κρατορικούς, και πυροβολισμοί επίσης. Οι επαναστάτες αναγκάστη-
καν να υποχωρήσουν, γρήγορα, καθώς τα βούρλα διαλύονταν πίσω 
τους από τις απανωτές ριπές· τα κομμάτια τους εκτοξεύονταν επικίν-
δυνα. Η Ιωάννα είχε το δάχτυλό της πατημένο στη σκανδάλη του του-
φεκιού της, εξαπολύοντας θανατηφόρα τόξα από σφαίρες και φωτιά, 
ενώ, συγχρόνως, ακολουθούσε τους συντρόφους της μες στα νερά του 
βάλτου, τα οποία τινάζονταν ολόγυρά τους. 
  Ένας έντονος, διαπεραστικός θόρυβος ήρθε από την ομίχλη. Όχι ο 
θόρυβος των πυροβολισμών, αλλά ο θόρυβος που κάνουν τα βαριά 
μέταλλα όταν τρίβονται το ένα πάνω στο άλλο. Ένα μεγάλο μηχανικό 
κατασκεύασμα παρουσιάστηκε: ένα όχημα που μετακινιόταν επάνω 
σε τέσσερα χοντρά, ατσάλινα πόδια. Στη μπροστινή του μεριά είχε δύο 
πελώριες δαγκάνες και ένα μικρό παράθυρο· και στη ράχη του κουβα-
λούσε δύο πολυβόλα, τα οποία άρχισαν να βάλλουν κατά των επανα-
στατών. 
  Εκείνοι έτρεχαν μέσα στα ελώδη νερά, προσπαθώντας να βρουν κά-
ποιο σημείο για να καλυφτούν. Πίσω τους επικρατούσε ένα χάος από 
πυροβολισμούς και φωνές. Η ομίχλη ήταν ο μόνος τους σύμμαχος, 
προς το παρόν, και πιθανώς ο μόνος λόγος που ήταν ακόμα ζωντανοί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  475 

 

 

  Πλησίασαν ένα μέρος όπου το έδαφος έπεφτε απότομα, και το 
γλοιώδες νερό μαζί του, σχηματίζοντας έναν «καταρράκτη», αν μπο-
ρούσε ποτέ καταρράκτης να σχηματιστεί σε μια βαλτώδη περιοχή. 
Ουσιαστικά, ήταν περισσότερο σαν μια ασταθής πλαγιά από λάσπες. 
Κάτω, φαίνονταν βούρλα, βρύα, και άλλα ελώδη φυτά. 
  Ο Οδυσσέας καταράστηκε. 
  «Πηδήστε!» είπε η Νελμίρα. «Θα κρυφτούμε στα νερά, αν οι μάγοι 
μπορούν να μας προστατέψουν απ’τον Βιοσκόπο.» Και πήδησε πρώτη 
μέσα στον λασπώδη καταρράκτη. Τα πόδια της δεν μπόρεσαν να 
βρουν κανένα σταθερό σημείο, για να πατήσουν, και παρασύρθηκε 
κάτω, κουτρουβαλώντας και κρατώντας το τουφέκι της κοντά της, 
αγκαλιασμένο. 
  Η Ιωάννα την ακολούθησε, δίχως δισταγμό, κι έπειτα όλοι οι υπόλοι-
ποι. 
  Τα νερά του βάλτου τούς κατάπιαν, και, όταν βγήκαν από μέσα τους 
για ν’αναπνεύσουν, τα βρύα έγδαραν τα χέρια και τα πόδια τους. 
  «Σκορπιστείτε και κρυφτείτε!» σφύριξε η Νελμίρα, καλυμμένη με λά-
σπες από πάνω ώς κάτω. Το πορφυρό της πρόσωπο είχε γίνει καφέ, 
και τα μαλλιά της κολλούσαν επάνω του. Οι υπόλοιποι, φυσικά, δε 
βρίσκονταν σε καλύτερη κατάσταση. 
  Και ακολούθησαν τη συμβουλή της, θεωρώντας τη συνετή· γιατί προ-
τιμότερο ήταν να κάνουν τους Παντοκρατορικούς να τους χάσουν, 
παρά να τους αντιμετωπίσουν. Χωρίστηκαν και βούτηξαν μέσα στα 
βαλτώδη νερά, χρησιμοποιώντας τα φυτά για επιπλέον κάλυψη. Ο Σέ-
λιρ’χοκ και ο Τάμπριελ’λι έβαλαν σε λειτουργία τη μαγεία τους, για να 
μπλοκάρουν τον Βιοσκόπο. 
  Οι στρατιώτες φάνηκαν στην κορυφή της πλαγιάς, οπλισμένοι και 
κουβαλώντας δυνατούς φακούς. Το μηχανικό τετράποδο παρουσιά-
στηκε επίσης, και ένας προβολέας του άναψε. Κοιτάζοντάς το ανάμεσα 
από τα βρύα, ο Οδυσσέας δεν πίστευε ότι θα κατέβαινε. Δεν μπορεί να 
κατάφερνε να διατηρήσει την ισορροπία του· θα γλιστρούσε, θα ανα-
ποδογύριζε, και θα είχε προβλήματα. Οι στρατιώτες, όμως, μπορούσαν 
να κατεβούν, αν ήθελαν… αν και, βέβαια, κι αυτοί, μάλλον, δε θα έφτα-
ναν κάτω όρθιοι… πράγμα το οποίο θα μας δώσει ένα πολύ καλό πλεο-
νέκτημα εναντίον τους. Ο Οδυσσέας έσφιξε τη λαβή του πιστολιού του 
στο χέρι του. 



476  |  ΚΩΣΤΑΣ ΒΟΥΛΑΖΕΡΗΣ 

 

 

  Οι Παντοκρατορικοί, ωστόσο, δεν αποφάσισαν να κατεβούν· και, 
βλέποντας τις χειρονομίες τους, ο Οδυσσέας έκρινε ότι το θεώρησαν 
συνετότερο να κάνουν τον κύκλο της πλαγιάς, ώστε να φτάσουν εδώ 
κάτω από ασφαλέστερο έδαφος. Απομακρύνθηκαν, αφήνοντας πίσω 
τους έξι πολεμιστές με τουφέκια. 
  Η Ιωάννα έκανε νόημα στον Οδυσσέα: Πρέπει να τους ξεπαστρέψου-
με. 
  Ο Οδυσσέας κατένευσε, κι έκανε το ίδιο νόημα στη Νελμίρα, η οποία 
έκανε το ίδιο νόημα στον Ράθνη, ο οποίος έκανε το ίδιο νόημα στον 
Γεράρδο. 
  Οι πέντε επαναστάτες στόχευσαν, προσεχτικά, και πυροβόλησαν. Πέ-
ντε στρατιώτες της Παντοκρατορίας σωριάστηκαν. Ο ένας που έμεινε 
όρθιος, μην έχοντας ακόμα καταλάβει καλά-καλά τι είχε συμβεί, ύψω-
σε μηχανικά το όπλο του, ρίχνοντας. Οι σφαίρες του έπεσαν επικίνδυ-
να κοντά στην Ιωάννα. Η Νελμίρα τον σκότωσε με το κυνηγετικό της 
τουφέκι. 
  «Τρέξτε τώρα!» είπε η Ιωάννα στους συντρόφους της, και έτρεξαν 
πάλι μέσα στους βάλτους, ελπίζοντας πως ο χρόνος που είχαν κερδίσει 
θα αποδεικνυόταν αρκετός για να τους χάσουν οι δυνάμεις της Παντο-
κράτειρας. 
 
 
 
Και έτσι αποδείχτηκε. Γιατί, όταν σταμάτησαν, ξέπνοοι και γεμάτοι 
λάσπες, κανείς δεν βρισκόταν πλέον στο κατόπι τους. Ο Οδυσσέας 
πρότεινε να ξεκουραστούν λίγο και ύστερα να συνεχίσουν την πορεία 
τους. 
  «Γνωρίζεις τώρα πού βρισκόμαστε;» ρώτησε την Ιωάννα. «Ή θα δυ-
σκολευτούμε να ξαναβρούμε το δρόμο μας;» 
  Εκείνη κούνησε το κεφάλι. «Μην ανησυχείς. Ανατολικά πηγαίνουμε. 
Για να φτάσουμε στις ακτές. Στη θάλασσα.» 
  «Στη θάλασσα;» 
  Κατένευσε. «Θ’ακολουθήσουμε ένα ασυνήθιστο μονοπάτι.» 
  Αργότερα, καθώς οδοιπορούσαν πάλι, ο Οδυσσέας ρώτησε την Ιωάν-
να: «Η ανατολική ακτή δε θα φρουρείται από στρατιώτες; Δε θα μας 
περιμένουν;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  477 

 

 

  Η Μαύρη Δράκαινα κούνησε το κεφάλι ξανά. «Ξεκίνησαν να μας κα-
ταδιώκουν από τις βόρειες ακτές των βαλτότοπων· δεν μπορεί να ξέ-
ρουν ότι η βάση είναι κοντά στις ανατολικές, ούτε ότι πηγαίνουμε ε-
κεί.» 
  Ο Οδυσσέας δε ρώτησε γιατί η Ιωάννα και οι σύντροφοί της είχαν 
επιλέξει να τους αφήσει το πλοίο τους στις βόρειες ακτές και όχι στις 
ανατολικές, καθώς η απάντηση ήταν προφανής: Δεν τους είχε αφήσει 
εκεί για τον ίδιο λόγο που κι ο Οδυσσέας δεν ήθελε το αεροσκάφος του 
Νάρτιλ να αφήσει εκείνον, τη Νελμίρα, και τον Ράθνη κοντά στη βάση: 
επειδή, αν κάποιος τους παρακολουθούσε, υπήρχε κίνδυνος να δώ-
σουν, άθελά τους, πολύτιμες πληροφορίες. 
  Ωστόσο, και πάλι, ο Οδυσσέας είχε τους φόβους του. Ίσως οι Παντο-
κρατορικοί να είχαν αρκετές δυνάμεις σε τούτα τα μέρη, ώστε να έ-
χουν καλύψει όλη την περιφέρεια των Βαλτότοπων των Όφεων… Από 
την άλλη, βέβαια, εκείνος κι οι σύντροφοί του είχαν μπει στα έλη χωρίς 
να συναντήσουν φρουρούς, επομένως αυτό ήταν μια ένδειξη ότι δεν 
συνέβαινε κάτι τέτοιο. Κι επιπλέον, η περιφέρεια των βαλτότοπων ή-
ταν πολύ μεγάλη για να την καλύψει κανείς εύκολα· από τους χάρτες 
που είχε δει, ο Οδυσσέας την υπολόγιζε πάνω από διακόσια χιλιόμε-
τρα. 
  Το σούρουπο, έφτασαν στις ανατολικές ακτές των Βαλτότοπων των 
Όφεων, και είδαν τον απέραντο ωκεανό της Υπερυδάτιας να απλώνε-
ται εμπρός τους, ατελείωτος και ολίγον ταραγμένος, αν έκρινε κανείς 
από τα κύματα. Τριγύρω δε φαίνονταν πολεμιστές της Παντοκράτει-
ρας· ωστόσο, οι επαναστάτες όφειλαν να είναι προσεκτικοί, έτσι έμει-
ναν κρυμμένοι μέσα στην ελώδη βλάστηση. 
  Η Ιωάννα είπε: «Δεν είμαστε μακριά τώρα…» 
  «Πού ακριβώς πηγαίνουμε;» ρώτησε ο Οδυσσέας. 
  «Η βάση έχει ένα άνοιγμα κάτω από την Κεντρυδάτια, για να μπο-
ρούν να βγαίνουν μικρά υποβρύχια και δύτες. Και το άνοιγμα αυτό 
βρίσκεται κάπου εδώ κοντά, στις ανατολικές ακτές των βαλτότοπων. 
Ωστόσο, νομίζω πως πρέπει να βαδίσουμε λίγο ακόμα, προς τα βόρει-
α.» 
  «Εννοείς ότι θα χρειαστεί να βουτήξουμε κάτω από την ηπειρόνησο; 
Αυτό είναι πολύ επικίνδυνο, Ιωάννα.» Ήταν γνωστό πως πολλοί είχαν 
πνιγεί, επειδή είχε τύχει, καθώς κολυμπούσαν, να βρεθούν κάτω από 
κάποια από τις ηπειρόνησους της Υπερυδάτιας. 



478  |  ΚΩΣΤΑΣ ΒΟΥΛΑΖΕΡΗΣ 

 

 

  «Το ξέρω,» αποκρίθηκε η Μαύρη Δράκαινα. «Εγώ θα βουτήξω. Κι ό-
ταν φτάσω στη βάση, θα ζητήσω να φέρουν ένα υποβρύχιο για εσάς. 
Το μόνο που χρειάζομαι είναι κάποιος εξοπλισμός κατάδυσης…» Κοί-
ταξε τον Οδυσσέα, ερωτηματικά. 
  Εκείνος κούνησε το κεφάλι. «Δεν έχουμε μαζί μας. Δε φανταστήκαμε 
ότι θα χρειαζόταν.» 
  «Τότε,» είπε η Ιωάννα, «θα πρέπει να κρατήσω την αναπνοή μου πε-
ρισσότερο απ’ό,τι συνήθως.» 
  «Θα πνιγείς.» 
  «Αν δεν καταφέρω να φτάσω στη βάση, είμαστε χαμένοι έτσι κι αλ-
λιώς.» 
  «Θα βρούμε άλλη λύση.» 
  Η Νελμίρα παρενέβη: «Νομίζω ότι μπορώ να σε βοηθήσω,» είπε στη 
Μαύρη Δράκαινα. 
  Το μαυρισμένο απ’τις λάσπες των βάλτων πρόσωπο της Ιωάννας 
στράφηκε να την αντικρίσει. «Πώς;» 
  «Υπάρχουν κάποια ελόβια ερπετά που, από το δέρμα τους, μπορείς να 
φτιάξεις ασκούς και να τους γεμίσεις αέρα. Και τον αέρα μπορείς να 
τον χρησιμοποιήσεις όσο θα κολυμπάς κάτω από την ηπειρόνησο.» 
  «Η ιδέα σου ακούγεται καλή. Ξέρεις πώς να βρούμε αυτά τα ερπετά;» 
  Η Νελμίρα ένευσε. «Ναι, αλλά όχι μες στη νύχτα. Τώρα είναι κρυμμένα 
στις φωλιές τους. Θα πρέπει να περιμένουμε ώς το πρωί.» 
  «Θα περιμένουμε, τότε,» αποκρίθηκε η Ιωάννα. «Ούτως ή άλλως, 
χρειάζεται να βαδίσουμε λίγο ακόμα. Δεν είμαστε όσο κοντά θα ήθελα 
στο άνοιγμα της βάσης.» 
 
 
 
Κατά τη διάρκεια της νύχτας, οι δυνάμεις της Παντοκράτειρας δεν 
τους πλησίασαν, καθώς ξεκουράζονταν κοντά σε μερικούς ψηλούς 
βράχους της ακτής, με τον αέρα που ερχόταν απ’τον ωκεανό να τους 
παγώνει και να τους κάνει να τυλίγονται δυνατά στις κάπες τους. Φω-
τιές, φυσικά, δεν είχαν ανάψει, για λόγους ασφάλειας. 
  Το πρωί, η Νελμίρα πήρε δύο μακριά μαχαίρια και έφυγε, για να κυ-
νηγήσει. Μαζί της πήγε ο Ράθνης και, σύντομα, επέστρεψαν έχοντας 
σκοτώσει τέσσερις σαύρες, που σε μήκος ήταν όσο ο πήχης της Ιωάν-
νας και σε πλάτος όσο ο βραχίονας του Οδυσσέα. Η Νελμίρα βάλθηκε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  479 

 

 

να τις γδάρει, για να πάρει το δέρμα τους και να φτιάξει ασκούς. Εν τω 
μεταξύ, οι σύντροφοί της κοίταζαν τριγύρω, για τυχόν σημάδια των 
Παντοκρατορικών· κανένας, όμως, δε φαινόταν να ζυγώνει: μάλλον, 
δεν είχαν αντιληφτεί ότι οι επαναστάτες είχαν πάει στις ανατολικές 
ακτές. (Δε θ’αργήσουν, όμως, να έρθουν και προς τα δω, σκέφτηκε η 
Ιωάννα, καθώς ετοιμαζόταν για την κατάδυσή της.) Ο Σέλιρ’χοκ χρη-
σιμοποιούσε τη μαγεία του, για να μπλοκάρει τις προσπάθειες εντοπι-
σμού του Βιοσκόπου· οι κρύσταλλοι στο ραβδί του γυάλιζαν με το α-
χνό τους φως, που ήταν σχεδόν αόρατο στην πρωινή λάμψη των δίδυ-
μων ήλιων της Υπερυδάτιας. 
  Ο Οδυσσέας ρώτησε τον μαυρόδερμο μάγο: «Δεν μπορεί να καταλά-
βει από ποια μεριά των εμποδίζεις;» 
  Ο Σέλιρ’χοκ μειδίασε, αδιόρατα. «Αν συνέβαινε αυτό, τότε θα μας έ-
βρισκε.» 
  «Γι’αυτό ρωτάω.» 
  «Τα πράγματα δεν είναι τόσο απλά. Οι ζωτικές ενέργειες δεν μοιάζουν 
με πιόνια που βρίσκονται πάνω σ’έναν χάρτη. Ο Βιοσκόπος δεν ξέρει 
πού ακριβώς είναι το τείχος που έχω υψωμένο εναντίον του. Γνωρίζει, 
βέβαια, ότι υπάρχει κάποιο εμπόδιο, μα δεν μπορεί να πει προς ποια 
κατεύθυνση είναι.» 
  «Με την ίδια λογική, όμως, πώς είναι δυνατόν να βρίσκει τη θέση μας 
από τη ζωτική μας ενέργεια;» 
  «Τροφοδοτεί τις πληροφορίες που παίρνει σ’ένα ανιχνευτικό μηχά-
νημα, και το μηχάνημα είναι που, αποκωδικοποιώντας τες, μας εντοπί-
ζει. Δεν μπορεί, όμως, να αποκωδικοποιήσει τη θέση του ‘τείχους’ μου· 
αποκωδικοποιεί μόνο τις κατευθύνσεις όπου βρίσκονται οι ζωτικές 
ενέργειες. Δε νομίζω ότι καταλαβαίνεις πλήρως…» 
  Ο Οδυσσέας μειδίασε. Ο μάγος πρέπει να το είχε αντιληφτεί απ’την 
όψη του. «Θα συμβιβαστώ με το να μην ξέρω ακριβώς τι γίνεται.» 
  Ο Σέλιρ’χοκ ένευσε, στωικά. 
  Η Νελμίρα δεν άργησε να ετοιμάσει τους ασκούς από το δέρμα των 
ερπετών. Τους γέμισε με αέρα, έκλεισε την οπή τους με ένα πώμα, και 
τους έδωσε στην Ιωάννα, η οποία είχε ήδη ετοιμαστεί για την κατάδυ-
ση. Είχε βγάλει τις μπότες και τα κοντά της γάντια, καθώς και την κά-
πα της· φορούσε μόνο τη μαύρη της στολή. Τα μαλλιά της τα είχε πιά-
σει κότσο, και στο πλάι του κεφαλιού της είχε δέσει έναν αδιάβροχο 
φακό. Στη ζώνη της ήταν ένα πιστόλι κι ένα ξιφίδιο. Τους ασκούς της 



480  |  ΚΩΣΤΑΣ ΒΟΥΛΑΖΕΡΗΣ 

 

 

Νελμίρα τούς έδεσε μ’έναν γερό σπάγκο και τους πέρασε στους ώμους 
της, αφήνοντας αρκετό περιθώριο στον σπάγκο ώστε να μπορεί να 
φέρει στο στόμα της όποιον από αυτούς ήθελε, για να πάρει αέρα. 
  «Να προσέχεις,» της είπε ο Οδυσσέας. 
  «Ποτέ μη λες σε μια Μαύρη Δράκαινα να προσέχει,» αποκρίθηκε η 
Ιωάννα, και, ανεβαίνοντας στα βράχια, πλησίασε την άκρη της ηπειρό-
νησου. 
  Πήρε μια βαθιά ανάσα, για να γεμίσει τα πνευμόνια της με αέρα. Πή-
δησε και βούτηξε στο νερό, με το κεφάλι προς τα κάτω. Ο ήχος της θά-
λασσας γέμισε τ’αφτιά της. Κολύμπησε κάθετα, μην αφήνοντας τα 
πλευρά της Κεντρυδάτιας. Έτσι, από τη μια της μεριά εκτεινόταν ο 
σκοτεινός βυθός του ωκεανού, ατελείωτος, ώς εκεί όπου έφτανε η ό-
ρασή της· κι από την άλλη της μεριά υπήρχαν πέτρες και θαλάσσια 
φυτά. Δεξιά κι αριστερά, έβλεπε μικρά και μεγαλύτερα ψάρια, οστρα-
κοειδή και μαλάκια. Άναψε τον φακό της, για να μπορεί να δει καλύτε-
ρα, γιατί, καθώς καταδυόταν, το περιβάλλον γινόταν ολοένα και πιο 
σκοτεινό. Και όχι μόνο πιο σκοτεινό, αλλά και πιο επικίνδυνο. Ετούτη 
ήταν η διάστασή της, και την ήξερε· είχε γεννηθεί σε μια παραθαλάσ-
σια πόλη της Κεντρυδάτιας και είχε ζήσει όλα τα παιδικά, εφηβικά, και 
νεανικά της χρόνια εκεί· είχε βουτήξει πολλές φορές στον ωκεανό, 
νιώθοντας την αγκαλιά του στο σώμα της, αλλά μαθαίνοντας και τους 
κινδύνους του, τον έναν μετά τον άλλο. Ο ωκεανός πάντοτε επιφύλασ-
σε εκπλήξεις, είχε διδαχθεί η Ιωάννα. 
  Επί του παρόντος, προσπαθούσε να φτάσει κάτω από την ηπειρόνη-
σο, και γνώριζε πως ο γρηγορότερος και καλύτερος τρόπος για να το 
επιτύχει τούτο ήταν να βρει και ν’ακολουθήσει ένα ρεύμα που είχε α-
κριβώς αυτή την κατεύθυνση. 
  Το βρήκε (χωρίς καμια ιδιαίτερη δυσκολία, αφού όσο πιο βαθιά πή-
γαινε κανείς τόσο περισσότερα τέτοια ρεύματα υπήρχαν) και το ακο-
λούθησε (ακόμα πιο εύκολα, αφήνοντας το σώμα της να παρασυρθεί 
από αυτό και κάνοντας η ίδια ελάχιστες και ανάλαφρες κινήσεις με τα 
χέρια και τα πόδια). 
  Το σκοτάδι έγινε βαθύ, έγινε απόλυτο, γύρω της, καθώς κατέληξε κά-
τω από την Κεντρυδάτια. Φως δεν ερχόταν από πουθενά, και ούτε αέ-
ρας υπήρχε. Μονάχα νερό ολόγυρα, και γη από πάνω, και πέτρες, και 
ρίζες που προεξείχαν, καθώς και υδρόβια φυτά, φύκια, και διάφορα 
θαλάσσια όντα με όστρακα ή μη και πολλές αποφύσεις. Η Ιωάννα είδε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  481 

 

 

μικρά στόματα ν’ανοιγοκλείνουν, δείχνοντάς της σουβλερά δόντια. 
Είδε κατάμαυρα μάτια να την κοιτάζουν. Είδε μακριές κεραίες να 
στρέφονται προς το μέρος της, σαν να αναρωτιόνταν τι παράξενο ον 
περνούσε από τούτα τα λημέρια. Είδε ένα χοντρό πλοκάμι να την πλη-
σιάζει, για να τυλιχτεί γύρω απ’την κνήμη της– 
  –τραβώντας το πιστόλι της, το πυροβόλησε, κάνοντάς το 
ν’απομακρυνθεί. 
  Και συνέχισε, αναζητώντας την υποβρύχια, ατσάλινη θύρα της βάσης 
των επαναστατών. 
  Ο αέρας στα πνευμόνια της τελείωνε. Άνοιξε έναν απ’τους ασκούς και 
έφερε την οπή του στα χείλη της. Τα πνευμόνια της γέμισαν πάλι με 
αέρα. Η Ιωάννα έκλεισε τον ασκό, που πρέπει να είχε αδειάσει κατά το 
ήμισυ. Δε θάχω πρόβλημα να φτάσω στη βάση. Κανένα πρόβλημα απο-
λύτως. 
  Τώρα, χτυπούσε τα χέρια και τα πόδια της πιο δυνατά, καθώς αισθα-
νόταν ότι τα υποβρύχια ρεύματα δεν τη βοηθούσαν. Το βλέμμα της το 
είχε στραμμένο στη γήινη μάζα από πάνω της, φωτίζοντάς τη με το 
φακό της και ψάχνοντας για τη θύρα. 
  Από κάτω, κάτι την πλησίασε. Μια πελώρια, μαύρη μορφή. Η Ιωάννα 
περισσότερο την αισθάνθηκε –αισθάνθηκε τις κινήσεις στο νερό, την 
απειλητική παρουσία– παρά την είδε. Συνέχισε, όμως, την πορεία της, 
ακάθεκτη, μη δίνοντας σημασία στο πλάσμα, ό,τι κι αν ήταν. Κι αυτό, 
τελικά, υποχώρησε, βουλιάζοντας στα απύθμενα βάθη του ωκεανού 
κάτω από την Κεντρυδάτια. 
  Η Ιωάννα εντόπισε εκείνο που έψαχνε. Εντόπισε τις ρίζες και τα φύ-
κια που κάλυπταν την υποβρύχια θύρα της βάσης. Οι υπολογισμοί μου 
ήταν σωστοί, σκέφτηκε. Όχι πως πίστευε ότι μπορεί να ήταν λάθος, 
αλλά κάπου μέσα της υπήρχε και μια μικρή αμφιβολία, μια φυσιολογι-
κή αμφιβολία. 
  Ο αέρας τής τελείωνε ξανά. Έφερε τον ασκό στο στόμα της και τρά-
βηξε στα πνευμόνια της ό,τι είχε απομείνει στο εσωτερικό του. Παρα-
μέρισε με τα χέρια της τα φύκια και κολύμπησε ανάμεσά τους κι ανά-
μεσα στις ρίζες. Ο φακός της φώτισε μέταλλο. Ατσάλι. Μια πόρτα. 
  Η Ιωάννα γνώριζε ότι εδώ υπήρχε ένας τηλεοπτικός πομπός. Μπο-
ρούσε, μάλιστα, να τον δει –ένα μικρό, μαύρο μάτι, πλάι στην ατσάλινη 
θύρα–, και ήξερε ότι κι εκείνος μπορούσε να τη δει επίσης. 



482  |  ΚΩΣΤΑΣ ΒΟΥΛΑΖΕΡΗΣ 

 

 

  Χτύπησε την πόρτα με τις γροθιές της, δυνατά κι επίμονα. Τη γνώρι-
ζαν στη βάση· θα της επέτρεπαν πρόσβαση. 
  Το ατσάλι παραμέρισε· η πόρτα άνοιξε. 
  Η Ιωάννα κολύμπησε επάνω, και βγήκε στην επιφάνεια μιας μικρής 
λίμνης, η οποία βρισκόταν στο κέντρο ενός πέτρινου δωματίου. Δύο 
άντρες την περίμεναν στην όχθη, και μια γυναίκα. Η Ιωάννα τη γνώρι-
ζε: ήταν η Ανταρλίδα, μια Μαύρη Δράκαινα: ψηλή, με δέρμα κάτασπρο 
σαν κόκαλο και μαλλιά ξανθά και μακριά. Φορούσε τη συνηθισμένη 
μελανόχρωμη στολή των Μαύρων Δρακαινών. Η Ιωάννα δεν το ήξερε 
ότι βρισκόταν εδώ, σε τούτη τη βάση της Υπερυδάτιας. 
  Ο ένας από τους δύο άντρες ήταν γνωστός της, επίσης. Ονομαζόταν 
Γεώργιος, και είχε δέρμα λευκό όπως της Ιωάννας και μαύρα, κοντά 
μαλλιά. Ήταν Επιστάτης του Υποβρύχιου Θαλάμου –δηλαδή, του μέ-
ρους όπου τώρα βρίσκονταν όλοι τους. 
  Το όνομα του άλλου άντρα η Ιωάννα δεν το ήξερε, αλλά νόμιζε ότι τον 
είχε ξαναδεί σε τούτη τη βάση. 
  «Ιωάννα!» έκανε ο Γεώργιος, έκπληκτος. «Τι σε φέρνει εδώ;» 
  Η Ιωάννα κολύμπησε μέχρι την όχθη της μικρής λίμνης και βγήκε 
απ’το νερό, πατώντας τα γυμνά της πόδια στις πέτρινες πλάκες που 
έστρωναν το δωμάτιο. «Πολλά και διάφορα,» αποκρίθηκε. 
  «Γιατί έχω την αίσθηση ότι θα αποδειχτεί πως εσύ ευθύνεσαι, τελικά, 
για την εισβολή των Παντοκρατορικών στους βαλτότοπους;» είπε η 
Ανταρλίδα, κοιτάζοντάς την παρατηρητικά. 
  Η Ιωάννα μειδίασε. «Ίσως επειδή με ξέρεις καλύτερα απ’ό,τι νόμιζες, 
Ανταρλίδα.» Και, με πιο σοβαρή όψη: «Δεν πιστεύω να έχουν εντοπίσει 
τη βάση…» 
  Ο Γεώργιος κούνησε το κεφάλι. «Όχι, δεν την έχουν εντοπίσει. Πρέπει 
να ψάχνουν για κάτι άλλο μες στους βαλτότοπους.» 
  «Για εμένα,» εξήγησε η Ιωάννα, «και για τους συντρόφους μου, που 
τώρα περιμένουν στην ακτή, για να έρθουν εδώ. Μπορείς να στείλεις 
ένα υποβρύχιο;» 
  Ο Γεώργιος ένευσε. «Θα πάω να τους πάρω ο ίδιος.» Βάδισε προς ένα 
μικρό υποβρύχιο που ήταν αραγμένο στην όχθη της λίμνης. «Πόσοι 
είναι;» 
  «Έξι.» 
  «Με το ζόρι θα χωρέσουν.» Ο Γεώργιος άνοιξε την καταπακτή του 
υποβρυχίου. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  483 

 

 

  «Κι αν δεις τον Πρίγκιπα Τάμπριελ μαζί τους, μην εκπλαγείς–» 
  «Τον Πρίγκιπα Τάμπριελ; Τον γνωστό Πρίγκιπα Τάμπριελ;» 
  «Ναι. Δεν είναι αιχμάλωτος, αλλά ούτε και κατάσκοπος.» 
  «Πρόδωσε την Παντοκράτειρα;» 
  «Περίπου. Πάντως, δεν είναι μαζί της πλέον.» 
  «Παράξενο ακούγεται αυτό.» 
  «Ο Σέλιρ’χοκ θα σ’τα εξηγήσει καλύτερα, μόλις τον φέρεις μέσα.» 
  Ο Γεώργιος μπήκε στην καταπακτή και την έκλεισε από πάνω του. 
  Το υποβρύχιο βυθίστηκε μέσα στη λίμνη στο κέντρο του πέτρινου 
δωματίου, και πήγε προς την ατσάλινη πόρτα στον πυθμένα της. Η 
πόρτα άνοιξε και το σκάφος βγήκε κάτω από τη μεγάλη γήινη μάζα 
της Κεντρυδάτιας, παίρνοντας ανατολική κατεύθυνση. Τα ψάρια και 
τα μαλάκια απομακρύνονταν απ’το πέρασμά του. Το υποβρύχιο άφηνε 
πίσω του μια δυνατή αναταραχή στα βαθιά νερά, από το γύρισμα της 
προπέλας του. Ο προβολέας του φώτιζε τα σκοτάδια. 
  Σύντομα, αναδύθηκε κοντά στην ακτή. Ένα μεταλλικό κέλυφος, που 
γυάλιζε στις ακτίνες των ήλιων, καθώς το νερό έτρεχε σε εκατοντάδες 
ρυάκια από πάνω του. 
  Ο Οδυσσέας και οι υπόλοιποι το είδαν και το πλησίασαν, έχοντας τα 
όπλα τους έτοιμα, για παν ενδεχόμενο, αν και η εμφάνισή του μπορού-
σε να σημαίνει μονάχα ένα πράγμα: η Ιωάννα τα είχε καταφέρει. 
  Η καταπακτή του υποβρυχίου άνοιξε, και ο Γεώργιος παρουσιάστηκε. 
«Πρόμαχε!» είπε, αντικρίζοντας τον Οδυσσέα. «Η Ιωάννα δεν είπε ότι 
ήσουν κι εσύ εδώ.» 
  «Δε χαίρεσαι που με βλέπεις;» 
  Ο Γεώργιος γέλασε. «Θα ήταν επικίνδυνο ν’απαντήσω όχι;» ρώτησε. 
Και τους έκανε νόημα με το χέρι. «Ελάτε μέσα.» Και μπήκε κι ο ίδιος 
στην καταπακτή. 
  Ο Οδυσσέας κι οι υπόλοιποι τον ακολούθησαν, ο ένας κατόπιν του 
άλλου, καθώς το άνοιγμα ήταν πολύ μικρό για να περνά παραπάνω 
από ένας άνθρωπος τη φορά. 
  «Δε θέλω να σας προσβάλω,» είπε ο Γεώργιος, «αλλά βρομάτε απί-
στευτα, και φαίνεστε σα να έχετε βουτήξει στα σκατά.» 
  «Ευχαριστούμε,» αποκρίθηκε ο Οδυσσέας. 
  Το υποβρύχιο βυθίστηκε, πέρασε κάτω από την ηπειρόνησο, ταξίδε-
ψε για λίγο στο νερό, μπήκε στη βάση των επαναστατών, και αναδύ-
θηκε μέσα από τη λίμνη. Η καταπακτή του άνοιξε, και οι επιβάτες του 



484  |  ΚΩΣΤΑΣ ΒΟΥΛΑΖΕΡΗΣ 

 

 

βγήκαν, για να συναντήσουν την Ιωάννα, την Ανταρλίδα, και μερικούς 
άλλους, που είχαν έρθει αφού ενημερώθηκαν για την κατάσταση. Ανά-
μεσά τους ήταν και η Ελένη, μια γαλανόδερμη γυναίκα με κοντά, πρά-
σινα μαλλιά, Πρόμαχος της Επανάστασης και διοικήτρια σε τούτη τη 
βάση. Φορούσε ένα φαρδύ, καφέ πουκάμισο με σηκωμένα μανίκια και 
ένα επίσης καφέ, υφασμάτινο παντελόνι. Στη μέση της ήταν τυλιγμένη 
μια πλατιά, πέτσινη ζώνη, κι από τους ώμους της περνούσαν τιράντες. 
Στο πλάι της κρεμόταν ένα πιστόλι. Στα μικρά της αφτιά γυάλιζαν 
στρογγυλά σκουλαρίκια. Τα πόδια της ήταν ξυπόλυτα. 
  «Οδυσσέα…» είπε, κοιτάζοντάς τον από πάνω ώς κάτω και, μετά, κοι-
τάζοντας και τους συντρόφους του. «Γνωρίσατε τους βάλτους από 
πολύ κοντά, βλέπω.» Μειδίασε, αποκαλύπτοντας αστραφτερά δόντια. 
  «Είχαμε τη βοήθεια των ανθρώπων της Παντοκράτειρας,» αποκρίθη-
κε ο Οδυσσέας. 
  «Ναι. Τους έχουμε εντοπίσει κι εμείς. Και, για να είμαι ειλικρινής, θα 
ήταν δύσκολο να μην τους εντοπίσουμε, τόσοι που έχουν μαζευτεί. 
Πρώτη φορά συγκεντρώνεται τέτοιος αριθμός Παντοκρατορικών 
στους Βαλτότοπους των Όφεων.» 
  «Για εμένα ψάχνουν,» είπε ο Τάμπριελ’λι. «Όταν δουν ότι δεν μπο-
ρούν να με βρουν, θα διαλυθούν.» 
  Η Ελένη εστίασε το βλέμμα της στον ερυθρόδερμο άντρα, τον οποίο 
ήταν φανερό πως αναγνώριζε. Η Ιωάννα, βέβαια, την είχε προειδο-
ποιήσει για την παρουσία του, έτσι δεν ενέργησε σπασμωδικά, ούτε 
φάνηκε να αιφνιδιάζεται που τον έβλεπε εδώ. 
  «Πρέπει να σου εξηγήσουμε μερικά πράγματα,» είπε ο Σέλιρ’χοκ στην 
Πρόμαχο. 
  Εκείνη ένευσε. «Έτσι είπε κι η Ιωάννα. Είσαι ο Σέλιρ’χοκ, σωστά;» 
  «Σωστά.» 
  «Καλύτερα να πλυθείτε πρώτα,» είπε η Ελένη. «Μετά, θα μιλήσουμε.» 
 
 
 
Αφού πλύθηκαν και φόρεσαν καινούργια ρούχα, συγκεντρώθηκαν 
σ’ένα άνετο δωμάτιο, που ήταν το γραφείο της Προμάχου. Η Ελένη 
τούς πρόσφερε κάτι να φάνε και να πιουν και τους ζήτησε να της μι-
λήσουν. Ο Σέλιρ’χοκ τής είπε, εν συντομία, για την αποστολή στις Αιω-
ρούμενες Νήσους και για τις παράξενες εικόνες που είχε αρχίσει να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  485 

 

 

βλέπει ο Τάμπριελ. Έπειτα, ο Οδυσσέας τής εξήγησε τον λόγο για τον 
οποίο εκείνος, η Νελμίρα, κι ο Ράθνης βρίσκονταν στην Υπερυδάτια: Ο 
Πρίγκιπας Ανδρόνικος χρειαζόταν βοήθεια στην Απολλώνια· έπρεπε 
να σταλούν κάποιοι επαναστάτες εκεί, οπωσδήποτε. Της έδωσε όσες 
διευκρινίσεις επιθυμούσε, κι εκείνη δεν αρνήθηκε να προσφέρει την 
αρωγή της. Γνώριζε πόσο σημαντική ήταν η Απολλώνια για την Επα-
νάσταση. 
  «Και, όπως θα καταλαβαίνεις,» είπε ο Οδυσσέας, «δεν μπορούμε να 
μείνουμε άλλο εδώ. Πρέπει να φύγουμε αμέσως.» 
  «Για πού;» ρώτησε η Ελένη. Ήταν καθισμένη πίσω απ’το γραφείο της, 
με τα χέρια της διπλωμένα εμπρός της και τα πόδια της ανεβασμένα 
στην ξύλινη επιφάνεια του επίπλου και σταυρωμένα στον αστράγαλο. 
Φορούσε ένα αργυρό δαχτυλίδι στο μεγάλο δάχτυλο του δεξιού πο-
διού, και ένα μπρούντζινο στο μεσαίο του αριστερού. 
  «Για τη Μοργκιάνη.» 
  Η Ελένη συνοφρυώθηκε, σκεπτικά. «Μέσω Αιθέρα δεν μπορείτε να 
πάτε κατευθείαν. Κι επιπλέον, εδώ δεν έχουμε αεροσκάφη· ελπίζω να 
το ξέρεις αυτό. Επομένως, μέσω Συμπλέγματος μού φαίνεται η λογικό-
τερη πορεία.» 
  «Ναι,» συμφώνησε ο Οδυσσέας, «αλλά χρειαζόμαστε ειδικό σκάφος, 
για να διασχίσουμε το Σύμπλεγμα.» Ένα σκάφος σαν τον Δύτη, πρό-
σθεσε νοερά: ένα σκάφος που να μπορεί και να κολυμπά και να βαδίζει. 
Ένα αμφίβιο σκάφος. 
  Δεν υπήρχε λόγος, φυσικά, να τα εξηγήσει όλ’αυτά· η Ελένη γνώριζε. 
«Δεν έχω τέτοιο πράγμα σε τούτη τη βάση,» τους πληροφόρησε. «Νο-
μίζω, όμως, πως έχει ο Δημήτριος, στην Ιχθυδάτια. Ή, μάλλον, είμαι 
σίγουρη ότι έχει.» 
  «Θα πάμε εκεί, τότε, αν μπορείς να μας προμηθεύσεις μ’ένα υποβρύ-
χιο.» 
  «Αυτό κανονίζεται εύκολα.» 



486  |  ΚΩΣΤΑΣ ΒΟΥΛΑΖΕΡΗΣ 

 

 

 

29 
 
 
Η Δομινίκη δεν κοιμήθηκε πολύ και, όταν ξύπνησε, εκείνη η εικόνα 
στοίχειωνε ακόμα το νου της: η Κορνηλία και ο Λούσιος να κάνουν έ-
ρωτα, να την προδίδουν κι οι δυο τους. Ήταν πρωί τώρα, και βρισκό-
ταν ξαπλωμένη ανάσκελα στην καμπίνα που μοιραζόταν με τον σύζυ-
γό της. Ο Λούσιος ήταν ξαπλωμένος πλάι της, μπρούμυτα, και κοιμό-
ταν. 
  Η Δομινίκη σηκώθηκε, φόρεσε μια ρόμπα, και βάδισε μες στην καμπί-
να. Το πλοίο είχε πάψει να κλυδωνίζεται. Η θαλασσοταραχή είχε πε-
ράσει· τώρα τα νερά ήταν ήρεμα και, μάλλον, το υπόλοιπο ταξίδι θα 
ήταν καλό. Ώς το μεσημέρι θα έφταναν στη Ρακμάνη. 
  Και μετά, θα κατευθυνθούμε προς την Απολεσθείσα Γη, για να βρούμε 
και να ελευθερώσουμε τον Κατακεραυνωτή… Η Δομινίκη, όμως, δεν αι-
σθανόταν πλέον τόσο ενθουσιασμένη· ή, μάλλον, ο ενθουσιασμός της 
είχε μολυνθεί από αυτό που είχε αντικρίσει χτες βράδυ. Κάτι που συ-
νέβαινε καιρό πίσω απ’την πλάτη της, και δεν είχε πάρει είδηση… Τα 
δόντια της σφίχτηκαν. Στράφηκε να κοιτάξει την κοιμισμένη μορφή 
του Λούσιου. Ήθελε να τον σκοτώσει. Πρέπει να πληρώσουν! Κι οι δυο 
τους. Πρέπει να πληρώσουν! Η Δομινίκη έκλεισε τα μάτια. Πήρε μια βα-
θιά ανάσα. Υπομονή. Χρειαζόταν υπομονή. Τώρα, δεν μπορούσε να κά-
νει τίποτα. Θα ήταν ανόητο. Τώρα, βρίσκονταν στην αρχή του ταξιδιού 
για την απελευθέρωση του Κατακεραυνωτή. 
  Ο θυμός, όμως, κατέτρωγε τα σωθικά της· και έπρεπε να τον κάνει να 
σταματήσει– Υπομονή, Δομινίκη… Υπομονή… 
  Στάθηκε μπροστά στο παράθυρο της καμπίνας, ακουμπώντας τα χέ-
ρια της στο περβάζι και κολλώντας το μέτωπό της στο τζάμι, νιώθο-
ντάς το ψυχρό επάνω στο δέρμα της. 
  Ο Λούσιος άργησε να ξυπνήσει. Όταν ξύπνησε, βρήκε τη Δομινίκη κα-
θισμένη στο γραφείο, να καπνίζει ένα μακρύ τσιγάρο. 
  «Είσαι καλά;» τη ρώτησε, καθώς ανασηκωνόταν επάνω στο κρεβάτι. 
  «Ναι, καλά είμαι.» 
  «Τι ώρα σηκώθηκες;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  487 

 

 

  Η Δομινίκη τίναξε λίγη στάχτη στο τασάκι. «Πριν από λίγο.» 
  Ο Λούσιος κοίταξε το ρολόι. «Σε δυο-τρεις ώρες πρέπει να έχουμε 
φτάσει στη Ρακμάνη.» 
  «Ναι.» 
  Ο Λούσιος σηκώθηκε απ’το κρεβάτι και πήγε στην τουαλέτα, για να 
πλυθεί. Όταν επέστρεψε, παρατήρησε το πρωινό επάνω στο τραπέζι. 
«Δεν άκουσα ούτε τους υπηρέτες να μπαίνουν,» είπε. «Έπρεπε να με 
είχες ξυπνήσει, να φάμε κάτι.» 
  «Δεν είχα όρεξη για φαγητό.» 
  Ο Λούσιος την κοίταξε παραξενεμένος. Υπήρχε κάτι περίεργο στον 
τρόπο της, δεν υπήρχε; Μπα, σκέφτηκε, η ιδέα μου είναι. Εξάλλου, είναι 
λογικό να μην έχει όρεξη, ύστερα από τη ναυτία. Άρχισε να ντύνεται. 
  «Δε θα ντυθείς;» τη ρώτησε, όταν τελείωσε και κάθισε στο τραπέζι, 
μπροστά στο πρωινό. 
  «Θα ντυθώ,» αποκρίθηκε η Δομινίκη, που τώρα πλέον είχε σβήσει το 
τσιγάρο της και σταυρώσει τα χέρια της εμπρός της, κοιτάζοντάς τον. 
Ωστόσο, δεν σηκώθηκε απ’την καρέκλα. 
  Ο Λούσιος άρχισε να τρώει. 
  Η Δομινίκη έμεινε σιωπηλή. Συμπεριφέρεται όπως πάντα, σκέφτηκε. 
Όπως πάντα. Καμία απολύτως διαφορά. Και αναρωτήθηκε πάλι πόσες 
φορές την είχε προδώσει μαζί με την Κορνηλία. Πόσες φορές την είχε 
προδώσει και εξακολουθούσε να συμπεριφέρεται όπως συνήθως… 
  Η Δομινίκη συνειδητοποίησε ότι τα νύχια της μπήγονταν στους βρα-
χίονές της κάτω απ’τη ρόμπα της. Χαλάρωσε τα δάχτυλά της και ση-
κώθηκε απ’το γραφείο, πηγαίνοντας να ντυθεί. 
 
 
 
Η Ρακμάνη ήταν μια από τις μεγαλύτερες πόλεις του Βασιλείου της 
Απολλώνιας, και το λιμάνι της ήταν εξίσου μεγάλο. Το πλοίο του Λού-
σιου πέρασε ανάμεσα από δύο φαρδιές, πανύψηλες, πέτρινες κολόνες 
και μπήκε στο λιμάνι, προσεγγίζοντας μια από τις προβλήτες και α-
γκυροβολώντας εκεί. Μπροστά από την προβλήτα, παραπάνω από 
δύο ντουζίνες επισήμως ντυμένοι στρατιώτες περίμεναν, καθώς και έξι 
τρίκυκλα οχήματα με ελαφριά θωράκιση και πυροβόλα όπλα. Οχήματα 
της τοπικής χωροφυλακής. 



488  |  ΚΩΣΤΑΣ ΒΟΥΛΑΖΕΡΗΣ 

 

 

  Δούκας της Ρακμάνης ήταν ο Φερέσβιος, Πρίγκιπας της Απολλώνιας 
και θείος του Λούσιου· και, έχοντας, μέσω τηλεπικοινωνιών, μάθει για 
τον ερχομό του ανιψιού του, είχε κάνει τις κατάλληλες προετοιμασίες. 
Ο Λούσιος γνώριζε πως ο θείος του δεν ήταν άνθρωπος που αρεσκό-
ταν στα περιττά στολίδια και στις περιττές τιμές, όμως δεν έκανε ποτέ 
και τίποτα λιγότερο απ’ό,τι ακριβώς χρειαζόταν. 
  Και τώρα, με αναγνωρίζει ως Αντιβασιλέα της Απολλώνιας· ή, μάλλον, 
ως Βασιληά, ουσιαστικά. Όπως αρμόζει, σκέφτηκε ο Λούσιος, καθώς 
ατένιζε τη συνοδεία, στεκόμενος μπροστά στο παράθυρο της καμπίνας 
του. 
  Η Δομινίκη, ντυμένη πλέον και έτοιμη, καθόταν στην καρέκλα πίσω 
απ’το γραφείο με τα πόδια της σταυρωμένα στο γόνατο και τα χέρια 
της πλεγμένα πάνω στον μηρό της. Η διάθεσή της δεν ήταν όπως όταν 
είχαν αρχίσει το ταξίδι, παρατήρησε ο Λούσιος, κοιτάζοντάς την με τις 
άκριες των ματιών του. Της έχει φύγει ο ενθουσιασμός για την απελευ-
θέρωση του Κατακεραυνωτή; Μάλλον όχι. Δε νομίζω ότι αυτό είναι κάτι 
που μπορεί να της φύγει έτσι εύκολα. Πρέπει ακόμα να είναι κουρασμέ-
νη απ’τη χτεσινή καταιγίδα… 
  Η πόρτα χτύπησε. «Μεγαλειότατε,» είπε κάποιος, «το όχημά σας σας 
περιμένει.» 
  Ο Λούσιος στράφηκε στη Δομινίκη και, πλησιάζοντάς την, της έδωσε 
το χέρι του. Εκείνη το πήρε, σηκώθηκε όρθια, και πιάστηκαν αγκαζέ. 
Του χαμογέλασε λοξά. 
  Και σκέφτηκε, καθώς χαμογελούσε: Δε χρειάζεται να δείχνεις τόσο 
μουτρωμένη· θα καταλάβει ότι κάτι δεν πάει καλά. Υπομονή. Εξάλλου, 
θα τιμωριόταν, όπως του άξιζε· και εκείνος και η Κορνηλία. Απλά, όχι 
τώρα· επειδή τώρα υπήρχαν σημαντικότερα πράγματα να κάνουν. Κι 
επειδή η Δομινίκη προτιμούσε να φτιάξει την εκδίκησή της ακριβώς 
όπως την ήθελε. 
  Ο Λούσιος άνοιξε την πόρτα και βγήκαν απ’την καμπίνα, ενώ μερικοί 
υπηρέτες έμπαιναν, για να μαζέψουν τα πράγματά τους. 
  Καθώς βάδιζαν μέσα στο πλοίο με τη συνοδεία φρουρών, ο Λούσιος 
είπε στη Δομινίκη: «Δεν έχεις φάει καθόλου από το πρωί. Πιστεύω θα 
φας κάτι όταν πάμε στο παλάτι του Φερέσβιου…» 
  «Φυσικά,» αποκρίθηκε εκείνη. «Απλά, το στομάχι μου ήταν άνω-κάτω 
μέχρι τώρα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  489 

 

 

  Φτάνοντας στο όχημα που τους περίμενε στο γκαράζ του σκάφους, 
συνάντησαν την Κορνηλία, ντυμένη όμορφα και στολισμένη. Η Δού-
κισσα της Βανκάρης τούς χαιρέτησε, χαμογελώντας. 
  «Τι απίστευτη φουρτούνα, χτες!» είπε. «Ελπίζω να μην ταλαιπωρη-
θήκατε όσο εγώ.» 
  Θα τη γδάρω, τη σκρόφα! σκέφτηκε η Δομινίκη. 
  «Κοιμηθήκαμε,» αποκρίθηκε ο Λούσιος, «και δεν καταλάβαμε τίπο-
τα.» 
  «Υπάρχουν και χειρότερες φουρτούνες…» πρόσθεσε η Δομινίκη, ευ-
χάριστα. Και νάσαι σίγουρη πως θα τις βρεις μπροστά σου, σύντομα! 
πρόσθεσε νοερά. 
  Η Κορνηλία συνοφρυώθηκε ελαφρώς, σαν να αντιλήφτηκε κάτι ασυ-
νήθιστο στον τόνο της Δομινίκης. Δεν είπε τίποτα, όμως, και μπήκαν 
στο όχημα. 
  Μια μεγάλη θύρα του καραβιού άνοιξε, αφήνοντας το ηλιακό φως να 
μπει άπλετο στο αμπάρι. Ο οδηγός του οχήματος έβαλε μπροστά και 
κατέβηκαν την πλατιά ράμπα, βγαίνοντας στο λιμάνι της Ρακμάνης, 
μαζί με τη συνοδεία άλλων οχημάτων και πολεμιστών. 
  Οι στρατιώτες του Δούκα Φερέσβιου τούς συνάντησαν και τους χαι-
ρέτισαν, επίσημα, και ο αξιωματικός ανάμεσά τους δήλωσε πως θα 
τους συνόδευαν μέχρι το παλάτι. Ο Λούσιος, φυσικά, δεν έφερε αντίρ-
ρηση· πρόσταξε τους ανθρώπους του να ακολουθήσουν τη συνοδεία 
που είχε ετοιμάσει ο θείος του για εκείνον. 
  Οι δρόμοι της Ρακμάνης απ’όπου περνούσε ο Αντιβασιλέας ήταν α-
νοιχτοί· ο Δούκας Φερέσβιος είχε ήδη φροντίσει γι’αυτό. Κανένα εμπό-
διο δεν υπήρχε στις μεγάλες λεωφόρους· το όχημα του Λούσιου κυ-
λούσε επάνω τους σαν να πήγαινε βόλτα στην εξοχή. Τριγύρω ορθώ-
νονταν ψηλές πολυκατοικίες με όμορφες λαξευτές κολόνες και αγάλ-
ματα. Η Ρακμάνη είχε καταφέρει να διατηρήσει μια τεχνοτροπία που 
δεν είχε καταφέρει να διατηρήσει η μεγαλούπολη της Απαστράπτου-
σας. Εκεί δεν έμοιαζε να υπάρχει χώρος για λαξευτές κολόνες και α-
γάλματα, ενώ εδώ αυτά τα πράγματα αποτελούσαν αναπόσπαστο μέ-
ρος της πόλης· δε θα μπορούσες να τα διαχωρίσεις από τις πολυκατοι-
κίες και τα υπόλοιπα οικοδομήματα, λες και χωρίς αυτά η Ρακμάνη θα 
γκρεμιζόταν, θα γινόταν ένα με τη γη. 
  Το παλάτι βρισκόταν στην καρδιά της πόλης, θρονιασμένο σ’ένα δε-
ντρόφυτο ύψωμα. Ο δρόμος που ανέβαινε προς αυτό έκανε σπείρες 



490  |  ΚΩΣΤΑΣ ΒΟΥΛΑΖΕΡΗΣ 

 

 

επάνω στις πλευρές του υψώματος, σαν φίδι που είχε τυλιχτεί γύρω 
του. Τα οχήματα της συνοδείας του Λούσιου τον ακολούθησαν, περ-
νώντας κάθε τόσο κάτω από ψηλές, πέτρινες καμάρες με όμορφα λα-
ξεύματα. 
  «Το μέρος είναι υπέροχο,» παρατήρησε η Κορνηλία. 
  «Σίγουρα,» είπε η Δομινίκη, «δεν είναι η πρώτη φορά που έχεις έρ-
θει…» 
  «Όχι, δεν είναι η πρώτη φορά. Αλλά δεν έρχομαι και πολύ συχνά.» 
  Κι αυτή, σκέφτηκε η Δομινίκη, θα έπρεπε, κανονικά, να είναι η τελευ-
ταία φορά που έρχεσαι εδώ! Θα έπρεπε να μείνεις μόνιμα εδώ! Νεκρή! 
Δεν είπε, όμως, τίποτα άσχημο· έκρυψε το μίσος εντός της. Άγγιξε το 
γόνατο του Λούσιου –ο οποίος καθόταν ανάμεσα σ’εκείνη και την 
Κορνηλία– και τον ρώτησε: «Θυμάσαι τότε που είχαμε κάνει ένα μήνα 
διακοπές εδώ; Ο Φερέσβιος μάς είχε φιλοξενήσει.» Χαμογέλασε, γυρί-
ζοντας να κοιτάξει το πρόσωπό του. 
  Ο Λούσιος στράφηκε, επίσης. «Ναι,» είπε. «Είχαμε περάσει καλά, τό-
τε…» Δεν είχαμε όλα τούτα τα προβλήματα στο κεφάλι μας, πρόσθεσε 
νοερά. «Ήταν σχεδόν μόλις είχαμε παντρευτεί.» Και ο Ανδρόνικος δεν 
είχε ακόμα γίνει σύζυγος της Παντοκράτειρας… 
  «Ναι…» Η Δομινίκη συνέχισε να χαμογελά. Χάιδεψε το μάγουλό του 
και, περνώντας το χέρι της πίσω απ’τον αυχένα του, τον φίλησε στα 
χείλη· γλίστρησε τη γλώσσα της μέσα στο στόμα του και έκανε το φιλί 
τους να διαρκέσει. 
  Η Κορνηλία παρίστανε πως δεν τους έδινε σημασία. Και η αλήθεια 
ήταν πως, μέσα της, δε ζήλευε. Δεν αισθανόταν πως όφειλε να αντα-
γωνιστεί τη Δομινίκη για να κερδίσει τον Λούσιο. Ο Λούσιος κι εκείνη 
ήταν εραστές από παλιά, και το ασυγκράτητο πάθος του ακόμα ήταν 
το ίδιο όπως τότε, και ακόμα τη διασκέδαζε με τον ίδιο τρόπο. 
  Το όχημά τους έφτασε στην κορυφή του υψώματος, και η πύλη του 
παλατιού άνοιξε. 
  Ο Λούσιος έδωσε εντολή να σταματήσουν. «Θα βαδίσουμε από δω και 
πέρα,» είπε. 
  Βγήκαν από το όχημά τους, και οι στρατιώτες τούς συνόδεψαν μέσα 
στην αυλή του παλατιού και, ύστερα, στο εντυπωσιακό εσωτερικό 
του. Το παλάτι της Ρακμάνης δεν ήταν τόσο μεγαλοπρεπές όσο αυτό 
της Απαστράπτουσας –κανένα παλάτι στην Απολλώνια δεν μπορούσε 
νάναι τόσο μεγαλοπρεπές όσο του Βασιληά–, αλλά δεν υστερούσε και 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  491 

 

 

πολύ. Δεν του έλειπαν ούτε τα ιριδίζοντα κρύσταλλα, ούτε οι πίνακες, 
ούτε τα λαξεύματα, ούτε τα αγάλματα, ούτε οι καθρέφτες με τα χρυσά 
και τα αργυρά πλαίσια, ούτε τα όμορφα άνθη. Και, φυσικά, το υπηρε-
τικό προσωπικό και οι φρουροί ήταν καλοντυμένοι και στολισμένοι 
όπως άρμοζε στην περίσταση –μια επίσκεψη από τον ίδιο τον Αντιβα-
σιλέα Λούσιο, τη σύζυγό του, και τη Δούκισσα της Βανκάρης. 
  Οι υπηρέτες τούς οδήγησαν σε μια μεγάλη αίθουσα, όπου τους περί-
μεναν ο Δούκας της Ρακμάνης και η οικογένειά του. Ο Φερέσβιος ήταν 
ένας ψηλός, πενηντάρης άντρας, που έμοιαζε με τον αδελφό του, τον 
Βασιληά Αρχίμαχο· το δέρμα του ήταν λευκό και τα μαλλιά και τα γέ-
νια του άσπρα και καλοχτενισμένα. Η σύζυγός του, η Ανδρομάχη, στε-
κόταν πλάι του, ντυμένη μ’ένα φανταχτερό φόρεμα όπου εναλλάσσο-
νταν τα χρώματα μαύρο, πράσινο, και μπλε μέσα από περίτεχνα 
φτιαγμένες πτυχώσεις. Το δέρμα της Ανδρομάχης ήταν καφέ, σαν 
κορμός δέντρου, και τα μαλλιά της πυκνά, μακριά, και μαύρα. Ήταν 
μικρότερη απ’τον Φερέσβιο, και καταγόταν από τα Νότια Δουκάτα. 
  Τα τρία τους παιδιά στέκονταν πίσω τους. Ο Αχιλλέας ήταν ο μεγαλύ-
τερος, και είχε πάρει στοιχεία και της μητέρας του και του πατέρα του: 
το δέρμα του ήταν λευκό, σαν του Φερέσβιου, αλλά τα κατάμαυρα, 
πυκνά μαλλιά του δεν μπορούσαν παρά να θυμίζουν αυτά της Ανδρο-
μάχης. Η Ηρώ ήταν το δεύτερό τους παιδί, και είχε δέρμα καφέ και κό-
μη μελαχρινή και φτιαγμένη πλεξούδες. Η Θεοδώρα ήταν μόλις δεκάξι 
χρονών, και το δέρμα της ήταν τόσο λευκό που σχεδόν έμοιαζε με το 
δέρμα των κατάλευκων ανθρώπων της Απολλώνιας. Τα μαλλιά της 
ήταν ξανθά και το βλέμμα της ντροπαλό. Φαινόταν να πιάνει τον πιο 
λίγο χώρο απ’όλους, κι αυτό δεν οφειλόταν μόνο στο μικρό της ανά-
στημα. 
  Ο Δούκας Φερέσβιος χαιρέτησε τον Λούσιο, τη Δομινίκη, και την Κορ-
νηλία με επισημότητα· κι ύστερα, ρώτησε τον ανιψιό του τι είχε συμβεί 
με τον Ανδρόνικο. «Άκουσα ότι προσπάθησε να σε σκοτώσει,» είπε. 
«Στην αρχή, δεν ήθελα να πιστέψω πως ήταν αλήθεια. Είναι δυνατόν ο 
Ανδρόνικος ν’άλλαξε τόσο, Λούσιε; Είναι δυνατόν;» 
  «Οι περιπλανήσεις σε άλλες διαστάσεις αλλάζουν τον άνθρωπο, θείε,» 
αποκρίθηκε ο Λούσιος. «Ποιος ξέρει πού πήγε και τι είδε, ο αδελφός 
μου…» Αναστέναξε. «Με θλίβει το γεγονός, αλλά πιστεύω πως είναι 
παράφρων. Έχει χάσει το μυαλό του.» Είσαι ψεύτης, ψιθύρισε μια φω-
νή μέσα του (η φωνή της συνείδησής του;). Εσύ τον οδήγησες στην πα-



492  |  ΚΩΣΤΑΣ ΒΟΥΛΑΖΕΡΗΣ 

 

 

ραφροσύνη. Αλλά μια άλλη φωνή είπε: Αυτός ήταν ο μόνος τρόπος! Ο 
μόνος τρόπος! 
  Πρέπει να σώσω την Απολλώνια από τις δυνάμεις της Παντοκράτειρας, 
κι από τις συγκρούσεις στο Νότιο Μέτωπο! 
  Ο Φερέσβιος πρότεινε στον ανιψιό του, στη Δομινίκη, και στην Κορ-
νηλία να πάρουν μεσημεριανό μαζί με εκείνον και την οικογένειά του 
και, τρώγοντας, να συζητήσουν περισσότερο για τον Ανδρόνικο. Ήθε-
λε οπωσδήποτε να μάθει τι είχε συμβεί με κάθε λεπτομέρεια. 
  Ο Λούσιος, φυσικά, δεν αρνήθηκε, ούτε η Κορνηλία ή η Δομινίκη έφε-
ραν αντίρρηση. 
  Ο Φερέσβιος και η οικογένειά του οδήγησαν τους επισκέπτες τους 
στο μεγάλο, μακρόστενο τραπέζι της αίθουσας και τους έβαλαν να κα-
θίσουν. Μερικά ελαφριά φαγητά και ποτά ήταν ήδη σερβιρισμένα, και 
άρχισαν να μασουλάνε και να πίνουν μικρές γουλιές, ενώ περίμεναν 
τους υπηρέτες να φέρουν το κυρίως γεύμα. Ο Δούκας της Ρακμάνης 
ρώτησε πάλι για τον Ανδρόνικο, και ο Λούσιος τού απάντησε πως, 
πραγματικά, δεν γνώριζε τι συνέβαινε με τον αδελφό του. Είχε προ-
σπαθήσει να μπει κρυφά στο παλάτι, βάζοντας τη μάγισσά του να 
μπερδέψει τους τηλεοπτικούς πομπούς, και είχε επιτεθεί σ’έναν 
απ’τους Βασιλικούς Φρουρούς. Τον είχε Καλέσει, και παραλίγο να τον 
σκοτώσει. Δεν ήταν στα λογικά του. Τι λόγο θα μπορούσε να έχει ένα 
μέλος του Οίκου των Ευφρόνων να Καλέσει έναν Βασιλικό Φρουρό; 
Και δεν ήταν μόνο αυτό· ο Ανδρόνικος είχε, μετά, επιτεθεί και στους 
φρουρούς του παλατιού, που ο Λούσιος είχε φωνάξει για να τον οδη-
γήσουν έξω. 
  «Αναγκάστηκα να τον φυλακίσω,» είπε. «Δε γινόταν αλλιώς. Ήταν 
φανερό πως κάτι δεν πήγαινε καλά μαζί του. Κι ύστερα, όσο βρισκόταν 
υπό κράτηση, δε μου απέδειξε πως είναι λογικός. Αν μη τι άλλο, φερό-
ταν ακόμα πιο παράλογα.» Αναστέναξε. «Αναρωτιέμαι αν, στις περι-
πλανήσεις του, του συνέβη κάτι που τον άλλαξε μόνιμα…» 
  Ετούτα τα νέα φάνηκαν να λυπούν τον Φερέσβιο· είπε, όμως, πως 
είχε εμπιστοσύνη στον Λούσιο, και πως πίστευε ότι εκείνος έκανε, σί-
γουρα, ό,τι καλύτερο μπορούσε για τον αδελφό του και για το βασίλει-
ο. «Αλλά τι σε φέρνει εδώ;» 
  «Δε θα καθίσω για πολύ, θείε,» εξήγησε ο Λούσιος. «Πρέπει να φύγω, 
να ταξιδέψω νότια.» 
  «Στα Νότια Δουκάτα;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  493 

 

 

  «Στην Απολεσθείσα Γη.» 
  Ο Φερέσβιος συνοφρυώθηκε, παραξενεμένος. «Τι ζητάς εκεί, Λούσιε;» 
  Το κυρίως γεύμα τους είχε, εν τω μεταξύ, έρθει και έτρωγαν· ο Λούσι-
ος κατάπιε τη μπουκιά του και ήπιε μια γουλιά ξινό κρασί. «Υπάρχει 
ένα… πρόβλημα, θείε, το οποίο πρέπει να λύσω.» 
  «Πρόβλημα; Στο Νότιο Μέτωπο;» 
  «Ναι. Αλλά δεν είναι ένα στρατιωτικό πρόβλημα. Είναι ένα… επιστη-
μονικό πρόβλημα, θα μπορούσες να πεις. Πρέπει να χρησιμοποιήσω 
ενός είδους δύναμη· γι’αυτό το λόγο κιόλας έχω φέρει και τους κατάλ-
ληλους ανθρώπους μαζί μου.» 
  Ο Φερέσβιος εξακολουθούσε νάναι συνοφρυωμένος, και παραξενεμέ-
νος. «Δεν καταλαβαίνω. Για τι δύναμη μιλάς;» 
  «Πραγματικά, δεν μπορώ να πω περισσότερα. Και, για να είμαι ειλι-
κρινής, δεν είναι εύκολο να το εξηγήσω. Πάντως, αν καταφέρω αυτό 
που θέλω, θείε, τότε ίσως να υπάρξει μεγάλη ενίσχυση στο Βόρειο Μέ-
τωπο.» 
  «Στο Βόρειο Μέτωπο; Τι δουλειά μπορεί να έχει η Απολεσθείσα Γη με 
το Βόρειο Μέτωπο και την Παντοκράτειρα;» 
  «Κι όμως, θείε. Κι όμως…» είπε ο Λούσιος, και δεν διευκρίνισε τίποτα 
παραπάνω, καθώς έκοβε ένα κομμάτι ψητό κρέας, το πιρούνιαζε, και 
το έφερνε στο στόμα του. 
 
 
 
Όταν το γεύμα τελείωσε, οι υπηρέτες του παλατιού τούς οδήγησαν 
στα πολυτελή δωμάτια που είχαν ετοιμάσει γι’αυτούς. 
  Η Δομινίκη έλυσε τη ζώνη της και ξάπλωσε, ανάσκελα, στο κρεβάτι. 
Αισθανόταν φουσκωμένη απ’το φαγητό. Ο Λούσιος κάθισε σε μια πο-
λυθρόνα, ανάβοντας ένα πούρο και καπνίζοντας αργά. 
  «Σχετικά με τον χάρτη…» είπε, μετά από αρκετές στιγμές σιγής. «Θα 
τον ξαναελέγξεις;» 
  «Ναι,» απάντησε η Δομινίκη, «αν και δε νομίζω ότι θα βγάλω κανένα 
διαφορετικό αποτέλεσμα.» 
  «Το αποτέλεσμα που έχεις βγάλει δε γνωρίζουμε ακόμα σε ποιο ακρι-
βώς σημείο της Απολεσθείσας Γης βρίσκεται.» 
  «Θα το εντοπίσουμε. Θα συγκρίνουμε τον χάρτη μας με τον ευρύτερο 
σημερινό χάρτη της Απολεσθείσας Γης, και θα δούμε πού ταιριάζει.» 



494  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος έμεινε πάλι σιωπηλός για κάποια ώρα. Μετά, ρώτησε: «Τι 
γνώμη έχεις για τον Φερέσβιο, Δομινίκη;» 
  Εκείνη έστρεψε το κεφάλι της, για να τον κοιτάξει, καθώς ήταν ξα-
πλωμένη. «Γιατί ρωτάς;» 
  Ο Λούσιος ανασήκωσε τους ώμους. «Πρέπει να υπάρχει κανένας ι-
διαίτερος λόγος;» 
  «Καλός είναι,» είπε η Δομινίκη. «Δε μας έχει προκαλέσει προβλήματα, 
μέχρι στιγμής, και ούτε πιστεύω ότι θα μας προκαλέσει.» 
  «Δε γνωρίζει κάποια πολύ βασικά πράγματα, βέβαια…» 
  «Εννοείς ότι δεν είναι ακόλουθος του Δασκάλου, παρότι βρίσκεται σε 
μια τόσο σημαντική θέση.» 
  Ο Λούσιος ένευσε. 
  «Νομίζεις ότι ίσως να αντιδράσει στο μέλλον; Όταν επιστρέψουμε 
από την Απολεσθείσα Γη;» 
  «Δεν είμαι σίγουρος, αλλά το φοβάμαι.» 
  «Αν παρατηρήσουμε κάτι τέτοιο από μέρους του, τότε το ξέρεις ότι 
μπορούμε να τον βάλουμε στη θέση του,» είπε η Δομινίκη. «Οι άνθρω-
ποί μας είναι ήδη γύρω του, και γύρω απ’την οικογένειά του.» 
  «Ναι…» Ο Λούσιος φάνηκε σκεπτικός. 
  Η εξώπορτα χτύπησε. «Μεγαλειότατε! Μεγαλειότατε!» Μια αντρική 
φωνή. 
  Ο Λούσιος κοίταξε τη Δομινίκη μ’ένα ερωτηματικό βλέμμα: Να του πω 
να μπει; 
  «Πήγαινε να δεις τι θέλει,» είπε εκείνη, που βαριόταν να σηκωθεί 
απ’το κρεβάτι. 
  Ο Λούσιος πλησίασε την πόρτα και την άνοιξε, για ν’αντικρίσει έναν 
από τους στρατιώτες του. «Τι είναι;» 
  «Στο Φως της Απολλώνιας, Μεγαλειότατε, είπαν ότι θα βγει μια σημα-
ντική ανακοίνωση. Είπαν ότι θα μιλήσει ο κύριος Χρύσιππος και θα 
αποκαλύψει μια μεγάλη αλήθεια, που αφορά όλο το βασίλειο. Φαντα-
στήκαμε ότι ίσως να σας ενδιέφερε.» 
  Ο Λούσιος παραξενεύτηκε. Μια μεγάλη αλήθεια, που αφορά όλο το βα-
σίλειο; Τι σκατά κάνει ο Χρύσιππος; Δεν είχαμε συζητήσει για κάτι τέ-
τοιο… ή, μήπως, το είχε συζητήσει μόνο με τη Δομινίκη; 
  «Πολύ καλά· μπορείς να πηγαίνεις,» αποκρίθηκε στον στρατιώτη· και, 
κλείνοντας την πόρτα, ζύγωσε τη σύζυγό του, η οποία ήταν ακόμα ξα-
πλωμένη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  495 

 

 

  «Τ’άκουσες αυτό;» τη ρώτησε. 
  «Ναι. Δεν ξέρω τι μπορεί να είναι.» 
  Ο Λούσιος άνοιξε τον τηλεοπτικό δέκτη του δωματίου στη συχνότητα 
του Φωτός. Αυτή τη στιγμή, περνούσαν κάποιες διαφημίσεις. 
  Εκείνος κι η Δομινίκη περίμεναν. 
  Και μετά, το σήμα του καναλιού φάνηκε στην οθόνη. Το σήμα έσβησε, 
και ο Χρύσιππος παρουσιάστηκε, καθισμένος σ’ένα γραφείο και καλο-
ντυμένος. Η όψη του, όμως, ήταν χλομή· ο Λούσιος δε νόμιζε ότι τον 
είχε ξαναδεί ποτέ έτσι. Τι μπορεί να έχει να αποκαλύψει; Συνέβη κάτι 
όσο λείπαμε; Μα, δε λείπουμε και τόσο καιρό! Μόλις φύγαμε από την 
Απαστράπτουσα, ουσιαστικά… 
  «Αγαπητοί μου συμπολίτες,» άρχισε ο Χρύσιππος, «σας χαιρετώ με 
μεγάλη μου λύπη ετούτο το απόγευμα, καθώς γνωρίζω πως τα πράγ-
ματα που θα σας πω θα ταράξουν βαθιά πολλούς από εσάς. Ωστόσο, 
επίσης γνωρίζω πως θα χαροποιήσουν πολύ περισσότερους, γιατί η 
αλήθεια, όσο πικρή κι αν είναι, όσο δύσκολο κι αν είναι να την αποδε-
χτούμε, δεν μπορεί παρά να είναι σωστό να αποκαλύπτεται. 
  »Θα σας αποκαλύψω, λοιπόν, μια μεγάλη αλήθεια σχετικά με το ση-
μερινό σας καθεστώς και σχετικά με τον Πρίγκιπα Ανδρόνικο. 
  »Όπως θα με είχατε ακούσει κι οι ίδιοι να λέω, ο Πρίγκιπας Ανδρόνι-
κος είχε επιτεθεί στον αδελφό του, Πρίγκιπα Λούσιο, και στους φρου-
ρούς του παλατιού, τραυματίζοντας και σκοτώνοντας· κι όλα αυτά 
από φθόνο προς τον αδελφό του και επειδή –εμμέσως αλλά σαφώς 
σάς τόνισα– είχε παραφρονήσει. 
  »Δεν είχα πει την αλήθεια, όμως. Η αλήθεια, αγαπητοί μου συμπολί-
τες, είναι πως ο Πρίγκιπας Ανδρόνικος δεν είναι τρελός. Ο αδελφός 
του, ο Πρίγκιπας Λούσιος, έβαλε τους φρουρούς του παλατιού να του 
επιτεθούν και να τον φυλακίσουν, για δικές του σκοπιμότητες. Ο Πρί-
γκιπας Λούσιος δεν ήθελε να αποχωρίσει από τον Κυανό Θρόνο. Ήθελε 
να τον σφετεριστεί από τον ίδιο του τον αδελφό! 
  »Και εγώ –και το ξέρω πως είναι μεγάλη ντροπή να το παραδέχομαι, 
αλλά πρέπει– τον βοήθησα. Βοήθησα τον Πρίγκιπα Λούσιο να σφετε-
ριστεί τον Κυανό Θρόνο και να εκτοπίσει τον Πρίγκιπα Ανδρόνικο –τον 
μόνο δικαιωματικό διάδοχο του Κυανού Θρόνου, ύστερα από έγγραφη 
εντολή του πολυαγαπημένου μας Βασιλέως Αρχίμαχου! 
  »Αγαπητοί συμπολίτες, σας εξομολογούμαι ένα μεγάλο μου έγκλημα, 
και ζητώ, ταπεινά, τη συγχώρεσή σας. Φοβούμαι, ωστόσο, πως δε θα 



496  |  ΚΩΣΤΑΣ ΒΟΥΛΑΖΕΡΗΣ 

 

 

μπορέσετε ποτέ να με συγχωρέσετε, καθώς ό,τι πρόκειται να σας α-
ναφέρω στη συνέχεια είναι πολύ χειρότερο από ό,τι μέχρι στιγμής α-
κούσατε…» 
  Ο Χρύσιππος καθάρισε το λαιμό του, ενώ ο Λούσιος και η Δομινίκη 
ατένιζαν την οθόνη τους κοκαλωμένοι, μη μπορώντας να αντιδράσουν 
και μη θέλοντας να αντιδράσουν μέχρι να τελειώσει. 
  Εκείνος συνέχισε: «Οφείλω, επίσης, να ομολογήσω το γεγονός ότι υ-
πέθαλπα ακόλουθους του Μαύρου Νάρζουλ. Και οφείλω να σας απο-
καλύψω ότι ο Πρίγκιπας Λούσιος είναι ιερέας του Μαύρου Νάρζουλ 
και η σύζυγός του, Δομινίκη, Αρχιέρεια αυτού του σκοτεινού και απο-
τρόπαιου θεού! Μέσα στο πάθος τους για εξουσία και για έλεγχο ολό-
κληρης της Απολλώνιας, λησμόνησαν ακόμα και τον Απόλλωνα και 
στράφηκαν στο έρεβος για να τους συντρέξει! 
  »Ο Πρίγκιπας Ανδρόνικος –που βρισκόταν, μέχρι στιγμής, φυλακι-
σμένος βαθιά κάτω απ’το παλάτι– μπορεί να διαβεβαιώσει ότι ο αδελ-
φός του έκρυβε τέρατα της Απολεσθείσας Γης σε σκοτεινά δωμάτια, 
και ότι χρησιμοποιήθηκαν δόλιες μέθοδοι εναντίον του με την ελπίδα 
ότι θα έχανε το μυαλό του. Ευτυχώς, με τη βοήθεια του Απόλλωνα, ο 
Πρίγκιπας Ανδρόνικος θριάμβευσε και βρίσκεται ξανά, όπως είναι σω-
στό και δίκαιο, στον Κυανό Θρόνο και στο παλάτι της Απαστράπτου-
σας. 
  »Και τώρα, αγαπητοί και σεβαστοί μου συμπολίτες, πρέπει να ζητή-
σω για μια τελευταία φορά συγχώρεση από εσάς και από τον ίδιο τον 
Απόλλωνα, προτού αποχωρήσω. 
  »Σας αφήνω με την ελπίδα για έναν καλύτερο κόσμο.» Ο Χρύσιππος 
σηκώθηκε απ’την πολυθρόνα του– 
  Η οθόνη έσπασε. 
  Ο Λούσιος ύψωσε το χέρι του, ακούσια, για να προφυλαχτεί από τα 
θραύσματα. 
  Η Δομινίκη είχε τραβήξει τη μια της γόβα και την είχε εκτοξεύσει πά-
νω στον τηλεοπτικό δέκτη. «Το γαμημένο κάθαρμα!» ούρλιαξε. 
  Ο Λούσιος δεν ήξερε τι να πει. «…Αδύνατον ο Ανδρόνικος να ξέφυ-
γε…» μουρμούρισε. Αισθανόταν μουδιασμένος. 
  Η Δομινίκη είχε ανασηκωθεί πάνω στο κρεβάτι, είχε πάρει καθιστή 
θέση. «Εσύ λες να τα είπε αυτά ο Χρύσιππος ενώ ο Ανδρόνικος ήταν 
φυλακισμένος;» γρύλισε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  497 

 

 

  «Μου είπες ότι τον είχες τρελάνει!» φώναξε ο Λούσιος, ζυγώνοντάς 
την. 
  «Τον είχα! Τον είχα!» 
  «Λες ψέματα!» 
  «Όχι– Ααα!» 
  Ο Λούσιος τη χαστούκισε, δυνατά, ρίχνοντάς την ανάσκελα πάνω στο 
κρεβάτι. 
  Η Δομινίκη κλότσησε, τυχαία, προς τα πάνω, και το καλτσοντυμένο 
της πόδι τον χτύπησε στον αγκώνα. Ο Λούσιος την άρπαξε απ’τα μαλ-
λιά και πίεσε το πρόσωπό της πάνω στο στρώμα, ενώ εκείνη ούρλιαζε. 
  «Είπες ότι τον είχες τρελάνει!» Τα μάτια του ήταν διασταλμένα, η όψη 
του παραμορφωμένη· τα δόντια του έτριζαν σα νάχε λυσσάξει. Ένας 
απερίγραπτος πανικός τον είχε καταλάβει· ένας πανικός αναμιγμένος 
με παγερό τρόμο. 
  Τα χέρια της Δομινίκης γαντζώθηκαν πάνω στο πουκάμισό του, τρα-
βώντας το, σκίζοντάς το. «Άφησέ με! Το είχα κάνει! Το είχα κάνει, σου 
λέω! Δεν ξέρω τι συνέβη!» Προσπάθησε να περιστραφεί, να ξεφύγει 
απ’τη λαβή του, μα δεν μπορούσε. Ήταν σαν άγριο θηρίο επάνω της· 
σαν άγριο θηρίο που είχε χάσει κάθε ίχνος λογικής. «Λούσιε! Λούσιε! 
Λούσιε!» Η Δομινίκη έβαλε τα χέρια της γύρω απ’το πρόσωπό του. 
«Μη φοβάσαι. Δεν τελείωσε. Δεν τελείωσαν όλα.» Προσπάθησε να 
κρατήσει τη φωνή της σταθερή. Αν πανικοβληθώ κι εγώ, καταστραφή-
καμε. «Δεν τελείωσαν όλα.» Το μάγουλό της έκαιγε από το χαστούκι 
του. 
  «Δεν τελείωσαν όλα;» φώναξε ο Λούσιος. «Δεν τον άκουσες τι είπε; 
Δομινίκη, δεν τον άκουσες τι είπε;» 
  «Και λοιπόν;» Η Δομινίκη έσφιξε το πρόσωπό του ανάμεσα στις πα-
λάμες της, μπήγοντας τα νύχια της στο δέρμα του. «Και λοιπόν; Τι 
μπορεί να κάνει; Τι μπορεί να κάνει, και αυτός και ο Ανδρόνικος; Εμείς 
ελέγχουμε την Απολλώνια. Εμείς. Έχουμε ανθρώπους μας παντού, 
Λούσιε. Κανένας δεν έχει τη δύναμη να μας εκτοπίσει. Θα βγάλουμε 
τον Ανδρόνικο τρελό, και τον Χρύσιππο προδότη. Κανείς δε θα πιστέ-
ψει ότι είμαστε ακόλουθοι του Μαύρου Νάρζουλ. Ο λαός της Απολλώ-
νιας μπορεί να εντυπωσιάστηκε απ’το λόγο που έβγαλε τώρα ο Χρύ-
σιππος, μα σύντομα θα καταλάβει το ψέμα.» Καθώς μιλούσε, έβλεπε 
τον Λούσιο να ηρεμεί. Έβλεπε τον πανικό να υποχωρεί από το βλέμμα 
του· έβλεπε την όψη του να χαλαρώνει· έβλεπε το στόμα του να κλεί-



498  |  ΚΩΣΤΑΣ ΒΟΥΛΑΖΕΡΗΣ 

 

 

νει και τα δόντια του να παύουν να είναι σφιγμένα. Τα χέρια του δεν 
την κρατούσαν πια τόσο δυνατά όσο πριν. 
  Ο Λούσιος άφησε τη Δομινίκη και κάθισε παραδίπλα, πάνω στο κρε-
βάτι. Το πουκάμισό του ήταν σκισμένο, και το πρόσωπό του έμοιαζε 
το ίδιο κουρελιασμένο με την ενδυμασία του. 
  Η Δομινίκη σηκώθηκε όρθια. «Μην κάθεσαι έτσι. Πρέπει να κινηθού-
με.» 
  «Και να κάνουμε τι;» Η φωνή του ήταν ηττημένη. 
  Η Δομινίκη κοίταξε τον εαυτό της στον καθρέφτη. Το μάγουλό της 
ήταν κατακόκκινο. «Είσαι ηλίθιος!» μούγκρισε. «Κοίτα δω τι έκανες…» 
Αναστέναξε και χτύπησε τα χέρια της στους μηρούς της. 
  Ένας χτύπος ήρθε από την πόρτα και, μετά, η φωνή της Κορνηλίας: 
«Λούσιε; Λούσιε;» 
  Τι θέλει αυτή η πόρνη εδώ; σκέφτηκε η Δομινίκη. 
  «Μπες,» φώναξε ο Λούσιος. 
  Και να δει ότι με χαστούκισες; γρύλισε εντός της η Δομινίκη· αλλά ή-
ταν ήδη πολύ αργά: η Κορνηλία είχε ανοίξει την πόρτα και βάδιζε μες 
στο καθιστικό των διαμερισμάτων. 
  Η Δομινίκη έβαλε, στα γρήγορα, όση πούδρα προλάβαινε στο μάγου-
λό της. 
  «Ακούσατε τι είπε αυτός ο μαλάκας;» ρώτησε η Κορνηλία, μπαίνοντας 
στο υπνοδωμάτιό τους, χωρίς να σταματήσει καθόλου. 
  «Εσύ τι λες;» αποκρίθηκε ο Λούσιος. 
  Η Κορνηλία δε φάνηκε να δίνει σημασία ούτε στο σκισμένο πουκάμι-
σο του ξαδέλφου της, ούτε στον σπασμένο τηλεοπτικό δέκτη, ούτε στο 
κοκκινισμένο μάγουλο της Δομινίκης. «Και τι σκατά θα γίνει τώρα, 
Λούσιε; Βγήκε και είπε ότι υπηρετείς τον Μα–» 
  «Γνωρίζω τι είπε, Κορνηλία.» Ο Λούσιος σηκώθηκε απ’το κρεβάτι. 
  «Και είπε, επίσης, ότι ο Ανδρόνικος–» 
  «–είναι ελεύθερος. Αλλά δεν πρόκειται να τον αφήσω να καταστρέψει 
όλα όσα εργάστηκα να δημιουργήσω. Αφού θέλει ανοιχτό πόλεμο, θα 
τον έχει!» 
  «Και ο Κατακεραυνωτής;» ρώτησε η Κορνηλία, με λιγάκι χαμηλωμένη 
φωνή. «Θα πάμε τώρα στην Απολεσθείσα Γη, ή όχι;» 
  Ο Λούσιος φάνηκε να μη μπορεί ν’απαντήσει αμέσως σ’αυτό. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  499 

 

 

  Η Δομινίκη, όμως, μπορούσε. «Φυσικά και θα πάμε! Ο Κατακεραυνω-
τής είναι που θα μας δώσει τη νίκη, και ενάντια στον Ανδρόνικο και 
ενάντια στην Παντοκράτειρα.» 
  «Αν, όμως, φύγω απ’το βασίλειο τώρα….» είπε ο Λούσιος. «Τι θα γίνει, 
αν φύγω απ’το βασίλειο τώρα;… Δεν μπορώ να φύγω, Δομινίκη. Η κα-
τάσταση θα βγει τελείως από τον έλεγχο, αν φύγω.» 
  Σ’αυτό έχει δίκιο, σκέφτηκε η Δομινίκη. «Ναι,» του είπε, «πράγματι. 
Όμως εγώ πρέπει να πάω στην Απολεσθείσα Γη· και θα πάω. Κι όταν 
επιστρέψω, θα έχω μαζί μου ακριβώς ό,τι χρειαζόμαστε.» 
  Ο Λούσιος ένευσε, θεωρώντας αυτή τη συνετότερη λύση, δεδομένης 
της κατάστασης. Ο Κατακεραυνωτής, σίγουρα, θα τους πρόσφερε με-
γάλο πλεονέκτημα· δεν μπορούσαν να τον αγνοήσουν. Εξάλλου, είχαν 
κάνει τόσες προσπάθειες για να τον βρουν. 
  Η Δομινίκη είπε στην Κορνηλία: «Θα έρθεις μαζί μου.» Δεν ήταν ερώ-
τηση. 
  Εκείνη συνοφρυώθηκε. «Γιατί;» 
  «Γιατί είμαι Αρχιέρειά σου, και το προστάζω.» 
  Τα μάτια της Κορνηλίας γυάλισαν, αλλά δε μίλησε. Δεν έφερε καμία 
αντίρρηση. 
  Έτσι μπράβο, σκέφτηκε η Δομινίκη. Κλείσε το στόμα σου, πόρνη. 
  Ο Λούσιος είπε: «Πρέπει να μιλήσω στον Φερέσβιο, γιατί κι εκείνος 
θ’άκουσε το λόγο του Χρύσιππου· κι αν δεν τον έχει ακούσει ακόμα, θα 
τον ακούσει σύντομα, από κάποιο σύστημα αποθήκευσης.» 
  «Ο Χρύσιππος είναι προδότης,» τόνισε η Δομινίκη· «αυτό θα του 
πεις.» 
  «Φυσικά,» αντιγύρισε ο Λούσιος. «Εσύ τι λες να του πω;» Έβγαλε το 
πουκάμισό του, για να φορέσει ένα άλλο από τη ντουλάπα. Η όψη του 
είχε, ξαφνικά, γίνει πολύ πιο αποφασιστική από πριν. Ήταν έτοιμος 
για πόλεμο. 



500  |  ΚΩΣΤΑΣ ΒΟΥΛΑΖΕΡΗΣ 

 

 

 

30 
 
 
Ο Δούκας Φερέσβιος έμοιαζε να μη μπορεί να πιστέψει τα όσα είχε α-
κούσει. Η όψη του ήταν –έκρινε ο Λούσιος– όψη ανθρώπου παντελώς 
αποπροσανατολισμένου, ή ίσως ανθρώπου που αισθανόταν παγιδευ-
μένος ή που βρισκόταν σε μεγάλο δίλημμα. Σκέφτεσαι να με προδώσεις, 
θείε; 
  Οι δυο τους στέκονταν μέσα σ’ένα μικρό σαλόνι του παλατιού, δίχως 
κανέναν άλλο γύρω τους· ο Δούκας είχε επιμείνει σ’αυτό: ήθελε να εί-
ναι μόνοι, για να μιλήσουν. Και τώρα, απαιτούσε από τον Λούσιο να 
του εξηγήσει τι ακριβώς συνέβαινε. Πώς ήταν δυνατόν να συμβαίνει 
αυτό που συνέβαινε; 
  «Σου είπα και πριν, θείε: ο αδελφός μου είναι τρελός και άκρως επι-
κίνδυνος. Και, όπως δείχνουν τα πράγματα, τώρα είναι κι ελεύθερος–» 
  «Κι αυτά που είπε ο Χρύσιππος;» 
  «Ο Χρύσιππος είναι προδότης!» σφύριξε ο Λούσιος. «Ή ίσως ο Ανδρό-
νικος, κάπως, να τον έχει στο χέρι–» 
  «Μα, ο αδελφός σου ήταν φυλακισμένος. Πώς είναι δυνατόν να κα-
τάφερε τόσο γρήγορα–» 
  «Θείε. Μη με διακόπτεις,» είπε ο Λούσιος, με τρόπο που ήταν εν μέρει 
προστακτικός. «Ο Ανδρόνικος, προφανώς, δραπέτευσε. Και, για να 
δραπετεύσει, θα είχε κάποια μέσα στη διάθεσή του τα οποία εγώ δεν 
ήξερα. Υποστηρικτές μέσα στην ίδια την Απαστράπτουσα, κατά πάσα 
πιθανότητα. 
  »Ίσως θα έπρεπε να τον είχα σκοτώσει, εξαρχής, όταν επιτέθηκε στον 
Λάθμιο και στους φρουρούς του παλατιού. Δεν ήθελα, όμως… Δεν ήθε-
λα… Τέλος πάντων. Το ζήτημα τώρα δεν είναι τι έγινε στο παρελθόν, 
αλλά τι πρέπει να γίνει στο μέλλον.» 
  Ο Δούκας Φερέσβιος είχε σταυρώσει τα χέρια του στο στήθος, καθώς 
ατένιζε τον ανιψιό του. Το βλέμμα του ήταν σκοτεινό και προβληματι-
σμένο. «Και τι σχεδιάζεις για το μέλλον;» 
  Δε μ’εμπιστεύεσαι, θείε, έτσι δεν είναι; σκέφτηκε ο Λούσιος, παρατη-
ρώντας τον. Δε μ’εμπιστεύεσαι, γι’αυτό με κοιτάζεις με τέτοιο τρόπο… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  501 

 

 

«Πιστεύεις, όντως, ότι είμαι ακόλουθος του Μαύρου Νάρζουλ;» είπε, 
ξαφνικά. 
  Η ερώτηση έπιασε τον Φερέσβιο απροετοίμαστο. «Φυσικά και όχι!» 
αποκρίθηκε, αμέσως. 
  «Η σκέψη αυτή, δηλαδή, δεν έχει περάσει καθόλου απ’το μυαλό σου;» 
Ο Λούσιος άρχισε να βαδίζει, κάνοντας, αργά, κύκλο γύρω από τον 
θείο του, σαν σαρκοβόρο που γυρόφερνε το θήραμά του. 
  «Η αλήθεια είναι,» είπε ο Φερέσβιος, «ότι είχα ακούσει μια φήμη… 
αλλά τίποτα περισσότερο. Και υποθέτω πως μονάχα αυτό ήταν: φήμη, 
όπως διάφορες άλλες που κυκλοφορούν, οι οποίες είναι, στο μεγαλύ-
τερό τους μέρος, ψευδείς.» 
  «Ακριβώς. Και ο Χρύσιππος χρησιμοποιεί αυτή τη φήμη, προκειμένου 
να δημιουργήσει κοινή δυσαρέσκεια προς εμένα. Μη μου πεις, θείε, ότι 
δεν τα ξέρεις τέτοιου είδους κόλπα…» 
  «Εντάξει,» είπε ο Φερέσβιος. «Τι θα γίνει τώρα, όμως;» 
  «Τώρα, θείε,» αποκρίθηκε ο Λούσιος, «έχουμε πόλεμο· και θα χρεια-
στώ τη Ρακμάνη ως προσωρινή μου πρωτεύουσα.» 
  «Δε θα επιστρέψεις στην Απαστράπτουσα;» 
  «Δεν μπορώ να το ρισκάρω, έτσι όπως έχουν έρθει τα πράγματα. Ο 
αδελφός μου έχει, προφανώς, καταφέρει να οργανώσει την κατάστα-
ση υπέρ του εκεί, τουλάχιστον σε έναν μεγάλο βαθμό· πιθανώς να με 
φυλακίσει ή να με σκοτώσει, αν πάω. Θα μείνω, λοιπόν, στη Ρακμάνη, 
ενώ η Δομινίκη και η Κορνηλία θα ταξιδέψουν στην Απολεσθείσα Γη, 
μαζί με μερικούς άλλους ανθρώπους.» 
  «Η κίνησή σου αυτή θα διαιρέσει το βασίλειο, Λούσιε,» τον προειδο-
ποίησε ο Φερέσβιος. 
  «Ναι, αλλά όχι για πολύ. Μόνο μέχρι να… εκτοπίσω τον αδελφό μου. 
  »Στο μεταξύ, όλοι οι πομποί που φέρνουν εδώ το σήμα του Φωτός της 
Απολλώνιας πρέπει να καταστραφούν. Το εν λόγω κανάλι είμαι βέβαι-
ος πως θα χρησιμοποιείται, στο εξής, αποκλειστικά για προπαγάνδα 
του Ανδρόνικου, και δε νομίζω ότι οι κάτοικοι της Ρακμάνης χρειάζεται 
να την ακούν και να αποπροσανατολίζουν το νου τους. Θα δημιουργή-
σουμε έναν δικό μας τηλεοπτικό σταθμό εδώ, μέσω του οποίου θα 
μπορούμε να πληροφορούμε τον λαό της Απολλώνιας για το τι πραγ-
ματικά συμβαίνει.» 
 
 



502  |  ΚΩΣΤΑΣ ΒΟΥΛΑΖΕΡΗΣ 

 

 

 
Η Δομινίκη ετοιμαζόταν για το ταξίδι, όταν ο Λούσιος μπήκε στο δω-
μάτιο. 
  «Θα φύγεις μες στο βράδυ;» τη ρώτησε. 
  «Το σκέφτομαι,» αποκρίθηκε εκείνη. «Το μόνο βέβαιο είναι ότι δεν 
υπάρχει χρόνος για χάσιμο.» Είχε αλλάξει ενδυμασία· δε φορούσε πλέ-
ον τα επίσημα και φανταχτερά ρούχα που φορούσε όταν είχαν έρθει 
στο παλάτι του Φερέσβιου. Ήταν ντυμένη μ’ένα ταξιδιωτικό φόρεμα κι 
ένα ζευγάρι γυαλιστερές, μαύρες μπότες. Επάνω στο γραφείο είχε βά-
λει έναν σάκο, και τον γέμιζε με διάφορα αντικείμενα που πίστευε ότι 
θα της χρειάζονταν στο ταξίδι της στην Απολεσθείσα Γη. 
  Ο Λούσιος ένευσε, αλλά έμεινε σιωπηλός. Ας έφευγε η Δομινίκη ό,τι 
ώρα πίστευε ότι ήταν καλύτερα. Την εμπιστευόταν στα θέματα του 
συγχρονισμού. Και όχι μόνο σ’αυτά. Γι’αυτό κιόλας απορούσε πώς ο 
Ανδρόνικος είχε ξεφύγει απ’την επιρροή της. Η Δομινίκη τού είχε πει 
ότι είχε στείλει το Εσώτερο Δαιμόνιό της και είχε Αγγίξει τον αδελφό 
του· κι απ’αυτό το Άγγιγμα –από το Άγγιγμα του Μαύρου Νάρζουλ– 
κανείς δε γλίτωνε: κανείς δεν έμενε σώφρων. Ο Ανδρόνικος, όμως, ήταν 
κάποτε σύζυγος της Παντοκράτειρας, σκέφτηκε ο Λούσιος, βηματίζο-
ντας μες στο δωμάτιο με το κεφάλι σκυμμένο και τα μάτια στενεμένα. 
Και είναι γνωστό πως η Παντοκράτειρα διαθέτει διάφορες απόκρυφες 
γνώσεις. Θα μπορούσε ο αδελφός μου να χρησιμοποίησε κάποια 
απ’αυτές, προκειμένου να αποκρούσει τη νοητική επίθεση της Δομινί-
κης; 
  «Λούσιε.» 
  Στράφηκε, για να κοιτάξει τη σύζυγό του, και να δει ότι εκείνη είχε, 
για την ώρα, πάψει να ετοιμάζεται. Στεκόταν και τον ατένιζε· και είπε: 
«Δεν μπορούμε ν’αφήσουμε την Αρχιμάχη και τον Αλεξίλυπο στην Α-
παστράπτουσα.» 
  Ναι, φυσικά, σκέφτηκε ο Λούσιος. Φυσικά. Δεν μπορούσαν ν’αφήσουν 
τα παιδιά τους στα χέρια του Ανδρόνικου. Ίσως να προσπαθούσε να 
τους εκβιάσει μέσω αυτών. Ή, ίσως να τα σκότωνε ή να τα κακοποι-
ούσε. Τι μπορούμε, όμως, να κάνουμε; 
  «Ακούς τι σου λέω;» ρώτησε η Δομινική. 
  «Ναι,» είπε ο Λούσιος, «καταλαβαίνω. Σκέφτομαι τι θα μπορούσαμε 
να κάνουμε, για να τα πάρουμε απ–» 
  «Θα χρησιμοποιήσουμε τους ανθρώπους μας· τι άλλο;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  503 

 

 

  «Πιστεύεις ότι ο Ανδρόνικος θ’αφήσει ανθρώπους μας μέσα στο πα-
λάτι της Απαστράπτουσας;» 
  «Δεν μπορεί να τους σκοτώσει, να τους φυλακίσει, ή να τους διώξει 
όλους. Σε κάποιους θα κάνει και λάθος,» είπε η Δομινίκη. 
  «Τρέχα-γύρευε, δηλαδή…» 
  «Πώς μπορείς να είσαι τόσο αδιάφορος;» φώναξε η Δομινίκη. 
  «Δεν είμαι αδιάφορος. Απλά, δε μου φαίνεται εύκολο, αυτή τη στιγμή, 
να πάρουμε τα παιδιά μας από την Απαστράπτουσα–» 
  «Δε θα τ’αφήσουμε εκεί! Πρέπει να κάνεις κάτι όσο θα λείπω!» 
  «Ο Ανδρόνικος θα τα έχει ήδη υπό κράτηση–» 
  «Και λοιπόν;» 
  «Μη φωνάζεις, Δομινίκη. Τι περιμένεις να κάνω; Θαύματα; Εσύ τι θα 
έκανες, αν οι θέσεις μας ήταν αλλιώς –αν εγώ πήγαινα στην Απολε-
σθείσα Γη και εσύ έμενες εδώ;» 
  Η Δομινίκη τον κοίταξε για λίγο, δίχως να μιλά. Στην αρχή, η έκφρασή 
της ήταν θυμωμένη· μετά, έγινε απεγνωσμένη, κουρασμένη. Ανασή-
κωσε τους ώμους και χτύπησε τα χέρια της στο γραφείο. «Δεν ξέρω…» 
παραδέχτηκε. «Θα έβρισκα, όμως, κάτι. Μην το αφήσεις έτσι, Λούσιε. 
Σε παρακαλώ, μην το αφήσεις έτσι.» 
  Εκείνος πλησίασε και τύλιξε τα χέρια του γύρω απ’τη μέση της. «Δε 
θα τ’αφήσω έτσι,» υποσχέθηκε, και την έσφιξε κοντά του. 
  Η Δομινίκη ακούμπησε το κεφάλι της στον ώμο του. Γιατί δεν μπορώ 
να συνεχίσω να σε μισώ τώρα; αναρωτήθηκε. Η απελευθέρωση του 
Ανδρόνικου και ο λόγος του Χρύσιππου την είχαν τραντάξει. Την είχαν 
κάνει σχεδόν να ξεχάσει ακόμα και εκείνη τη σκηνή στο πλοίο –τον 
Λούσιο και την Κορνηλία, μαζί. Σχεδόν να την ξεχάσει, σχεδόν· όχι από-
λυτα· γιατί θα φρόντιζε κι οι δυο τους να πληρώσουν, αργά ή γρήγορα. 
  «Να προσέχεις,» της είπε ο Λούσιος, καθώς η Δομινίκη έκανε πίσω, 
για να τον κοιτάξει στο πρόσωπο. «Και να προσέχεις και την Κορνηλία. 
Η Απολεσθείσα Γη είναι επικίνδυνος τόπος.» 
  Και να προσέχεις και την Κορνηλία… Η Δομινίκη ήθελε, εκείνη τη στιγ-
μή, να τον χτυπήσει. Αλλά δεν το έκανε· προσποιήθηκε ότι τίποτα δε 
συνέβαινε. «Θα το έχω υπόψη,» είπε. Ναι, θα το έχω υπόψη… Πέρασε 
τα χέρια της πίσω απ’το λαιμό του και τον φίλησε. «Θα με αποχαιρε-
τήσεις όπως πρέπει;» τον ρώτησε. 
  «Ναι.» Ο Λούσιος έλυσε ένα από τα δεσίματα στην πλάτη του φορέ-
ματός της. 



504  |  ΚΩΣΤΑΣ ΒΟΥΛΑΖΕΡΗΣ 

 

 

  «Επάνω στο γραφείο;» 
  «Κάτω απ’το κρεβάτι.» 
  Η Δομινίκη γέλασε σαν κοριτσάκι: ένα γέλιο που βγήκε αυθόρμητα 
από μέσα της, γιατί ο Λούσιος είχε φέρει στο νου της μερικές ευχάρι-
στες αναμνήσεις, κι απ’ό,τι φαινόταν, σκόπευε να κάνει κιόλας αυτές 
τις αναμνήσεις να ζωντανέψουν πολύ, πολύ περισσότερο… 
 
 
 
Ο Φαρνέλιος, ο Θελλέδης, και οι άλλοι δύο επαναστάτες κατέβηκαν 
στο φορτηγό, αλλά η Βασιλική έμεινε επάνω στο ύψωμα, μπροστά στο 
Ναό του Απόλλωνα, τυλιγμένη στην κάπα της και νιώθοντας τον πα-
γερό άνεμο να τη χτυπά. Κάθισε στα πόδια του γιγάντιου αγάλματος 
του Άρχοντα του Φωτός και περίμενε, αναλογιζόμενη τα όσα είχαν 
συμβεί και κάνοντας ασαφή σχέδια για το μέλλον. Ανησυχώντας. 
  Το μεσημέρι, ένας ιερέας τής έφερε ένα πιάτο φαγητό, και της πρό-
τεινε να έρθει στο εσωτερικό του Ναού, για να μην κρυώνει. Η Βασιλι-
κή αρνήθηκε, γιατί δεν ήθελε να βλέπει τους τραυματίες. Η θέα τους 
τράνταζε κάτι ευαίσθητο εντός της. Προτιμούσε να είναι έξω. 
  Το φαγητό του ιερέα ήταν απλό: φασόλια και λίγο κρέας. Η Βασιλική 
αναρωτήθηκε αν γνώριζε πως ήταν Πριγκίπισσα της Απολλώνιας. Δεν 
την είχε αποκαλέσει Υψηλοτάτη ή Πριγκίπισσά μου· επομένως, μάλλον, 
δεν γνώριζε· και καλύτερα έτσι, κατέληξε η Βασιλική. 
  Η ημέρα πέρασε, και η νύχτα ήρθε. Η Γλαυκή φάνηκε λαμπερή στον 
ουρανό. Η Αθώρητη ίσα που ξεχώριζε. Ο άνεμος είχε πέσει, αλλά το 
κρύο είχε δυναμώσει. Η Βασιλική ακόμα καθόταν στα πόδια του αγάλ-
ματος του Απόλλωνα, περιμένοντας. 
  Η τελετή πρέπει να έχει αρχίσει τώρα, σκέφτηκε. Πρέπει να έχει αρχί-
σει… 
 
 
 
Στο εσωτερικό του Ναού, μέσα σ’ένα μικρό δωμάτιο περιστοιχισμένο 
από κολόνες, το φως της Γλαυκής γλιστρά από τον γαλάζιο κρυστάλ-
λινο θόλο. Πλημμυρίζει τον χώρο. 
  Μια γυναίκα είναι γονατισμένη στο κέντρο του δωματίου, επάνω στο 
ιερό σύμβολο του Απόλλωνα που είναι λαξεμένο στο πάτωμα. Έχει κο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  505 

 

 

ντά, καστανά μαλλιά, και τα μάτια της είναι κλειστά. Τα χέρια της α-
κουμπούν στα γόνατά της. Φορά έναν φαρδύ χιτώνα· τα πόδια της εί-
ναι ξυπόλυτα. 
  Πριν από ώρες, ψιθύριζε την προσευχή που της είχε πει η Ορκισμένη· 
τώρα, δε χρειάζεται πλέον να την ψιθυρίζει. Τώρα, νομίζει πως την α-
κούει να επαναλαμβάνεται μέσα στο κεφάλι της. 
  Πλάι της στέκεται η Ορκισμένη. Το αργυρό στεφάνι στα καστανά της 
μαλλιά γυαλίζει στο φως που έρχεται απ’τον κρυστάλλινο θόλο. Τα 
χρυσά κομμάτια στο αριστερό χέρι της, που μοιάζουν να φτιάχνουν 
ένα μεταλλικό γάντι, γυαλίζουν επίσης. Η ιέρεια στέκεται ακίνητη· τα 
μάτια της είναι ορθάνοιχτα, και κοιτάζουν επάνω. Τα χείλη της αρ-
θρώνουν επικλήσεις, υποτονθορύζοντας. 
  Κεριά είναι αναμμένα στην περιφέρεια του δωματίου, σε κηροπήγια 
επάνω στις κολόνες. Αρωματικά κεριά, που έχουν γεμίσει με την οσμή 
τους τον χώρο. Μια μεθυστική ευωδιά που ελαφραίνει το κεφάλι και 
διευρύνει τις αισθήσεις. 
  Οι φλόγες των κεριών, ξάφνου, τρεμοπαίζουν, σα να φυσά άνεμος, αν 
και δεν υπάρχει τρόπος να μπει άνεμος στο δωμάτιο· δεν έχει παράθυ-
ρο, και η πόρτα είναι σφαλισμένη. 
  Το φως δυναμώνει. 
  Ένα δίχτυ, κατάμαυρο και μοιάζοντας με ιστό αράχνης, φαίνεται να 
έχει παρουσιαστεί γύρω απ’το κεφάλι της γονατισμένης γυναίκας. 
  Η γυναίκα βρυχάται, και τα μάτια της ανοίγουν. Είναι μαύρα κι αυτά, 
κατάμαυρα, και στρέφονται να κοιτάξουν την ιέρεια. Η Ορκισμένη κα-
τεβάζει το βλέμμα της από τον θόλο και ατενίζει τη γυναίκα, αλλά, κα-
τά τα άλλα, εξακολουθεί να παραμένει ακίνητη. Εκείνη σηκώνεται στα 
γυμνά της πόδια, αλλά δεν μπορεί να ορθώσει το σώμα της· διπλώνε-
ται, κρατώντας το στήθος και την κοιλιά της, ενώ βρυχάται πάλι… και 
βρυχάται… και βρυχάται… με το στόμα ορθάνοιχτο, σαν να προσπαθεί 
να φτύσει κάτι που έχει σκαλώσει εντός της. 
  Ένα μαύρο σύννεφο πετάγεται απ’το στόμα της, και εξαπλώνεται ε-
μπρός της. Κάτι που μοιάζει, συγχρόνως, με νερό, λάσπη, και αέριο. Η 
παντελής έλλειψη του φωτός. Μέσα στο γαλανοφώτιστο δωμάτιο κά-
νει έντονη αντίθεση. Τρομακτική αντίθεση. Εφιαλτική. Σαν να πρόκει-
ται για μια παραφωνία στην ίδια την υφή της πραγματικότητας. 



506  |  ΚΩΣΤΑΣ ΒΟΥΛΑΖΕΡΗΣ 

 

 

  Το σύννεφο παίρνει τη μορφή ενός άντρα με μακρύ, κυρτό κέρατο 
στο μέτωπο. Ενός άντρα χωρίς χαρακτηριστικά. Μια σκιά βαθύτερη 
από κάθε άλλη σκιά. Μια τρύπα στο φως. 
  Η Ορκισμένη φωνάζει το όνομα του Απόλλωνα, και υψώνει το χέρι 
της με το μεταλλικό γάντι. Το χέρι που είναι τώρα ολόκληρο καλυμμέ-
νο από το Γαλανό Φως. Ο κερασφόρος άντρας γρυλίζει, και το γρύλι-
σμά του ακούγεται να έρχεται από κάποιο βαθύ πηγάδι, από μια ά-
βυσσο έξω απ’το δωμάτιο, από ένα παράθυρο που βλέπει στο ατε-
λείωτο έρεβος. 
  Το Γαλανό Φως χτυπά, σαν λόγχη, τον σκοτεινό άντρα στο στήθος. 
Τον διαπερνά, πέρα για πέρα. Εκείνος ουρλιάζει, δαιμονισμένα. 
  Η γυναίκα που πριν από λίγο ήταν γονατισμένη παραπατά, κρατώ-
ντας το κεφάλι και τρίζοντας τα δόντια. Πονάει. 
  Η Ορκισμένη, όμως, στέκεται γαλήνια. Το Γαλανό Φως, που προέρχε-
ται από το χέρι της, τυλίγει τον κερασφόρο άντρα. Τον σβήνει. Σβήνει 
την παραφωνία της ύπαρξής του από τον χώρο. Κλείνει το παράθυρο 
που βλέπει στο ατελείωτο έρεβος. 
  Ο κερασφόρος άντρας δεν υπάρχει πλέον. 
  Το δίχτυ στο κεφάλι της γυναίκας έχει διαλυθεί. Τα μάτια της δεν εί-
ναι κατάμαυρα. 
 
 
 
Η Βασιλική είχε σηκωθεί και έκανε πέρα-δώθε μπροστά από τη μεγάλη 
είσοδο του Ναού, τυλιγμένη σφιχτά στην κάπα της, για να προστατεύ-
εται απ’το κρύο. Της χρειαζόταν να περπατήσει λίγο, γιατί τα γόνατα 
και τα πισινά της είχαν πιαστεί απ’το να κάθεται συνέχεια κάτω απ’το 
γιγάντιο άγαλμα. Τώρα, όμως, έχοντας ξεμουδιάσει αρκετά, πήγε πάλι 
και κάθισε στην ίδια θέση, αγκαλιάζοντας τα γόνατά της. 
  Πρέπει να είχαν έρθει τα μεσάνυχτα, αν έκρινε σωστά απ’τη θέση της 
Γλαυκής στον σκοτεινό ουρανό. Από το Βόρειο Μέτωπο νόμιζε ότι 
μπορούσε να δει μερικές αναλαμπές, αλλά ήχος δεν ερχόταν. Τα πράγ-
ματα, μάλλον, είχαν ηρεμήσει κάπως, γιατί το απόγευμα γινόταν χα-
λασμός: έντονες λάμψεις και κρότοι έφταναν ώς εδώ, κάνοντας τη Βα-
σιλική να αναρωτιέται τι ακριβώς συνέβαινε. Ο Ανδρόνικος πρέπει να 
κάνει κάτι για όλ’αυτά, θυμόταν πως είχε σκεφτεί. Πρέπει να σταματή-
σει τον πόλεμο! Πρώτα, όμως, έπρεπε να ελευθερώσουν τον αδελφό 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  507 

 

 

της… Αλλά, ακόμα κι όταν τον έχουμε ελευθερώσει, θα μπορεί να στα-
ματήσει τον πόλεμο; Θα μπορεί να κάνει κάτι που δεν μπορούσε ο Λού-
σιος; 
  Κι αν δεν καταφέρουμε να τον ελευθερώσουμε; Αν αυτό αποδειχτεί 
αδύνατο; 
  Στο νου της Βασιλικής ήρθαν τα βλέμματα των επαναστατών: οι μα-
τιές που έμοιαζαν να της λένε ότι τη θεωρούσαν αντικαταστάτρια του 
Ανδρόνικου… κάτι το οποίο εκείνη δε νόμιζε– ή, μάλλον, ήξερε πως δεν 
ήταν. Τι να κάνω εγώ για να σταματήσω τον πόλεμο; Τι να κάνω εγώ για 
να αντιμετωπίσω την Παντοκράτειρα; 
  Οι σκέψεις ετούτες, που είχαν κατακλύσει το μυαλό της το απόγευμα, 
είχαν επιστρέψει τώρα, για να τη στοιχειώσουν και πάλι. 
  Δεν κράτησαν, όμως, για πολύ. 
  Αισθάνθηκε μια παρουσία πλάι της. Μια παρουσία που δεν είχε α-
κούσει να ζυγώνει. Έστρεψε το κεφάλι και είδε τη Βικτώρια να στέκε-
ται στ’αριστερά της, ντυμένη όχι με τη γαλανόχρωμη στολή της κλινι-
κής, αλλά μ’έναν απλό, γκρίζο χιτώνα. Τα χείλη της χαμογελούσαν, και 
τα μάτια της γυάλιζαν. Δεν ήταν πια εκείνα τα φοβισμένα μάτια, τα 
μάτια που είναι χαμένα σε εφιάλτες. 
  Η Βικτώρια κάθισε δίπλα στη Βασιλική. «Ωραίο φεγγάρι έχει απόψε,» 
παρατήρησε, ατενίζοντας τον ουρανό. 
  Η Βασιλική αγκάλιασε τους ώμους της παλιάς της φίλης, που είχε ε-
πιστρέψει. 



508  |  ΚΩΣΤΑΣ ΒΟΥΛΑΖΕΡΗΣ 

 

 

 

31 
 
 
Η Κορνηλία είχε παραξενευτεί από τη συμπεριφορά της Δομινίκης, ό-
ταν εκείνη τής είπε: Γιατί είμαι Αρχιέρειά σου, και το προστάζω. Μπορεί 
αυτό να ήταν αλήθεια· μπορεί, όντως, να ήταν Αρχιέρειά της και να 
μπορούσε να την προστάξει –επάνω σε συγκεκριμένα θέματα, τουλά-
χιστον–, όμως ποτέ άλλοτε δεν της μιλούσε έτσι. Η Κορνηλία είχε, τότε, 
υποθέσει ότι ο τόνος αυτός οφειλόταν στο γεγονός ότι η Δομινίκη είχε 
ταραχτεί από τον λόγο του Χρύσιππου. Μετά, όμως, η περίεργη συ-
μπεριφορά συνεχίστηκε… 
  Η Δομινίκη χτύπησε την πόρτα των δωματίων της Κορνηλίας, και, 
όταν εκείνη άνοιξε, τη ρώτησε: «Είσαι έτοιμη;» 
  Η Κορνηλία ύψωσε ένα της φρύδι, παραξενεμένη. «Έτοιμη;» Ήταν 
ντυμένη με τη ρόμπα της· φυσικά και δεν ήταν «έτοιμη», για ό,τι κι αν 
εννοούσε η Αρχιέρεια. 
  «Ναι,» αποκρίθηκε η Δομινίκη. «Θα φύγουμε σε λίγο, για την Απολε-
σθείσα Γη.» 
  «Μα, είναι βράδυ!» Έξω απ’τα παράθυρα, ο ουρανός ήταν σκοτεινός. 
Η ώρα, βέβαια, δεν ήταν περασμένη, αλλά νύχτωνε νωρίς το χειμώνα. 
  «Και λοιπόν; Η αποστολή μας είναι σημαντική· δεν μπορεί να περιμέ-
νει, Κορνηλία. Ετοιμάσου, γρήγορα. Θα σε περιμένω στο γκαράζ του 
παλατιού.» Και, μ’ετούτα τα λόγια, η Δομινίκη έφυγε απ’το κατώφλι 
της πόρτας της. 
  Η Κορνηλία έκλεισε, απορημένη. Τα έχει παίξει, σκέφτηκε, μη θέλο-
ντας να δώσει βαρύτητα στο ζήτημα. 
  Αναστέναξε. Τέλος πάντων· τι σημασία είχε πότε θα έφευγαν; Τι σή-
μερα το βράδυ, τι αύριο το πρωί. Δεν άξιζε να στεναχωρηθεί γι’αυτό. 
Έβγαλε τη ρόμπα της και ντύθηκε με ρούχα για ταξίδι. Φόρεσε ένα 
μαύρο παντελόνι από μαλακό δέρμα, ομόχρωμες πέτσινες μπότες, 
πορφυρό πουκάμισο, και φαρδιά, μελανή ζώνη, απ’όπου κρεμόταν ένα 
ξιφίδιο με λαξευτή λαβή. Χτένισε τα μακριά, μαύρα της μαλλιά, έβαψε 
διακριτικά το πρόσωπό της, και έριξε στους ώμους της μια βαθυκόκκι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  509 

 

 

νη κάπα. Στο σάκο της έβαλε κάποια απαραίτητα πράγματα· μια μεγα-
λύτερη βαλίτσα με ρούχα άφησε να την ετοιμάσουν δύο υπηρέτριες. 
  Βγήκε απ’τα δωμάτια που της είχε παραχωρήσει ο Δούκας Φερέσβιος 
και πήγε στο γκαράζ του παλατιού, όπου η Δομινίκη την περίμενε, 
στεκόμενη δίπλα σ’ένα τετράτροχο όχημα. Κοντά σ’αυτό το όχημα 
βρίσκονταν άλλα τέσσερα με ελαφριά θωράκιση και οπλισμούς. Ο χώ-
ρος του γκαράζ ήταν στεγασμένος και πνιγμένος στις σκιές, καθώς 
φωτιζόταν από ηλεκτρικές λάμπες μόνο σε συγκεκριμένα σημεία. 
  «Μπορούμε να ξεκινήσουμε;» είπε η Δομινίκη, καθώς η Κορνηλία την 
πλησίαζε. 
  «Θα περιμένουμε λίγο, μέχρι να φέρουν τη βαλίτσα μου,» αποκρίθηκε 
εκείνη. 
  Η Δομινίκη ένευσε, δίχως να μιλήσει. 
  Η Κορνηλία την παρατηρούσε όσο περίμεναν, αναρωτούμενη γιατί 
έμοιαζε να υπάρχει κάτι το διαφορετικό στο βλέμμα της· διότι σίγουρα 
υπήρχε κάτι το διαφορετικό, αν και ήταν δύσκολο για τη Δούκισσα να 
προσδιορίσει τι ακριβώς ήταν. 
  Η υπηρέτρια με τη βαλίτσα ήρθε, και η Κορνηλία κι η Δομινίκη μπή-
καν στο τετράτροχο όχημα πλάι τους, που είχε κάποια ελαφριά θωρά-
κιση, όπως τα υπόλοιπα, μα σε οπλισμούς υστερούσε πολύ. Στη θέση 
του οδηγού ήταν καθισμένος ένας άντρας με κατάλευκο δέρμα και ξυ-
ρισμένο κεφάλι. 
  «Θα οδηγήσω εγώ,» του είπε η Δούκισσα της Βανκάρης. 
  Ο οδηγός την κοίταξε απορημένος· και μετά, κοίταξε ερωτηματικά τη 
Δομινίκη. 
  Εκείνη τού έκανε νόημα να φύγει, κι ο άντρας βγήκε απ’το όχημά 
τους και μπήκε σ’ένα απ’τα τέσσερα καλύτερα οπλισμένα οχήματα. 
  «Γιατί αυτή η επιθυμία να οδηγήσεις μες στη νύχτα, Κορνηλία;» ρώ-
τησε η Δομινίκη, καθώς η Δούκισσα καθόταν στη θέση του οδηγού και 
ενεργοποιούσε τα συστήματα του οχήματος. 
  «Γιατί όχι;» αποκρίθηκε εκείνη. «Είναι προτιμότερο απ’το να κάθομαι 
χωρίς να κάνω τίποτα.» Έγνεψε στους υπόλοιπους οδηγούς να ξεκινή-
σουν, και πάτησε το μποτοφορεμένο πόδι της στο πετάλι. Οι τροχοί 
του οχήματος κύλησαν επάνω στο έδαφος του γκαράζ, που ήταν 
στρωμένο με λείες πέτρες, οι οποίες διέθεταν ειδικές ραβδώσεις για να 
μην είναι γλιστερές. 



510  |  ΚΩΣΤΑΣ ΒΟΥΛΑΖΕΡΗΣ 

 

 

  Η μικρή συνοδεία βγήκε απ’το παλάτι του Δούκα Φερέσβιου και άρ-
χισε να κατεβαίνει το ύψωμα. Ύστερα από λίγη ώρα, είχε αφήσει πίσω 
της τα προάστια της Ρακμάνης και ταξίδευε προς τα Νότια Δουκάτα. 
 
 
 
Νύχτα, στην Απαστράπτουσα. 
  Ο Ανδρόνικος είχε περάσει όλη την ημέρα σε ανακρίσεις ανθρώπων 
του παλατιού και σε αλλαγές θέσεων, καθώς προσπαθούσε να ανακα-
λύψει ποιοι υπηρετούσαν τον Λούσιο από πεποίθηση, ποιοι από κέρ-
δος, και ποιοι από εξαναγκασμό. Η Βασιλική Φρουρά ήταν στο μεγα-
λύτερό της μέρος αλλαγμένη· ο αδελφός του είχε προσθέσει καινούρ-
για μέλη και είχε διώξει τα παλιά. Εκείνο, όμως, που ανησυχούσε κυ-
ρίως τον Ανδρόνικο ήταν η ύπαρξη Δημιουργημάτων ανάμεσα στους 
Βασιλικούς Φρουρούς, καθώς τα Δημιουργήματα ήταν άκρως επικίν-
δυνα, ακόμα και εκτοπισμένα από τις θέσεις τους ή φυλακισμένα. Έ-
τσι, είχε καλέσει έναν Βιοσκόπο, για να ερευνήσει διεξοδικά για ζωτι-
κές ενέργειες· αν υπήρχαν Δημιουργήματα, θα τα εντόπιζε, γιατί αυτά 
δεν εξέπεμπαν ζωτική ενέργεια. Ένας Βιοσκόπος τα έβλεπε σαν το μέ-
ταλλο και το ξύλο. Και, όπως αποδείχτηκε, δύο από τους Βασιλικούς 
Φρουρούς ήταν Δημιουργήματα. 
  Ο Ανδρόνικος τούς είχε συγκεντρώσει όλους στη βασιλική αίθουσα, 
βάζοντάς τους να σταθούν εμπρός του, ενώ εκείνος καθόταν στον Κυ-
ανό Θρόνο, περιστοιχισμένος από ανθρώπους που θεωρούσε έμπι-
στους. Ο Βιοσκόπος ήταν κρυμμένος σ’ένα άλλο σημείο της αίθουσας, 
πίσω από ένα παραπέτασμα· και, όταν οι Βασιλικοί Φρουροί μπήκαν, 
παρουσιάστηκε και έδειξε δύο απ’αυτούς, οι οποίοι, μάλιστα, στέκο-
νταν ο ένας κοντά στον άλλο. 
  Τα Δημιουργήματα, φυσικά, δεν παραδόθηκαν χωρίς να προβάλουν 
αντίσταση. Τράβηξαν τα όπλα τους και επιτέθηκαν στον Ανδρόνικο 
και τους παλατιανούς φρουρούς· δεν μπορούσαν, όμως, να νικήσουν, 
καθώς ο Πρίγκιπας είχε προετοιμάσει την αίθουσα σαν πεδίο μάχης. 
Τα σώματα των Δημιουργημάτων γέμισαν σφαίρες, και τα ανθρωπο-
ειδή πλάσματα αναγκάστηκαν να παραπατήσουν και να πετάξουν τα 
όπλα τους. Πράγμα που έδωσε χρόνο στον Ανδρόνικο να τα ζυγώσει –
με τον Κελευστή γυμνολέπιδο και να γυαλίζει από γαλανό φως– και να 
τα σπαθίσει, μετατρέποντάς τα σε σωρούς από κάρβουνο. Όταν τε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  511 

 

 

λείωσε μαζί τους, πρόσταξε έναν επιστήμονα του παλατιού να πάρει 
τα απομεινάρια τους για ανάλυση. Ήθελε να μάθει τι ακριβώς ήταν 
αυτά τα πλάσματα. Ήταν ίδια με τα Δημιουργήματα που έφτιαχνε η 
Παντοκράτειρα, ή κάτι διαφορετικό στην ουσία αλλά παρόμοιο στην 
εμφάνιση; 
  Η απάντηση από τους επιστήμονες δεν είχε έρθει ακόμα, και τώρα ο 
Ανδρόνικος κατέβαινε στα μπουντρούμια του παλατιού, για να πάρει 
κάποιες άλλου είδους απαντήσεις. Τα ακριβή ερωτήματα, βέβαια, δεν 
τα γνώριζε ακόμα· δεν είχε συγκεκριμένες ερωτήσεις να κάνει· πίστευ-
ε, όμως, ότι ο άνθρωπος στον οποίο θα μιλούσε ήξερε πολλά για τα 
σχέδια του αδελφού του και για τους ακόλουθους του Μαύρου Νάρ-
ζουλ. 
  Φτάνοντας μπροστά στο κελί του, πρόσταξε έναν φρουρό ν’ανοίξει 
την πόρτα, κι εκείνος την άνοιξε. Ο Ανδρόνικος κοίταξε στο εσωτερικό, 
βλέποντας έναν άντρα να είναι καθισμένος σε μια καρέκλα, μπροστά 
σ’ένα μικρό τραπέζι. Το ένα του χέρι ήταν δεμένο με επιδέσμους. Η 
όψη του ήταν μελανιασμένη. Είχε μαύρα, κοντά μαλλιά και τα πιο σκο-
τεινά μάτια που είχε ο Ανδρόνικος δει στη ζωή του. 
  «Εσύ είσαι ο Ανθηφόρος, σωστά;» είπε ο Πρίγκιπας. «Ένας ιερέας του 
Μαύρου Νάρζουλ.» 
  Ο άντρας τον ατένισε με το σκοτεινό του βλέμμα, δίχως ν’αποκριθεί. 
  Ο Ανδρόνικος πλησίασε, και κλότσησε απότομα το μικρό τραπέζι, πε-
τώντας το παραδίπλα και αναποδογυρίζοντάς το. «Θα μου απαντάς 
όταν σου μιλάω! Είσαι αυτός που λέω, ή όχι;» 
  «Ναι,» είπε ο άντρας. «Είμαι ο Ανθηφόρος.» 
  «Και υπηρετείς τον Μαύρο Νάρζουλ.» 
  «Ερώτηση ήταν αυτή;» 
  «Όχι,» είπε ο Ανδρόνικος, βηματίζοντας μες στο δωμάτιο. «Το ξέρω 
ήδη.» 
  «Τι θέλεις, λοιπόν, να μάθεις από μένα;» ρώτησε ο Ανθηφόρος. 
  «Όσα δεν ξέρω. Απ’ό,τι καταλαβαίνω, είχες στενές σχέσεις με τον α-
δελφό μου, τον Λούσιο, και τη σύζυγό του· πράγμα το οποίο σημαίνει 
ότι γνωρίζεις πολλά για την οργάνωση των ακόλουθων του Μαύρου 
Νάρζουλ: ποιος είναι πού, και ποιος κάνει τι.» Ο Ανδρόνικος σταμάτη-
σε να βηματίζει, ακουμπώντας την πλάτη του σ’έναν απ’τους τοίχους 
του κελιού, σταυρώνοντας τα χέρια του εμπρός του, κι ατενίζοντας 
τον ιερέα. 



512  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανθηφόρος είπε, σχεδόν αδιάφορα: «Δεν άκουσα κάποια συγκεκρι-
μένη ερώτηση.» 
  «Δεν άκουσες κάποια συγκεκριμένη ερώτηση γιατί δεν σου έκανα κά-
ποια συγκεκριμένη ερώτηση. Θέλω να μου πεις όλα όσα γνωρίζεις για 
το θέμα. Τα πάντα.» 
  Ο Ανθηφόρος γέλασε, κοφτά. «Αυτό δεν πρόκειται να συμβεί.» 
  «Θα συμβεί,» τον διαβεβαίωσε ο Ανδρόνικος, «ακόμα κι αν πρέπει 
ν’ανοίξω το κεφάλι σου με το μαχαίρι και να πάρω τις πληροφορίες 
κατευθείαν απ’το μυαλό σου.» 
  Ο Ανθηφόρος δε μίλησε. 
  Ο Ανδρόνικος προτίμησε ν’αλλάξει θέμα, προς το παρόν: να ρωτήσει 
τον κρατούμενό του για κάτι άλλο που τον απασχολούσε. «Η αδελφή 
μου, η Βασιλική, γνωρίζεις πού βρίσκεται; Οι άνθρωποί μου δεν μπο-
ρούν να τη βρουν πουθενά. Στο διαμέρισμά της μέσα στην πόλη δεν 
είναι. Και ο Άγγελος Επίκυκλος, ο άντρας που ήταν εραστής της εδώ 
και κάποιο καιρό, φαίνεται να έχει, επίσης, περιέργως εξαφανιστεί.» 
  «Μου μοιάζει πως έχουμε το ίδιο πρόβλημα, λοιπόν…» είπε ο Ανθη-
φόρος. 
  «Τι εννοείς;» 
  «Ούτε εγώ έχω καταφέρει να εντοπίσω την αδελφή σου, Πρίγκιπα 
Ανδρόνικε. Και την ψάχνω. Ή, τουλάχιστον, την έψαχνα. Θα μπορού-
σες να πεις ότι είναι και προσωπικό θέμα…» Ο Ανθηφόρος σταμάτησε 
απότομα να μιλά, δίνοντας στον Ανδρόνικο την εντύπωση πως είχε 
νομίσει ότι είχε πει περισσότερα απ’όσα έπρεπε. 
  «Προσωπικό θέμα; Γνωρίζεις τη Βασιλική;» 
  Ο Ανθηφόρος δεν απάντησε. 
  «Γνωρίζεις τη Βασιλική;» επέμεινε ο Ανδρόνικος, με δυνατότερη φω-
νή. «Μη με κάνεις να ξαναβάλω τους φρουρούς να σε περιποιηθούν, 
ιερέα!» Το πρόσωπο του Ανθηφόρου δεν ήταν μελανιασμένο και χτυ-
πημένο όταν τον είχαν φέρει εδώ· μονάχα το χέρι του ήταν τραυματι-
σμένο. Επειδή, όμως, είχε αντισταθεί στους παλατιανούς φρουρούς, 
εκείνοι τον είχαν ξυλοφορτώσει, αγνοώντας τις κατάρες που τους έρι-
χνε στο όνομα του Μαύρου Νάρζουλ. 
  Ο Ανθηφόρος είπε: «Ναι, γνωρίζω την αδελφή σου. Η Αρχιέρεια Δομι-
νίκη είχε προστάξει να την παρακολουθούμε, ώστε να κάνουμε το νου 
της δεκτικό στο Άγγιγμα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  513 

 

 

  Δεκτικό στο Άγγιγμα; Τι σημαίνει αυτό; Κάτι άλλο, όμως, έπρεπε να 
διευκρινιστεί πρώτα. «Η Αρχιέρεια Δομινίκη;» είπε. «Η σύζυγος του 
αδελφού μου είναι Αρχιέρεια του Μαύρου Νάρζουλ;» 
  Ο Ανθηφόρος ένευσε. 
  Πώς είναι δυνατόν, μα τους θεούς; Πώς είναι δυνατόν; Και τόσο καιρό, 
δεν είχα καταλάβει τίποτα! Το παραμικρό! Ασχολήθηκα τόσο πολύ με 
την Επανάσταση, που άφησα το ίδιο μου το σπίτι να καταρρεύσει. Το 
παρελθόν της Δομινικής, όμως, θα το ερευνούσε αργότερα. «Και τι ση-
μαίνει ότι έπρεπε να κάνετε το νου της δεκτικό στο Άγγιγμα;» 
  «Δε θα μπορέσεις να καταλάβεις.» 
  Τα μάτια του Ανδρόνικου στένεψαν. «Προσπάθησε να με κάνεις να 
καταλάβω.» 
  Ο Ανθηφόρος τον κοίταξε από πάνω ώς κάτω· και ο Πρίγκιπας συνει-
δητοποίησε, παραξενεμένος, ότι στο βλέμμα του ιερέα υπήρχε περιέρ-
γεια. Περιέργεια; Για ποιο λόγο; Βρίσκει κάτι το περίεργο επάνω μου; 
  «Πρίγκιπα Ανδρόνικε, κανονικά, θα έπρεπε να γνωρίζεις το Άγγιγμα,» 
είπε ο Ανθηφόρος. «Και, μάλιστα, πολύ καλά…» 
  Ο Ανδρόνικος συνοφρυώθηκε. 
  Ο Ανθηφόρος συνέχισε: «Κανονικά, θα έπρεπε να βρίσκεσαι ακόμα 
υπό την επιρροή του.» 
  Υπό την επιρροή του; «Αυτό που μου έκαναν στα υπόγεια, βαθιά κάτω 
απ’το παλάτι…» μουρμούρισε ο Ανδρόνικος, σα να μιλούσε περισσότε-
ρο στον εαυτό του. 
  «Ναι,» είπε ο Ανθηφόρος. «Έκαναν το μυαλό σου δεκτικό, κλείνοντάς 
σε στα Σκοτεινά Κελιά, και μετά η Αρχιέρεια έστειλε το Εσώτερο Δαι-
μόνιό της να σε Αγγίξει. Κανονικά, θα έπρεπε να είσαι ακόμα υπό την 
επιρροή του Αγγίγματος. Δεν μπορώ να καταλάβω τι έγινε. Εκτός αν 
το μυαλό σου λειτουργεί πολύ διαφορετικά από το μυαλό των άλλων 
ανθρώπων. Ή εκτός αν γνωρίζεις κάποια ιδιαίτερη τεχνική…» Και τώ-
ρα, έμοιαζε εκείνος να περιμένει απάντηση από τον Πρίγκιπα. 
  Ο Ανδρόνικος, όμως, δεν ήταν πρόθυμος να του δώσει καμία απάντη-
ση. Άστον να νομίζει ό,τι θέλει, σκέφτηκε. Και μετά: Το σπαθί. Ο Κελευ-
στής ήταν που με έβγαλε απ’την επιρροή αυτού του Αγγίγματος. Το γα-
λανό φως στη λεπίδα του σπαθιού. 
  «Σκοπεύατε να κλείσετε τη Βασιλική στα ίδια κελιά που είχατε κλεί-
σει κι εμένα;» ρώτησε τον ιερέα. 



514  |  ΚΩΣΤΑΣ ΒΟΥΛΑΖΕΡΗΣ 

 

 

  «Όχι,» είπε ο Ανθηφόρος. «Αυτός δεν είναι ο μοναδικός τρόπος για να 
γίνει ο νους κάποιου δεκτικός στο Άγγιγμα. Υπάρχουν κι άλλες μέθο-
δοι. Μία απ’αυτές χρησιμοποιήθηκε στην αδελφή σου, και το μυαλό 
της έφτασε στο σημείο να γίνει δεκτικό… αλλά, τότε, κάτι συνέβη.» Τα 
φρύδια του έσμιξαν. «Ακόμα κάτι ανεξήγητο…» Φάνηκε σκεπτικός. 
  «Τι ανεξήγητο;» 
  «Η αδελφή σου αντιστάθηκε στο Άγγιγμα. Αλλά όχι από μόνη της. 
Παρουσιάστηκε ένα… Σερπετό και έδιωξε το Εσώτερό μου Δαιμόνιο 
απ’τα όνειρά της… και μετά, όλα μπερδεύτηκαν.» 
  «Δεν καταλαβαίνω,» είπε ο Ανδρόνικος. 
  «Ούτε κι εγώ. Η αδελφή σου εξαφανίστηκε. Έφυγε μες στη νύχτα, μα-
ζί με τον Επίκυκλο, κι από τότε δεν την ξαναείδαμε. Κάπου κρύβεται.» 
  «Και το Σερπετό; Είπες κάτι για ένα Σερπετό…» 
  «Δεν ξέρω τι ήταν αυτό το Σερπετό,» παραδέχτηκε ο Ανθηφόρος. 
«Παρουσιάστηκε, την πρώτη φορά, στο όνειρο της Πριγκίπισσας, για 
να διώξει το Εσώτερο Δαιμόνιό μου–» 
  «Στο όνειρό της;» 
  «Ναι. Της είχα στείλει το Εσώτερό μου Δαιμόνιο όσο κοιμόταν· είναι 
καλύτερα, τότε. Όταν το θύμα είναι ξύπνιο, είναι πάρα πολύ δύσκολο 
να το επηρεάσει.» 
  «Δηλαδή, αυτό το Σερπετό εμφανίστηκε σαν… όραμα, σωστά;» 
  «Κατά μία έννοια, ναι. Αλλά μετά, όταν καταδιώκαμε την αδελφή σου 
και τον Επίκυκλο, παρουσιάστηκε πάλι, και μας επιτέθηκε. Αυτή τη 
φορά, με σάρκα και οστά. Έτσι, η Πριγκίπισσα ξέφυγε.» 
  «Και το Σερπετό;» 
  «Εξαφανίστηκε, επίσης, ύστερα από την επίθεσή του.» 
  «Πώς ξέρεις ότι ήταν το ίδιο μ’αυτό που είδες στο όνειρο;» ρώτησε ο 
Ανδρόνικος, που όλα τούτα τού φαίνονταν πολύ παράξενα. 
  «Δεν ξέρω πώς το ξέρω, αλλά το ξέρω.» Ο Ανθηφόρος ανασήκωσε 
τους ώμους. «Το αισθάνθηκα, θα μπορούσες να πεις.» 
 
 
 
Ο Ανδρόνικος έφυγε απ’τα μπουντρούμια με περισσότερα ερωτηματι-
κά απ’ό,τι απαντήσεις. Δεν μπορούσε, όμως, να συνεχίσει άλλο την α-
νάκριση του Ανθηφόρου γι’απόψε· ήταν πολύ κουρασμένος. Το σημα-
ντικότερο απ’όσα είχε μάθει θεωρούσε πως ήταν η καταδίωξη και η 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  515 

 

 

εξαφάνιση της αδελφής του. Η Βασιλική μπορεί να βρισκόταν σε κίν-
δυνο, ακόμα και τούτη τη στιγμή. Και δε νομίζω ότι έχω τη δυνατότητα 
να τη βρω γρήγορα, σκεφτόταν, καθώς έμπαινε στο δωμάτιό του. Το 
κατασκοπευτικό δίκτυο του Οίκου των Ευφρόνων δεν ήταν αξιόπιστο 
πλέον, έτσι όπως είχαν έρθει τα πράγματα με τον Λούσιο· έπρεπε κι 
εκεί να γίνουν αλλαγές, προτού ο Ανδρόνικος μπορούσε να πει ότι θα 
του ήταν χρήσιμο και πάλι. 
  Και, σα να μην έφταναν αυτά, ο Φαρνέλιος κι οι άλλοι επαναστάτες 
είχαν εξαφανιστεί όπως η αδελφή του. Το φορτηγό τους δε βρισκόταν 
πια έξω απ’την Απαστράπτουσα, σύμφωνα μ’ό,τι του είχε αναφέρει ο 
Αυγερινός, τον οποίο ο Ανδρόνικος είχε στείλει για να ερευνήσει. Ανα-
ρωτιέμαι, όμως: δεν άκουσε ο Φαρνέλιος για την επιστροφή μου στο 
παλάτι; Αποκλείεται. Ολόκληρη η Απαστράπτουσα το έχει ακούσει. Και 
όχι μόνο η Απαστράπτουσα. 
  Πού είναι ο Φαρνέλιος; Έχει φύγει από την Απολλώνια; Ή βρίσκεται σε 
κάποιο απομονωμένο σημείο της; Και για ποιο λόγο; 
  Ο Ανδρόνικος ήξερε ότι δεν μπορούσε να βρει απαντήσεις αμέσως. Θα 
έπρεπε να φανεί υπομονετικός, και να συνεχίσει να ερευνά και να δια-
λύει τις δομές του συστήματος που είχε οικοδομήσει ο Λούσιος. Η ση-
μερινή δεν ήταν παρά μονάχα η πρώτη ημέρα που είχε επιστρέψει 
στον Κυανό Θρόνο. 
  Και θα πρέπει να περιμένω και αντεπίθεση. 
  Ο Λούσιος θα είχε πληροφορηθεί για την επιστροφή του, και, σίγου-
ρα, δε θα έμενε άπραγος. Πιθανώς να επιχειρούσε ακόμα και να τον 
δολοφονήσει. Ή, αν δεν το επιχειρούσε αυτός, ίσως να το επιχειρούσε 
κάποιος από τους ακόλουθους του Μαύρου Νάρζουλ που φοβόταν ότι 
ο Ανδρόνικος ήταν επικίνδυνος για τη θρησκεία τους. Ο Πρίγκιπας εί-
χε, ασφαλώς, προετοιμαστεί για ένα τέτοιο ενδεχόμενο, και περίμενε 
τον κάθε επίδοξο δολοφόνο να προσπαθήσει, αν τολμούσε. 
  Επί του παρόντος, ο Ανδρόνικος πήγε στο υπνοδωμάτιο των διαμερι-
σμάτων του και άρχισε να γδύνεται, για να κοιμηθεί στο μεγάλο κρε-
βάτι εκεί και να ξεκουράσει λίγο το μυαλό του. 
 
 
 



516  |  ΚΩΣΤΑΣ ΒΟΥΛΑΖΕΡΗΣ 

 

 

«Πάμε κάτω, στο φορτηγό;» πρότεινε η Βασιλική, καθώς καθόταν, μαζί 
με τη Βικτώρια, στα πόδια του γιγάντιου αγάλματος του Απόλλωνα, 
μέσα στη νύχτα. 
  «Ναι,» είπε η Βικτώρια. «Κάνει κρύο εδώ.» 
  Η Βασιλική κοίταξε πάνω απ’τον ώμο της, το εσωτερικό του Ναού. «Η 
Ανδρομάχη είναι μέσα; Το ξέρει ότι θα φύγεις;» 
  Η Βικτώρια μειδίασε. «Δεν είναι γιατρός μου, Βασιλική! Ιέρεια είναι. 
Και, ναι, το ξέρει ότι θα φύγω· εκείνη μού είπε να φύγω. Ήταν πολύ 
κουρασμένη.» 
  «Τι έγινε ακριβώς; Τι έκανε;» ρώτησε η Πριγκίπισσα. 
  Η Βικτώρια ανασήκωσε τους ώμους. «Έδιωξε τον άντρα με το κέρα-
το. Τον σκότωσε με το γαλανό φως που έβγαινε απ’το χέρι της.» 
  Το Γαλανό Φως… σκέφτηκε η Βασιλική. Το Γαλανό Φως που αναφέρει 
το βιβλίο του Φαρνέλιου. Η Πριγκίπισσα είχε την εντύπωση ότι γνώριζε 
περισσότερα απ’όσα νόμιζε γι’αυτό το Γαλανό Φως· δεν μπορούσε, 
όμως, να θυμηθεί… Δεν μπορούσε να θυμηθεί πώς ήταν δυνατόν να 
γνωρίζει κάτι τέτοιο… Το έχω ξαναδεί κάπου; Έχω ξανακούσει γι’αυτό; 
  «Τι είναι, Βασιλική;» ρώτησε η Βικτώρια, συνοφρυωμένη· μια όψη 
ανησυχίας υπήρχε στο πρόσωπό της. 
  «Τίποτα,» αποκρίθηκε η Πριγκίπισσα. «Πάμε.» Σηκώθηκε όρθια. «Πά-
με στο φορτηγό.» 
  Ακολουθώντας το γλιστερό, λιθόστρωτο μονοπάτι που ανοιγόταν 
επάνω στην πλαγιά, κατέβηκαν από το ύψωμα και βρέθηκαν ανάμεσα 
στα στρατιωτικά οχήματα του Ταγματάρχη Υπόλυκου. Δύο στρατιώ-
τες τις παρατηρούσαν, καπνίζοντας· οι καύτρες των τσιγάρων τους 
λαμπύριζαν μες στη νύχτα. 
  Η Βασιλική και η Βικτώρια πλησίασαν το φορτηγό. Η πίσω πόρτα του 
άνοιξε, και μπήκαν. Στο εσωτερικό, τις περίμεναν ο Φαρνέλιος, ο Άγγε-
λος, ο Θελλέδης, ο Φένχιλ, και οι άλλοι επαναστάτες. Κανείς δε φαινό-
ταν να κοιμάται. Κάποιοι έτρωγαν, κάποιοι ήταν ξαπλωμένοι, κάποιοι 
έπαιζαν ένα παιχνίδι με κάρτες· αλλά όλοι στράφηκαν στην Πριγκί-
πισσα και τη φίλη της, μόλις οι δυο τους μπήκαν στο φορτηγό. 
  Ο Φαρνέλιος ήταν ο πρώτος που τις πλησίασε. «Τι έγινε;» ρώτησε. 
«Τα κατάφερε η Ανδρομάχη;» 
  «Ναι,» τον διαβεβαίωσε η Βικτώρια. 
  Ο Φαρνέλιος χαμογέλασε. «Και είναι φανερό,» είπε, σφίγγοντας το 
μπράτσο της. «Απ’τα μάτια σου. Απ’τα μάτια σου…» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  517 

 

 

  Η Βασιλική και η Βικτώρια κάθισαν μαζί με τους επαναστάτες, στο 
πάτωμα του φορτηγού, εκεί όπου αυτό ήταν στρωμένο με κουβέρτες 
και υφάσματα. Ο Θελλέδης τούς έφερε κάτι να φάνε και κάτι να πιουν, 
και κάθισε κοντά τους, όπως επίσης κι ο Άγγελος, ο Φαρνέλιος, και ο 
Φένχιλ. 
  «Αφού τελειώσαμε μ’ετούτη τη δουλειά, και η Βικτώρια έχει θερα-
πευτεί από αυτή την ασθένεια που ομολογώ πως δεν καταλαβαίνω 
ακριβώς,» είπε ο τελευταίος, «νομίζω ότι πρέπει να πάρουμε μια από-
φαση σχετικά με τον βασικό λόγο που εγώ κι οι άνθρωποί μου ήρθαμε 
από τη Σάρντλι: δηλαδή, πώς θα βοηθήσουμε τον Πρίγκιπα Ανδρόνι-
κο.» 
  Ο Φαρνέλιος άναψε την πίπα του, σιωπηλά. 
  Η Βασιλική είπε: «Θα επιστρέψουμε στην Απαστράπτουσα· δε θα μεί-
νουμε εδώ.» 
  «Και μετά;» έθεσε το ερώτημα ο Φαρνέλιος. 
  «Τι εννοείτε, λέγοντας ‘Και μετά’, κύριε Φαρνέλιε;» 
  «Εξακολουθούμε να μην έχουμε αρκετές δυνάμεις για να εισβάλουμε 
στο παλάτι.» 
  «Κύριε Φαρνέλιε,» είπε ο Θελλέδης, «είμαστε επαναστάτες. Έχουμε 
αντιμετωπίσει τις δυνάμεις της ίδιας της Παντοκράτειρας–» 
  «Μου τα έχεις ξαναπεί αυτά.» 
  «Θα κάνουμε ό,τι αποφασίσει η Πριγκίπισσα,» δήλωσε ο Θελλέδης· 
και στον τόνο της φωνής του, αλλά και στην όψη του, η Βασιλική μπο-
ρούσε πάλι να διακρίνει ότι τη θεωρούσε αντικαταστάτρια του Ανδρό-
νικου. Δεν έλεγε με τίποτα να βάλει μυαλό! 
  Τα βλέμματα όλων στράφηκαν –ακούσια, ίσως– προς το μέρος της, κι 
εκείνη διαπίστωσε ότι αισθανόταν αμήχανα. Περίμεναν, πραγματικά, 
ότι αυτή θα έπαιρνε μια τέτοια, τόσο σημαντική απόφαση; Της έμοιαζε 
παρακινδυνευμένο να πει οτιδήποτε. Κοίταξε τον Φαρνέλιο, έντονα, 
σαν να ήθελε να του ζητήσει να πει εκείνος κάτι, για να τη βγάλει από 
τη δύσκολη θέση. Ο Φαρνέλιος, όμως, έμεινε σιωπηλός, ρουφώντας 
καπνό απ’την πίπα του και βγάζοντάς τον απ’τα ρουθούνια. 
  Υπέροχα… 
  «Δεν… δεν είμαι σίγουρη,» είπε, τελικά, η Βασιλική. «Ίσως, βέβαια, 
μπορούμε να προσπαθήσουμε. Προσεχτικά… Χρειαζόμαστε ένα σχέδιο. 
Το παλάτι το ξέρω. Γνωρίζω πώς είναι τα δωμάτιά του, περίπου. Αλλά 
δεν το ξέρω και τόσο καλά όπως αν είχα το χάρτη με την κάτοψή του. 



518  |  ΚΩΣΤΑΣ ΒΟΥΛΑΖΕΡΗΣ 

 

 

Είναι μεγάλο…» Κλείσε το στόμα σου, σκέφτηκε. Ακούγεσαι αξιοθρήνη-
τη. 
  Ο Φένχιλ ρώτησε: «Γνωρίζεις, τουλάχιστον, κάποια είσοδο που φρου-
ρείται λιγότερο;» 
  Δεν της μιλούσε στον πληθυντικό, όπως ο Θελλέδης. Γιατί; αναρωτή-
θηκε η Βασιλική. Τη θεωρούσε ανόητη απ’αυτά που είχε πει; Ή, μήπως, 
απλά έτσι ήταν το ύφος του; Αλλά γιατί το γεγονός ότι της μιλούσε 
στον ενικό την πείραζε; Πριν, η ίδια έλεγε, συνεχώς, στον Θελλέδη να 
πάψει να της μιλά στον πληθυντικό! 
  Προσπάθησε να επικεντρωθεί στο ερώτημα του Φένχιλ, και η ειρωνι-
κή σκέψη ήρθε ακούσια στο νου της: Να ξέρω είσοδο που να φρουρεί-
ται λιγότερο; Εκείνη ουδέποτε έδινε σημασία σε τέτοια πράγματα. Και 
ειδικώς τελευταία, είχε φύγει απ’το παλάτι, γιατί δε συμπαθούσε την 
αυλή που είχε δημιουργηθεί γύρω απ’τον Λούσιο· δεν είχε ιδέα ποια 
σημεία φρουρούνταν περισσότερο και ποια λιγότερο. 
  Κούνησε το κεφάλι, αρνητικά. 
  «Αυτό σημαίνει,» είπε ο Φένχιλ, «ότι, ουσιαστικά, πρέπει να εισβά-
λουμε σ’ένα μέρος για το οποίο δεν γνωρίζουμε τίποτα.» 
  «Κι ακόμα κι αν είχαμε τον χάρτη με την κάτοψή του, πάλι δε θα γνω-
ρίζαμε τίποτα,» τόνισε ο Φαρνέλιος, «γιατί δεν μπορούμε να ξέρουμε τι 
αλλαγές έχει κάνει ο Λούσιος, όσο ο Ανδρόνικος έλειπε.» 
  «Η Πριγκίπισσα ίσως να ξέρει κάποια πράγματα,» διαφώνησε ο Θελ-
λέδης. 
  Γιατί δεν το βουλώνει; μούγκρισε εσωτερικά η Βασιλική. «Δεν ξέρω 
τίποτα,» του είπε. «Δεν ήμουν μέσα στο παλάτι. Δεν έμενα εκεί, τον 
τελευταίο καιρό· έμενα σ’ένα διαμέρισμά μου, στην πόλη.» 
  «Εν ολίγοις,» συμπέρανε ο Φένχιλ, «βρισκόμαστε σε αδιέξοδο.» Κι αυ-
τό δε φαινόταν να του αρέσει καθόλου. Ο ερυθρόδερμος άντρας έμοια-
ζε να έχει κάτι το ατίθασο μέσα του: κάτι με λίγη υπομονή και πολλή 
ενέργεια. 
  «Βικτώρια,» ρώτησε ο Άγγελος, «μπορείς εσύ να μας βοηθήσεις με 
κάποιον τρόπο; Έχεις κάποια πληροφορία που πιθανώς να είναι χρή-
σιμη;» 
  Η Βικτώρια μόρφασε, σμίγοντας τα χείλη. «Δε νομίζω. Πιστεύω, όμως, 
πως ο καλύτερος τρόπος για να εισβάλετε στο παλάτι είναι να κατα-
φέρετε να αιχμαλωτίσετε κάποιον ο οποίος μπαινοβγαίνει συχνά 
σ’αυτό. Έτσι, θα μάθετε τα πράγματα όπως έχουν σήμερα εκεί μέσα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  519 

 

 

  «Η ιδέα σου είναι καλή,» παρατήρησε ο Φένχιλ μ’ένα λοξό μειδίαμα να 
χαράζει το πρόσωπό του· η ουλή στο σαγόνι του παραμορφώθηκε. 
  «Κι εγώ το ίδιο πιστεύω,» ένευσε ο Φαρνέλιος. 
  «Να ξεκινήσουμε, λοιπόν, για την Απαστράπτουσα;» είπε η Βασιλική. 
  «Θα έλεγα πως είναι ώρα,» αποκρίθηκε ο Φαρνέλιος. 
  Ο Θελλέδης ρώτησε: «Και ποιος θα είναι ο άνθρωπος που θα αιχμα-
λωτίσουμε για να πάρουμε πληροφορίες;» 
  «Αυτό,» είπε η Βασιλική, «θα το συζητήσουμε καθοδόν, γιατί νομίζω 
πως όλοι θα έχουμε διάφορες ιδέες κατά νου.» Το βλέμμα της πέρασε 
από τον Άγγελο, τη Βικτώρια, και τον Φαρνέλιο, που κι οι τρεις τους –
όπως κι η ίδια– γνώριζαν πολλά άτομα μέσα στην Απαστράπτουσα και 
στο βασιλικό παλάτι. 



520  |  ΚΩΣΤΑΣ ΒΟΥΛΑΖΕΡΗΣ 

 

 

 

32 
 
 
Το πρωί, ο Ανδρόνικος συγκέντρωσε σ’ένα τραπέζι της βασιλικής αί-
θουσας τους ανθρώπους που, αυτή τη στιγμή, θεωρούσε πιο έμπι-
στούς του και με τους οποίους πίστευε ότι όφειλε να συζητήσει την 
περαιτέρω στρατηγική του: την Άνμα’ταρ, τη Βασίλισσα Γλυκάνθη, 
τον Αυγερινό Αντίρρυθμο (τον οποίο είχε πρόσφατα χρίσει Βασιλικό 
Φρουρό), και τον Διοικητή Φινέα Πολύδικο. Εκτός απ’αυτούς, είχε κα-
λέσει άλλον έναν, που δεν είχε παρουσιαστεί ακόμα, αλλά ο Ανδρόνι-
κος δεν αμφέβαλλε ότι θα παρουσιαζόταν. 
  Καθώς τον περίμεναν, ήρθαν δύο αναφορές από έρευνες που είχαν 
αρχίσει χτες: η μία αφορούσε τα Σκοτεινά Κελιά (όπως τα είχε αποκα-
λέσει ο Ανθηφόρος), στα υπόγεια βάθη κάτω απ’το παλάτι· η άλλη 
αφορούσε την ανάλυση των απομειναριών των Δημιουργημάτων που 
παρίσταναν τους Βασιλικούς Φρουρούς. 
  Ο Ανδρόνικος αποφάσισε να ξεκινήσει με την ανάλυση. Άνοιξε τον 
φάκελο που του είχαν φέρει οι επιστήμονες του παλατιού και διάβασε 
τα αποτελέσματα της έρευνάς τους, η οποία ήταν, κατά βάση, να ανα-
γνωρίσουν αν τα Δημιουργήματα που είχαν παρουσιαστεί εδώ ήταν τα 
ίδια με τα Δημιουργήματα της Παντοκράτειρας. Και η απάντηση έλεγε 
πως υπήρχαν διαφορές στη σύσταση. Δεν επρόκειτο για τα ίδια κατα-
σκευάσματα. 
  «Τελικά,» είπε ο Ανδρόνικος στην Άνμα’ταρ, «φαίνεται πως είχες δί-
κιο.» Και της έδωσε τον φάκελο. 
  Η Δράκαινα τον διάβασε. «Δε μας λέει, όμως, και πώς φτιάχτηκαν αυ-
τά τα πλάσματα. Δεν υπάρχει ούτε καν μία υπόθεση εδώ μέσα.» 
  «Γιατί, προφανώς, οι επιστήμονες του παλατιού δεν μπορούν να 
γνωρίζουν κάτι τέτοιο· ούτε, πιστεύω, μπορούν να το ανακαλύψουν 
από τα απομεινάρια των ‘Δημιουργημάτων’ και μόνο.» 
  Ο Ανδρόνικος κοίταξε την άλλη αναφορά που βρισκόταν εμπρός του: 
αυτή για τα Σκοτεινά Κελιά. Οι άνθρωποι που είχαν αναλάβει να τα 
ερευνήσουν έγραφαν πως επρόκειτο για τρεις ξεχωριστούς λαβυρίν-
θους, γεμάτους παρανοϊκές παγίδες και με τελείως αλλόκοτο σχηματι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  521 

 

 

σμό. Ορισμένα δωμάτια, μάλιστα, είχαν την ιδιότητα να περιστρέφο-
νται με τη χρήση των μηχανισμών στο δωμάτιο ελέγχου των υπογεί-
ων. Εκτός απ’αυτά, στα Σκοτεινά Κελιά είχαν συναντήσει πλάσματα 
για τα οποία είχαν ακούσει, παλιότερα, μονάχα σε διηγήσεις που αφο-
ρούσαν την Απολεσθείσα Γη. Τα περισσότερα είχαν αναγκαστεί να τα 
σκοτώσουν, αν και δύο είχαν καταφέρει να τα φυλακίσουν, ώστε, με 
διαταγή του Πρίγκιπα, να γίνουν περαιτέρω έρευνες επάνω τους. 
  Ο Ανδρόνικος είπε στους υπόλοιπους, εν συντομία, τι έγραφε ο φάκε-
λος. 
  Και, καθώς μιλούσε, ένας υπηρέτης μπήκε στην αίθουσα και ανακοί-
νωσε τον ερχομό του ατόμου που ο Πρίγκιπας περίμενε. 
  «Ασφαλώς και να περάσει,» είπε ο Ανδρόνικος, και ο υπηρέτης έφυγε. 
  Μια μεγάλη πόρτα άνοιξε, και ο Αρχιερέας του Απολλώνιου Ναού της 
Απαστράπτουσας μπήκε. Ένας ψηλός άντρας με άσπρα μούσια και 
μαλλιά, και δέρμα λευκό όπως του Πρίγκιπα, ο οποίος φαινόταν πως 
ήταν μεγάλος σε ηλικία, καθώς βάδιζε στηριζόμενος στο μακρύ ραβδί 
του. Στην κορυφή του ραβδιού υπήρχε το σύμβολο του Απόλλωνα. 
  Ο Ανδρόνικος και οι υπόλοιποι σηκώθηκαν, για να τον υποδεχτούν. 
  «Μεγάλε Πατέρα,» χαιρέτησε ο Πρίγκιπας, «καλωσορίσατε.» 
  «Πρίγκιπα Ανδρόνικε,» είπε ο Αρχιερέας, «εσύ καλωσόρισες. Διότι, αν 
τα όσα ισχυρίζεσαι αληθεύουν –και υποπτεύομαι πως, όντως, αληθεύ-
ουν–, τότε πραγματικά το βασίλειο χρειάζεται τη βοήθειά σου.» Ο Αρ-
χιερέας κάθισε στη θέση που του είχαν ετοιμάσει· και, μαζί του, κάθι-
σαν κι οι υπόλοιποι. 
  «Για να διαπιστώσετε και μόνος σας ότι λέω αλήθεια σχετικά με τους 
ακόλουθους του Μαύρου Νάρζουλ, Μεγάλε Πατέρα, έχω να σας πα-
ρουσιάσω κάποια στοιχεία,» είπε ο Ανδρόνικος, και του έδειξε, κατά 
πρώτον, τον φάκελο με τα αποτελέσματα από την έρευνα των Σκοτει-
νών Κελιών· επίσης, του μίλησε για την τελετή που έκανε ο Χρύσιππος 
στην οικία του, καθώς και για τον Ανθηφόρο. «Και, σύμφωνα μ’όσα 
λέει ο Χρύσιππος, Μεγάλε Πατέρα, ο Λούσιος, η Δομινίκη, και η Κορνη-
λία πηγαίνουν τώρα να ελευθερώσουν έναν από τους Οκτώ του Μαύ-
ρου Νάρζουλ.» 
  «Ποιον από τους Οκτώ;» ρώτησε ο Αρχιερέας. 
  «Δε γνωρίζω, γιατί ούτε ο Χρύσιππος γνωρίζει. Μάλλον, μόνο οι τρεις 
τους το ξέρουν αυτό. Η Κορνηλία, πάντως, πρέπει να έψαχνε για κάτι 



522  |  ΚΩΣΤΑΣ ΒΟΥΛΑΖΕΡΗΣ 

 

 

στη θάλασσα κοντά στη Φλάνια… κάτι που τους βοήθησε να εντοπί-
σουν τη θέση του δαίμονα.» 
  «Αν είναι έτσι τα πράγματα,» είπε ο Αρχιερέας, «πρέπει οπωσδήποτε 
κάποιος να τους εμποδίσει. Οι Οκτώ είναι καταστροφικές δυνάμεις, 
Πρίγκιπα Ανδρόνικε. Δεν μπορείς να φανταστείς τι προβλήματα θα 
προκληθούν, ακόμα κι αν ένας απ’αυτούς απελευθερωθεί.» 
  «Με συγχωρείτε που σας διακόπτω, Μεγάλε Πατέρα,» είπε ο Διοικη-
τής Φινέας Πολύδικος, «αλλά υποτίθεται πως αυτοί οι Οκτώ είναι κά-
που φυλακισμένοι;» 
  Ο Αρχιερέας τον ατένισε επικριτικά. «Όφειλες να το γνωρίζεις αυτό, 
κύριε Διοικητά. Ο Κύριός μας, ο Απόλλων, φυλάκισε τους Οκτώ, προ-
κειμένου η διάστασή μας να ελευθερωθεί από τον ζυγό τους.» 
  «Και πού είναι η φυλακή τους;» 
  «Δεν φυλακίστηκαν όλοι στο ίδιο μέρος· και οι τοποθεσίες όπου έ-
χουν φυλακιστεί δεν είναι βέβαιες. Υπάρχουν εικασίες. Το βέβαιο, ω-
στόσο, είναι ότι ορισμένοι απ’αυτούς βρίσκονται στην Απολεσθείσα 
Γη. Για την ακρίβεια, η Απολεσθείσα Γη ήταν κάποτε μέρος της διά-
στασής μας, αλλά ο Απόλλων τη χώρισε από το βασίλειό του, γιατί είχε 
διαφθαρεί πλήρως από τις δυνάμεις του Μαύρου Νάρζουλ. Αδυνατού-
σε να τη σώσει, κι αυτός ήταν ο μόνος τρόπος για να κρατήσει ασφαλή 
την υπόλοιπη διάσταση και τους κατοίκους της.» 
  Η Άνμα’ταρ συνοφρυώθηκε. «Δηλαδή, ο θεός σας θρυμμάτισε το σύ-
μπαν…» 
  Ο Αρχιερέας –που δεν τη γνώριζε– την κοίταξε ερωτηματικά, με τα 
φρύδια του υψωμένα. 
  «Επιτρέψτε μου να σας συστήσω την Άνμα’ταρ, Μεγάλε Πατέρα,» εί-
πε ο Ανδρόνικος. «Είναι μάγισσα του τάγματος των Δρακαινών. Πα-
λιότερα, υπηρετούσε την Παντοκράτειρα, αλλά τώρα είναι με το μέρος 
της Επανάστασης.» 
  Ο Αρχιερέας έκλινε το κεφάλι του προς το μέρος της Άνμα’ταρ, σε 
χαιρετισμό. 
  «Εκείνο που θέλω να πω, Μεγάλε Πατέρα,» εξήγησε η μάγισσα, «είναι 
ότι ο Απόλλωνας, ουσιαστικά, έκοψε τη διάστασή σας στα δύο· γιατί, 
αν δε λαθεύω, η Απολλώνια και η Απολεσθείσα Γη είναι δύο διαφορε-
τικές διαστάσεις…» 
  Ο Αρχιερέας κατένευσε. «Πράγματι, έτσι είναι. Ωστόσο, δεν καταλα-
βαίνω γιατί τούτο θα έπρεπε να είναι σημαντικό.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  523 

 

 

  «Για ορισμένους ανθρώπους, που αναρωτιούνται σχετικά με τη φύση 
του σύμπαντος και των διαστάσεων, θα ήταν πολύ σημαντικό,» είπε η 
Άνμα’ταρ, που στο νου της είχε έρθει ο Σέλιρ’χοκ, ο οποίος είχε μανία 
με τη θεωρία του Ενιαίου Κόσμου και τον θρυμματισμό του σύμπαντος 
σε διαστάσεις. 
  «Τέλος πάντων,» παρενέβη ο Ανδρόνικος, για ν’αλλάξει το θέμα. «Υ-
πάρχει τρόπος να βρούμε ποιον από τους Οκτώ αναζητά τώρα ο α-
δελφός μου, Μεγάλε Πατέρα;» 
  «Δε νομίζω,» αποκρίθηκε ο Αρχιερέας. «Εκτός αν, φυσικά, μας το πει ο 
ίδιος, ή η σύζυγός του, ή η Δούκισσα Κορνηλία.» 
  «Μάλλον, δε θα φανούν και πολύ πρόθυμοι…» 
  «Ωστόσο,» τόνισε ο Αρχιερέας, «οφείλεις να τους εμποδίσεις, Πρίγκι-
πα Ανδρόνικε. Όποιον από τους Οκτώ κι αν αναζητούν, δεν πρέπει να 
τον ελευθερώσουν! Διότι οι καταστροφές που θα επακολουθήσουν θα 
είναι τρομαχτικές.» 
  Ο Ανδρόνικος φάνηκε προβληματισμένος. «Δεν καταλαβαίνω, ό-
μως…» είπε. «Ο Λούσιος… Γιατί ο Λούσιος να θέλει να προκαλέσει κα-
ταστροφές στην Απολλώνια; Δεν είναι λογικό.» 
  «Ίσως,» υπέθεσε η Άνμα’ταρ, «να έχει τρελαθεί.» 
  «Νομίζει πως έτσι θα βοηθήσει.» 
  Τα βλέμματα όλων στράφηκαν στη Βασίλισσα Γλυκάνθη, που, μέχρι 
στιγμής, ήταν σιωπηλή. 
  «Θα βοηθήσει, Βασίλισσά μου;» απόρησε ο Αρχιερέας. «Πώς;» 
  «Δε γνωρίζω. Όμως, προτού φύγει, μου ανέφερε ότι πηγαίνει στη 
Ρακμάνη, προκειμένου να βρει κάτι που θα βοηθήσει την Απολλώνια. 
Κάτι που θα μας δώσει τη νίκη και στο Βόρειο και στο Νότιο Μέτωπο.» 
  Ο Αρχιερέας συνοφρυώθηκε, σκεπτικά. 
  Ο Ανδρόνικος είπε: «Σκοπεύει να χρησιμοποιήσει τους Οκτώ για να 
πολεμήσει την Παντοκράτειρα;» 
  Το βλέμμα του Αρχιερέα στράφηκε στον Πρίγκιπα. «Αυτό φοβούμαι 
κι εγώ, Υψηλότατε.» Και πρόσθεσε: «Ανοησία. Πολύ μεγάλη ανοησία… 
Δεν είναι κανείς να παίζει με τέτοιες δυνάμεις. Πρέπει να τον εμποδί-
σεις.» 
  «Δεν μπορώ να φύγω από την Απαστράπτουσα, για να τον κυνηγή-
σω, Μεγάλε Πατέρα. Η ισορροπία είναι πολύ λεπτή, επί του παρόντος. 
Προσπαθώ να ανατρέψω ένα καθεστώς που είναι εξαιρετικά καλά δι-
κτυωμένο. Αν εγκαταλείψω την πρωτεύουσα, θ’αρχίσουν να συμβαί-



524  |  ΚΩΣΤΑΣ ΒΟΥΛΑΖΕΡΗΣ 

 

 

νουν ένα σωρό φασαρίες. Πολύ περισσότερες απ’ό,τι θα συμβούν όταν 
είμαι εδώ.» Χρειάζομαι τους επαναστάτες από την Αλβέρια! Και χρειά-
ζομαι και τους επαναστάτες από τις άλλες διαστάσεις, όπου έστειλα τον 
Οδυσσέα. Γιατί κανένας τους δεν είναι εδώ, μα τις Φωτιές του Μαύρου 
Νάρζουλ; 
  «Σ’αυτή την περίπτωση,» είπε ο Αρχιερέας, «οφείλεις να στείλεις κά-
ποιους έμπιστους ανθρώπους σου.» 
  «Ακόμα ένα πρόβλημα,» τόνισε ο Ανδρόνικος: «έχω ελάχιστους έμπι-
στους ανθρώπους γύρω μου. Και τους χρειάζομαι όλους στην Απα-
στράπτουσα.» 
  «Πρέπει να βρούμε τον Φαρνέλιο,» είπε η Άνμα’ταρ. 
  «Διαβάζεις το μυαλό μου, μάγισσα;» 
  Η Άνμα μειδίασε, αχνά. «Δε μπορώ, και δε χρειάζεται, Πρίγκιπά μου.» 
  «Ο Φαρνέλιος, κανονικά, θα είχε έρθει και θα μας είχε βρει…» είπε ο 
Ανδρόνικος. «Φοβάμαι ότι κάτι κακό ίσως νάχει συμβεί σ’εκείνον και 
τους υπόλοιπους.» 
  «Θα μπορούσα να ξαναερευνήσω τα περίχωρα της πρωτεύουσας, 
Υψηλότατε,» προθυμοποιήθηκε ο Αυγερινός. 
  Ο Ανδρόνικος έκανε μια αρνητική χειρονομία. «Δεν έχει νόημα. Θα χά-
σουμε πολύ χρόνο, και, μάλλον, δε θα καταφέρεις τίποτα. Αν ο Φαρνέ-
λιος ήταν κάπου εδώ κοντά, θα είχε έρθει εκείνος σ’εμένα.» 
  «Πρίγκιπά μου,» είπε ο Φινέας, «σας προτρέπω να βάλετε σε λειτουρ-
γία το κατασκοπευτικό δίκτυο.» 
  Ο Ανδρόνικος κούνησε το κεφάλι. «Όχι. Γιατί μέσα του, αναμφίβολα, 
κρύβονται πάμπολλοι άνθρωποι του αδελφού μου και, σίγουρα, κι α-
κόλουθοι του Μαύρου Νάρζουλ. Πρέπει να το εξυγιάνουμε πρώτα.» 
  «Αυτό θα πάρει καιρό.» 
  «Το ξέρω. Και χρειαζόμαστε βοήθεια τώρα… Βοήθεια που να είμαστε 
βέβαιοι ότι δε θα μας προδώσει…» Τα μάτια του Ανδρόνικου, ξαφνικά, 
γυάλισαν, καθώς η απάντηση ήρθε στο μυαλό του. «Ο Δαίδαλος.» Κοί-
ταξε την Άνμα’ταρ. 
  «Ο μάγος στη Μακρόπολη;» έκανε εκείνη. 
  «Ναι. Είμαι βέβαιος ότι θα μας βοηθήσει.» 
  «Για να βρούμε τον Φαρνέλιο και τους άλλους;» 
  «Ναι. Τουλάχιστον, το ελπίζω. Επίσης, ελπίζω ότι ίσως να μπορεί να 
εντοπίσει την αδελφή μου.» Και στράφηκε στον Αρχιερέα. «Η Πριγκί-
πισσα Βασιλική έχει χαθεί, Μεγάλε Πατέρα, και, μάλιστα, ύστερα από 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  525 

 

 

κάποια παράξενα γεγονότα.» Του μίλησε για την επίθεση του Ανθηφό-
ρου και για το Άγγιγμα· κι επίσης, του είπε για το Σερπετό που είχε συ-
ντρέξει τη Βασιλική δύο φορές: μία φορά για να διώξει το Εσώτερο 
Δαιμόνιο του σκοτεινού ιερέα, και μία φορά για να προκαλέσει αντιπε-
ρισπασμό, ώστε εκείνη κι ο Άγγελος Επίκυκλος να ξεφύγουν. «Τι θα 
μπορούσε να ήταν αυτό το Σερπετό, Μεγάλε Πατέρα; Γιατί τη βοήθη-
σε;» 
  «Τα Σερπετά είναι Αγγελιαφόροι του Απόλλωνα, Πρίγκιπα Ανδρόνικε, 
καθώς και Μαχητές του. Θα έπρεπε να το γνωρίζεις αυτό. Είναι σοφά 
όντα, και έχουν αρκετές φορές στο παρελθόν βοηθήσει ιερείς και μέλη 
της βασιλικής οικογένειας. Δεν είναι αυτό που φαίνονται· εντός τους, 
ενυπάρχει το Γαλανό Φως.» 
  «Το Γαλανό Φως;» Οι λέξεις βγήκαν απ’το στόμα του Αυγερινού προ-
τού προλάβει να σταματήσει τον εαυτό του. Έτσι, είπε αμέσως μετά: 
«Με συγχωρείτε, Μεγάλε Πατέρα. Υψηλότατε.» 
  «Γιατί ρωτάς για το Γαλανό Φως;» θέλησε να μάθει ο Αρχιερέας του 
Απόλλωνα. 
  «Γιατί…» είπε ο Αυγερινός, «το Γαλανό Φως μού έδειξε το δρόμο. Με 
άλλαξε.» 
  Ο Ανδρόνικος τράβηξε τον Κελευστή και τον απόθεσε στο τραπέζι 
ανάμεσά τους. «Τι γνωρίζετε για τούτο το ξίφος, Μεγάλε Πατέρα; Είναι 
το βασιλικό ξίφος της οικογένειάς μου.» 
  Ο Αρχιερέας ένευσε. «Το ξέρω. Είναι ένα πανάρχαιο όπλο, Πρίγκιπα 
Ανδρόνικε.» 
  «Μέχρι τώρα, όμως, δε γνώριζα ότι είχε και κάποιες πολύ… ιδιαίτερες 
ιδιότητες,» είπε ο Ανδρόνικος, και του εξήγησε τι είχε συμβεί στον Αυ-
γερινό. 
  Ο Αρχιερέας δε φάνηκε να εντυπωσιάζεται. «Το Γαλανό Φως ενυπάρ-
χει και στο ξίφος,» είπε, ήρεμα. 
  «Ποιος έφτιαξε το ξίφος, Μεγάλε Πατέρα;» 
  «Σύμφωνα με τις Γραφές, το δώρισε ο Απόλλων στον πρώτο βασιληά 
της Απολλώνιας. Του το δώρισε, ώστε να μη χρειάζεται να φανερώνε-
ται ο Ίδιος, παρά μόνο μέσα από τους πιστούς του.» 
  Ο Ανδρόνικος θηκάρωσε πάλι τον Κελευστή. 
  «Σχετικά με τον Δαίδαλο,» είπε η Άνμα’ταρ. «Πιστεύετε, Πρίγκιπά μου, 
ότι κάποιος πρέπει να πάει στη Μακρόπολη, για να τον καλέσει;» 
  Ο Ανδρόνικος ένευσε. «Ναι. Και, μάλιστα, το συντομότερο δυνατό.» 



526  |  ΚΩΣΤΑΣ ΒΟΥΛΑΖΕΡΗΣ 

 

 

  «Θέλετε να πάω εγώ;» 
  «Όχι, σε χρειάζομαι εδώ.» 
  «Τότε, ποιος;» 
  Ο Ανδρόνικος στράφηκε στον καινούργιο του Βασιλικό Φρουρό. «Αυ-
γερινέ, μπορείς;» 
  Εκείνος κατένευσε. «Δε νομίζω να είναι τίποτα το δύσκολο, Πρίγκιπά 
μου. Ασφαλώς και θα το αναλάβω, αν επιθυμείτε.» 
  «Θα χρειαστεί να σου δώσω ορισμένες οδηγίες, για να βρεις τον Δαί-
δαλο. Δεν είναι τόσο απλό όσο ακούγεται· ο μάγος δε μένει ακριβώς 
στην ίδια διάσταση μ’εμάς.» 
  «Τι εννοείτε, Υψηλότατε;» 
  «Θα καταλάβεις.» 
 
 
 
Όταν ο Αυγερινός έφυγε από τη βασιλική αίθουσα, για να ξεκινήσει το 
ταξίδι προς τη Μακρόπολη, ένας υπηρέτης ανακοίνωσε ότι ο κύριος 
Χρύσιππος ζητούσε πρόσβαση. 
  Ο Ανδρόνικος τού επέτρεψε να μπει. 
  «Τι συμβαίνει;» τον ρώτησε, μόλις ήταν μέσα. 
  «Πρίγκιπά μου, οι μάγοι που συντηρούν το δίκτυο του Φωτός της Α-
πολλώνιας με ενημέρωσαν ότι ορισμένοι πομποί εξαφανίστηκαν.» 
  «Ποιοι πομποί;» 
  «Όλοι οι πομποί στην περιοχή της Ρακμάνης,» εξήγησε ο Χρύσιππος. 
«Και το γεγονός ότι οι μάγοι βλέπουν πως ‘εξαφανίστηκαν’ σημαίνει, 
κατά πάσα πιθανότητα, ότι κάποιος τούς κατέστρεψε, ώστε να μη 
μπορούμε να εκπέμπουμε στα συγκεκριμένα μέρη.» 
  «Ο αδελφός μου,» είπε ο Ανδρόνικος. 
  «Κι εγώ αυτό υποθέτω, Υψηλότατε.» 
  «Μπορούν να επισκευαστούν;» 
  «Φυσικά και μπορούν, αλλά μόνο από ανθρώπους που βρίσκονται 
στη Ρακμάνη.» 
  «Δηλαδή,» είπε ο Ανδρόνικος, «δεν έχουμε ελπίδα να τους επισκευά-
σουμε εμείς.» 
  «Έτσι φοβάμαι, Πρίγκιπά μου.» 
  «Σ’ευχαριστώ, Χρύσιππε. Μπορείς να πηγαίνεις.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  527 

 

 

  Ο καναλάρχης του Φωτός της Απολλώνιας υποκλίθηκε και έφυγε από 
τη βασιλική αίθουσα. 
  «Ο αδελφός σας, Πρίγκιπά μου,» είπε η Άνμα’ταρ στον Ανδρόνικο, «θα 
οχυρωθεί όσο καλύτερα μπορεί στη Ρακμάνη.» 
  Ο Ανδρόνικος ένευσε. «Αυτό πιστεύω κι εγώ.» 
  «Θα διαιρέσει το βασίλειο,» είπε, μελαγχολικά, η Βασίλισσα Γλυκάν-
θη. Το γεγονός ότι τα παιδιά της είχαν έρθει στα όπλα τής λόγχιζε την 
ψυχή, αλλά ήξερε ότι, δυστυχώς, δεν μπορούσε να κάνει κάτι για να το 
σταματήσει. Τουλάχιστον, όχι όπως είχε τώρα η κατάσταση. Όχι ακό-
μα. Θα περίμενε, όμως, να βρει κάποια ευκαιρία. Ίσως ο Ανδρόνικος 
και ο Λούσιος να μπορούσαν να συμφιλιωθούν, τελικά, και εκεί να τε-
λειώσουν όλα… 
  «Ναι,» είπε ο Ανδρόνικος, σαν τώρα να το συνειδητοποιούσε, «το βα-
σίλειο θα διαιρεθεί… Εμφύλιος πόλεμος…» Ενώ, συγχρόνως, έχουμε 
πόλεμο στο Βόρειο και στο Νότιο Μέτωπο, πρόσθεσε νοερά. Ό,τι χειρό-
τερο, δηλαδή… Ο Ανδρόνικος καταλάβαινε ότι θα έπρεπε να χειριστεί 
την κατάσταση πολύ έξυπνα, αν ήθελε να γλιτώσει την Απολλώνια 
από τη διάλυση· και φοβόταν ότι ίσως να μην αποδεικνυόταν τόσο 
ικανός. Τα πράγματα έμοιαζαν απίστευτα δύσκολα. Ο Οδυσσέας, σκέ-
φτηκε. Πρέπει να επιστρέψει ο Οδυσσέας, μαζί με τους επαναστάτες 
από τις άλλες διαστάσεις. Θα τους χρειαστώ όλους. 
  «Εμφύλιος πόλεμος, ναι,» είπε ο Φινέας, «αλλά χωρίς στρατό.» 
  Η Γλυκάνθη τον κοίταξε ερωτηματικά. 
  «Ο περισσότερος στρατός μας βρίσκεται στο Βόρειο και στο Νότιο 
Μέτωπο, Βασίλισσά μου,» εξήγησε ο διοικητής της φρουράς του παλα-
τιού. «Και δε νομίζω ούτε ο Πρίγκιπας Λούσιος ούτε ο Πρίγκιπας Αν-
δρόνικος να πάρουν ανθρώπους από εκεί, για να τους φέρουν σε μια 
εσωτερική πάλη.» 
  «Έχεις δίκιο, Φινέα,» συμφώνησε ο Ανδρόνικος. «Εγώ, τουλάχιστον, 
δε θα το κάνω. Και ούτε ο Λούσιος, υποθέτω, είναι τόσο ανόητος. Ω-
στόσο, ο πόλεμος δε γίνεται πάντα με μεγάλο αριθμό πολεμιστών, αε-
ροσκαφών, οχημάτων, και αλόγων. Αντιμετωπίζοντας την Παντοκρά-
τειρα σε τόσες διαστάσεις, έμαθα πως ο πόλεμος των ανθρώπων που 
κινούνται στις σκιές των πόλεων και στις ερημιές έξω απ’τις πόλεις 
μπορεί να αποδειχτεί εξίσου καταστροφικός. 
  »Και, αφού μιλάμε για πόλεμο, θα έρθω σ’ένα θέμα που ήθελα να α-
ναφέρω αλλά δεν το είχα κάνει ακόμα. Χρειαζόμαστε τον Στρατάρχη 



528  |  ΚΩΣΤΑΣ ΒΟΥΛΑΖΕΡΗΣ 

 

 

Φιλόπνοο.» Ο Λούσιος τον είχε εκτοπίσει, για να βάλει στη θέση του 
έναν άνθρωπό του, τον Αναξίμανδρο, τον οποίο ο Ανδρόνικος είχε τώ-
ρα φυλακίσει. «Θέλω να μάθεις, Φινέα, πού βρίσκεται.» 
  «Απ’όσο ξέρω, στη Χρυσάνθια Κλινική.» 
  «Τον έχουν τρελάνει κι αυτόν;» 
  Ο Φινέας κατένευσε. 
  «Με τον ίδιο τρόπο που προσπάθησαν να τρελάνουν εμένα και τη 
Βασιλική…» είπε ο Ανδρόνικος. «Πολύ καλά, λοιπόν. Θα πρέπει να κά-
νουμε μια επίσκεψη στη Χρυσάνθια Κλινική. Να μάθουμε ποιοι 
απ’αυτούς που βρίσκονται εκεί υπάρχει πραγματικά λόγος για να βρί-
σκονται.» 
 
 
 
Ο Αυγερινός μπήκε στο καινούργιο του διαμέρισμα μέσα στο παλάτι: 
το διαμέρισμα που του είχε παραχωρηθεί επειδή τώρα ήταν Βασιλικός 
Φρουρός. Απαρτιζόταν από ένα μικρό καθιστικό, ένα υπνοδωμάτιο, 
και ένα μπάνιο με μεγάλο, πέτρινο λουτρό. 
  Η Αγάθη ήταν μισοξαπλωμένη στον καναπέ του καθιστικού· τα πα-
πούτσια της ήταν πεταμένα παραδίπλα. 
  Ο Αυγερινός μειδίασε. «Τι κάνεις εσύ εδώ;» Πλησίασε, έσκυψε, και 
φίλησε τα χείλη της. 
  «Νωρίς γύρισες.» 
  «Ήξερες πού ήμουν;» 
  «Ναι. Η Βασίλισσα είπε ότι ο Πρίγκιπας Ανδρόνικος είχε καλέσει ό-
λους τους έμπιστους ανθρώπους του σε πρωινό συμβούλιο. Αλλά δεν 
περίμενα ότι το συμβούλιο θα τελείωνε τόσο νωρίς. Νόμιζα ότι θα 
κρατούσε κάποια ώρα ακόμα.» 
  «Δεν έχει τελειώσει. Εγώ, όμως, έπρεπε να φύγω. Αλλά, δε μου λες…» 
Ο Αυγερινός συνοφρυώθηκε. «Πώς μπήκες στο διαμέρισμά μου; Η ε-
ξώπορτα ήταν κλειδωμένη.» 
  «Το παράθυρο δεν ήταν.» Η Αγάθη έδειξε με το σαγόνι το παράθυρο 
του καθιστικού. 
  Ο Αυγερινός γέλασε, κουνώντας το κεφάλι. «Το κάνεις αυτό συχνά;» 
  «Οι υπηρέτες γνωρίζουν μονοπάτια μέσα στο παλάτι που οι άλλοι δεν 
τα ξέρουν,» είπε η Αγάθη, χαμογελώντας λοξά, και πήρε καθιστή θέση 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  529 

 

 

πάνω στον καναπέ με τα πόδια διπλωμένα από κάτω της. «Γιατί έφυ-
γες απ’το συμβούλιο;» 
  «Γιατί ανέλαβα μια αποστολή. Και πρέπει να ξεκινήσω αμέσως, για να 
βρω έναν μάγο.» 
  «Έναν μάγο;» 
  «Ναι. Το όνομά του είναι Δαίδαλος και βρίσκεται στη Μακρόπολη· ο 
Πρίγκιπας πιστεύει πως τον χρειάζεται.» 
  «Μα,» έκανε η Αγάθη, «είσαι τραυματισμένος.» Κοίταξε το δεξί του 
χέρι, που ήταν δεμένο μ’ένα λευκό μαντήλι. Ο ώμος του Αυγερινού είχε 
χτυπηθεί από μια πιστολιά του Φαιόνυχου, όταν εκείνος κι η Αγάθη 
είχαν κατεβεί στα υπόγεια, για να σώσουν τον Πρίγκιπα Ανδρόνικο. 
  «Δε θα χρειαστεί να πολεμήσω.» Ο Αυγερινός βάδισε προς το υπνο-
δωμάτιό του. «Ή έτσι ελπίζω, τουλάχιστον.» 
  Η Αγάθη σηκώθηκε απ’τον καναπέ και τον ακολούθησε. «Και πώς θα 
πας στη Μακρόπολη; Οδηγώντας;» 
  «Αν πάω με τα πόδια, θα μου πάρει κάνα μήνα.» Ο Αυγερινός άνοιξε 
ένα μπαούλο και πήρε έναν σάκο από μέσα. Ύστερα, άνοιξε τη ντου-
λάπα με τα ρούχα. 
  «Δε μπορείς να οδηγήσεις με το χέρι σου χτυπημένο!» 
  «Ο ώμος μου είναι τραυματισμένος, όχι το χέρι μου. Αλλά, ακόμα και 
το χέρι μου να ήταν, πάλι θα μπορούσα. Γι’αυτό έχω δύο χέρια.» Της 
έκλεισε το μάτι, καθώς έπαιρνε μερικά ρούχα απ’τη ντουλάπα. 
  «Μην είσαι ανόητος!» είπε η Αγάθη. «Κανονικά, ο Πρίγκιπας έπρεπε 
να στείλει κάποιον άλλο. Δεν έχεις κάνει αρκετά γι’αυτόν;» 
  «Είμαι από τους ελάχιστους ανθρώπους που μπορεί να εμπιστευτεί, 
Αγάθη. Αν είχε άλλον το ίδιο έμπιστο μ’εμένα, θα τον έστελνε.» 
  «Θα έρθω μαζί σου, τότε. Για να οδηγώ.» 
  «Ξέρεις να οδηγείς;» 
  Η Αγάθη πήρε ένα προσβεβλημένο ύφος, με τα μάτια ελαφρώς δια-
σταλμένα. «Φυσικά και ξέρω να οδηγώ! Τι νομίζεις ότι είμαι; Από κα-
νένα χωριό κάπου στα βουνά; Μπορεί να είμαι υπηρέτρια, αλλά είμαι 
υπηρέτρια στο βασιλικό παλάτι της Απα–» 
  «Εντάξει,» τη διέκοψε ο Αυγερινός, χαμογελώντας, «εντάξει. Το πι-
στεύω: ξέρεις να οδηγείς.» Γέλασε. 
  «Γελάς;» έκανε η Αγάθη, σταυρώνοντας τα χέρια της εμπρός της. 
  «Τέλος πάντων,» είπε ο Αυγερινός· «δε νομίζω η Βασίλισσα να σε α-
φήσει να έρθεις, ούτως ή άλλως.» 



530  |  ΚΩΣΤΑΣ ΒΟΥΛΑΖΕΡΗΣ 

 

 

  «Γιατί όχι; Εδώ μ’έστειλε στα υπόγεια μαζί σου.» Και, μ’ετούτα τα λό-
για, στράφηκε και βγήκε απ’το υπνοδωμάτιο. 
  «Πού πας;» 
  Η Αγάθη πήρε τα παπούτσια της απ’το πάτωμα του καθιστικού. «Μη 
φύγεις προτού επιστρέψω,» είπε, και βγήκε απ’το διαμέρισμα. 
  Ο Αυγερινός αναστέναξε, και συνέχισε να ετοιμάζεται για το ταξίδι. 
Ήταν βέβαιος ότι η Βασίλισσα αποκλείεται ν’άφηνε την Αγάθη να έρ-
θει μαζί του, όχι μόνο επειδή δεν υπήρχε πραγματικός λόγος για να 
έρθει, αλλά κι επειδή, σίγουρα, θα τη χρειαζόταν εδώ, στο παλάτι. 
  Έβγαλε την επίσημη ενδυμασία του Βασιλικού Φρουρού και φόρεσε 
απλά ρούχα, που δεν τον διέκριναν ως κάτι το ιδιαίτερο ή ξεχωριστό. 
Αν χρειαζόταν να αποδείξει ποιος ήταν, ο Πρίγκιπας Ανδρόνικος τού 
είχε δώσει ένα σχετικό έγγραφο. Στο εσωτερικό του γιλέκου του έ-
κρυψε ένα πιστόλι, και μέσα στη δεξιά του μπότα πέρασε ένα ξιφίδιο, 
το οποίο κάλυψε με το μπατζάκι του παντελονιού του. 
  Έβαλε μερικά χρήσιμα πράγματα στο σάκο του, πήρε ένα τουφέκι και 
ένα σπαθί από την οπλοθήκη, και ήταν έτοιμος για αναχώρηση. Μη 
φύγεις προτού επιστρέψω, είχε, όμως, πει η Αγάθη· έτσι δεν έφυγε, για 
να μη θεωρήσει εκείνη ότι την είχε αγνοήσει. Κάθισε σε μια πολυθρόνα 
και περίμενε, αν και ήξερε ότι η αποστολή του ήταν επείγουσα· ο Πρί-
γκιπας Ανδρόνικος, πραγματικά, δεν είχε ούτε λεπτό για χάσιμο. Ε-
χθροί καιροφυλακτούσαν παντού μέσα στο βασίλειο: έμπιστοι άν-
θρωποι του Λούσιου και ακόλουθοι του Μαύρου Νάρζουλ· ο Ανδρόνι-
κος χρειαζόταν όσους περισσότερους συμμάχους μπορούσε να έχει, 
και όσο πιο γρήγορα μπορούσε να τους έχει. 
  Πού είσαι, Αγάθη; Τόση ώρα μιλάς με τη Βασίλισσα; 
  Τα λεπτά στο ενεργειακό ρολόι του τοίχου διαδέχονταν το ένα το άλ-
λο. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 
. . .Η εξώπορτα χτύπησε. 
  Ο Αυγερινός σηκώθηκε και άνοιξε, για ν’αντικρίσει την Αγάθη. Δεν 
ήταν ντυμένη όπως συνήθως, με την υπηρετική της στολή· φορούσε 
μια γκρίζα μάλλινη μπλούζα, ένα πέτσινο μαύρο γιλέκο, ένα δερμάτινο 
μαύρο παντελόνι, και μπότες ψηλές ώς το γόνατο. 
  «Μου κάνεις πλάκα, έτσι;» είπε ο Αυγερινός. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  531 

 

 

  Η Αγάθη μειδίασε, και μπήκε στο καθιστικό. «Η Βασίλισσα συμφώνη-
σε. Είπε ότι έπρεπε να το είχε σκεφτεί από πριν, αφού είσαι τραυματι-
σμένος.» 
  Ο Αυγερινός γέλασε. 
  «Συνεχώς,» είπε η Αγάθη με προειδοποιητικό ύφος, «γελάς με πράγ-
ματα που δεν είναι αστεία!» 
  «Εντάξει,» είπε ο Αυγερινός. «Ας πηγαίνουμε. Έχεις πάρει μαζί σου 
ό,τι πράγματα θέλεις;» 
  Η Αγάθη έβγαλε τον μικρό σάκο απ’τον ώμο της και τον κράτησε από 
το λουρί του. Ο Αυγερινός δεν τον είχε προσέξει πριν. 
  «Δεν είσαι από τις γυναίκες που κουβαλούν στα ταξίδια πολλά ρού-
χα,» παρατήρησε. 
  «Υποθέτω, δε θα μείνουμε πολύ στη Μακρόπολη.» 
  Ο Αυγερινός ένευσε. Πήγε στην οπλοθήκη και πήρε ένα πιστόλι και 
μερικούς γεμιστήρες. 
  «Για μένα είναι αυτό;» ρώτησε η Αγάθη. 
  Ο Αυγερινός τής έδωσε το όπλο. «Ναι.» 
  «Σκοπεύεις, δηλαδή, να μπλέξουμε.» 
  «Δε βλάπτει να είμαστε προετοιμασμένοι για παν ενδεχόμενο.» 
  Η Αγάθη έβαλε τους γεμιστήρες στο σάκο της. Πέρασε το πιστόλι στη 
μπροστινή μεριά του παντελονιού της και το έκρυψε με την άκρη της 
μάλλινης μπλούζας της. 
  «Αρχίζεις να με τρομάζεις,» είπε ο Αυγερινός, παρατηρώντας την άνε-
σή της με το όπλο: μια άνεση που, σίγουρα, δεν είχε προτού κατεβούν 
μαζί στα βαθιά υπόγεια κάτω απ’το παλάτι. 
  «Τι εννοείς;» 
  Ο Αυγερινός πήρε τα πράγματά του στον ώμο. «Τίποτα. Πάμε να 
βρούμε όχημα.» Πλησίασε την εξώπορτα. 
  «Γιατί δε μου δίνεις κι εμένα ένα σπαθί;» ρώτησε η Αγάθη. 
  «Ούτε που να το σκέφτεσαι.» 



532  |  ΚΩΣΤΑΣ ΒΟΥΛΑΖΕΡΗΣ 

 

 

 

33 
 
 
Η Άνμα’ταρ διαφώνησε, όταν ο Ανδρόνικος δήλωσε πως θα πήγαινε 
αυτοπροσώπως στη Χρυσάνθια Κλινική· του είπε πως αυτή μπορεί να 
ήταν ακριβώς η ευκαιρία που χρειάζονταν οι εχθροί του, για να του 
επιτεθούν. Καλύτερα να πήγαινε εκείνη, μαζί με κάποιους φρουρούς 
του παλατιού. Ο Πρίγκιπας, όμως, δεν μεταπείστηκε, αποκρινόμενος 
ότι μόνο το ξίφος του μπορούσε να διακρίνει ποιοι ήταν πραγματικά 
ασθενείς και ποιοι υπό την επήρεια του Αγγίγματος του Μαύρου Νάρ-
ζουλ. 
  Έτσι, τώρα διέσχιζαν τις λεωφόρους της Απαστράπτουσας μέσα 
σ’ένα τετράτροχο, ελαφριά θωρακισμένο όχημα, ενώ άλλα έξι οχήματα 
βρίσκονταν γύρω τους, γεμάτα φρουρούς του παλατιού και Βασιλι-
κούς Φρουρούς, που ο Ανδρόνικος είχε αποφασίσει να κρατήσει στις 
υπηρεσίες του, επειδή πίστευε ότι δε θα στρέφονταν εναντίον του όσο 
καθόταν στον Κυανό Θρόνο. 
  «Έχεις δίκιο,» είπε ο Πρίγκιπας στην Άνμα’ταρ, καθώς οι δυο τους 
βρίσκονταν στο πίσω κάθισμα του οχήματος (μπροστά ήταν ο οδηγός 
και ένας Βασιλικός Φρουρός). «Οι εχθροί μας, σίγουρα, θα επιχειρή-
σουν να μας επιτεθούν. Τόσο καλά δικτυωμένοι που είναι, αποκλείεται 
να μην έμαθαν αμέσως ποιος βρίσκεται στο κέντρο τούτης της συνο-
δείας.» 
  «Τότε,» ρώτησε η μάγισσα, «γιατί επιμένατε να πάτε αυτοπροσώπως, 
Πρίγκιπά μου;» 
  «Γιατί,» αποκρίθηκε ο Ανδρόνικος, κοιτάζοντας έξω από ένα παράθυ-
ρο, τα ψηλά οικοδομήματα της Απαστράπτουσας και τους ανθρώπους 
που ατένιζαν τη συνοδεία του, «πρέπει, κατά πρώτον, όπως σου είπα, 
να χρησιμοποιήσω τον Κελευστή, για να κάνουμε σωστά τη δουλειά 
μας –και, πέρα από εμένα, δε νομίζω ότι μπορεί κάποιος άλλος να τον 
χρησιμοποιήσει, εκτός ίσως απ’τον Αυγερινό, που όμως είναι σταλμέ-
νος αλλού. Και, κατά δεύτερον, ίσως να θέλω να μου επιτεθούν…» 
  «Για ποιο λόγο;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  533 

 

 

  Ο Ανδρόνικος στράφηκε να κοιτάξει τη μάγισσα. «Όταν ο εχθρός σού 
επιτίθεται, δεν μπορεί πλέον να συνεχίσει να είναι κρυμμένος· υπο-
χρεωτικά, βγαίνει απ’την κρυψώνα του. Η πρώην σύζυγός μου– ή, 
μάλλον, οι στρατηγοί της χρησιμοποιούσαν συχνά αυτή την τακτική. 
Προβόκαραν τους εχθρούς τους να βγουν στην επιφάνεια.» 
  «Είναι ρίσκο, όμως,» είπε η Άνμα· «γιατί, αν πεθάνετε, Πρίγκιπά μου, η 
Επανάσταση θα καταρρεύσει.» 
  «Δε σκοπεύω να πεθάνω. Κι αν δεν καταφέρω να πάρω πίσω την Α-
πολλώνια από τον Λούσιο και την επιρροή των ακόλουθων του Μαύ-
ρου Νάρζουλ, τότε η Επανάσταση πάλι πιθανώς θα καταρρεύσει. 
  »Επίσης, μπορείς να μου κάνεις μια χάρη, Άνμα;» 
  «Τι χάρη;» 
  «Μη μου μιλάς στον πληθυντικό, τουλάχιστον όταν είμαστε οι δυο 
μας. Γνωριζόμαστε πολύ καιρό πλέον, και έχουμε περάσει πολλά μαζί.» 
  «Μόνο αν πιστεύεις ότι η Ιωάννα δε θα με παρεξηγήσει,» είπε η Άνμα, 
υπομειδιώντας. 
  «Δεν πιστεύω να σε παρεξηγήσει,» αποκρίθηκε ο Ανδρόνικος· και οι 
σκέψεις του στράφηκαν, ακούσια, στην Ιωάννα και στον Σέλιρ’χοκ. Τι 
είχαν γίνει αυτοί οι δύο; Προτού έρθει στην Απολλώνια, τους είχε στεί-
λει στις Αιωρούμενες Νήσους, για να βρουν ένα απομεινάρι του Ενιαί-
ου Κόσμου πριν από την Παντοκράτειρα. Τα είχαν καταφέρει; Και με-
τά, είχαν προσπαθήσει να τον εντοπίσουν, αλλά, επειδή ήταν φυλακι-
σμένος, δεν είχαν μπορέσει; Ή, μήπως, ακόμα έψαχναν για το απομει-
νάρι μέσα στο αχανές Πορφυρό Κενό όπου βρίσκονταν οι Αιωρούμενες 
Νήσοι; 
  Η συνοδεία του Πρίγκιπα βγήκε από την Απαστράπτουσα και ακο-
λούθησε τον εξοχικό δρόμο προς τα δυτικά. 
  Μέχρι στιγμής, τίποτα το ασυνήθιστο, παρατήρησε ο Ανδρόνικος. Το 
όχημά του βρισκόταν στο κέντρο του σχηματισμού των υπολοίπων, 
ένα από τα οποία ήταν δεξιά του, ένα αριστερά του, δύο μπροστά, και 
δύο πίσω του. Καμία προσπάθεια να μας χτυπήσουν. 
  Το σύντομο ταξίδι, όμως, δεν εμέλλετο να συνεχιστεί ήσυχα. Όταν 
έφτασαν σ’ένα σημείο που ο δρόμος περιστοιχιζόταν από ψηλά δέ-
ντρα, το ελικόπτερο που πετούσε πάνω από τη συνοδεία του Πρίγκιπα 
ανέφερε, μέσω του τηλεπικοινωνιακού πομπού: «Δίκυκλα οχήματα και 
ιππείς σάς πλησιάζουν πλευρικά, από Βορρά και Νότο, μέσα από τη 
βλάστηση.» 



534  |  ΚΩΣΤΑΣ ΒΟΥΛΑΖΕΡΗΣ 

 

 

  Σχεδόν την ίδια στιγμή, ένας ισχυρός συριστικός ήχος ακούστηκε, α-
κολουθούμενος από μια έκρηξη. 
  Το όχημα στα δεξιά του Ανδρόνικου τυλίχτηκε στη φωτιά και τινά-
χτηκε, χτυπώντας πάνω στο όχημα του Πρίγκιπα και τραντάζοντάς το. 
Ορισμένα από τα τζάμια του τελευταίου –που ήταν ενισχυμένα ώστε 
να μπορούν ν’αντέξουν σε σφαίρες– ράγισαν, μα δεν έσπασαν. Το όχη-
μα του Ανδρόνικου χτύπησε πάνω σ’αυτό αριστερά του, το οποίο βγή-
κε απ’τον δρόμο. Τα οχήματα πίσω και μπροστά του σταμάτησαν, α-
πότομα· οι ρόδες τους ακούστηκαν να τρίζουν πάνω στις πέτρες του 
δρόμου. 
  Δίκυκλα παρουσιάστηκαν από γύρω, με τους αναβάτες τους να πυ-
ροβολούν. Άλογα τα ακολούθησαν, με τους καβαλάρηδές τους να μι-
μούνται την ίδια τακτική. Οι φρουροί του παλατιού ανταπέδωσαν, μι-
σανοίγοντας τα παράθυρα των οχημάτων τους, για να χρησιμοποιή-
σουν τα όπλα τους. Κρότοι και λάμψεις, παντού, αναμιγμένα με τη μυ-
ρωδιά της μάχης και της φωτιάς. 
  Ο Ανδρόνικος κοίταξε στα δεξιά, το όχημα που είχε χτυπηθεί από το 
ρουκετοβόλο (τουλάχιστον, τέτοιο όπλο νόμιζε πως το είχε χτυπήσει), 
για να δει σε τι κατάσταση βρισκόταν· και διαπίστωσε πως δεν είχε 
διαλυθεί: η θωράκισή του είχε αντέξει, αν και όλα τα τζάμια του είχαν 
σπάσει και το μεταλλικό του περίβλημα είχε, σε σημεία, λυγίσει. Ένας 
απ’τους πολεμιστές μέσα του πρέπει να είχε τραυματιστεί βαριά. Τους 
τροχούς του ο Πρίγκιπας δεν μπορούσε να τους δει· ίσως να είχαν 
σπάσει, ίσως και όχι. 
  «Ανδρόνικε!» 
  Η Άνμα τινάχτηκε, αρπάζοντας τον Πρίγκιπα απ’το πουκάμισο και 
τραβώντας τον κάτω. Εκείνος δεν έφερε την παραμικρή αντίσταση· 
για την ακρίβεια, έσκυψε από μόνος του, μόλις κατάλαβε τι ήθελε να 
κάνει η μάγισσα –και το κατάλαβε αμέσως. Προφανώς, κάποιος τον 
σημάδευε, και η Άνμα’ταρ τον είχε δει και προσπαθούσε να προστατέ-
ψει τον Ανδρόνικο. 
  Το τζάμι πίσω του ακούστηκε να χτυπιέται, ξανά και ξανά και ξανά, 
από απανωτά πυρά. 
  «Τι στις Φωτιές του Μαύρου Νάρζουλ…!» μούγκρισε ο Ανδρόνικος. 
Από κείνη τη μεριά ήταν το άλλο όχημα, αυτό στ’αριστερά του. Ποιος 
του έριχνε; Οι παλατιανοί φρουροί; «Οι φρουροί;» ρώτησε την Άνμα, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  535 

 

 

που ήταν σκυμμένη μπροστά του, κι οι δυο τους κάτω απ’το πισινό 
κάθισμα. 
  «Ναι.» 
  Ο Ανδρόνικος καταράστηκε μέσα απ’τα δόντια του. Οι ακόλουθοι του 
Μαύρου Νάρζουλ είχαν, τελικά, χωμένα τα πλοκάμια τους πιο βαθιά 
απ’ό,τι νόμιζε. 
  Στη μπροστινή μεριά του οχήματος, ο οδηγός είχε ανοίξει το παράθυ-
ρο, και εκείνος κι ο Βασιλικός Φρουρός πυροβολούσαν τους παλατια-
νούς φρουρούς του αριστερού οχήματος. Τουλάχιστον, αυτοί δε με 
πρόδωσαν, σκέφτηκε ο Ανδρόνικος, λοξοκοιτάζοντάς τους. 
  –Και είδε τον οδηγό να χτυπιέται στο κεφάλι και να πεθαίνει. 
  Μετά, το τζάμι του παραθύρου πίσω απ’τον Πρίγκιπα θρυμματίστη-
κε· γυαλιά έλουσαν εκείνον και την Άνμα. 
  «Πυροβόλησέ τους,» του είπε η μάγισσα, κι άρχισε να μουρμουρίζει 
τα λόγια για ένα ξόρκι. 
  Ο Ανδρόνικος κατάλαβε τι ήθελε να κάνει: θα χρησιμοποιούσε το ίδιο 
ξόρκι που είχε χρησιμοποιήσει και τις άλλες φορές, κατά πάσα πιθανό-
τητα. Όχι κι άσχημα. Τράβηξε το πιστόλι του και, σημαδεύοντας έξω 
απ’το παράθυρο, πυροβόλησε. 
  Η Άνμα’ταρ φώναξε μια τελευταία συλλαβή, και μια δυνατή λάμψη 
φάνηκε ανάμεσα από τα δύο οχήματα και καπνός σηκώθηκε. Συγχρό-
νως, θραύσματα της σφαίρας του Πρίγκιπα ακούστηκαν να χτυπούν 
επάνω σε μέταλλο. 
  «Δε νομίζω η ριπή μου να πήγε μέσα στο όχημά τους,» είπε ο Ανδρό-
νικος. 
  «Ναι,» συμφώνησε η Άνμα, «αλλά ο καπνός κάνει τα πράγματα δυ-
σκολότερα γι’αυτούς.» 
  «Ο οδηγός είναι νεκρός, Πρίγκιπά μου,» ανέφερε ο Βασιλικός Φρου-
ρός, που ήταν κι αυτός σκυμμένος κάτω απ’το κάθισμά του. 
  «Ναι,» είπε ο Ανδρόνικος, «τον είδα. Μπορείς να οδηγήσεις εσύ;» 
  «Μπορώ.» 
  «Δώσε μου τον πομπό.» 
  Ο Βασιλικός Φρουρός τού τον έδωσε, και εκείνος, ανοίγοντάς τον, εί-
πε: «Πρίγκιπας Ανδρόνικος προς όλα τα οχήματα της συνοδείας. Συνε-
χίστε την πορεία σας. Αν ο εχθρός βρεθεί στο δρόμο σας, πατήστε 
τον!» 



536  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Βασιλικός Φρουρός έβγαλε απ’τη μέση το νεκρό σώμα του οδηγού 
και κάθισε στο τιμόνι. 
  Τα οχήματα στη μπροστινή μεριά της συνοδείας ξεκίνησαν, και ο Αν-
δρόνικος τα είδε να χτυπούν ένα δίκυκλο και να το εκτοξεύουν στον 
αέρα, μαζί με τον καβαλάρη του. 
  Ο Βασιλικός Φρουρός πάτησε το πετάλι· οι ρόδες του οχήματος του 
Πρίγκιπα γρύλισαν επάνω στον δρόμο και το πήραν απ’το πλάι του 
χτυπημένου απ’τη ρουκέτα οχήματος –το οποίο, είδε τώρα ο Ανδρόνι-
κος, δεν μπορούσε να κινηθεί· οι πίσω τροχοί του είχαν σπάσει. 
  Ο Βασιλικός Φρουρός γρύλισε από πόνο, καθώς μια σφαίρα τον βρή-
κε στον ώμο. Τα χέρια του έχασαν το τιμόνι· το όχημα βγήκε απ’την 
πορεία του –βγήκε απ’τον δρόμο και κοπάνησε πάνω σ’ένα δέντρο, 
κάνοντας τον Ανδρόνικο και την Άνμα’ταρ να τιναχτούν. 
  Πυροβολισμοί αντηχούσαν παντού, μαζί με τον ήχο των μηχανών, 
τους τριγμούς που έκαναν οι ρόδες, και το κουδούνισμα των μετάλλων 
που χτυπιόνταν. 
  «Φύγε απ’το τιμόνι!» φώναξε ο Ανδρόνικος στον Βασιλικό Φρουρό. 
  Εκείνος υπάκουσε, ενώ, συγχρόνως, πυροβολούσε με το πιστόλι του 
έξω απ’το ανοιχτό παράθυρο. Χρησιμοποιούσε το χέρι του που δεν ή-
ταν τραυματισμένο. 
  «Πρίγκιπά μου, όχι!» είπε η Άνμα, πιάνοντας τον Ανδρόνικο απ’το 
μπράτσο, καθώς εκείνος επιχειρούσε να πάει στη θέση του οδηγού. 
«Με το παράθυρο ανοιχτό, θα σε χτυπήσουν!» 
  «Μα, πρέπει να φύγουμε!» 
  Το όχημα των προδοτών φάνηκε να ζυγώνει· οι φρουροί που ήταν 
μέσα πυροβολούσαν. 
  «Μπορείς να χρησιμοποιήσεις πάλι το ξόρκι σου, μάγισσα;» ρώτησε ο 
Ανδρόνικος. 
  «Ναι.» 
  Ο Ανδρόνικος έπιασε ένα τουφέκι, που βρισκόταν πίσω απ’το πισινό 
κάθισμα. «Τότε, χρησιμοποίησέ το.» Σηκώθηκε, στο ένα γόνατο, οπλί-
ζοντας το τουφέκι και υψώνοντάς το στον ώμο. Σημάδεψε μέσα στο 
μισάνοιχτο παράθυρο των προδοτών, απ’όπου ένας απ’αυτούς πυρο-
βολούσε με το πιστόλι του. Πίσω του, ο Ανδρόνικος μπορούσε 
ν’ακούσει την Άνμα να ψιθυρίζει. «Χρησιμοποίησέ το!» ξανάπε. 
  Και πάτησε τη σκανδάλη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  537 

 

 

  Μια σφαίρα των εχθρών του πέρασε μερικά εκατοστά πλάι απ’το κε-
φάλι του, χτυπώντας το τζάμι πίσω του. 
  Η δική του σφαίρα πέρασε μέσα απ’το άνοιγμα του παραθύρου του 
αντίπαλου οχήματος– 
  –και εξερράγη. 
  Ξαφνική λάμψη. 
  Καπνός. 
  Ουρλιαχτά από τους προδότες. 
  Τα θραύσματα πρέπει να τους είχαν πετύχει όλους –ή, τουλάχιστον, 
τους περισσότερους. 
  «Τώρα!» είπε, εσπευσμένα, η Άνμα. «Πρέπει να φύγουμε τώρα!» Και 
πήδησε στη θέση του οδηγού, αρπάζοντας το τιμόνι και πατώντας το 
πετάλι. 
  Το όχημα του Πρίγκιπα γύρισε και ξαναμπήκε στον εξοχικό δρόμο. 
  Ένα δίκυκλο βρέθηκε μπροστά του. Ο αναβάτης ύψωσε το πιστόλι 
του, για να ρίξει στους τροχούς του τετράκυκλου οχήματος. 
  Η Άνμα επιτάχυνε. 
  Η σφαίρα του άντρα αστόχησε, και το όχημα του Πρίγκιπα χτύπησε 
το δίκυκλο, πετώντας το παραδίπλα, και εκτοξεύοντας τον αναβάτη 
του στον αέρα. Ο Ανδρόνικος τον άκουσε να πέφτει στην οροφή από 
πάνω του και, μετά, τον είδε να σωριάζεται στον λιθόστρωτο δρόμο. 
  «Ακολουθήστε με!» είπε ο Πρίγκιπας, κρατώντας τον πομπό του α-
νοιχτό. «Ακολουθήστε το όχημά μου!» 
  Και τα υπόλοιπα οχήματα –τα άλλα τέσσερα, δηλαδή, που είχαν απο-
μείνει απ’τη συνοδεία του– τον ακολούθησαν. 
  «Τα δίκυκλα και οι ιππείς υποχωρούν. Διαλύονται μέσα στη βλάστηση,» 
ανέφερε ο οδηγός του ελικοπτέρου, το οποίο βρισκόταν πάνω από τη 
συνοδεία μόνο για λόγους κατόπτευσης· δεν ήταν οπλισμένο, γι’αυτό 
κιόλας δεν είχε βοηθήσει στη συμπλοκή. 
  «Ακολούθησέ τα,» πρόσταξε ο Ανδρόνικος, μέσω του πομπού. «Μάθε 
πού κατευθύνονται.» 
  «Πηγαίνουν προς διαφορετικές κατευθύνσεις, Πρίγκιπά μου.» 
  «Ακολούθησε ορισμένα από αυτά, τότε. Θέλω να μάθω πού θα σταθ-
μεύσουν.» 
  «Μάλιστα, Υψηλότατε.» 



538  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανδρόνικος έκλεισε τον πομπό και, καθίζοντας στο πίσω κάθισμα, 
είπε στην Άνμα’ταρ, που οδηγούσε: «Σε χρειάζομαι, μάγισσα· μην το 
ξανακάνεις αυτό.» 
  «Ποιο;» 
  «Πηγαίνοντας στη θέση του οδηγού, μπορούσαν να σε σκοτώσουν.» 
  «Και ποιος θα πήγαινε; Εσύ;» 
  «Ναι.» 
  «Κι εσένα δεν μπορούσαν να σε σκοτώσουν;» 
  «Αν με σκότωναν εμένα, τότε δε θα σε χρειαζόμουν άλλο.» 
  «Λογικό…» 
  Ο Ανδρόνικος την αγριοκοίταξε μέσα απ’τον μπροστινό καθρέφτη, ο 
οποίος, παρά τους πυροβολισμούς (και παραδόξως, ίσως), ήταν ακόμα 
άθικτος. 
 
 
 
Τα οχήματα της συνοδείας του Απολλώνιου Πρίγκιπα έφτασαν μπρο-
στά στη Χρυσάνθια Κλινική και σταμάτησαν. Οι φρουροί του παλατιού 
και οι Βασιλικοί Φρουροί άνοιξαν τις πόρτες και βγήκαν, οπλισμένοι. Ο 
Ανδρόνικος και η Άνμα’ταρ βγήκαν αφότου εκείνοι είχαν σχηματίσει 
προστατευτικό κλοιό γύρω τους. Στον τραυματισμένο στον ώμο Βασι-
λικό Φρουρό, ο Πρίγκιπας είπε να μείνει μέσα στο όχημα και να περι-
ποιηθεί το τραύμα του. Τους υπόλοιπους τούς πρόσταξε να τον ακο-
λουθήσουν στο εσωτερικό της κλινικής. 
  Δύο απ’αυτούς παραμέρισαν τη δίφυλλη θύρα της εισόδου, και ο Αν-
δρόνικος μπήκε σε μια αίθουσα υποδοχής που οι τοίχοι της ήταν μαυ-
ρισμένοι σαν από πρόσφατη φωτιά. 
  Η κοπέλα που ήταν στο γραφείο της θυρωρού πετάχτηκε όρθια, με τα 
μάτια γουρλωμένα. «Πρίγκιπά μου!» είπε, κι έκανε μια βαθιά υπόκλιση, 
καθώς οι πολεμιστές του Ανδρόνικου γέμιζαν το δωμάτιο. 
  «Ειδοποίησε όλους τους γιατρούς και τους νοσοκόμους να συγκε-
ντρωθούν εδώ,» πρόσταξε ο Ανδρόνικος τη θυρωρό. Και προς τους 
παλατιανούς φρουρούς: «Βεβαιωθείτε ότι κανένας δε θα προσπαθήσει 
να φύγει.» Μερικοί απ’αυτούς βγήκαν απ’την κλινική. 
  Η θυρωρός υπάκουσε, καλώντας μέσω ενός εσωτερικού διαύλου τούς 
γιατρούς και τους νοσοκόμους να έρθουν στον θάλαμο υποδοχής, με 
διαταγή του Πρίγκιπα Ανδρόνικου. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  539 

 

 

  «Τι έγινε εδώ μέσα;» ρώτησε ο Ανδρόνικος την κοπέλα, κοιτάζοντας 
τους μαυρισμένους τοίχους. 
  «Κάποιοι επιτέθηκαν, Υψηλότατε, μες στη νύχτα.» 
  «Πότε; Και για ποιο λόγο;» 
  «Προχτές.» (Την ίδια νύχτα που ο Αυγερινός με ελευθέρωσε, παρατή-
ρησε ο Ανδρόνικος.) «Και πήραν μια ασθενή.» 
  «Το όνομά της;» 
  «Βικτώρια Κατήνεμη, Πρίγκιπά μου.» 
  Η Βικτώρια; Ήταν κι η Βικτώρια εδώ πέρα; «Και γιατί χρειάστηκε να 
γίνει συμπλοκή;» 
  «Δεν ξέρω, Πρίγκιπά μου, δεν ήμουν εδώ.» 
  «Υπάρχουν ένοπλοι φρουροί στην κλινική;» 
  «Όχι, Πρίγκιπά μου.» 
  «Τότε, πώς είναι δυνατόν να έγινε συμπλοκή;» απαίτησε ο Ανδρόνι-
κος, αν και νόμιζε πως ήξερε την απάντηση. Οι ακόλουθοι του Μαύρου 
Νάρζουλ· οι ίδιοι, πιθανώς, που επιτέθηκαν και σ’εμένα. Το ερώτημα, 
όμως, είναι, ποιοι ήθελαν να βοηθήσουν τη Βικτώρια. Υπάρχουν άνθρω-
ποι που εναντιώνονται στον Λούσιο, εκτός από εμένα; 
  Καθώς ο Πρίγκιπας αναλογιζόταν αυτά, η θυρωρός έλεγε: «Πρίγκιπά 
μου, σας είπα, δεν γνωρίζω. Δυστυχώς.» 
  Οι νοσοκόμοι και οι γιατροί της κλινικής –όσοι βρίσκονταν εκεί, εκεί-
νη την ώρα– συγκεντρώθηκαν στον θάλαμο υποδοχής και αντίκρισαν 
τον Ανδρόνικο, κάνοντας τις τυπικές υποκλίσεις και λέγοντας τους 
τυπικούς χαιρετισμούς. Ο Πρίγκιπας τούς μίλησε ευθέως για την υπό-
θεση που τον απασχολούσε: για τους ασθενείς που ήταν ασθενείς μο-
νάχα εξαιτίας του Αγγίγματος του Μαύρου Νάρζουλ. Οι γιατροί, ασφα-
λώς, αρνήθηκαν ότι ήξεραν το παραμικρό για όλα τούτα, και οι νοσο-
κόμοι επίσης. Αλλά ο Ανδρόνικος ήταν βέβαιος πως ορισμένοι τουλά-
χιστον έλεγαν ψέματα· αποκλείεται να μην υπήρχαν άνθρωποι του 
αδελφού του εδώ μέσα, και πιθανώς και λάτρεις του Μαύρου Νάρζουλ. 
  Τέλος πάντων· δεν είχε σημασία τώρα. Θα ερευνούσε περισσότερο 
όταν ήταν η σωστή ώρα, και όταν υπήρχε περισσότερος χρόνος. Ζήτη-
σε να τον πάνε, πρώτα, στον Στρατάρχη Φιλόπνοο και, έπειτα, σ’όλους 
τους υπόλοιπους ασθενείς, έναν προς έναν. Οι γιατροί δεν έφεραν α-
ντίρρηση· δε θα τολμούσαν, εξάλλου. 
  Τον οδήγησαν στο δωμάτιο όπου κρατείτο ο Στρατάρχης, και ένας 
νοσοκόμος άνοιξε την πόρτα. Το εσωτερικό του δωματίου ήταν λευκό 



540  |  ΚΩΣΤΑΣ ΒΟΥΛΑΖΕΡΗΣ 

 

 

και ντυμένο με μαλακά υφάσματα. Στο βάθος του ήταν καθισμένος 
ένας πενηντάρης άντρας, ντυμένος με γαλανή στολή και ξυπόλυτος. Τα 
μαλλιά του ήταν ψαρά, και το βλέμμα του ασταθές. Βλέποντας, όμως, 
τον Ανδρόνικο να μπαίνει, τα μάτια του στένεψαν και εστιάστηκαν 
επάνω του. 
  «Ποιος είσαι;» γρύλισε, τρίζοντας τα δόντια και σφίγγοντας τις γρο-
θιές. 
  «Πρίγκιπά μου,» είπε ο νοσοκόμος, πίσω απ’τον Ανδρόνικο, «έχετε το 
νου σας· έχει αποδειχτεί επικίνδυνος.» 
  Ο Ανδρόνικος τον αγνόησε. «Δε μ’αναγνωρίζεις, Κλείτε;» ρώτησε τον 
Στρατάρχη. «Εγώ είμαι, ο Ανδρόνικος, ο γιος του Αρχίμαχου. Με ξέρεις 
από παιδί.» 
  «Λες ψέματα!» γρύλισε ο Κλείτος Φιλόπνοος, καθώς ορθωνόταν. 
«Σ’έστειλαν για να με σκοτώσεις, οι άνθρωποι του Λούσιου! Είσαι ένα 
απ’αυτά τα τέρατα που αλλάζουν μορφές! Δημιούργημα!» 
  «Δεν είμαι Δημιούργημα.» Ο Ανδρόνικος τράβηξε το βασιλικό του ξί-
φος. «Έχω μαζί μου τον Κελευστή. Είμαι ο Ανδρόνικος του Οίκου των 
Ευφρόνων, γιος του Βασιληά Αρχίμαχου, Πρίγκιπας της Απολλώνιας, 
και δικαιωματικός Διάδοχος του Κυανού Θρόνου.» 
  Ο Κλείτος δεν αποκρίθηκε· το βλέμμα του εξακολουθούσε να είναι 
εχθρικό. Ο Ανδρόνικος αμφέβαλλε αν ο Στρατάρχης έβλεπε τη μορφή 
του όπως ήταν στην πραγματικότητα ή, κάπως, αλλοιωμένη. Ενθυ-
μούμενος τις δικές του ψευδαισθήσεις, ήξερε ότι, όταν κανείς βρισκό-
ταν υπό την επήρεια του Αγγίγματος του Μαύρου Νάρζουλ, μπορούσε 
να βλέπει οτιδήποτε. Οτιδήποτε αποτρόπαιο και παρανοϊκό. 
  Προχώρησε προς τον Κλείτο με σταθερά βήματα, κρατώντας τον Κε-
λευστή κάθετα εμπρός του, σαν ασπίδα, όχι σαν επιθετικό όπλο. Η λε-
πίδα γυάλιζε με γαλανό φως. Ο Στρατάρχης κόλλησε την πλάτη του 
στον τοίχο· τώρα, μια απορημένη όψη υπήρχε στο πρόσωπό του. 
  «Δες με, Κλείτε!» είπε ο Ανδρόνικος, με δυνατή και προστακτική φω-
νή. «Δες με γι’αυτό που πραγματικά είμαι!» 
  Πλησίασε κι άλλο, θέτοντας τη φωτεινή λεπίδα του ξίφους του μπρο-
στά στο πρόσωπο του Στρατάρχη Φιλόπνοου. 
  «Δες με γι’αυτό που πραγματικά είμαι!» 
  Τα μάτια του Κλείτου καθάρισαν, λες και μια θολούρα να είχε, ξαφνι-
κά, διαλυθεί από μέσα τους. Μια θολούρα που, αναμφίβολα, θα διαλύ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  541 

 

 

θηκε κι απ’το νου του. Ο Ανδρόνικος είχε ακούσει πως τα μάτια είναι ο 
καθρέφτης της ψυχής. 
  «Πρίγκιπά μου!» έκανε ο Στρατάρχης Φιλόπνοος. «Πρίγκιπά μου!…» 
Το στόμα του ήταν ανοιχτό, όπως κάποιου που έχει βουτήξει βαθιά 
κάτω απ’το νερό και, βγαίνοντας στην επιφάνεια, θέλει να πάρει γρή-
γορα αναπνοή, να γεμίσει τα πνευμόνια του με αέρα. 
  Ο Ανδρόνικος θηκάρωσε το σπαθί του. 
  Ο Κλείτος βλεφάρισε. «Πρίγκιπά μου, Ανδρόνικε…» Συνοφρυώθηκε. 
«Δε… δε θυμάμαι ακριβώς τι συνέβη… Ο αδελφός σας, όμως– είμαι βέ-
βαιος ότι ο αδελφός σας σχεδιάζει προδοσία.» Έμοιαζε να έχει ξυπνή-
σει από έναν βασανιστικό εφιάλτη που είχε κρατήσει πολύ παραπάνω 
απ’όσο έπρεπε. 
  «Το ξέρω,» είπε ο Ανδρόνικος. «Δεν είσαι ο μόνος που δέχτηκε την 
επίθεση των ακόλουθων του Μαύρου Νάρζουλ. Τώρα, όμως, τελείωσε 
η επιρροή τους επάνω σου, Κλείτε. Έλα μαζί μου· γιατί, ετούτες τις μέ-
ρες, νομίζω πως θα σε χρειαστώ περισσότερο από ποτέ. Η Απολλώνια 
ολόκληρη θα σε χρειαστεί περισσότερο από ποτέ.» 
  Και, μ’ετούτα τα λόγια, στράφηκε στην πόρτα του κελιού. Είχε κι άλ-
λους ασθενείς να ελέγξει. Όσοι ήταν πραγματικά άρρωστοι δε θα ξυ-
πνούσαν από το γαλανό φως του Κελευστή· οι υπόλοιποι, όμως, θα 
αποτίναζαν το Άγγιγμα του Μαύρου Νάρζουλ απ’το μυαλό τους. 



542  |  ΚΩΣΤΑΣ ΒΟΥΛΑΖΕΡΗΣ 

 

 

 

34 
 
 
Το φορτηγό ταξίδευε μέσα στη νύχτα, διασχίζοντας τους εξοχικούς 
δρόμους της Απολλώνιας και κατευθυνόμενο ανατολικά. Οι επιβλητι-
κοί, σκοτεινοί όγκοι των Δυτικών Βουνών ολοένα και μίκραιναν πίσω 
του. 
  Η Βασιλική είχε ξαπλώσει και τυλιχτεί με μια κουβέρτα, και την είχε 
πάρει ο ύπνος: ένας ύπνος δίχως όνειρο. Ένας ξεκούραστος λήθαργος, 
τον οποίο είχε ανάγκη. 
  Η Βικτώρια, όμως, παρά την πρόσφατη μυστηριακή εμπειρία της 
στον Ναό του Απόλλωνα, δεν κοιμόταν. Στεκόταν μπροστά σ’ένα πα-
ράθυρο του φορτηγού και κοίταζε έξω, το νυχτερινό τοπίο, ενώ κάπνι-
ζε ένα τσιγάρο που της είχε δώσει ο Θελλέδης. 
  Ο Φαρνέλιος την πλησίασε. «Πώς αισθάνεσαι τώρα, Βικτώρια;» 
  Εκείνη δίστασε για μια στιγμή να μιλήσει, σαν το ερώτημα να ήταν 
πολύ σοβαρό και να μη μπορούσε ν’απαντηθεί εύκολα ή, έστω, χωρίς 
κάποια σκέψη. Τελικά, πήρε μια γερή τζούρα απ’το τσιγάρο της, ανα-
σήκωσε τους ώμους, και είπε: «Ξαναγεννημένη. Και,» πρόσθεσε, κοιτά-
ζοντας την αντανάκλασή της στο τζάμι του παραθύρου, «νομίζω πως 
πρέπει ν’αφήσω πάλι τα μαλλιά μου να μακρύνουν.» Πέρασε τα δά-
χτυλα του αριστερού της χεριού μέσα απ’τα κοντά, καστανά της μαλ-
λιά. «Δε θυμόμουν ότι με κούρεψαν έτσι, σα γίδι, οι μπάσταρδοι…!» 
  Ο Φαρνέλιος μειδίασε. Ύστερα, ρώτησε: «Γνωρίζεις πώς ακριβώς 
σκηνοθετήθηκε η όλη ιστορία, Βικτώρια;» 
  Η Βικτώρια τον κοίταξε με τις άκριες των ματιών της. «Τι εννοείτε, 
κύριε Φαρνέλιε;» 
  «Οι πράκτορες του Λούσιου, ή, πιο συγκεκριμένα, οι ακόλουθοι του 
Μαύρου Νάρζουλ, σχεδίασαν έτσι τα πράγματα ώστε να σε κλείσουν 
στη Χρυσάνθια Κλινική. Γνωρίζεις πώς ακριβώς το κατόρθωσαν;» 
  «Όχι. Πρέπει, πάντως, να έστειλαν κάποιου είδους οντότητα εναντίον 
μου. Κάποιου είδους δαίμονα…» Η Βικτώρια έσβησε το τσιγάρο της 
μέσα σ’ένα μικρό σταχτοδοχείο. 
  «Τον δαίμονα που γέννησε το μυαλό σου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  543 

 

 

  Η Βικτώρια τον κοίταξε συνοφρυωμένη. 
  «Δε σε ειρωνεύομαι,» τόνισε ο Φαρνέλιος. «Οι ακόλουθοι του Μαύρου 
Νάρζουλ δεν έστειλαν τίποτα το συγκεκριμένο εναντίον σου: καμία 
‘οντότητα’ ή ‘δαίμονα’, πέρα από το Εσώτερο Δαιμόνιο κάποιου ιερέα 
τους, το οποίο σε Άγγιξε.» 
  Το συνοφρύωμα δεν έφυγε απ’το πρόσωπό της. «Προφανώς, γνωρί-
ζετε περισσότερα από εμένα για το θέμα.» 
  Ο Φαρνέλιος τής εξήγησε τα πράγματα όπως τα ήξερε από τα βιβλία 
που του είχε δώσει ο φίλος του, ο Λαομάχος. Της είπε ότι οι ακόλουθοι 
του Μαύρου Νάρζουλ, πραγματοποιώντας εναντίον της μια πολύ επι-
τηδευμένη και ύπουλη ψυχική επίθεση μέσω πρακτόρων τους και εκ-
φοβισμένων πολιτών, είχαν κάνει το νου της δεκτικό στο Άγγιγμα. «Το 
‘Άγγιγμα’ είναι ενός είδους επιρροή, με την οποία ένας ιερέας τους 
μπορεί να τυλίξει το μυαλό σου· κι από κει και πέρα, βλέπεις πράγματα 
που δεν υπάρχουν: ψευδαισθήσεις που τις εκλαμβάνεις ως πραγματι-
κές. Κι αφού τις εκλαμβάνεις ως πραγματικές, τότε για σένα είναι 
πραγματικές. Αυτό ήταν κι ο δαίμονάς σου, Βικτώρια. Αυτό ήταν ‘ο ά-
ντρας με το κέρατο’: μια ψευδαίσθηση, μια εμμονή. Πραγματική, όμως. 
Μια εμμονή που μπορεί ακόμα και να σε σκοτώσει, υπό συγκεκριμένες 
συνθήκες.» 
  Καθώς της μιλούσε, παρατηρούσε, από την όψη κι από τα μάτια της, 
ότι καταλάβαινε ολοένα και περισσότερο την υπόθεση, ότι συνέδεε 
εντός της τα κομμάτια ενός σκόρπιου ψηφιδωτού. Γεγονότα που της 
είχαν συμβεί, ακανόνιστες αναμνήσεις, άρχιζαν να δένουν. 
  «Θεοί…» μουρμούρισε η Βικτώρια, κι έστρεψε το βλέμμα της πάλι στο 
παράθυρο και στο νυχτερινό τοπίο. «Κι ο Αριστόξενος ήταν μαζί τους, 
λοιπόν…» 
  «Ο Αριστόξενος; Ο άντρας σου;» 
  «Ναι,» είπε εκείνη, και τα μάτια της στένεψαν. 
  «Δε γνωρίζεις, όμως, τι τον ανάγκασε να το κάνει–» 
  «Τι θες να πεις;» Τα λόγια της ήταν απότομα και εχθρικά, καθώς 
στράφηκε πάλι να τον ατενίσει. Στα μάτια της έκαιγε ένα δυνατό μί-
σος. 
  «Ο Άγγελος,» ο Φαρνέλιος έριξε μια φευγαλέα ματιά στον εν λόγω 
άντρα, ο οποίος καθόταν κοντά στην κοιμισμένη Βασιλική, πίνοντας 
τσάι από μια κούπα, «ήταν μπλεγμένος σε μια παρόμοια ιστορία.» 
  «Σύμμαχος των ακόλουθων του Μαύρου Νάρζουλ;» 



544  |  ΚΩΣΤΑΣ ΒΟΥΛΑΖΕΡΗΣ 

 

 

  «Όχι ακριβώς ‘σύμμαχος’. Τον είχαν εκβιάσει, χρησιμοποιώντας την 
πολιτική εξουσία που τους έχει δώσει ο Λούσιος. Τον είχαν εκβιάσει, 
προκειμένου να υποβοηθήσει στον παρανοϊκό πόλεμο κατά της Πρι-
γκίπισσας.» 
  «Το έκαναν και στη Βασιλική αυτό;» 
  «Ναι,» είπε ο Φαρνέλιος. «Εκείνη, όμως, δόξα στον Κύριό μας τον Α-
πόλλωνα, κατόρθωσε να διαλύσει το Άγγιγμα, προτού καν δημιουργη-
θεί γύρω απ’το νου της. Βέβαια, είχε και βοήθεια. Τη βοήθεια ενός μυ-
στηριώδους Σερπετού…» 
  «Ναι,» τον διέκοψε η Βικτώρια, «νομίζω πως το ανέφερε στην Ορκι-
σμένη, όσο ήμασταν στο Ναό. Δε θυμάμαι ακριβώς, όμως… Όσο ήμουν 
υπό την επήρεια του Αγγίγματος, τα πάντα ήταν σαν όνειρο… σαν ε-
φιάλτης…» 
  «Επομένως, υποθέτω πως δε θα θυμάσαι τι της είπε η Ανδρομάχη για 
το Σερπετό…» 
  Η Βικτώρια κούνησε το κεφάλι. «Όχι, δε θυμάμαι.» 
  «Χμμ…» 
  «Είναι κάτι σημαντικό;» 
  «Ίσως· δεν ξέρω ακόμα.» 
 
 
 
Την αυγή, ο Θελλέδης είπε στον Φαρνέλιο, που μόλις είχε ξυπνήσει: 
«Τα καύσιμα μάς τελειώνουν· θα πρέπει να σταματήσουμε σε κάποιο 
πρατήριο, για ν’αγοράσουμε ενεργειακές φιάλες.» 
  «Δεν πιστεύεις ότι θα καταφέρουμε να φτάσουμε ώς την Απαστρά-
πτουσα;» 
  «Το αποκλείω. Απέχουμε ακόμα εκατοντάδες χιλιόμετρα από εκεί.» 
  «Εντάξει, λοιπόν· ας σταματήσουμε.» 
  Ο εξοχικός δρόμος όπου ταξίδευαν, επί του παρόντος, ήταν μεγάλος, 
έτσι δεν άργησαν να φτάσουν σ’ένα πρατήριο, το οποίο βρισκόταν λί-
γο πιο έξω από μια πόλη. Επρόκειτο για ένα μακρόστενο οικοδόμημα 
με πολύ χώρο για αποθήκευση. Πλάι του υπήρχε μια μάντρα με παλιά 
οχήματα, καθώς κι ένα συνεργείο για βασικές επισκευές. 
  Το φορτηγό των επαναστατών σήκωσε σκόνη, σταματώντας. Μια 
πόρτα του άνοιξε, και ο Θελλέδης πήδησε έξω. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  545 

 

 

  «Καλημέρα!» φώναξε σ’έναν άντρα που στεκόταν δίπλα στην είσοδο 
της αποθήκης του πρατήριου. «Θέλουμε μερικές φιάλες.» 
  Ο άντρας πλησίασε. Είχε δέρμα λευκό-ροζ και ήταν ευτραφής, με 
μουστάκι και σγουρά, μαύρα, λαδωμένα μαλλιά. Φορούσε μια φαρδιά, 
μπλε φόρμα και σκούρα γυαλιά. «Να εξυπηρετήσουμε. Τι φιάλες θέ-
λεις;» 
  Ο Θελλέδης έβγαλε μια άδεια φιάλη από το εσωτερικό του φορτηγού 
και του την έδειξε. 
  «’Ντάξει,» είπε ο άντρας. «Πόσες;» 
  «Τέσσερις.» 
  Ο άντρας τού είπε την τιμή και ο Θελλέδης τον πλήρωσε. Εκείνος μέ-
τρησε τα χρήματα, έγνεψε ότι ήταν σωστά, και μπήκε στην αποθήκη. 
Σε λίγο, επέστρεψε μαζί μ’έναν άλλο· ο καθένας τους κουβαλούσε από 
δύο φιάλες, τις οποίες και άφησαν μπροστά στον γαλανόδερμο επα-
ναστάτη από την Αλβέρια. 
  «Καλό ταξίδι,» ευχήθηκε ο ευτραφής άντρας. 
  «Φχαριστούμε.» 
  Ο Θελλέδης ανέβασε τις φιάλες στο φορτηγό με τη βοήθεια ενός άλ-
λου επαναστάτη. 
  Το όχημα ξεκίνησε πάλι, ξανασηκώνοντας σκόνη καθώς οι μεγάλοι 
του τροχοί μπήκαν σε κίνηση. 
  Η Βασιλική είχε ξυπνήσει ενώ ο Θελλέδης συναλλασσόταν με τον ά-
ντρα του πρατηρίου, και τώρα καθόταν οκλαδόν επάνω στην κουβέρ-
τα της, πίνοντας ζεστό καφέ από μια κούπα. «Θα συζητήσουμε για το 
θέμα που λέγαμε χτες βράδυ;» ρώτησε, νιώθοντας πως εκείνη όφειλε 
να κάνει αυτή την πρόταση, αφού οι επαναστάτες την έβλεπαν ως α-
ντικαταστάτρια του αδελφού της (Κακώς, βέβαια, πολύ κακώς με βλέ-
πουν έτσι!). 
  «Εννοείς ότι πρέπει ν’αποφασίσουμε ποιον θα απάγουμε, έτσι;» είπε 
ο Άγγελος. 
  Η Βασιλική ένευσε. «Ναι. Απ’αυτούς που μπαινοβγαίνουν στο παλά-
τι.» 
  Ο Φαρνέλιος άναψε την πίπα του. «Δύσκολη απόφαση… Ποιον θα 
πρότεινες εσύ, Βασιλική;» 
  «Κάποιον που να μπορούμε να βρούμε μόνο του και που να έχει, συγ-
χρόνως, αρκετές γνώσεις για το τι συμβαίνει.» 
  Ο Φαρνέλιος κατένευσε. «Όπως είπα, δύσκολη απόφαση.» 



546  |  ΚΩΣΤΑΣ ΒΟΥΛΑΖΕΡΗΣ 

 

 

  Κι ύστερα, εκείνος, η Βασιλική, η Βικτώρια, και ο Άγγελος άρχισαν να 
προτείνουν διάφορους ανθρώπους και να τους ζυγιάζουν: να μετρούν 
τα πλεονεκτήματα και τα μειονεκτήματά τους –όσον αφορούσε τον 
σκοπό για τον οποίο τους χρειάζονταν, βέβαια: να πάρουν, δηλαδή, 
πληροφορίες για την κατάσταση στο εσωτερικό του παλατιού: πλη-
ροφορίες που θα τους επέτρεπαν να σώσουν τον Ανδρόνικο. 
  Μετά από περίπου δυο ώρες –και ενώ δεν είχαν ακόμα φτάσει σε κα-
νένα συμπέρασμα–, ένας επαναστάτης φώναξε: «Κύριε Φαρνέλιε! Πρι-
γκίπισσα! Λένε πως ο Πρίγκιπας Ανδρόνικος είναι ελεύθερος!» 
  «Τι πράγμα;» έκανε, έκπληκτος, ο Φαρνέλιος. «Πού το λένε;» 
  Ο επαναστάτης δυνάμωσε τον ραδιοφωνικό του δέκτη, και μια γυ-
ναικεία φωνή ακούστηκε: «…Δεν έχουν αντιδράσει όλοι θετικά, ασφα-
λώς, όπως θα καταλαβαίνετε, καθώς, παρά το λόγο του κυρίου Χρύσιπ-
που χτες το απόγευμα, πολλοί ισχυρίζονται ότι ο Πρίγκιπας Ανδρόνικος 
είναι παράφρων και–» Παράσιτα: βββζζζζζζ… βββζζζζζ… βββζζζζζζ… 
  «Σταμάτα!» φώναξε η Βασιλική στον οδηγό του φορτηγού. «Γύρνα 
πίσω! Γύρνα πίσω, να ξαναπιάσουμε τη συχνότητα!» 
  Ο οδηγός υπάκουσε, και η φωνή από τον δέκτη άρχισε πάλι 
ν’ακούγεται κανονικά. Η εκπομπή πρέπει να προερχόταν από κάποια 
κοντινή πόλη. «…φυσικό να φοβούνται ότι όλα τούτα δεν είναι τίποτα 
παραπάνω από μια συνωμοσία για την εκθρόνιση του Πρίγκιπα και Α-
ντιβασιλέα Λούσιου, ο οποίος, σύμφωνα με τις πληροφορίες μας, δεν 
βρίσκεται επί του παρόντος στην Απαστράπτουσα, αλλά λέγεται ότι έχει 
φύγει με πλοίο, πηγαίνοντας προς τη Ρακμάνη, για άγνωστο, μέχρι στιγ-
μής, λόγο.» Η γυναίκα συνέχισε να πολιτικολογεί και να κάνει διάφορες 
υποθέσεις σχετικά με το ζήτημα. 
  Τη Βασιλική, όμως, δεν την ενδιέφεραν αυτά. «Ο Ανδρόνικος είναι ε-
λεύθερος!» είπε, κατενθουσιασμένη, στους υπόλοιπους· και οι επανα-
στάτες –σπάζοντας την αρχική τους σιγή από το ευχάριστο ξάφνια-
σμα– ζητωκραύγασαν, κάνοντας το εσωτερικό του φορτηγού 
ν’αντηχήσει απ’τις φωνές τους. 
  «Μα τους θεούς,» είπε ο Φαρνέλιος, χαμογελώντας, «αυτό ήταν ανέλ-
πιστο.» Και, στρεφόμενος στον οδηγό, φώναξε: «Συνεχίζουμε για Απα-
στράπτουσα. Δε σταματάμε πουθενά.» 
  Οι επαναστάτες ζητωκραύγασαν πάλι. 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  547 

 

 

 
Δυο ώρες μετά το μεσημέρι έφτασαν στην πρωτεύουσα της Απολλώ-
νιας και μπήκαν στις μεγάλες λεωφόρους της. 
  «Στο παλάτι,» είπε ο Φαρνέλιος στην επαναστάτρια που τώρα οδη-
γούσε το φορτηγό. «Στο παλάτι.» 
  Και το μεγάλο τους όχημα, διασχίζοντας μετά δυσκολίας τους πνιγμέ-
νους στην κυκλοφορία δρόμους της Απαστράπτουσας –όπου περνού-
σαν ενεργειακά οχήματα, άμαξες που τις έσερναν ζώα, και έφιπποι, 
καθώς, φυσικά, και πολλοί πεζοί στους πεζόδρομους–, κατάφερε να 
προσεγγίσει την κεντρική πύλη του βασιλικού παλατιού, μπροστά 
στην οποία και σταμάτησε. 
  Ο Φαρνέλιος κοίταξε τους φρουρούς από το παράθυρο του συνοδη-
γού. «Θέλουμε να μιλήσουμε με τον Πρίγκιπα Ανδρόνικο,» είπε. 
  «Ποιος είστε, κύριε;» 
  Καλό σημάδι τούτο, σκέφτηκε ο Φαρνέλιος: δεν παραξενεύεται που 
ακούει να ζητάμε τον Ανδρόνικο. Γιατί μέσα του είχε κι έναν φόβο ότι 
ίσως τα νέα που είχαν ακούσει να μην ήταν αληθή· ή ίσως κάτι απο-
τρόπαιο να είχε συμβεί, ώσπου να φτάσουν στην πρωτεύουσα. 
  «Φαρνέλιος, ονομάζομαι. Ο Πρίγκιπας μάς περιμένει, εμένα και τους 
συντρόφους μου.» 
  «Θα τον ειδοποιήσουμε,» αποκρίθηκε ο φρουρός· και ένας άλλος 
φρουρός άνοιξε έναν τηλεπικοινωνιακό πομπό και μίλησε. Ο Φαρνέλι-
ος δεν μπορούσε ν’ακούσει τι έλεγε. 
  Ο άντρας έβαλε πάλι τον πομπό στη ζώνη του, και είπε δυνατά: «Θα 
περιμένετε, μέχρι να πάρουμε απάντηση από τον Πρίγκιπα.» 
  Ο Φαρνέλιος ένευσε, κι έριξε μια ματιά στον τηλεοπτικό πομπό που 
βρισκόταν πλάι στην πύλη. Σίγουρα, θα μπορείς να μας δεις, Ανδρόνι-
κε… 
  Ένα φωτάκι άναψε πάνω στον πομπό του φρουρού και ένας κουδου-
νιστός ήχος ακούστηκε. Ο φρουρός τον τράβηξε απ’τη ζώνη του και 
μίλησε. Έπειτα, τον έκλεισε και είπε στον Φαρνέλιο: «Μπορείτε να πε-
ράσετε, κύριε.» 
  Η πύλη άνοιξε, για να υποδεχτεί το φορτηγό. 
 
 
 



548  |  ΚΩΣΤΑΣ ΒΟΥΛΑΖΕΡΗΣ 

 

 

Ο Ανδρόνικος δεν πίστευε στ’αφτιά του όταν ένας φρουρός ήρθε και 
τον ενημέρωσε για την άφιξη του Φαρνέλιου. Είχε μόλις επιστρέψει 
από τη Χρυσάνθια Κλινική και βρισκόταν στην Αίθουσα του Κυανού 
Θρόνου, μαζί με τη μητέρα του, την Άνμα’ταρ, τον Διοικητή Φινέα Πο-
λύδικο, τον Στρατάρχη Κλείτο Φιλόπνοο, και τον Αρχιερέα του Απολ-
λώνιου Ναού της Απαστράπτουσας. 
  «Ο Φαρνέλιος;» έκανε ο Ανδρόνικος, έκπληκτος. «Είσαι σίγουρος; Εί-
πε πως τον λένε Φαρνέλιο;» 
  «Μάλιστα, Πρίγκιπά μου. Έχει έρθει μ’ένα μεγάλο φορτηγό, και το 
έχει σταματήσει έξω απ’την κεντρική πύλη του παλατιού. Μπορώ να 
σας μεταφέρω την εικόνα από τον τηλεοπτικό πομπό, αν επιθυμείτε.» 
  Ο Ανδρόνικος τού έγνεψε να το κάνει. 
  Ο φρουρός πλησίασε τη μεγάλη οθόνη της βασιλικής αίθουσας και 
πάτησε μερικά πλήκτρα· και ο Πρίγκιπας είδε ένα γνώριμο φορτηγό 
και ένα ακόμα πιο γνώριμο χρυσόδερμο, γενειοφόρο πρόσωπο. 
  Μειδίασε. «Αφήστε τους να μπουν,» πρόσταξε. «Αφήστε τους να 
μπουν.» 
  Και δεν ήρθαν στην αίθουσα μόνο αυτοί που περίμενε, αλλά και πολ-
λοί περισσότεροι: Μαζί με τον Φαρνέλιο, τον Θελλέδη, και τους επανα-
στάτες από την Αλβέρια, ήταν και κάποιοι άλλοι επαναστάτες, και-
νούργιοι, καθώς και… η Βασιλική! και η Βικτώρια Κατήνεμη! και ο Άγ-
γελος Επίκυκλος! 
  «Μα τους θεούς…!» είπε ο Ανδρόνικος. «Πού ήσασταν κρυμμένοι τόσο 
καιρό;» 
  «Είχαμε κάποια μικρά προβλήματα με τους πράκτορες του αδελφού 
σου, Πρίγκιπά μου, καθώς και με τους ακόλουθους του Μαύρου Νάρ-
ζουλ,» αποκρίθηκε ο Φαρνέλιος, χαμογελώντας μέσα απ’τα λευκά 
μούσια του. «Ελπίζω, όμως, να μην αργήσαμε.» 
  «Κάθε άλλο· ήρθατε πάνω στην ώρα. Προσπαθούσα να σας βρω, αλλά 
ήταν αδύνατον· οι άνθρωποι που μπορώ να εμπιστευτώ είναι ελάχι-
στοι. Καθίστε, και πείτε μου τα πάντα. Τι σας συνέβη;» 
  «Βασιλική,» είπε η Βασίλισσα Γλυκάνθη, «μάθαμε ότι σε είχαν κυνη-
γήσει οι ακόλουθοι του Μαύρου Νάρζουλ. Φοβήθηκα πως ίσως να σε 
είχαν σκοτώσει!» 
  «Ήμουν τυχερή, μητέρα,» αποκρίθηκε η Πριγκίπισσα, που πάντα αι-
σθανόταν αμήχανα όταν η Βασίλισσα τής έκανε κάποια τέτοια παρα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  549 

 

 

τήρηση. Ένιωθε σαν όλοι να την κοιτούσαν. Δεν είμαι πια κοριτσάκι, 
μητέρα! 
  Ευτυχώς, η Βασίλισσα Γλυκάνθη δε συνέχισε αυτή την κουβέντα, και 
η Βασιλική κι οι υπόλοιποι κάθισαν μπροστά στον Ανδρόνικο, ο οποίος 
πήρε θέση στον Κυανό Θρόνο, ώστε να μπορεί να τους αντικρίζει ό-
λους. 
  Ο Φαρνέλιος άρχισε να διηγείται και να εξηγεί όσα τούς είχαν συμβεί, 
και η ώρα πέρασε με την ανταλλαγή ιστοριών και πληροφοριών. Υπη-
ρέτες τούς έφεραν φαγητό και ποτό, για να κορέσουν την πείνα και τη 
δίψα τους, καθώς συζητούσαν. 
  Εν τω μεταξύ, ήρθε και μια αναφορά που περίμενε ο Ανδρόνικος, και, 
όταν ήταν πια απόγευμα και είχαν τελειώσει τα περισσότερα θέματα 
σχετικά με τον Λούσιο, τους ακόλουθους του Μαύρου Νάρζουλ, το μυ-
στηριώδες Σερπετό, το Γαλανό Φως, τον Αυγερινό Αντίρρυθμο, τον 
Κελευστή, τα παράξενα «Δημιουργήματα», τα υπόγεια  βαθιά κάτω 
απ’το παλάτι της Απαστράπτουσας, τα αποτρόπαια πλάσματα από 
την Απολεσθείσα Γη, και το γεγονός ότι η Δομινίκη ήταν Αρχιέρεια του 
Μαύρου Νάρζουλ, ο Ανδρόνικος σηκώθηκε από τον Κυανό Θρόνο και 
βάδισε προς τη μεγάλη οθόνη της αίθουσας. Στο χέρι του κρατούσε μια 
συσκευή αποθήκευσης, και είπε: «Εδώ μέσα υπάρχει η εικόνα του μέ-
ρους που το ελικόπτερο εντόπισε ότι σταθμεύονται τα δίκυκλα οχή-
ματα των πρακτόρων του Λούσιου· ή, τουλάχιστον, ορισμένα 
απ’αυτά.» 
  Ο Πρίγκιπας έβαλε τη συσκευή αποθήκευσης σε μια ειδική θυρίδα και 
πάτησε ένα πλήκτρο· η οθόνη άναψε, δείχνοντας πέντε από τα δίκυ-
κλα να πηγαίνουν σε μια μάντρα. Η μάντρα ήταν σκεπαστή και φτιαγ-
μένη από ξύλο. Πλάι της, υπήρχε ένα μονώροφο οικοδόμημα, στο ο-
ποίο πήγαν οι αναβάτες των δίκυκλων, αφού άφησαν τα οχήματά 
τους. 
  Ο Ανδρόνικος πάτησε ένα άλλο πλήκτρο, και ένας χάρτης των περιο-
χών γύρω απ’την Απαστράπτουσα παρουσιάστηκε στην οθόνη. Επά-
νω στον χάρτη υπήρχε σημειωμένη με μια κόκκινη κουκκίδα η τοπο-
θεσία της μάντρας. 
  «Και τι σκοπεύετε να κάνετε γι’αυτό, Πρίγκιπά μου;» ρώτησε ο Φαρ-
νέλιος, βγάζοντας την πίπα απ’το στόμα του και φυσώντας καπνό 
απ’τα ρουθούνια. Πάντοτε του μιλούσε στον πληθυντικό όταν βρίσκο-



550  |  ΚΩΣΤΑΣ ΒΟΥΛΑΖΕΡΗΣ 

 

 

νταν σε κάποια επίσημη συγκέντρωση: και, προφανώς, θεωρούσε ε-
τούτη τη συγκέντρωση επίσημη. 
  «Θα διαλύσω τη μάντρα,» αποκρίθηκε ο Ανδρόνικος, «και θα πάρω 
αιχμαλώτους όσους περισσότερους από τους πράκτορες του Λούσιου 
μπορώ. Και τώρα πιστεύω πως έχω αρκετούς έμπιστους και ικανούς 
ανθρώπους για να μην ανησυχώ για την επιτυχία μιας τέτοιας απο-
στολής.» Κοίταξε τους συναγμένους επαναστάτες. 
  «Δε θα σας απογοητεύσουμε, Πρίγκιπά μου,» είπε ο Φένχιλ. «Θα σας 
τους φέρουμε όλους αυτούς δεμένους χειροπόδαρα, αφού κάνουμε τα 
οχήματά τους κομμάτια και το άντρο τους στάχτη.» 
  «Θα το αναλάβετε απόψε;» ρώτησε ο Ανδρόνικος, μη θέλοντας να 
τους πιέσει, αν ήταν πολύ κουρασμένοι απ’το ταξίδι τους. 
  «Κανένα πρόβλημα,» απάντησε ο Φένχιλ. 
  Ο Θελλέδης κατένευσε. «Ασφαλώς, Πρίγκιπά μου.» 
  «Καλώς,» είπε ο Ανδρόνικος. Και ρώτησε: «Πιστεύετε ότι χρειάζεστε 
όλους τους ανθρώπους σας μαζί σας;» 
  Ο Θελλέδης κι ο Φένχιλ αλληλοκοιτάχτηκαν, κι ο πρώτος αποκρίθηκε: 
«Μάλλον όχι, Πρίγκιπά μου. Έχετε κατά νου και κάποια άλλη δουλειά;» 
  «Τίποτα το ιδιαίτερο. Απλά, θα ήθελα και ορισμένοι να μείνουν εδώ, 
στο παλάτι. Μετά από την επίθεση που δέχτηκα, καθώς πήγαινα στη 
Χρυσάνθια Κλινική, φοβάμαι πως ίσως οι υποστηρικτές του αδελφού 
μου να ξαναπροσπαθήσουν να με δολοφονήσουν, και μάλιστα σύντο-
μα.» 
  «Θα μείνουν, επομένως, και κάποιοι άνθρωποί μας εδώ,» είπε ο Θελ-
λέδης. 
  Ο Ανδρόνικος ένευσε, και πρότεινε η συγκέντρωση να διαλυθεί, για 
να μπορέσουν όλοι τους να ξεκουραστούν, εκτός αν υπήρχε κάτι άλλο 
που έπρεπε να συζητηθεί. 
  Όπως αποδείχτηκε, τα θέματά τους είχαν εξαντληθεί προς το παρόν, 
έτσι η συγκέντρωση διαλύθηκε. 
 
 
 
Η υπηρέτρια ήταν έτοιμη να μπει στα διαμερίσματά της, για να καθα-
ρίσει και να ετοιμάσει το χώρο, αλλά η Βασιλική τής έκανε νόημα να 
φύγει. «Δε χρειάζεται,» της είπε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  551 

 

 

  «Μα, Πριγκίπισσά μου, τα δωμάτια είναι σκονισμένα. Έχουν καιρό 
να–» 
  «Δε χρειάζεται,» επανέλαβε η Βασιλική, ήπια. «Μπορείς να πηγαίνεις.» 
  «Όπως επιθυμείτε, Πριγκίπισσά μου.» Η υπηρέτρια υποκλίθηκε και 
έφυγε. 
  Η Βασιλική μπήκε στο καθιστικό των διαμερισμάτων της, ακολου-
θούμενη από τον Άγγελο. Τα βήματά τους άφηναν πατημασιές επάνω 
στη σκόνη του πατώματος. Και δεν υπήρχε σκόνη μόνο εκεί, στο πά-
τωμα· η σκόνη ήταν παντού: στα έπιπλα, στα αντικείμενα, στους πίνα-
κες, στα κλειστά παραθυρόφυλλα, στις ενεργειακές λάμπες του πολυε-
λαίου, στο γυαλί της οθόνης του τηλεοπτικού δέκτη. 
  Ο Άγγελος έβηξε πάνω στη γροθιά του. «Δε με είχες ποτέ ξανά φέρει 
εδώ,» είπε. 
  Η Βασιλική αναστέναξε. «Με μελαγχολεί…» Σε μια γωνιά του καθιστι-
κού υπήρχαν κούκλες, μεγάλες και μικρές, με μαλλιά που έμοιαζαν 
πραγματικά, μάτια που γυάλιζαν, και όμορφα ρούχα. Η Βασιλική τις 
πλησίασε και άγγιξε μερικές από αυτές με τις άκριες των δαχτύλων 
της. «Δε νιώθω όπως θα έπρεπε, όταν είμαι εδώ. Νιώθω πάλι μικρή…» 
  «Ακόμα παίζεις με κούκλες, Πριγκίπισσα;» μειδίασε ο Άγγελος. 
  «Μη με πειράζεις,» είπε η Βασιλική. «Μ’αρέσουν οι κούκλες μου.» Έ-
πιασε μία αρκετά μεγάλη και τη σήκωσε με τα δύο χέρια. Η κούκλα 
είχε ολοστρόγγυλα, καστανά μάτια και κατακόκκινα χείλη, και μακριά, 
ξανθά μαλλιά δεμένα πλεξούδες. Φορούσε ένα λευκό φόρεμα με δα-
ντέλα και χάντρες, και πορφυρά τριαντάφυλλα κεντημένα επάνω. Η 
Βασιλική ψιθύρισε στ’αφτί της κούκλας: «Γεια σου, Άγγελε,» και η 
κούκλα είπε, με μηχανική αλλά θηλυκή φωνή: «Γεια σου, Άγγελε.» 
  Ο Άγγελος γέλασε, και έβηξε. 
  Η Βασιλική άφησε κάτω την κούκλα. «Θέλεις να κάνεις μπάνιο;» τον 
ρώτησε. 
  «Ναι.» 
  «Ελπίζω να λειτουργεί ακόμα ο λουτήρας.» 
  Η Βασιλική άνοιξε μια πόρτα και μπήκε στο λουτρό, όπου διαπίστωσε 
ότι φυσικά και λειτουργούσε, και είχε και ζεστό και κρύο νερό. Επίσης, 
στο ντουλάπι υπήρχαν σαπούνια, αρωματικά έλαια, κρέμες, και ξυρά-
φια. 
  «Έλα,» είπε στον Άγγελο, καθώς ρύθμιζε τη θερμότητα του νερού και 
άνοιγε τη βρύση. 



552  |  ΚΩΣΤΑΣ ΒΟΥΛΑΖΕΡΗΣ 

 

 

  Εκείνος πλησίασε. «Δε θες να κάνεις εσύ πρώτη;» 
  «Όχι απαραίτητα. Θες να κάνω πρώτη;» 
  Ο Άγγελος ανασήκωσε τους ώμους. 
  «Εντάξει, θα κάνω πρώτη. Μην πας πουθενά.» Έβγαλε το πουκάμισό 
της χωρίς να το ξεκουμπώσει, τραβώντας το πάνω απ’το κεφάλι, και 
έκλεισε την πόρτα. 
  Ο Άγγελος έμεινε έξω, καθίζοντας αναπαυτικά στον καναπέ κι ακού-
γοντας το σπλιτς-σπλατς του νερού. Μετά από όχι πολλή ώρα, η πόρτα 
μισάνοιξε και το πρόσωπο της Βασιλικής φάνηκε. «Μου φέρνεις μια 
πετσέτα;» είπε. «Είναι κάπου στη ντουλάπα, στο υπνοδωμάτιο.» 
  «Πού είναι το υπνοδωμάτιο;» 
  «Εκεί.» Έβγαλε το χέρι της και του έδειξε μια πόρτα. 
  Ο Άγγελος σηκώθηκε και πήγε στο υπνοδωμάτιο. 
  Η Βασιλική περίμενε. Άκουγε τα συρτάρια της ντουλάπας ν’ανοίγουν 
το ένα μετά το άλλο, μα ο Άγγελος δεν επέστρεφε· και, σε λίγο, έπαψε 
ν’ακούγεται ακόμα και το άνοιγμα των συρταριών. Η Βασιλική ανα-
στέναξε. Τι κάνει τόση ώρα; Τόσο δύσκολο είναι να βρει μια πετσ–; 
  Ο Άγγελος παρουσιάστηκε, κρατώντας μια πετσέτα. 
  «Φως, επιτέλους!» είπε η Βασιλική, τεντώνοντας το χέρι της. 
  «Παραπονιόμαστε, Πριγκίπισσα;» 
  Η Βασιλική μειδίασε λοξά. «Γιατί, σκέφτεσαι να με… συμμορφώσεις;» 
  «Θα το έχω κατά νου.» Έτεινε την πετσέτα προς το μέρος της. 
  Η Βασιλική έκανε να την πάρει. 
  Ο Άγγελος την τράβηξε πίσω. 
  «Την πετσέτα!» διαμαρτυρήθηκε η Βασιλική. 
  Ο Άγγελος τής την έδωσε. 
  Εκείνη την τύλιξε γύρω της και βγήκε απ’το μπάνιο. «Πού ήταν;» τον 
ρώτησε. «Κρυμμένη εκεί που κρύβουν και τους θησαυρούς;» 
  «Δεν ξέρω πού κρύβετε τους θησαυρούς σας σε τούτο το παλάτι. Αν 
το ήξερα, θα ήμουν ένας πολύ πλούσιος άνθρωπος.» 
  «Σκέφτεσαι να κλέψεις την οικογένειά μου;» 
  «Μ’αποκαλείς κλέφτη;» 
  Τα μάτια της σπινθήρισαν παιχνιδιάρικα. «Ναι!» 
  «Θα τα πούμε αφότου κάνω μπάνιο,» είπε ο Άγγελος, χτυπώντας την 
στον μηρό. 
  Η Βασιλική τού έριξε ένα δήθεν προσβεβλημένο βλέμμα. 
  Ο Άγγελος πήγε στο μπάνιο και έκλεισε την πόρτα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  553 

 

 

  Η Πριγκίπισσα πήγε στο υπνοδωμάτιο και βρήκε τη ντουλάπα ανοι-
χτή, όπως την είχε αφήσει ο Άγγελος. Η ντουλάπα ήταν αρκετά μεγάλη 
και βαθιά για να χωρά ολόκληρη τη Βασιλική: ή, μάλλον, για να χωρά 
πέντε Βασιλικές, χωρίς ν’ακουμπούν η μία την άλλη, εκτός αν τέντω-
ναν τα χέρια τους. Και, φυσικά, ήταν γεμάτη με κάθε λογής ρούχα και 
υποδήματα. Πολλά απ’αυτά ήταν τόσο παλιά που μελαγχολούσαν την 
Πριγκίπισσα, καθώς τα έβλεπε. Έψαξε ανάμεσά τους, για λόγους νο-
σταλγίας περισσότερο παρά για οποιονδήποτε άλλο λόγο… και, κατά 
τύχη, βρήκε κάτι που την έκανε να χασκογελάσει σαν κοριτσάκι. Γιατί 
όχι; σκέφτηκε, δαγκώνοντας το χείλος της. Πήρε το ρούχο από το βά-
θος της ντουλάπας και βγήκε. 
  Όταν ήταν έτοιμη, άκουσε τον Άγγελο να φωνάζει απ’το μπάνιο: να 
ζητά πετσέτα. 
  «Τι να την κάνεις την πετσέτα;» του φώναξε η Βασιλική, δίχως να ση-
κωθεί απ’τη θέση της. 
  «Εσύ τι λες να την κάνω, Πριγκίπισσα;» είπε ο Άγγελος, και έβηξε. 
  «Έλα εδώ να την πάρεις!» 
  «Βαριέσαι να τη φέρεις;» 
  «Ντρέπεσαι να σε δω στη φυσική σου κατάσταση;» τον πείραξε. 
  Τον άκουσε να βγαίνει απ’το μπάνιο· άκουσε τα βήματά του να δια-
σχίζουν το καθιστικό· και τον είδε να παρουσιάζεται στο κατώφλι της 
πόρτας του υπνοδωματίου. Το σώμα του γυάλιζε από το νερό· τα μαλ-
λιά του ήταν μουσκεμένα· οι τρίχες στο εφήβαιό του έκρυβαν το μεγα-
λύτερο μέρος των γεννητικών του οργάνων. 
  Δεν πέρασε το κατώφλι. Σταμάτησε απότομα και, ακουμπώντας το 
χέρι του στο πλαίσιο της πόρτας, ατένισε τη Βασιλική, η οποία ήταν 
μισοξαπλωμένη στο μεγάλο κρεβάτι. Φορούσε ένα κοντό φόρεμα από 
μαύρο δέρμα, που άφηνε τα μακριά της πόδια εκτεθειμένα απ’τον μη-
ρό και κάτω, έχοντας μόνο μια μακριά λωρίδα δέρματος ανάμεσά τους. 
Το ντεκολτέ του ήταν βαθύ. Μανίκια δεν διέθετε. Διέθετε, όμως, πολλά 
λουριά σε διάφορα σημεία, καθώς και αργυρούς κρίκους· στο τέλος 
καθενός από τα λουριά υπήρχε ένα επίσης αργυρό αγκίστρι. 
  «Τι είν’αυτό, Πριγκίπισσα;» ρώτησε ο Άγγελος. 
  Η Βασιλική, που μισογελούσε κοιτάζοντάς τον και, συγχρόνως, αι-
σθανόταν τα μάγουλά της να κοκκινίζουν ακούσια, είπε: «Σ’αρέσει;» 
  «Εεμ… ωραίο είναι.» Μόρφασε. «Τα λουριά είναι για ό,τι νομίζω ότι 
είναι;» 



554  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική δεν μπόρεσε να συγκρατήσει ένα λαρυγγώδες, κοριτσί-
στικο γέλιο. «Το έφτιαξα όταν ήμουν μικρή… Δηλαδή, όχι και πολύ μι-
κρή, αφού, όπως βλέπεις, ακόμα μού κάνει.» 
  «Εσύ το έφτιαξες; Η ίδια;» 
  «Ναι, με τα χέρια μου. Δεν μπορούσα να το εμπιστευτώ σε κανέναν 
ράφτη –ντρεπόμουν.» Αλλά γιατί κοκκινίζω τώρα; αναρωτήθηκε. Με 
τον Άγγελο είμαι, μα τους θεούς! 
  Ο Άγγελος πλησίασε την άκρη του κρεβατιού. «Δεν το ήξερα ότι είσαι 
ντροπαλή, Πριγκίπισσα.» Έπιασε δύο από τα πέτσινα λουριά του φο-
ρέματος και την τράβηξε κοντά του, φέρνοντάς τη σε καθιστή θέση. 
  Η Βασιλική ύψωσε το βλέμμα της, για να κοιτάξει το πρόσωπό του. 
«Το έφτιαξα έτσι ώστε να μπορώ να δένομαι από μόνη μου,» είπε. 
  Ο Άγγελος φίλησε τα χείλη της. «Μ’αρέσει όταν γίνεσαι ευρηματι-
κή…» Χρησιμοποιώντας τα λουριά, της έδεσε το ένα χέρι πίσω απ’την 
πλάτη και το άλλο επάνω στα κάγκελα του κρεβατιού. 
  Η Βασιλική, νιώθοντας το σώμα της να τσιτώνεται, βόγκησε ηδονικά. 
Είχε βρεθεί ανάσκελα επάνω στο στρώμα, δίχως να το συνειδητοποιή-
σει, και ο Άγγελος τώρα έσκυψε κοντά της· η ανάσα του χάιδευε το 
δέρμα της. Ο ανδρισμός του τη λόγχισε βαθιά, εκεί όπου η φλόγα μέσα 
της ήθελε απεγνωσμένα να καταλαγιάσει. 
  Αργότερα, η Πριγκίπισσα Βασιλική, ξαπλωμένη μπρούμυτα, γυμνή (το 
μαύρο δερμάτινο φόρεμα βρισκόταν τώρα στο σκονισμένο πάτωμα), 
και κορεσμένη, αναλογιζόταν τη ζωή της. Τα πράγματα που είχε κάνει 
από μικρή, και πώς αλλιώς θα μπορούσε, υποθετικά, να τα είχε κάνει. 
Ανέκαθεν, αρνιόταν τα πάντα: αρνιόταν το τυπικό των αριστοκρατών 
της Απολλώνιας, αρνιόταν τα έθιμα της θρησκείας του Απόλλωνα, αρ-
νιόταν τη ζωή στο παλάτι, αρνιόταν την οικογένειά της, αρνιόταν το 
γεγονός ότι ήταν Πριγκίπισσα της Απολλώνιας… 
  Ανέκαθεν… Ανέκαθεν, αρνιόμουν τον εαυτό μου; 
  Όσα είχαν συμβεί τις τελευταίες ημέρες την είχαν κάνει να δει τα 
πράγματα με διαφορετικό μάτι. Ακόμα κι η υποταγή της Απολλώνιας 
στην Παντοκρατορία και ο γάμος του Ανδρόνικου με την Παντοκρά-
τειρα δεν της το είχαν κάνει αυτό. Και ούτε, φυσικά, της το είχαν κάνει 
η αρχή της Επανάστασης και η αποτίναξη του ζυγού της Παντοκράτει-
ρας από την Απολλώνια. Όλα τούτα ήταν, για τη Βασιλική, γεγονότα 
πολιτικοστρατιωτικής φύσης, και οτιδήποτε ήταν πολιτικοστρατιωτι-
κής φύσης θεωρούσε πως δεν την αφορούσε. Το αναλάμβανε ο πατέ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  555 

 

 

ρας, ή ο Ανδρόνικος, ή ο Λούσιος, ή ακόμα και η μητέρα· όχι η Βασιλική· 
ποτέ η Βασιλική. Γιατί να καθίσει ν’ασχοληθεί μ’αυτά, όταν υπήρχαν 
τόσοι άλλοι για να το κάνουν καλύτερα από εκείνη; Γιατί να ασχοληθεί 
μ’αυτά, όταν μπορούσε να τριγυρίζει στους δρόμους της Απαστρά-
πτουσας και να διασκεδάζει; 
  Οι στρατιώτες μας, όμως, σκοτώνονται στο Βόρειο Μέτωπο όσο εγώ 
αδιαφορώ για τα πάντα. Κι ένα σωρό μαλακίες συμβαίνουν στο βασίλει-
ο… 
  Ο Λούσιος αποδείχτηκε σκάρτος· δεν μπορεί νάναι ικανότερος από μέ-
να για να αναλαμβάνει τέτοια ζητήματα. Αυτή η σκύλα, η γυναίκα του, η 
Δομινίκη, τον τραβά απ’τη μύτη –και είναι και Αρχιέρεια του Μαύρου 
Νάρζουλ, για όνομα του Απόλλωνα! 
  Και ο Ανδρόνικος, φυσικά, δεν μπορεί να βρίσκεται παντού. Είναι κα-
λός, και κάνει ό,τι περνά απ’το χέρι του, αλλά δεν μπορεί να βρίσκεται 
παντού… 
  «Άγγελε…;» 
  Ο Άγγελος ήταν ξαπλωμένος απ’την αντίθετη μεριά. Το χέρι του χάι-
δεψε τον μηρό της, και το στόμα του φίλησε ελαφριά την κνήμη της. 
«Τι;» 
  «Δε νομίζεις ότι πρέπει να κάνω κάτι περισσότερο;» 
  «Σχετικά με τι;» 
  «Με τα πάντα.» Η Βασιλική γύρισε ανάσκελα, τραβώντας ένα σεντόνι 
γύρω της και καθίζοντας πάνω στο κρεβάτι. «Με το βασίλειο. Ακόμα 
και με την Επανάσταση.» 
  Ο Άγγελος στήριξε το κεφάλι του στο δεξί του χέρι. Συνοφρυώθηκε. 
«Τι λόγια είν’αυτά, Πριγκίπισσα;» 
  «Μιλάω σοβαρά.» 
  «Ίσως.» 
  «Αμφιβάλλεις ότι μιλάω σοβαρά;» 
  «Ίσως θα έπρεπε να κάνεις κάτι περισσότερο –αυτό εννοώ. Πιστεύεις 
ότι χρειάζεται κάτι τέτοιο; Πιστεύεις ότι μπορείς;» 
  «Ναι, και στις δύο ερωτήσεις.» 
  «Τότε,» είπε ο Άγγελος, «δε βλέπω τι μπορεί να σε σταματήσει. Εξάλ-
λου, είσαι η Πριγκίπισσα της Απολλώνιας. Μία και μοναδική.» 



556  |  ΚΩΣΤΑΣ ΒΟΥΛΑΖΕΡΗΣ 

 

 

 

35 
 
 
Η Κορνηλία οδήγησε για περίπου τέσσερις ώρες, μέχρι να πέσει η βα-
θιά νύχτα και να φτάσουν σε μια από τις μεγάλες πόλεις των Νότιων 
Δουκάτων, η οποία ονομαζόταν Συράκνη. Εκεί, ρώτησε αν θα συνέχιζε 
την οδήγηση η Δομινίκη, ή αν θα διανυκτέρευαν σε κάποιο ξενοδοχείο. 
Η Δομινίκη απάντησε ότι δε θα σταματούσαν καθόλου· «η αποστολή 
μας είναι πολύ σημαντική, Κορνηλία, έτσι όπως έχουν έρθει τα πράγ-
ματα, και δεν υπάρχει χρόνος για χάσιμο.» Ο τόνος της ήταν κάπως 
απόμακρος, όπως θα ήταν ο τόνος ενός στρατηγού που μιλά σ’έναν 
ασήμαντο στρατιώτη, ή όπως θα ήταν ο τόνος ενός δασκάλου ο οποίος 
μιλά σ’έναν ανόητο, γνωρίζοντας εξαρχής πως δε θα τον καταλάβει. 
Εγώ, όμως, δεν είμαι στρατιώτης σου, Δομινίκη, σκέφτηκε η Κορνηλία. 
Ούτε ανόητη είμαι. Την αγριοκοίταξε, και είπε: «Οδήγησε, τότε, εσύ, ή 
φέρε τον οδηγό πάλι.» Σηκώθηκε από το τιμόνι και πήγε στην πίσω 
μεριά του οχήματος. 
  Η Δομινίκη δε διαφώνησε· δεν της μίλησε καν. Ανοίγοντας τον τηλε-
πικοινωνιακό δίαυλο μικρής εμβέλειας του οχήματος, πρόσταξε τον 
άντρα με το κατάλευκο δέρμα και το ξυρισμένο κεφάλι να επιστρέψει, 
κι εκείνος επέστρεψε. «Θα οδηγήσεις ωσότου αντέχεις,» του είπε· «με-
τά, θ’αναλάβει κάποιος άλλος.» 
  «Μάλιστα, Αρχόντισσά μου,» αποκρίθηκε εκείνος, και η συνοδεία των 
οχημάτων ξεκίνησε πάλι. 
  Διέσχισαν τη Συράκνη, δίχως να σταματήσουν πουθενά, και βγήκαν 
στην ύπαιθρο. Τα φώτα τους έσχιζαν τα σκοτάδια σαν λαμπερά ξίφη. 
  Η Κορνηλία, καθισμένη στην πίσω μεριά του οχήματος, αισθάνθηκε 
να νυστάζει, καθώς η ώρα περνούσε. Έβγαλε τις μπότες της και ξά-
πλωσε επάνω στο ένα από τα δύο μακρόστενα καθίσματα. Ο ύπνος δεν 
άργησε να την πάρει. 
  Ο χρόνος έχασε το νόημά του, μέχρι που η Κορνηλία ξύπνησε. 
  Ανασηκώθηκε πάνω στο κάθισμα, κοιτάζοντας γύρω. Τι την είχε ξυ-
πνήσει; Απέξω φαινόταν σκοτάδι· δεν είχε ακόμα έρθει η αυγή. Το ό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  557 

 

 

χημα, όμως, είχε πάψει να κινείται –κι αυτό πρέπει να ήταν που την 
είχε ξυπνήσει. 
  «Κορνηλία,» της είπε η Δομινίκη απ’τη μπροστινή μεριά του οχήμα-
τος, «έλα μαζί μου.» Κι ανοίγοντας την πόρτα πλάι της, βγήκε μέσα στη 
νύχτα. 
  Η Κορνηλία συνοφρυώθηκε, παραξενεμένη. Τι συμβαίνει; Φόρεσε τις 
μπότες της και ακολούθησε τη Δομινίκη έξω. Τα υπόλοιπα οχήματα 
της συνοδείας ήταν, αναμενόμενα, σταματημένα γύρω τους. Στο βάθος 
–απόσταση, περίπου, ενός ή δύο χιλιομέτρων– φαίνονταν τα φώτα 
μιας πόλης: μια λαμπερή νησίδα μέσα στο άγριο σκοτάδι της υπαί-
θρου. 
  «Τι είναι;» ρώτησε η Κορνηλία, τυλίγοντας τη βαθυκόκκινή της κάπα 
γύρω απ’τους ώμους της, γιατί έκανε κρύο και φυσούσε ένας ψυχρός 
άνεμος. 
  «Θα πάμε στη Νυλβάκνη.» Η Δομινίκη έδειξε την πόλη αντίκρυ τους 
με μια σύντομη χειρονομία. «Υπάρχει μια δουλειά εκεί, την οποία πρέ-
πει να κάνουμε.» 
  «Τι δουλειά;» 
  «Θα δεις.» Η Δομινίκη εξακολουθούσε να έχει αυτό το ύφος που πα-
ραξένευε την Κορνηλία. 
  «Και γιατί σταματήσαμε εδώ;» 
  «Γιατί δε θα πάμε στην πόλη με τα οχήματα,» εξήγησε η Δομινίκη. «Δε 
χρειάζεται να μάθει κανείς ποιες είμαστε.» 
  «Γιατί;» 
  «Επειδή δεν χρειάζεται.» Η Δομινίκη έκανε νόημα σε δύο πολεμιστές 
να πλησιάσουν, και της είπε: «Έλα,» αρχίζοντας να βαδίζει. 
  Η Κορνηλία ακολούθησε, παραξενεμένη. Οι δύο πολεμιστές που έρχο-
νταν μαζί τους παρατήρησε ότι δε φορούσαν τις επίσημες στολές τους· 
ήταν ντυμένοι με ταξιδιωτικά ρούχα. 
  «Αν κάποιος τύχει να μας ρωτήσει,» είπε η Δομινίκη, «εγώ είμαι γυ-
ναίκα του Αναξίμανδρου, από δω,» κοίταξε τον έναν άντρα, «κι εσύ 
είσαι γυναίκα του Κλαύδιου,» κοίταξε τον άλλο άντρα. 
  Η Κορνηλία ένευσε. «Γιατί, όμως, τόση μυστικότητα; Δεν καταλαβαί-
νω, Δομινίκη.» 
  «Πηγαίνουμε σ’ένα ιδιαίτερο μέρος. Σ’ένα μέρος που δε θα ήταν καλό 
να μαθευτεί ότι πηγαίνουμε.» 



558  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία δεν έκανε άλλες ερωτήσεις, καθώς έβλεπε ότι η Δομινίκη 
δεν ήταν πρόθυμη να απαντήσει πιο αναλυτικά. Εξάλλου, θα μάθαινε 
τι μέρος ήταν αυτό όταν έφταναν εκεί. 
  Ο άνεμος φυσούσε, καθώς βάδιζαν πάνω στα χόρτα και στο χώμα της 
υπαίθρου και πλησίαζαν τη Νυλβάκνη. Γύρω τους φαίνονταν μερικά 
άλλα, σποραδικά φώτα, από αγροικίες, εξοχικά ξενοδοχεία, και μονα-
χικά σπίτια· όμως, κατά κύριο λόγο, ο τόπος ήταν σκοτεινός. Τα σύν-
νεφα μισόκρυβαν τη Γλαυκή, και η Αθώρητη δε φαινόταν καθόλου. 
Της Κορνηλίας δεν της άρεσαν τα ερημικά μέρη της υπαίθρου, ειδικά 
τη νύχτα· έκαναν έναν ρίγος να τη διατρέχει. Προτιμούσε τους καλο-
φωτισμένους δρόμους των πόλεων και τα πολυτελή δωμάτια των πα-
λατιών και των ξενοδοχείων. Το περπάτημα, επίσης, δεν ήταν της αρε-
σκείας της. Βέβαια, δεν είχε πρόβλημα να βαδίσει δυο-τρία οικοδομικά 
τετράγωνα, για να ξεμουδιάσει τα πόδια της· όμως το να διασχίζει ε-
κτάσεις γεμάτες χώμα, μπερδεμένα χόρτα, και άτσαλες πέτρες τής ή-
ταν απεχθές. Οι μπότες της σκονίζονταν και γδέρνονταν, και το υλικό 
από το οποίο ήταν φτιαγμένες χαλούσε. Πήγαιναν χαμένες. 
  Όταν έφτασαν στη Νυλβάκνη και μπήκαν σε μια απ’τις λεωφόρους 
της –η οποία, φυσικά, δεν ήταν σαν τις μεγάλες λεωφόρους της Απα-
στράπτουσας, ούτε καν σαν της Ρακμάνης ή της Βανκάρης, αλλά ήταν 
η φωτισμένη λεωφόρος μιας πόλης–, η Κορνηλία αισθάνθηκε και πάλι 
σε οικείο περιβάλλον. Τα ψηλά οικοδομήματα γύρω της την έκαναν να 
νιώθει πολύ καλύτερα, παρότι οι δρόμοι, λόγω της προχωρημένης νυ-
χτερινής ώρας, ήταν άδειοι κι όλα τα καταστήματα κλειστά. Τα βήμα-
τά της, και τα βήματα της Δομινίκης και των δύο πολεμιστών, αντη-
χούσαν μέσα στην ησυχία. 
  «Μας περιμένουν εκεί που πηγαίνουμε;» ρώτησε η Κορνηλία. 
  «Όχι,» απάντησε η Δομινίκη. 
  «Τότε, ίσως να κοιμούνται, ή ίσως να είναι κλειστά.» 
  «Θα ξυπνήσουν, και θα ανοίξουν.» Υπήρχε βεβαιότητα στη φωνή της. 
  Η περιέργεια της Κορνηλίας είχε μεγαλώσει, αλλά πάλι δεν έκανε κα-
μια άλλη ερώτηση. Μπορούσε, όμως, να κάνει μια υπόθεση με τη σκέ-
ψη της: Το μέρος όπου κατευθυνόμαστε πρέπει να έχει άμεση σχέση με 
τη θρησκεία του Μαύρου Νάρζουλ· αλλιώς, γιατί η Δομινίκη να μη θέλει 
να μαθευτεί ότι πηγαίνουμε εκεί; 
  Οι δρόμοι της Νυλβάκνης τούς οδήγησαν σε μια μικρή πόρτα στο πλάι 
μιας τριώροφης πολυκατοικίας. Η πόρτα ήταν σιδερένια, και δεν είχε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  559 

 

 

παράθυρο, ούτε καμια πινακίδα ή σύμβολο υπήρχε επάνω της. Η Δομι-
νίκη ύψωσε το χέρι της και χτύπησε τέσσερις φόρες και, ύστερα από 
μια μικρή παύση, άλλες τέσσερις. 
  Οκτώ, σκέφτηκε η Κορνηλία. Πράγματι, ετούτο πρέπει νάναι μέρος 
υπό την κυριαρχία των πιστών του Δασκάλου. 
  Η πόρτα άνοιξε μ’ένα τρίξιμο σιδερένιων μεντεσέδων, κι ένας άντρας 
παρουσιάστηκε. Το δέρμα του ήταν χρυσό και το πρόσωπό του μακρύ 
και λιγνό. 
  Η Δομινίκη τον κοίταξε μέσα απ’την κουκούλα της κάπας της, κι απ’το 
λαιμό της τράβηξε ένα περιδέραιο και του έδειξε το σύμβολο που κρε-
μόταν απ’την αλυσίδα του. Η Κορνηλία μπορούσε να το δει, καθώς 
στεκόταν πλάι της, μα οι δύο πολεμιστές, που ήταν πίσω, σίγουρα δεν 
μπορούσαν. Το σύμβολο αυτό αναγνώριζε τη Δομινίκη ως Αρχιέρεια 
του Μαύρου Νάρζουλ, σε περίπτωση που ο φύλακας της πόρτας δεν 
την ήξερε ή που δυσπιστούσε ότι ήταν, όντως, εκείνη. 
  Ο χρυσόδερμος άντρας έκλινε το κεφάλι σε χαιρετισμό, και είπε: «Πε-
ράστε, Μεγάλη Κυρία.» 
  Η Δομινίκη έκανε νόημα στους πολεμιστές της να περιμένουν έξω, και 
νόημα στην Κορνηλία να την ακολουθήσει. Έτσι, οι δυο τους πέρασαν 
το κατώφλι και βρέθηκαν σε μια πέτρινη σκάλα, την οποία άρχισαν να 
κατεβαίνουν, υπό το φως ασθενικών ενεργειακών λαμπών. 
  Φτάνοντας κάτω, βρέθηκαν σ’ένα δωμάτιο που ήταν, αναμφίβολα, 
υπόγειο, αλλά καλύτερα στολισμένο απ’ό,τι η Κορνηλία περίμενε. Είχε 
έναν ξύλινο, λαξευτό καναπέ, που το ύφασμά του ήταν πράσινο και 
γυαλιστερό· δύο σουρεαλιστικούς πίνακες, γεμάτους παράξενα σύμ-
βολα και ακαθόριστες μορφές· ένα περίτεχνα κεντημένο χαλί στο πά-
τωμα· και ένα τραπέζι και μερικές καρέκλες. Στη γωνία υπήρχε ένα 
τζάκι, αναμμένο, το οποίο ζέσταινε τον χώρο ευχάριστα. 
  Μια πόρτα άνοιξε, και ένας άντρας παρουσιάστηκε, ντυμένος με μαύ-
ρο χιτώνα. Ήταν μελαχρινός με μούσι και μακριά μαλλιά, αλλά το δέρ-
μα του ήταν κατάλευκο σαν κόκαλο. Βλέποντας τη Δομινίκη, έκανε μια 
επίσημη υπόκλιση. 
  «Αρχιέρεια Δομινίκη…» είπε. 
  «Καλώς σε βρίσκω, Θράσυλλε,» αποκρίθηκε η Δομινίκη. «Ελπίζω να 
μη σε ξύπνησα.» 
  «Για να είμαι ειλικρινής, με ξυπνήσατε, Αρχόντισσά μου, αλλά δεν υ-
πάρχει πρόβλημα, ασφαλώς. Πώς θα μπορούσα να σας εξυπηρετήσω;» 



560  |  ΚΩΣΤΑΣ ΒΟΥΛΑΖΕΡΗΣ 

 

 

  «Χρειάζομαι δύο Ομοιώματα.» 
  Ομοιώματα; σκέφτηκε η Κορνηλία. Ήξερε τι ήταν τα Ομοιώματα: 
πλάσματα που φτιάχνονταν από την πεμπτουσία της Απολεσθείσας 
Γης, με μια τεχνική που μόνο ορισμένοι από τους ιερείς του Μαύρου 
Νάρζουλ γνώριζαν. Έμοιαζαν με ανθρώπους, αλλά δεν ήταν. Επίσης, η 
Κορνηλία είχε ακούσει, από τη Δομινίκη, ότι έμοιαζαν και με τα Δημι-
ουργήματα της Παντοκράτειρας, αλλά ούτε τέτοια ήταν. «Η ύλη από 
την οποία φτιάχνονται τα Ομοιώματα είναι πολύ πιο εύπλαστη από την 
ύλη που φτιάχνονται τα Δημιουργήματα,» της είχε πει κάποτε η Δομινί-
κη, ό,τι κι αν σήμαινε αυτό. 
  «Δεν μπορούν να ετοιμαστούν αμέσως, Αρχόντισσά μου,» αποκρίθηκε 
ο Θράσυλλος. 
  «Το γνωρίζω,» είπε η Δομινίκη. «Κι επιπλέον, δεν θέλω να ετοιμα-
στούν εδώ. Θέλω να σταλούν κάπου, κι εκεί να πάρουν την τελική τους 
μορφή.» 
  «Όπως επιθυμείτε. Πού πρέπει να σταλούν;» 
  «Στη Ρακμάνη. Στον σύζυγό μου, Αντιβασιλέα Λούσιο, ο οποίος, επί 
του παρόντος, διαμένει στο παλάτι του Δούκα Φερέσβιου.» 
  Ο Θράσυλλος έκλινε το κεφάλι. «Θα γίνει, Αρχόντισσά μου.» 
  «Πότε θα έχει ο σύζυγός μου τα Ομοιώματα;» 
  «Θα εργαστούμε πυρετωδώς όλη τη νύχτα, Αρχόντισσά μου, και πι-
στεύω να τα έχουμε έτοιμα ώς την αυγή. Ή, αν όχι την αυγή, μερικές 
ώρες μετά. Κι ύστερα, το θέμα θα είναι πλέον διαδικαστικό· θα τα βά-
λουμε σ’ένα όχημα και θα τα μεταφέρουμε στη Ρακμάνη.» 
  «Ωραία,» είπε η Δομινίκη, και τράβηξε έναν φάκελο κι ένα κομμάτι 
χαρτί μέσα απ’την κάπα της. «Αυτό,» ύψωσε τον φάκελο (ο οποίος ή-
ταν σφραγισμένος με την προσωπική της σφραγίδα), «είναι για τον 
σύζυγό μου, και μόνο. Αυτό,» ύψωσε το χαρτί, «είναι για εσάς. Κάποιες 
οδηγίες σχετικά με τη μεταφορά των Ομοιωμάτων.» 
  Ο Θράσυλλος πήρε τον φάκελο και το χαρτί. «Μην ανησυχείτε για τί-
ποτα, Αρχόντισσά μου· θα φροντίσω για όλα.» 
  «Καλώς,» είπε η Δομινίκη. «Σε χαιρετώ, Θράσυλλε, με τη Σοφία του 
Δασκάλου.» 
  Ο Θράσυλλος έκλινε το κεφάλι. «Με τη Σοφία του Δασκάλου.» 
  Η Δομινίκη και η Κορνηλία ανέβηκαν πάλι την πέτρινη σκάλα. Έφτα-
σαν επάνω και ο φύλακας της σιδερένιας πόρτας τούς άνοιξε, για να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  561 

 

 

βγουν. Απέξω, τους περίμεναν οι δύο πολεμιστές που ήταν ντυμένοι 
σαν ταξιδιώτες. 
  «Μπορούμε να επιστρέψουμε,» είπε η Δομινίκη, με μια ικανοποιημένη 
όψη στο πρόσωπό της. 
  Η Κορνηλία δεν ενθουσιαζόταν στη σκέψη ότι θα διέσχιζαν πάλι την 
ύπαιθρο, προκειμένου να φτάσουν στα οχήματά τους, αλλά ήξερε ότι 
έπρεπε να το υποστεί. 
 
 
 
Η συνοδεία των οχημάτων συνέχισε να ταξιδεύει μέσα στη νύχτα. Η 
Κορνηλία και η Δομινίκη κοιμήθηκαν, ενώ οι οδηγοί άλλαζαν βάρδιες. 
Ξύπνησαν με την αυγή, όταν ο ήλιος της Απολλώνιας άρχιζε να ξεμυτί-
ζει από την Ανατολή· και, όταν πλέον είχε ξεπροβάλει ολόκληρος στον 
ουρανό, έφτασαν στο Κρήμνισμα. 
  Μια καθίζηση του εδάφους, που απλωνόταν για εκατοντάδες χιλιόμε-
τρα προς τα ανατολικά και τα δυτικά, και σε όποιο σημείο της περιφέ-
ρειάς της κι αν στεκόσουν δεν μπορούσες να δεις το τέλος της. Ομίχλες 
φαίνονταν να ανασαλεύουν στα βάθη του Κρημνίσματος και να ανέρ-
χονται σαν ζωντανά πλάσματα που πάλευαν αναμεταξύ τους. Ομίχλες 
που ήταν κάθε άλλο παρά φυσικές για τη διάσταση της Απολλώνιας, 
καθώς ποτέ δεν έβγαιναν από το Κρήμνισμα, παρά έμοιαζε εκεί να υ-
πάρχει ένα αόρατο σκέπασμα που τις κρατούσε φυλακισμένες, όπως 
ένα μπουκάλι που κρατά φυλακισμένο τον καπνό. Οι Ομίχλες είχαν, 
στο μεγαλύτερό τους μέρος, γκριζόμαυρο χρώμα, αλλά, σε ορισμένα 
σημεία, έπαιρναν κι άλλα χρώματα, όπως βαθυκόκκινο, βαθυγάλαζο, ή 
μοβ, σαν φώτα να άναβαν κάπου βαθιά εντός τους. 
  Οι Ομίχλες ήταν ο δρόμος που οδηγούσε στην Απολεσθείσα Γη· και 
ήταν, επίσης, ο δρόμος από τον οποίο έρχονταν τα τερατώδη όντα της 
Απολεσθείσας Γης, για να πολιορκήσουν την Απολλώνια. 
  Η Δομινίκη και η Κορνηλία είδαν, κοντά στην άκρη του Κρημνίσματος, 
ένα οχυρό που θύμιζε στραβό δόντι το οποίο προεξείχε από τη γη. Στις 
επάλξεις του υπήρχαν όπλα, καθώς και μια σημαία του βασιλείου της 
Απολλώνιας. Τις πύλες του, αυτή τη στιγμή, σφυροκοπούσε ένα κοπά-
δι –ναι, αυτή ήταν η λέξη που πίστευε η Κορνηλία ότι μπορούσε να το 
χαρακτηρίσει σωστότερα: κοπάδι– από ανθρωπόμορφα πλάσματα, τα 
οποία χοροπηδούσαν επάνω σε χοντρά πόδια και βαστούσαν αλλόκο-



562  |  ΚΩΣΤΑΣ ΒΟΥΛΑΖΕΡΗΣ 

 

 

τα όπλα, που έμοιαζαν με ρόπαλα, μα δεν ήταν, γιατί από τις άκριές 
τους, πού και πού, εκτοξευόταν κάποιου είδους ενέργεια, σαν αστρα-
πές. Οι υπερασπιστές του οχυρού χτυπούσαν τα πλάσματα με κανόνια, 
οπλοπολυβόλα, ρουκετοβόλα, και άλλα μικρότερα τηλεβόλα, όπως 
τουφέκια. Χαλασμός επικρατούσε. 
  Η συνοδεία της Δομινίκης είχε σταματήσει σε απόσταση ασφαλείας 
από τη σύγκρουση. 
  «Διαταγές, Αρχόντισσά μου;» ρώτησε ο οδηγός. 
  «Θα περιμένουμε,» είπε η Δομινίκη, «μέχρι η μάχη να τελειώσει. Δε 
νομίζω το οχυρό μας να πέσει.» Και βγήκε απ’το όχημα. 
  Η Κορνηλία βγήκε επίσης, θεωρώντας το καλή ιδέα, για να ξεμουδιά-
σει. 
  Οι ιαχές της μάχης έρχονταν έντονα στ’αφτιά τους, μα δεν υπήρχε 
κίνδυνος εδώ όπου βρίσκονταν· ήταν πολύ μακριά για να τις χτυπή-
σουν τυχαία οι βολές των όπλων. 
  «Έχεις βρει την τοποθεσία φυλάκισης;» ρώτησε η Κορνηλία. 
  «Ναι,» αποκρίθηκε η Δομινίκη, δίχως να φαίνεται να της πολυδίνει 
σημασία, σχεδόν –σχεδόν;– σα να μιλούσε σε μια υπηρέτρια. 
  Η Κορνηλία αναρωτιόταν πάλι για τη συμπεριφορά της Αρχιέρειας, 
από την ώρα που είχε ξυπνήσει· και, όσο αναρωτιόταν, είχε αρχίσει να 
βγάζει κάποια συμπεράσματα. Η συμπεριφορά της, σίγουρα, δεν οφει-
λόταν σε τυχαίο γεγονός, είχε καταλήξει· γιατί, αν οφειλόταν σε τέτοιο, 
δε θα είχε διάρκεια. Επομένως, ήταν κάτι άλλο. Κάτι είχε συμβεί, το 
οποίο είχε αλλάξει τον τρόπο που η Δομινίκη έβλεπε την Κορνηλία. 
Κάτι σημαντικό… 
  Θα μπορούσε η Δομινίκη να είχε, κάπως, μάθει κάτι που δεν έπρεπε 
να είχε μάθει; 
  Θα σε δοκιμάσω τώρα, είτε είσαι Αρχιέρειά μου είτε όχι… 
  «Είσαι βέβαιη ότι είναι η σωστή τοποθεσία;» 
  «Γιατί να μην είμαι;» 
  «Η Απολεσθείσα Γη μεταβάλλεται διαρκώς. Ποτέ η γεωγραφία της δε 
σταματά ν’αλλάζει.» 
  «Κορνηλία,» είπε, ψυχρά, η Δομινίκη, «γνωρίζω καλύτερα από σένα τη 
φύση της Απολεσθείσας Γης, και τους ρυθμούς των αλλαγών της.» 
  «Θα μας πας στο σωστό μέρος, δηλαδή;» 
  «Τι είναι, Κορνηλία; Φοβάσαι;» Η Δομινίκη εξακολουθούσε να της μι-
λά δίχως να την κοιτάζει. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  563 

 

 

  «Φυσικό δεν είναι; Αν οι υπολογισμοί σου δεν είναι σωστοί, ίσως να 
μας καταδικάσεις όλους. Ίσως να χάσουμε το δρόμο μας για πάντα μέ-
σα στην Απολεσθείσα Γη.» 
  «Να κοιτάς τη δουλειά σου,» αντιγύρισε η Δομινίκη, ενοχλημένα. «Ε-
γώ ξέρω τι κάνω.» Στράφηκε να την κοιτάξει, και το βλέμμα της ήταν 
εχθρικό. 
  Ναι, σκέφτηκε η Κορνηλία, αυτό είναι… Δεν ξέρω πώς ακριβώς το ανα-
κάλυψε, αλλά αυτό είναι. Δεν μπορεί νάναι τίποτε άλλο… 
  Ατένισε τη Δομινίκη αμίλητα, για μερικές στιγμές, κι ύστερα είπε: 
«Γνωρίζεις, έτσι δεν είναι; Το έμαθες. Ότι εγώ κι ο Λούσιος είμαστε ε-
ραστές από παλιά.» 
  Τα λόγια της ήχησαν σαν αστροπελέκι στ’αφτιά της Δομινίκης. Ήχη-
σαν δυνατότερα κι από τις ιαχές της μάχης γύρω από το οχυρό, αν και, 
αντικειμενικά, η Κορνηλία δεν είχε φωνάξει. 
  Πώς τολμάς, πόρνη! σκέφτηκε, ακούσια, η Δομινίκη, και οι γροθιές της 
σφίχτηκαν. Πώς τολμάς, πόρνη! Δεν ήταν μόνες τους έξω απ’τα οχήμα-
τα· ορισμένοι από τους στρατιώτες είχαν επίσης βγει: και ορισμένοι 
από τους στρατιώτες –αν όχι όλοι– θα είχαν ακούσει. Πώς τολμάς! 
  Η Δομινίκη τράβηξε το ξιφίδιο απ’τη ζώνη της και, κάνοντας ένα βήμα 
πίσω, διέγραψε το σύμβολο του Καλέσματος αντίκρυ της ξαδέλφης 
του συζύγου της. 
  Τα μάτια της Κορνηλίας γούρλωσαν, προς στιγμή. Είναι τρελή! συλ-
λογίστηκε. Είναι τρελή! Δεν μπορούσε, όμως, να μην ανταποκριθεί στο 
Κάλεσμα· γύρω τους ήταν τόσοι στρατιώτες. Δεν μπορούσε η Δούκισ-
σα της Βανκάρης να μην ανταποκριθεί· θα μαθευόταν ότι αρνήθηκε, 
και θα έχανε την υπόληψή της. Το Κάλεσμα κανένας ευγενής του Βα-
σιλείου της Απολλώνιας δεν το αρνιόταν, εκτός αν ήταν αντίθετου φύ-
λου, οπότε και δεν μπορούσε να γίνει Κάλεσμα: ένας άντρας δεν μπο-
ρούσε να Καλέσει μια γυναίκα, και μια γυναίκα δεν μπορούσε να Κα-
λέσει έναν άντρα. 
  Η Κορνηλία δεν είχε άλλη επιλογή. Τράβηξε το δικό της ξιφίδιο, κα-
θώς στεκόταν αντίκρυ της Δομινίκης, και πήρε πολεμική στάση. «Τι 
νομίζεις ότι κάνεις;» της είπε. 
  «Δε θα έπρεπε να ρωτάς,» σφύριξε η Δομινίκη. «Θα προτιμούσα να 
πεθάνεις πιο ήσυχα, πόρνη, αλλά εσύ το διάλεξες να γίνει έτσι.» 



564  |  ΚΩΣΤΑΣ ΒΟΥΛΑΖΕΡΗΣ 

 

 

  Πόρνη! Τα μάτια της Κορνηλίας γυάλισαν. «Θα το μετανιώσεις αυτό, 
Δομινίκη. Θα σε σκοτώσω γι’αυτό.» Είμαι καλύτερη στην ξιφομαχία 
από σένα· το ξέρω πως είμαι! 
  «Θα προσπαθήσεις,» αποκρίθηκε η Δομινίκη, κι απρόσμενα, ζύγωσε, 
λογχίζοντάς την με το ξιφίδιό της. 
  Η Κορνηλία απέκρουσε με το δικό της ξιφίδιο· οι λεπίδες τους μπλέ-
χτηκαν. Η Δομινίκη έσπρωξε, για να κάνει την αντίπαλό της να παρα-
πατήσει, αλλά εκείνη πάτησε γερά στα μποτοφορεμένα πόδια της, 
ύψωσε το ένα της γόνατο, και τη χτύπησε στην κοιλιά. 
  «Ουγκχ!…» Η Δομινική διπλώθηκε, και η Κορνηλία την κοπάνησε με 
τον αγκώνα της, δυνατά, σωριάζοντάς την. 
  Η Δομινίκη κυλίστηκε στο χώμα. Όχι! κραύγασε μέσα της, προσπα-
θώντας να ξεμπλέξει τα πόδια της και να σηκωθεί. Δε θα νικήσει! Θα τη 
σκοτώσω! Θα τη σκοτώσω! 
  Η Κορνηλία τινάχτηκε, αμέσως, για να βρεθεί πάνω απ’τη Δομινίκη 
και να τελειώσει τούτη τη μονομαχία. Σκόπευε να την πατήσει στον 
ώμο και, σκύβοντας, να βάλει το ξιφίδιο στο λαιμό της. Μα εκείνη απο-
δείχτηκε πολύ πιο γρήγορη απ’ό,τι υπολόγιζε η Κορνηλία –και, μάλι-
στα, φορώντας αυτό το φόρεμα, που, αν και η φούστα του δεν ήταν 
στενή, σίγουρα δεν ήταν τόσο άνετο όσο το παντελόνι που φορούσε η 
Δούκισσα της Βανκάρης. 
  Η Δομινίκη βρέθηκε πάλι όρθια, και, λυγίζοντας τη μέση της, σπάθισε 
προς την κοιλιά της Κορνηλίας. Εκείνη απέκρουσε το ξιφίδιο, παραμε-
ρίζοντάς το με το δικό της, και, κάνοντας ένα βήμα στο πλάι, επιτέθη-
κε, πηγαίνοντας λοξά για το στήθος της Αρχιέρειας. Η Δομινίκη ελίχτη-
κε, αποφεύγοντας τη λεπίδα, κάνοντάς τη να περάσει μερικά εκατοστά 
πάνω απ’τον ώμο της και πλάι απ’το μάγουλό της. Και, καθώς το χέρι 
της Κορνηλίας ήταν τεντωμένο, του άρπαξε τον πήχη, ακινητοποιώ-
ντας το, και κλότσησε, άγρια, βρίσκοντας την αντίμαχό της στο δεξί 
γόνατο. 
  «Άααοοοοοο…!» έκανε η Κορνηλία, νιώθοντας το πόδι της να φεύγει 
απ’τη θέση του και την ισορροπία της να την εγκαταλείπει. Έπεσε στο 
γόνατο του άλλου ποδιού, κι αισθάνθηκε το άγριο χώμα να τη γδέρνει. 
  Τώρα, πόρνη! γρύλισε εντός της η Δομινίκη. Τώρα θα πεθάνεις! Και 
άρπαξε την Κορνηλία απ’τα μαλλιά, τραβώντας το κεφάλι της πίσω, 
εκθέτοντας το λαιμό της προς τον ουρανό. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  565 

 

 

  Η Κορνηλία, όμως, δεν ήταν έτοιμη να πεθάνει. Ποτέ δεν παραιτείτο 
εύκολα. Ποτέ. Και δε σκόπευε να το κάνει τώρα. Το ξιφίδιό της υψώ-
θηκε, γρήγορα, σαν το δόντι λυσσασμένου δαίμονα, πηγαίνοντας για 
την κοιλιά της Δομινίκης. 
  Αλλά δεν κατάφερε να φτάσει εκεί. Η Κορνηλία ήταν πολύ ζαλισμένη 
και αποπροσανατολισμένη, και η κίνησή της ήταν κάθε άλλο παρά τέ-
λεια. Η λεπίδα της μπήχτηκε στον αριστερό μηρό της Δομινίκης, αρκε-
τά εκατοστά κάτω απ’την κοιλιά της, νοτίζοντας τη φούστα του φο-
ρέματός της με αίμα. 
  Η Δομινίκη κραύγασε, και το όπλο της βγήκε απ’την τροχιά του. Δεν 
έσκισε το λαιμό της Κορνηλίας πέρα για πέρα, όπως ήθελε, αλλά τη 
χτύπησε εν μέρει στο λαιμό κι εν μέρει στο μάγουλο, κάνοντάς τη να 
πεταχτεί πίσω και να σωριαστεί στο χώμα. Τη λαβή του ξιφιδίου της η 
Κορνηλία την κράτησε γερά στη χούφτα της, και η λεπίδα τραβήχτηκε 
έξω απ’τον μηρό της Δομινίκης, η οποία ξανακραύγασε. 
  Τα δόντια της έτριξαν. Το πρόσωπό της είχε γίνει κατακόκκινο. Δά-
κρυα κυλούσαν στα μάγουλά της. Μια δολοφονική γυαλάδα υπήρχε 
στα μάτια της· μια γυαλάδα που υποδήλωνε πως η Δομινίκη είχε πλέον 
χάσει κάθε λογική –και κάθε επιθυμία πέρα απ’την επιθυμία για το 
θάνατο της Δούκισσας. 
  Η Κορνηλία, νιώθοντας την αναπνοή της γρήγορη, νιώθοντας τον αέ-
ρα να μπαινοβγαίνει σα φωτιά μέσα στα πνευμόνια της, προσπάθησε 
να σηκωθεί. Το χτυπημένο της πόδι, όμως, την ανάγκασε να ξαναπέσει· 
δεν μπορούσε να στηρίξει το βάρος της. Το γόνατό μου… Έχει σπάσει 
το γόνατό μου; 
  Η Δομινίκη ζύγωσε, κουτσαίνοντας. Η λεπίδα του ξιφιδίου της έσταζε 
αίμα. «Θα πεθάνεις εύκολα, Κορνηλία!» γρύλισε. «Σου αξίζει χειρότερος 
θάνατος –πολύ χειρότερος!» 
  Η Κορνηλία δεν μπορούσε να μιλήσει· ο λαιμός της ήταν κολλημένος. 
Το σώμα της έτρεμε. Η σκύλα έχει λυσσάξει… 
  Η Δομινίκη τής χίμησε, κρατώντας το ξιφίδιό της ανάστροφα, με τη 
λεπίδα προς τα κάτω. Η Κορνηλία πρόλαβε να υψώσει το ελεύθερό της 
χέρι και να πιάσει τον καρπό της αντιπάλου της, να σταματήσει το ό-
πλο απ’το να φτάσει στο στήθος της. Έπειτα, επιχείρησε να χρησιμο-
ποιήσει το δικό της ξιφίδιο, για να καρφώσει τη Δομινίκη στα πλευρά· 
βρήκε, όμως, ξαφνικά το γόνατο της Αρχιέρειας να πιέζει τον πήχη της 
πάνω στο χώμα, ακινητοποιώντας και το χέρι της και το όπλο. 



566  |  ΚΩΣΤΑΣ ΒΟΥΛΑΖΕΡΗΣ 

 

 

  «Όοχιι…!» έσκουξε η Κορνηλία, νιώθοντας τη φωνή της πνιγμένη. Το 
άλλο της χέρι κρατούσε γερά τον καρπό της Δομινίκης, για 
ν’απομακρύνει τη λεπίδα που αναζητούσε τη ζωή της. «Δομινίκη… σε 
παρακαλώ. Παραδίνομαι. Παραδίνομαι…» 
  «Όχι,» είπε η Δομινίκη, «δεν παραδίνεσαι, πόρνη! Πεθαίνεις!» Και τη 
γρονθοκόπησε καταπρόσωπο, μία, δύο, τρεις φορές. 
  Η Κορνηλία αισθάνθηκε τα δόντια της να τραντάζονται, γεύτηκε αί-
μα. Ούρλιαξε. 
  Τράβηξε με απεγνωσμένη δύναμη το παγιδευμένο της χέρι και το ε-
λευθέρωσε απ’το γόνατο της Δομινίκης. Αλλά όχι και το ξιφίδιο μαζί. 
Δεν πείραζε, όμως· άρπαξε τυχαία ό,τι βρήκε πλάι της και το πέταξε 
καταπάνω στο πρόσωπο της αντιπάλου της. Χώμα και χαλίκια. 
  Η Δομινίκη έκλεισε τα μάτια, έβηξε. 
  Η Κορνηλία χαλάρωσε τη λαβή της επάνω στο δεξί χέρι της Αρχιέρει-
ας· άφησε το ξιφίδιο να κατεβεί, αλλά αλλάζοντάς του κατεύθυνση, 
απότομα. Η λεπίδα μπήχτηκε στο έδαφος. 
  Η Δομινίκη άρπαξε το σαγόνι της Κορνηλίας ανάμεσα στα δάχτυλα 
του αριστερού της χεριού και πίεσε το κεφάλι της προς τα κάτω, μες 
στο χώμα. Ο πόνος που τύλιξε τη Δούκισσα ήταν απερίγραπτος· τα 
δόντια της, το σαγόνι της, το τραυματισμένο της μάγουλο, όλα δια-
μαρτύρονταν έντονα. 
  Η Δομινίκη ξεκάρφωσε το ξιφίδιό της απ’το χώμα, και η Κορνηλία ή-
ξερε πως αυτό ήταν: θα με σκοτώσει, θα με σκοτώσει, θα με σκοτώσει! 
Πανικός την κατέλαβε. Πού είναι το ξιφίδιό μου; Το ξιφίδιό μου! Η σκέ-
ψη πέρασε σαν αστραπή απ’το νου της. Το χέρι της αναζήτησε τη λαβή 
του όπλου πίσω απ’το γόνατο της Δομινίκης. Τη βρήκε. Την άρπαξε. 
Ύψωσε τη λεπίδα, τυχαία. 
  Η Δομινίκη κραύγασε, κάνοντας πίσω το κεφάλι. Η Κορνηλία είδε το 
ξιφίδιο να τρέμει στο χέρι της Αρχιέρειας, καθώς ήταν σηκωμένο πάνω 
απ’τον ώμο της. 
  Η λεπίδα της Δούκισσας είχε μπηχτεί στα πίσω αριστερά πλευρά της 
Δομινίκης. 
  Η Αρχιέρεια κατέβασε το όπλο της προς το κεφάλι της Κορνηλίας. Η 
λάμα του καρφώθηκε στα μαλλιά της, και στο χώμα από κάτω. Το 
δέρμα της το έγδαρε μόνο. 
  Η Κορνηλία έστριψε το όπλο της μέσα στο σώμα της Δομινίκης, κάνο-
ντάς τη να κραυγάσει ξανά, ν’αφήσει το καρφωμένο της ξιφίδιο, και να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  567 

 

 

φέρει, σπασμωδικά, τα χέρια της προς τα πίσω, σα να προσπαθούσε 
να βρει και να τραβήξει έξω τη λεπίδα. Η Κορνηλία τη βοήθησε, τρα-
βώντας η ίδια έξω το ξιφίδιο –και μετά, μπήγοντάς το ευθεία ανάμεσα 
στα στήθη της Δομινίκης. Εκείνη έβγαλε μια πνιχτή φωνή, και αίμα 
έτρεξε απ’το στόμα και τη μύτη της. Η δύναμή της είχε χαθεί· η Κορνη-
λία μπορούσε να το αισθανθεί, καθώς η Αρχιέρεια δεν πάλευε πλέον. 
Την έσπρωξε και, με κόπο, κατάφερε να την πετάξει από πάνω της και 
στο πλάι. Η Δομινίκη έκανε μερικούς σπασμούς και, μετά, έπαψε να 
κινείται. 
  Η Κορνηλία επίσης δεν κινιόταν, αλλά ανέπνεε, ανέπνεε, ανέπνεε, 
προσπαθώντας να γεμίσει τα πνευμόνια της με όσο το δυνατόν περισ-
σότερο αέρα, σαν πριν να ασφυκτιούσε. 
  Απόμακρα, μπορούσε πάλι ν’ακούσει τις ιαχές της μάχης. 
  Οι στρατιώτες της συνοδείας ήταν σιωπηλοί γύρω της. 
  Σκότωσα τη γυναίκα του Λούσιου. Ω θεοί, τη σκότωσα… 



568  |  ΚΩΣΤΑΣ ΒΟΥΛΑΖΕΡΗΣ 

 

 

 

36 
 
 
Ο Αυγερινός διάλεξε ένα τρίκυκλο όχημα από το γκαράζ του παλατιού. 
Είχε γυάλινο σκέπαστρο, και η μπροστινή του μεριά ήταν στενή και 
αιχμηρή, ενώ η πίσω πλατιά και τετράγωνη. Οι τροχοί του ήταν χο-
ντροί και σχεδιασμένοι για ταξίδι σε εδάφη (μέχρι ενός σημείου) ανώ-
μαλα.  
  Η Αγάθη κάθισε στη θέση του οδηγού και ο Αυγερινός στην πίσω με-
ριά του οχήματος. «Σίγουρα ξέρεις να οδηγείς;» τη ρώτησε. 
  «Εσύ τι λες, να σου έκανα πλάκα πριν;» αποκρίθηκε εκείνη. 
  Βγήκαν απ’το παλάτι και διέσχισαν τις μεγάλες λεωφόρους της Απα-
στράπτουσας. Ανέβηκαν στη μία από τις τρεις γέφυρες του ποταμού 
Οροκέλωρα και συνέχισαν στην αντικρινή όχθη, όπου απλωνόταν το 
νότιο μισό της πρωτεύουσας (το οποίο ήταν και σαφώς μικρότερο από 
το βόρειο). 
  Ο Αυγερινός παρατήρησε, μέχρι στιγμής, ότι η Αγάθη δεν είχε πει ψέ-
ματα. Πράγματι, γνώριζε να οδηγεί, αν και ήταν λιγάκι βιαστική ως 
οδηγός. Αναρωτιέμαι, όμως, αν έχει ποτέ της οδηγήσει και έξω από την 
πόλη… 
  Το όχημά τους βγήκε απ’την Απαστράπτουσα και ακολούθησε τον 
εξοχικό δρόμο. 
  «Έχεις ξαναπάει στη Μακρόπολη;» ρώτησε ο Αυγερινός. 
  «Όχι,» απάντησε η Αγάθη. «Εσύ;» 
  «Ούτε.» 
  «Υπάρχει χάρτης, έτσι;» Η Αγάθη σκάλισε με το ένα χέρι τη μικρή 
κονσόλα πλάι στο τιμόνι, και στην οθόνη παρουσιάστηκε ο χάρτης της 
Απολλώνιας, επάνω στον οποίο φαίνονταν οι σημαντικότερες πόλεις 
του βασιλείου, καθώς και μια κόκκινη κουκίδα που συμβόλιζε το τρί-
κυκλο όχημα. 
  «Όπως βλέπεις, υπάρχει,» είπε ο Αυγερινός. 
  Η Αγάθη επιτάχυνε, καθώς δεν είχε κίνηση στο δρόμο· και, όσο απο-
μακρύνονταν απ’την Απαστράπτουσα, τα οικοδομήματα λιγόστευαν 
γύρω τους και οι ερημιές πλήθαιναν: δάση, πεδιάδες, και χαμηλοί λό-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  569 

 

 

φοι. Κρωξίματα και τιτιβίσματα αντηχούσαν, και, κάπου-κάπου, έβλε-
παν πουλιά να φτερουγίζουν ανάμεσα στα δέντρα, πάνω από τις ανοι-
χτές εκτάσεις, ή από τη μια λοφοκορφή στην άλλη. 
  Στις μία το μεσημέρι, έφτασαν σε μια μεγάλη διχάλα του εξοχικού 
δρόμου, όπου υπήρχε ένα πανδοχείο, ένα πρατήριο, και μερικά άλλα 
καταστήματα. Ένας μικρός οικισμός είχε αναπτυχθεί εδώ, για προφα-
νείς λόγους: το σημείο πρέπει να ήταν πολύ περαστικό. Ο Αυγερινός 
και η Αγάθη, βέβαια, δε σκόπευαν να σταματήσουν· η δεύτερη έστριψε 
το όχημά τους και ακολούθησε το βορειοδυτικό παρακλάδι της διχά-
λας. 
  «Στη Λακράνη έχεις ξαναπάει;» ρώτησε. 
  «Όχι,» είπε ο Αυγερινός. «Εσύ;» 
  Η Αγάθη μειδίασε. «Ούτε.» Και γέλασε. «Φαίνεται πως ο Πρίγκιπας 
Ανδρόνικος έκανε το λάθος να στείλει δύο ανθρώπους που δεν έχουν 
ποτέ τους βγει από την Απαστράπτουσα!» 
  «Δε νομίζω πως έκανε λάθος. Δεν είχε άλλη επιλ–» 
  «Αστειευόμουν, για όνομα του Απόλλωνα! Δεν τα πας καλά με 
τ’αστεία, ε;» 
  «Ίσως…» παραδέχτηκε ο Αυγερινός. 
  «Τι ‘ίσως’…» 
  Η ώρα κυλούσε μαζί με τους τροχούς του τρίκυκλου οχήματός τους, 
και περνούσε μαζί με τα δέντρα και τις ερημιές γύρω τους. Πήγε δύο 
μετά το μεσημέρι, και οι τόποι που διέσχιζαν άρχισαν να αποκτούν πε-
ρισσότερα οικοδομήματα και οικισμούς. 
  Ο Αυγερινός κοίταξε τον χάρτη. Πλησιάζουμε στη Λακράνη· και, μάλ-
λον, η Αγάθη σκοπεύει να μας πάει μέχρι εκεί, προτού σταματήσει για να 
ξεκουραστεί. Οδηγούσε ήδη τρεισήμισι ώρες· πρέπει να ήταν πολύ 
κουρασμένη. Γι’αυτό κιόλας, υποπτευόταν ο Αυγερινός, ήταν τελείως 
σιωπηλή πλέον. 
  Η Λακράνη ήταν μια πόλη σαφώς μικρότερη από την Απαστράπτου-
σα και οικοδομημένη στις νότιες όχθες του ποταμού Οροκέλωρα. Το 
τρίκυκλο όχημα του Αυγερινού και της Αγάθης έφτασε στη νότια με-
ριά της λίγο μετά τις δυόμισι το μεσημέρι. Σταμάτησε, κάνοντας τις 
ρόδες του να τρίξουν. 
  Η Αγάθη έδειξε ένα πανδοχείο, που στον πρώτο του όροφο υπήρχε 
μια μεγάλη επιγραφή, η οποία, μάλλον, άναβε το βράδυ, αλλά τώρα 



570  |  ΚΩΣΤΑΣ ΒΟΥΛΑΖΕΡΗΣ 

 

 

ήταν σβηστή: ΤΟ ΣΤΕΚΙ ΤΟΥ ΤΑΞΙΔΙΩΤΗ. Δίπλα του, υπήρχε ένα σκεπαστό 
γκαράζ με κάμποσα οχήματα σταθμευμένα. 
  «Πάμε για φαγητό εκεί;» 
  «Πρέπει νάναι πολυσύχναστο μέρος,» παρατήρησε ο Αυγερινός. «Εί-
ναι το πρώτο πράγμα που βλέπεις όταν έρχεσαι στην πόλη από τούτη 
τη μεριά.» 
  Η Αγάθη ανασήκωσε τους ώμους. «Έχεις κάτι ενάντια στα πολυσύ-
χναστα μέρη;» 
  «Τίποτα απολύτως. Εκτός αν δε βρίσκουμε χώρο να καθίσουμε με την 
ησυχία μας.» 
  «Ας το μάθουμε…» 
  Η Αγάθη οδήγησε, αργά, το όχημά τους μέχρι το γκαράζ. Το άφησαν 
εκεί, δίνοντας τα στοιχεία τους σ’έναν απ’τους άντρες που φυλούσαν 
το χώρο. Ύστερα, μπήκαν στην τραπεζαρία του πανδοχείου, η οποία, 
αν και είχε κόσμο, δεν ήταν τόσο γεμάτη ώστε να μη μπορούν να 
βρουν μέρος να καθίσουν με την άνεσή τους. Επέλεξαν ένα τραπέζι 
κοντά στο παράθυρο και περίμεναν κάποιον σερβιτόρο να έρθει. Όταν 
ήρθε, παράγγειλαν φαγητό και του είπαν πως θα ήθελαν να κλείσουν 
ένα δωμάτιο για το μεσημέρι· πράγμα το οποίο, σύντομα, κανονίστηκε. 
  «Θα οδηγήσω εγώ το απόγευμα,» είπε ο Αυγερινός, καθώς έτρωγαν. 
  «Αν είναι να οδηγείς εσύ, τότε γιατί ήρθα μαζί σου;» 
  «Αγάθη, οδηγείς τέσσερις ώρες…» 
  «Μπορώ να οδηγήσω άλλες τόσες, αν κοιμηθώ λίγο και ξεκουραστώ.» 
  «Κι εγώ μπορώ να οδηγήσω· ο ώμος μου δε μ’εμποδίζει.» 
  «Ναι, αλλά–» 
  «Θα οδηγήσω, τουλάχιστον, για δύο ώρες,» δήλωσε ο Αυγερινός, με 
τρόπο που έλεγε ότι δε θα ανεχόταν καμία διαφωνία επί του θέματος. 
  «Εντάξει,» είπε η Αγάθη, «όπως θέλεις.» 
  Το δωμάτιό τους ήταν στον δεύτερο όροφο του πανδοχείου και είχε 
θέα προς τη Δύση, πράγμα που σημαίνει πως, όταν ανέβηκαν, το χτυ-
πούσε ο ήλιος. Η αντηλιά που ερχόταν από το τζάμι του παραθύρου 
ήταν τόσο δυνατή ώστε να ενοχλεί τα μάτια. Η Αγάθη κατέβασε τις 
γρίλιες. 
  «Τώρα,» είπε, «είναι καλύτερα.» Τράβηξε το πιστόλι απ’το παντελόνι 
της και το άφησε στο κομοδίνο. Έβγαλε τις μπότες, το γιλέκο της, και 
τη μάλλινή της μπλούζα και ξάπλωσε στο κρεβάτι, ανάσκελα. Φορούσε 
έναν στενό και σφιχτό στηθόδεσμο, δεν μπόρεσε παρά να παρατηρή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  571 

 

 

σει ο Αυγερινός· τα στήθη της ορθώνονταν σαν ομαλοί, καμπυλωτοί 
λοφίσκοι, τέλεια πλασμένοι. 
  «Θα κοιμηθούμε;» ρώτησε η Αγάθη. «Ή,» πρόσθεσε, χαμογελώντας 
πονηρά, «το μυαλό σου πάει αλλού;» 
  «Είπες ότι είσαι κουρασμένη απ’την οδήγηση, έτσι δεν είπες;» 
  «Δεν είπα ποτέ τέτοιο πράγμα,» διευκρίνισε η Αγάθη. «Αισθάνομαι, 
όμως, τη μέση μου πιασμένη από το κάθισμα, τόσες ώρες· και δεν μπο-
ρώ να σκεφτώ καμια καλύτερη άσκηση για να ξεπιαστώ…» 
  Ο Αυγερινός γέλασε. Έβγαλε το μαντίλι όπου ήταν περασμένος ο δε-
ξής του πήχης, για να κρατιέται ακινητοποιημένος ο ώμος του, και το 
έριξε στο κομοδίνο, σκεπάζοντας το πιστόλι της Αγάθης. «Είσαι παρά-
ξενο πλασματάκι,» είπε, σκύβοντας από πάνω της και γεμίζοντας τις 
χούφτες του με τους τέλεια καμπυλωτούς, μαλακούς της λοφίσκους. 
Αισθάνθηκε τις θηλές να σκληραίνουν μέσα στα χέρια του. 
  «Σταμάτα να το λες αυτό,» αποκρίθηκε η Αγάθη· «με κάνεις να νιώθω 
αμήχανα.» 
 
 
 
Το απόγευμα πήραν το τρίκυκλο όχημά τους από το γκαράζ του παν-
δοχείου και έφυγαν από τη Λακράνη, ακολουθώντας τον εξοχικό δρό-
μο προς τα νοτιοδυτικά. Αυτή τη φορά, στο τιμόνι ήταν ο Αυγερινός, 
χρησιμοποιώντας κυρίως το αριστερό του χέρι και ελάχιστα το δεξί με 
τον τραυματισμένο ώμο. Η Αγάθη καθόταν στο πίσω κάθισμα, μαζί με 
τα πράγματά τους. 
  Το φως της ημέρας είχε αρχίσει να μειώνεται, καθώς το χειμώνα σκο-
τείνιαζε νωρίς στην Απολλώνια, αλλά δεν ήταν ακόμα νύχτα· δε χρεια-
ζόταν ν’ανάψουν τους προβολείς του οχήματός τους για να βλέπουν το 
δρόμο. Οι τόποι γύρω τους ήταν και πάλι ερημικοί, κι απόμακρα ακου-
γόταν, κάπου-κάπου, το αλύχτημα κανενός λύκου. 
  Μετά από καμια ώρα, όμως, ακούστηκε κι ένας άλλος θόρυβος: ένας 
αφύσικος θόρυβος για τούτα τα μέρη. Ο θόρυβος από μηχανές οχημά-
των. Όχι ενός ή δύο οχημάτων, που τύχαινε να περνούν από τον εξοχι-
κό δρόμο την ίδια στιγμή με τον Αυγερινό και την Αγάθη, αλλά πολλών 
οχημάτων, τα οποία έρχονταν από κάθετους χωματόδρομους κι ανά-
μεσα από τα δέντρα κι άρχιζαν να τους καταδιώκουν. Δίκυκλα, με α-
ναβάτες που φορούσαν κλειστά κράνη. 



572  |  ΚΩΣΤΑΣ ΒΟΥΛΑΖΕΡΗΣ 

 

 

  «Τι κάνουν αυτοί;» απόρησε η Αγάθη, κοιτάζοντας γύρω-γύρω. 
  Ο Αυγερινός ατένισε έναν συγκεκριμένο από τους αναβάτες: μια γυ-
ναίκα με μαύρη, δερμάτινη στολή και μαύρο χιτώνα που ανέμιζε σαν 
μανδύας. Τα μάτια του γυάλισαν με μια γαλανή γυαλάδα. «Ιέρεια του 
Μαύρου Νάρζουλ…» είπε. 
  «Τι πράγμα;» ρώτησε η Αγάθη. «Πώς το ξέρεις;» 
  «Το ξέρω.» Επιτάχυνε, καθώς τα δίκυκλα προσπαθούσαν να τους πε-
ρικυκλώσουν. «Πρέπει νάρθεις να οδηγήσεις εσύ, Αγάθη. Και νάχεις το 
κεφάλι σου κατεβασμένο.» 
  «Γιατί;» 
  Ένας πυροβολισμός αντήχησε, και μια γωνία του γυάλινου σκέπα-
στρου του τρίκυκλου έσπασε. 
  «Εντάξει, καταλαβαίνω.» Η Αγάθη πήγε μπροστά, για να καθίσει στη 
θέση του οδηγού, και ο Αυγερινός πήγε στο πίσω κάθισμα. Εν τω με-
ταξύ, άλλοι δύο πυροβολισμοί αντήχησαν. 
  Ο Αυγερινός όπλισε το τουφέκι του και είπε: «Προσπάθησε να τους 
πετάξεις έξω απ’το δρόμο.» Πατώντας ένα κουμπί, άνοιξε το πίσω μέ-
ρος του σκέπαστρου και πυροβόλησε το δίκυκλο που βρισκόταν πιο 
κοντά τους, σπάζοντας έναν απ’τους τροχούς του και σωριάζοντας τον 
αναβάτη. 
  «Να τους πετάξω έξω απ’το δρόμο;» ρώτησε η Αγάθη. «Πώς;» 
  «Χτυπώντας τους με το όχημά μας.» 
  «Εννοείς να συγκρουστώ μαζί τους;» 
  Πυροβολισμοί αντηχούσαν, γυάλινα κομμάτια απ’το σκέπαστρο ε-
κτοξεύονταν από δω κι από κει· η Αγάθη κι ο Αυγερινός είχαν τα κε-
φάλια τους κατεβασμένα, προσπαθώντας να καλυφτούν όσο καλύτε-
ρα μπορούσαν. Ο δεύτερος πυροβόλησε έναν αναβάτη, πετυχαίνοντάς 
τον στα πλευρά και κάνοντάς τον ν’ανατραπεί. 
  «Ναι,» είπε στην Αγάθη. «Ακριβώς αυτό εννοώ.» 
  Ο Αυγερινός είδε την ιέρεια να κάνει νεύματα στους υπόλοιπους –οι 
οποίοι πρέπει να ήταν, συνολικά, έξι ακόμα, όπως τους υπολόγιζε–, για 
να περικυκλώσουν το τρίκυκλο. Προσπάθησε να τη στοχεύσει και να 
την πυροβολήσει, μα δεν ήταν εύκολο, γιατί η καταραμένη έκανε συνε-
χώς ζικ-ζακ, έμπειρη προφανώς στην οδήγηση δίκυκλου. Ωστόσο, ο 
Αυγερινός πάτησε τη σκανδάλη, μία, δύο φορές. Οι σφαίρες του αστό-
χησαν: η πρώτη χάθηκε μες στα δέντρα, η δεύτερη χτύπησε στο λιθό-
στρωτο του δρόμου. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  573 

 

 

  Οι αναβάτες των δίκυκλων ζύγωσαν από γύρω, δύο από δεξιά και δύο 
από αριστερά, κι οι άλλοι δύο ν’ακολουθούν. Κρατώντας πιστόλι στο 
ένα χέρι, πυροβολούσαν. Οι ριπές τους φώτιζαν το αυξανόμενο σκοτά-
δι της υπαίθρου. Ο Αυγερινός χτύπησε έναν απ’αυτούς με το τουφέκι 
του, σπάζοντάς το κράνος του και σκοτώνοντάς τον. 
  Ένας άλλος ζύγωσε επικίνδυνα, απ’τα πλάγια. Ο Αυγερινός τον πυρο-
βόλησε κι αυτόν, χωρίς ν’αστοχήσει. Ο επόμενος, όμως, κατάφερε να 
πηδήσει πάνω στο τρίκυκλο και να γαντζωθεί με το ένα χέρι. Στο άλλο 
χέρι κρατούσε το πιστόλι του, και έστρεψε την κάννη προς την Αγάθη 
–εξουδετερώνοντας τον οδηγό, εξουδετερώνεις το όχημα. 
  Ο Αυγερινός χτύπησε τον πήχη του άντρα με το πίσω του τουφεκιού 
του. Η σφαίρα αστόχησε· έσπασε άλλο ένα κομμάτι του μπροστινού 
(και κλειστού) μέρους του σκέπαστρου. 
  Ο Αυγερινός άκουσε πίσω του τον δυνατό θόρυβο της μηχανής ενός 
δίκυκλου να πλησιάζει. Έρχεται για να με πυροβολήσει στην πλάτη, συ-
νειδητοποίησε, και έπεσε ανάσκελα πάνω στο πισινό κάθισμα, λίγο 
προτού αντηχήσει ο πυροβολισμός. 
  Η σφαίρα πέτυχε τον κρανοφόρο άντρα που ήταν γαντζωμένος στο 
τρίκυκλο, στέλνοντάς τον κάτω. 
  Η Αγάθη κίνησε το όχημα πλευρικά, κοπανώντας το, απότομα και δυ-
νατά, πάνω στο δίκυκλο που είχε πλησιάσει. Ο αναβάτης έχασε την 
ισορροπία του και σωριάστηκε με μια κραυγή. 
  «Δεν ήταν και τόσο δύσκολο!» φώναξε η Αγάθη στον Αυγερινό. 
  Αυτή η κοπέλα, σκέφτηκε ο Αυγερινός, έχει την κακιά συνήθεια να το 
παίρνει πάντα επάνω της. 
  Άκουσε τα δίκυκλα να επιταχύνουν. Να επιταχύνουν παράτολμα, τρέ-
χοντας πολύ περισσότερο από πριν. Οι μηχανές τους μούγκριζαν σαν 
θηρία, μοιάζοντας να είναι έτοιμες να εκραγούν· οι τροχοί τους γρύλι-
ζαν δαιμονισμένα στο λιθόστρωτο του δρόμου, κι εύκολα κανείς θα 
μπορούσε να τους φανταστεί ν’αφήνουν γραμμές επάνω του, σχίζο-
ντας τις επεξεργασμένες πέτρες. 
  Είναι αποφασισμένοι να μας σταματήσουν, παρατήρησε ο Αυγερινός. 
Δεν πρόκειται να τα παρατήσουν, μέχρι να μας σκοτώσουν ή να πεθά-
νουν οι ίδιοι. Απορώ πώς ακριβώς μας εντόπισαν και τι– Αλλά αυτές 
ήταν σκέψεις για μια άλλη στιγμή. Βλέποντας τα δίκυκλα να τους κυ-
κλώνουν, ανασηκώθηκε πάνω στο πίσω κάθισμα και πυροβόλησε με 



574  |  ΚΩΣΤΑΣ ΒΟΥΛΑΖΕΡΗΣ 

 

 

το τουφέκι του, εξαπολύοντας απανωτές ριπές καταπάνω στους διώ-
κτες τους. 
  Οι σφαίρες χτυπούσαν κι εξοστρακίζονταν πάνω στον δρόμο· ο 
μπροστινός τροχός ενός δίκυκλου έσπασε: το όχημα τινάχτηκε, κάνο-
ντας τούμπα· ο αναβάτης του κατέληξε πάνω σ’έναν φράχτη. 
  Η Αγάθη κίνησε το τρίκυκλο προς έναν άλλο καβαλάρη, που βρισκό-
ταν στ’αριστερά τους. Εκείνος πυροβόλησε, απανωτά· ο Αυγερινός έ-
σκυψε· η Αγάθη έσκυψε επίσης, εξακολουθώντας να έχει τα χέρια της 
στο τιμόνι και να το έχει γυρισμένο. Το όχημά τους χτύπησε, άγρια, 
πάνω στο δίκυκλο. Ένας δυνατός κρότος αντήχησε –ο ήχος της σύ-
γκρουσης μετάλλων–, και ο αναβάτης βρέθηκε πάνω στο καταχτυπη-
μένο γυάλινο σκέπαστρο, ενώ το όχημά του έμενε πίσω και ανατρεπό-
ταν. 
  Ο κρανοφόρος άντρας δεν ήταν νεκρός, ούτε αναίσθητος· ευτυχώς, 
όμως, του είχε πέσει το πιστόλι του, παρατήρησε ο Αυγερινός. Ωστόσο, 
αυτό δεν έμοιαζε να τον σταματά. Τραβώντας ένα μακρύ μαχαίρι, έ-
σπασε το σκέπαστρο πάνω απ’την Αγάθη και με το ένα χέρι την άρπα-
ξε απ’τα μαλλιά· με το άλλο, πλησίασε τη λεπίδα του στο λαιμό της. 
Εκείνη ούρλιαξε, ξέφρενα. Το τρίκυκλο έκανε πέρα-δώθε, καθώς έχασε 
τον έλεγχό της στο τιμόνι· κοπάνησε πάνω στο δίκυκλο που ερχόταν 
από τα δεξιά, αλλά όχι μ’αρκετή δύναμη ώστε να το ανατρέψει. 
  Ο Αυγερινός –έχοντας αλλάξει γεμιστήρα στο τουφέκι του, γιατί ο 
προηγούμενος, ύστερα από τις απανωτές ριπές, είχε τελειώσει– πυρο-
βόλησε τον κρανοφόρο άντρα στα πλευρά, προτού προλάβει να μα-
χαιρώσει την Αγάθη. Οι σφαίρες τον έστειλαν στο δρόμο και κάτω 
απ’τις ρόδες του τρίκυκλου, το οποίο αναπήδησε, περνώντας πάνω 
απ’το σώμα του και τσακίζοντάς το. 
  –Ένας θόρυβος από πίσω! 
  Ο Αυγερινός στράφηκε, για να δει την ιέρεια να έχει πηδήσει πάνω 
στο όχημα. Είχε βγάλει το κράνος της, αποκαλύπτοντας κοντά, α-
στραφτερά, ξανθά μαλλιά και μακρύ, χρυσόδερμο πρόσωπο. Στο χέρι 
της κρατούσε ένα πιστόλι. 
  Πυροβόλησε. 
  Ο Αυγερινός είχε ήδη πεταχτεί στο πλάι, και η σφαίρα πρέπει να κα-
τέληξε κάπου στη βάση του μπροστινού καθίσματος. Η Αγάθη δεν α-
κούστηκε να κραυγάζει, κι αυτό ήταν θετικό σημάδι –σημάδι ότι δεν 
είχε χτυπηθεί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  575 

 

 

  Ο Αυγερινός έκανε να στρέψει το τουφέκι του προς την ιέρεια· εκείνη 
το κλότσησε, καθώς στεκόταν πιο ψηλά απ’αυτόν, πάνω απ’το πισινό 
κάθισμα του οχήματος. Η κάννη του όπλου έφυγε απ’τη σωστή κατεύ-
θυνση, στράφηκε στον ουρανό· και δεν υπήρχε χρόνος ο Αυγερινός να 
ξαναγυρίσει το τουφέκι προς τα εκεί όπου ήθελε: η ιέρεια τον σημά-
δευε– 
  Της άρπαξε τον αστράγαλο και την τράβηξε. 
  Η ριπή αστόχησε, πηγαίνοντας στον αέρα. Η γυναίκα έπεσε γρυλίζο-
ντας μες στο όχημα. 
  Ο αναβάτης του μοναδικού δίκυκλου που απέμεινε να τους ακολουθεί 
πυροβόλησε, αστοχώντας το κεφάλι του Αυγερινού. 
  Κραυγάζοντας, η Αγάθη οδήγησε πλευρικά το όχημά τους, καταπάνω 
του, ενώ οι ριπές του διέλυαν τη μπροστινή μεριά του γυάλινου σκέ-
παστρου. Το δίκυκλο χτυπήθηκε και ανατράπηκε, αλλά και το τρίκυ-
κλο έχασε την πορεία του, και η Αγάθη ίσα που πρόλαβε να το στρίψει, 
ώστε να μην κοπανήσει πάνω στον κορμό ενός δέντρου. 
  Η ιέρεια του Μαύρου Νάρζουλ είχε χάσει το πιστόλι της, κι επιχείρησε 
να το ξαναπιάσει, καθώς ήταν πεσμένο κάτω απ’το πισινό κάθισμα. Ο 
Αυγερινός τη γρονθοκόπησε καταπρόσωπο, κάνοντας το κεφάλι της 
να γυρίσει απότομα και αίμα να πεταχτεί απ’τη μύτη της. Εκείνη τρά-
βηξε ένα κυρτό ξιφίδιο μέσα απ’τον χιτώνα της, για να τον μαχαιρώσει 
στα πλευρά. Ο Αυγερινός τής έπιασε τον καρπό, σταματώντας τη λεπί-
δα, ενώ, συγχρόνως, το άλλο του χέρι πήγε στη ζώνη της και την κρά-
τησε γερά. 
  Η γυναίκα δεν ήταν βαριά· ο Αυγερινός κατάφερε να τη σηκώσει, 
γρήγορα, και να την πετάξει έξω απ’το όχημα, ενώ εκείνη ούρλιαζε και 
καταριόταν. 
  Ύστερα, ο Αυγερινός διπλώθηκε απ’τον πόνο στον τραυματισμένο 
δεξή ώμο του. Γιατί μπορεί η ιέρεια να την ελαφριά, μα εκείνος δεν ή-
ταν ακόμα έτοιμος να σηκώσει τόσο βάρος. 
  «Τελειώσαμε μ’αυτούς τους καταραμένους;» ρώτησε η Αγάθη, ξέπνο-
α· η φωνή της έτρεμε. Η επίθεση πρέπει να την είχε τρομοκρατήσει, 
ίσως περισσότερο κι από τα γεγονότα στα βαθιά υπόγεια του παλα-
τιού της Απαστράπτουσας. 
  «Έτσι φαίνεται,» μούγκρισε ο Αυγερινός. 
  «Πώς μας βρήκαν; Ήξεραν ποιοι είμαστε; Ήξεραν πού πηγαίνουμε και 
τι πάμε να κάνουμε;» 



576  |  ΚΩΣΤΑΣ ΒΟΥΛΑΖΕΡΗΣ 

 

 

  «Υποθέτω πως ναι· ή ίσως να ήξεραν στο περίπου.» 
  «Τι εννοείς;» 
  «Το παλάτι της Απαστράπτουσας δεν είναι απόλυτα ασφαλές ακόμα, 
Αγάθη. Εξακολουθούν να υπάρχουν μέσα του υποστηρικτές του Λού-
σιου και ακόλουθοι του Μαύρου Νάρζουλ. Κάποιος απ’αυτούς πρέπει 
να έδωσε την πληροφορία για εμάς, και τούτοι δω μας κυνήγησαν για 
να μας σταματήσουν. Ακόμα και να μη γνώριζαν ακριβώς πού πηγαί-
νουμε, μάλλον πίστευαν ότι θα άξιζε να μας εμποδίσουν απ’το να φέ-
ρουμε σε πέρας την αποστολή του Πρίγκιπα Ανδρόνικου.» 
  «Αυτό σημαίνει ότι ίσως να μας κυνηγήσουν κι άλλοι, αργότερα,» συ-
μπέρανε η Αγάθη. 
  «Φοβάμαι πως έχεις δίκιο.» Ο Αυγερινός πάτησε το κουμπί που έκλει-
νε την πίσω μεριά του σκέπαστρου. 
 
 
 
Οι προβολείς του τρίκυκλου οχήματος φώτιζαν τα σκοτάδια του εξο-
χικού δρόμου, καθώς ο ήλιος είχε πλέον δύσει. Κρύος αέρας έμπαινε 
από το σπασμένο γυάλινο σκέπαστρο. 
  «Δε νομίζω ότι μπορούμε να φτάσουμε στη Μακρόπολη απόψε,» πα-
ρατήρησε ο Αυγερινός, κοιτάζοντας τον χάρτη στη μικρή οθόνη πλάι 
στο τιμόνι. 
  «Και τι προτείνεις;» είπε η Αγάθη, η οποία εξακολουθούσε να οδηγεί. 
«Να διανυκτερεύσουμε εδώ πέρα; Μ’αυτούς τους παλαβούς που μας 
κυνηγάνε;» 
  «Υπολόγισε την απόστασή μας από τη Μακρόπολη.» 
  Η Αγάθη αναστέναξε, και πάτησε μερικά πλήκτρα της μικρής κονσό-
λας. Η ένδειξη 407 ΧΙΛΙΟΜΕΤΡΑ παρουσιάστηκε κάτω απ’τον χάρτη. 
  «Πιστεύεις ότι μπορείς να κάνεις άλλα τετρακόσια-εφτά χιλιόμετρα 
απόψε;» είπε ο Αυγερινός. 
  «Μα, δεν το βλέπεις ότι είναι αδύνατον να σταματήσουμε;» σχεδόν 
φώναξε η Αγάθη. 
  «Δε μας κυνηγά κανένας, αυτή τη στιγμή,» είπε ο Αυγερινός, κοιτάζο-
ντας πίσω. 
  «Και πάλι, είναι επικίνδυνο.» 
  «Τουλάχιστον, δώσε σε μένα να οδηγήσω για κάποια ώρα, και συνεχί-
ζεις μετά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  577 

 

 

  Η Αγάθη τον κοίταξε, φευγαλέα, πάνω απ’τον ώμο της. Έστρεψε πάλι 
το κεφάλι μπροστά. «Εντάξει,» συμφώνησε. 
  Ο Αυγερινός την αντικατέστησε στη θέση του οδηγού. «Θα οδηγήσω 
καμια-δυο ώρες, κι ύστερα θ’αναλάβεις εσύ. Έτσι, θα φτάσουμε στη 
Μακρόπολη μέχρι…» έκανε έναν γρήγορο υπολογισμό με το μυαλό του, 
«μέχρι τα μεσάνυχτα, υποθέτω. Και θα είμαστε, φυσικά, κι οι δύο ε-
ξουθενωμένοι· δε θα μπορούμε να πάμε να βρούμε τον Δαίδαλο.» 
  «Γιατί;» ρώτησε η Αγάθη. «Πού είναι αυτός ο Δαίδαλος;» 
  «Δε θες να μάθεις.» 
 
 
 
Ο δρόμος προς τη Μακρόπολη ήταν μακρύς, και κυριολεκτικά και με-
ταφορικά. Το κυριολεκτικό σκέλος ήταν προφανές και οφειλόταν στο 
μήκος του· το μεταφορικό σκέλος οφειλόταν στο ότι ο Αυγερινός και η 
Αγάθη δεν ήξεραν από πού πιθανώς να παρουσιαζόταν κάποιος ε-
χθρός. Όσο ταξίδευαν, συνάντησαν μερικούς οικισμούς και μικρές πό-
λεις, καθώς και πανδοχεία στο πλάι του εξοχικού δρόμου· κανένας 
απ’τους δυο τους, όμως, δε συζήτησε το ενδεχόμενο να σταματήσουν 
εκεί. Ο Αυγερινός ήταν βέβαιος ότι η Αγάθη ποτέ δε θα συμφωνούσε 
σε κάτι τέτοιο: η καταδίωξη των ακόλουθων του Μαύρου Νάρζουλ την 
είχε τρομάξει· και ίσως να είχε δίκιο που ήταν επιφυλακτική. Δεν ξέ-
ρουμε μέχρι πού φτάνει η επιρροή τους. Το μόνο σίγουρο είναι ότι φτά-
νει μακριά. 
  Ο Πρίγκιπας Ανδρόνικος θα δυσκολευτεί να σώσει τούτο το βασίλειο 
από τον εαυτό του. 
  Παρ’όλ’αυτά, δε βρήκαν άλλους καβαλάρηδες να τους καταδιώκουν. 
Ούτε κανείς προσπάθησε με οποιονδήποτε τρόπο να τους σταματήσει 
απ’το να φτάσουν στη Μακρόπολη. Και, όταν μπήκαν στους δρόμους 
της, πλησίαζαν μεσάνυχτα. 
  Η Αγάθη –που τώρα οδηγούσε– μείωσε την ταχύτητα του οχήματός 
τους. 
  Στις λεωφόρους της Μακρόπολης υπήρχε αρκετή κίνηση, παρά το 
προχωρημένο της ώρας· και παντού γύρω φωτεινές πινακίδες διέλυαν 
το σκοτάδι της νύχτας, καθώς και δυνατά φώτα. Σε ορισμένα σημεία, 
υπήρχαν γιγαντο-οθόνες που έδειχναν τι γινόταν στο εσωτερικό κα-



578  |  ΚΩΣΤΑΣ ΒΟΥΛΑΖΕΡΗΣ 

 

 

ταστημάτων. Στον ουρανό, πάνω και ανάμεσα από τις πολυκατοικίες, 
πετούσαν μπαλόνια, από τα οποία κρέμονταν πανό με διαφημίσεις. 
  «Γουάου…» έκανε η Αγάθη, παρά την κούρασή της. «Ήξερα ότι η Μα-
κρόπολη έχει πολλή φασαρία τις νύχτες, μα δεν περίμενα τα πράγματα 
νάναι κι έτσι. 
  »Προς τα πού πηγαίνουμε;» ρώτησε τον Αυγερινό, κοιτάζοντάς τον 
πάνω απ’τον ώμο της. 
  «Στο Κέντρο.» 
  «Και πού είναι το Κέντρο;» 
  Ο Αυγερινός έβγαλε έναν χάρτη απ’τον σάκο του. Τον ξετύλιξε και τον 
διάβασε. «Προς τα εκεί,» είπε, δείχνοντας έναν δρόμο δεξιά. 
  Η Αγάθη έστριψε. 
  «Εε!» ακούστηκε κάποιος οδηγός να της φωνάζει. «Δε βλέπεις πού 
πας, κοπελιά; Στραβή είσαι;» 
  Η Αγάθη τον άφησε πίσω, περνώντας το τρίκυκλο ανάμεσα από δύο 
άλλα οχήματα. «Ποιο ήταν το πρόβλημά του;» 
  «Νομίζω,» είπε ο Αυγερινός, «ότι, προσπερνώντας τον, του χτυπήσα-
με έναν τροχό, αν και καμια ζημιά δεν πρέπει να έγινε. Εσύ δεν είπες, 
όμως, ότι ξέρεις να οδηγείς;» την πείραξε. 
  «Το αμφιβάλλεις;» Έμοιαζε έτοιμη να τον βρίσει. 
  Ο Αυγερινός μειδίασε. 
  Κι ύστερα, έφτασαν σ’ένα μέρος που δεν μπορεί παρά να ήταν το Κέ-
ντρο της Μακρόπολης. Δύο μεγάλα πάρκα υπήρχαν εδώ, και ενεργεια-
κές λάμπες ήταν αναμμένες παντού, έχοντας διάφορα χρώματα. Ορι-
σμένες αναβόσβηναν ρυθμικά· άλλες ήταν σταθερές στο φωτισμό 
τους. 
  «Κάνε το γύρο,» είπε ο Αυγερινός στην Αγάθη. 
  Εκείνη υπάκουσε. «Πού θα σταματήσουμε; Έχεις κάποιο συγκεκριμέ-
νο μέρος κατά νου;» 
  «Ναι. Αυτό.» Υψώνοντας το χέρι του, έδειξε ένα πολυώροφο χτίριο 
που η πινακίδα του έγραφε: ΞΕΝΟΔΟΧΕΙΟ «Ο ΕΙΡΗΝΙΣΤΗΣ». Έμοιαζε με κό-
σμημα, καθώς τα φώτα των παραθύρων του λαμπύριζαν μέσα στη νύ-
χτα. 
  Η Αγάθη συνοφρυώθηκε. «Νομίζω ότι το έχω ξαναδεί κάπου… Σ’ένα 
περιοδικό. Ναι. Μια φωτογραφία σ’ένα περιοδικό. Πρέπει να είναι κα-
λό ξενοδοχείο, και πολύ γνωστό.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  579 

 

 

  Στο γκαράζ του Ειρηνιστή, ένας άντρας ντυμένος με επίσημη στολή 
τούς ρώτησε: «Τι έπαθε το όχημά σας; Ατύχημα;» Κοιτούσε το σπα-
σμένο μπροστινό μέρος του γυάλινου σκέπαστρου. 
  Η Αγάθη φάνηκε αμήχανη, αλλά ο Αυγερινός είπε: «Είχαμε σταματή-
σει στην εξοχή, κι ένα μικρό δέντρο έπεσε πάνω μας. Ευτυχώς, δεν έγι-
ναν και τίποτε άλλες, σοβαρότερες ζημιές, φίλε μου.» 
  Ο άντρας χαμογέλασε πλατιά, και τους έκανε νόημα να περάσουν. 
  Η Αγάθη γέλασε, καθώς οδηγούσε, αργά, το τρίκυκλο στο υπόγειο 
εσωτερικό του γκαράζ. «Δέντρο;» 
  Ο Αυγερινός μόρφασε. «Θα μπορούσες να το πεις κι έτσι…» 
  Η Αγάθη βρήκε μια θέση και στάθμευσε το όχημα. Βγήκαν και το 
κλείδωσε. «Είμαι έτοιμη να λιποθυμήσω,» είπε στον Αυγερινό, καθώς 
βάδιζαν προς τον ανελκυστήρα του ξενοδοχείου. 
  Ανέβηκαν στο ισόγειο του Ειρηνιστή και πήγαν στην αίθουσα υποδο-
χής. Έκλεισαν δωμάτιο, πήραν τα κλειδιά, και ξαναμπήκαν στον ανελ-
κυστήρα. Στον πέμπτο όροφο βγήκαν, περπάτησαν κατά μήκος ενός 
στενόμακρου διαδρόμου, και ξεκλείδωσαν την πόρτα με τον αριθμό 43. 
  «Τώρα,» είπε ο Αυγερινός, «μπορείς να λιποθυμήσεις ελεύθερα.» 
  Η Αγάθη έπεσε, άκομψα, στο μαλακό διπλό κρεβάτι του νοικιασμένου 
δωματίου. 
 
 
 
Το πρωινό φως του ήλιου γλίστρησε ανάμεσα από τις γρίλιες του με-
γάλου παραθύρου, φωτίζοντας τις δύο κοιμισμένες μορφές επάνω στο 
κρεβάτι. Η γυναίκα ήταν ξαπλωμένη μπρούμυτα και κουκουλωμένη με 
την κουβέρτα· μονάχα η κορυφή του μελαχρινού κεφαλιού της ξεπρό-
βαλλε και η αριστερή της πατούσα. Ο άντρας ήταν ξαπλωμένος ανά-
σκελα, έχοντας τα μάτια του σκεπασμένα με τον αριστερό του αγκώ-
να. Ο δεξής του ώμος ήταν τυλιγμένος με επιδέσμους. Η κουβέρτα τον 
σκέπαζε μόνο από τη μέση και κάτω, καθώς η γυναίκα φαινόταν να 
έχει τραβήξει το μεγαλύτερο μέρος του σκεπάσματος επάνω και γύρω 
της. 
  Ο Αυγερινός ξύπνησε, περισσότερο επειδή αισθάνθηκε πως είχε έρθει 
το πρωί, παρά για οποιονδήποτε άλλο λόγο. 
  Πήρε το αριστερό του χέρι απ’το πρόσωπό του και άνοιξε τα μάτια 
του. Βλεφάρισε, κοιτάζοντας τον καθρέφτη που υπήρχε στο ταβάνι 



580  |  ΚΩΣΤΑΣ ΒΟΥΛΑΖΕΡΗΣ 

 

 

του δωματίου, ακριβώς πάνω απ’το κρεβάτι. Για όνομα του Απόλλωνα, 
σκέφτηκε, γιατί τον έχουν βάλει εκεί; Τον βλέπεις και ζαλίζεσαι. Αλλά, 
βέβαια, στη Μακρόπολη είχε ακούσει πως μπορούσες να συναντήσεις 
ό,τι εκκεντρικότητα φανταζόσουν· και, προφανώς, αυτά δεν ήταν μό-
νο φήμες… 
  Ο Αυγερινός παραμέρισε την κουβέρτα και σηκώθηκε απ’το κρεβάτι, 
χωρίς η Αγάθη να κουνηθεί ή να δείξει με άλλο τρόπο πως τον πήρε 
είδηση. Πλησίασε το παράθυρο και ανέβασε τις γρίλιες, αφήνοντας το 
ηλιακό φως να πλημμυρίσει το δωμάτιο. Από κάτω του, η Μακρόπολη 
φάνταζε μαγευτική. Σίγουρα, δεν ήταν τόσο μεγάλη όσο η Απαστρά-
πτουσα, μα είχε ένα κατιτί που δεν το είχε η πρωτεύουσα της Απολλώ-
νιας, ούτε θα μπορούσε ποτέ να το αποκτήσει. Ένα μυστήριο, ίσως; 
Έναν… παιχνιδιάρικο χαρακτήρα; Έναν ώριμα παιχνιδιάρικο χαρα-
κτήρα, όπως αυτόν μιας ερωτικής γυναίκας; Ο Αυγερινός δεν μπορού-
σε να το προσδιορίσει· κι επιπλέον, είχε να εκτελέσει μια αποστολή 
που τον απασχολούσε πολύ περισσότερο. 
  Ζύγωσε την Αγάθη και της άγγιξε τον ώμο πάνω απ’την κουβέρτα, 
κουνώντας την ελαφρά. 
  «…Τι;» μουρμούρισε εκείνη. 
  «Είναι πρωί.» 
  «Από τώρα;» 
  «Δυστυχώς.» 
  Η Αγάθη μούγκρισε και παραμέρισε, αποφασιστικά, την κουβέρτα. 
Ανασηκώθηκε. Τα μάτια της στένεψαν στο δυνατό φως της ημέρας. 
  «Πρέπει να πηγαίνουμε στη Χώρα του Δαίδαλου,» της είπε ο Αυγερι-
νός. 
  Όταν ετοιμάστηκαν και βγήκαν απ’το ξενοδοχείο, η Αγάθη διαπίστω-
σε ότι αυτή η Χώρα του Δαίδαλου δεν ήταν μακριά. Ξεκινούσε λίγο πα-
ρακάτω, σ’έναν δρόμο όχι και πολύ μεγάλο, στην αρχή του οποίου υ-
πήρχε μια πέτρινη αψίδα. Επάνω στην αψίδα, γράμματα ήταν λαξεμέ-
να στην Αρχαία Γλώσσα της Απολλώνιας. 
  «Τι λέει εδώ;» ρώτησε η Αγάθη, κοιτάζοντάς τα. 
  «Δε γνωρίζω την Αρχαία Γλώσσα,» απάντησε ο Αυγερινός, «αλλά, 
σύμφωνα μ’ό,τι μου είπε ο Πρίγκιπας, γράφει το εξής.» Άνοιξε το χάρτη 
της Μακρόπολης και διάβασε μια γωνιακή σημείωση: «Μισό βήμα 
μπροστά, τρεις ματιές γύρω, οι ζωντανοί. Γρήγοροι στις αγκάλες του 
σκοταδιού, οι νεκροί.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  581 

 

 

  Η Αγάθη συνοφρυώθηκε. «Αυτό δε μου ακούγεται και πολύ καλό. Τι 
σημαίνει;» 
  Ο Αυγερινός μόρφασε. «‘Να προσέχετε,’ υποθέτω.» 
  «Και γιατί δεν το γράφει έτσι απλά;» 
  «Οι αρχαίοι τα λένε όλα περίεργα, δεν το ξέρεις αυτό;» 
  Πέρασαν κάτω απ’την αψίδα και μπήκαν σε μια συνοικία της πόλης 
που εύκολα θα μπορούσε κανείς να αποκαλέσει λαβυρινθώδη. Ήταν 
γεμάτη με στενούς δρόμους, οι οποίοι έκαναν απότομες στροφές και 
καμπύλες, έτσι που δεν ήταν δύσκολο κανείς να χάσει τον προσανατο-
λισμό του. Τα οικοδομήματα εδώ ήταν μικρότερα από τα υπόλοιπα της 
Μακρόπολης, και έμοιαζαν να βρίσκονται σε χειρότερη κατάσταση: 
κακοδιατηρημένα, και ορισμένα απ’αυτά θα έλεγες ότι ήταν και εγκα-
ταλειμμένα. Οι άνθρωποι που έβλεπες έφερναν μόνο άσχημες ή αρνη-
τικές σκέψεις στο νου, όχι απαραίτητα ως υποθέσεις για το άτομό 
τους και την οικονομική τους κατάσταση, αλλά και ως υποθέσεις για 
το αν ήταν κλέφτες ή κακοποιοί που μπορούσαν να σου επιτεθούν. Σε 
κοίταζαν σαν αρπαχτικά, κάποιοι απ’αυτούς. 
  «Πού ακριβώς μένει ο Δαίδαλος;» ρώτησε η Αγάθη τον Αυγερινό, ψι-
θυριστά. 
  «Δεν ξέρω.» 
  «Τι!» 
  «Γνωρίζω, όμως, πού θα πάμε για να τον βρούμε.» 
  «Προσπαθείς επίτηδες να με μπερδέψεις;» μούγκρισε η Αγάθη. 
  «Όχι. Μπερδεύτηκες;» 
  «Ναι.» 
  «Μη φοβάσαι, ξέρω πού πηγαίνουμε. Ο Πρίγκιπας μού έδωσε σαφείς 
οδηγίες· και, παρότι ετούτο το μέρος είναι, ομολογουμένως, λαβυριν-
θώδες, δε νομίζω ότι έχω ακόμα χαθεί.» 
  «Γιατί ονομάζεται ‘η Χώρα του Δαίδαλου’;» ρώτησε η Αγάθη. «Ο Δαί-
δαλος ελέγχει αυτή τη συνοικία;» 
  «Περίπου.» 
  «Πολύ αινιγματικός δεν είσαι σήμερα;» 
  «Νόμιζα πως έτσι ήμουν πάντα.» 
  «Μην παίζεις μαζί μου! Πες μου τι συμβαίνει!» απαίτησε η Αγάθη. 
  «Ούτε εγώ ξέρω τι ακριβώς συμβαίνει. Το μόνο που ξέρω είναι ότι 
πρέπει να βρούμε τον μάγο που λέγεται Δαίδαλος. Ετούτη η περιοχή 
είναι, όντως, δική του, αλλά δεν είναι ο άρχοντάς της. Ο περισσότερος 



582  |  ΚΩΣΤΑΣ ΒΟΥΛΑΖΕΡΗΣ 

 

 

κόσμος, μάλιστα, πιστεύει ότι ο Δαίδαλος δεν είναι τίποτα παραπάνω 
από ένας αστικός μύθος.» 
  «Ο Πρίγκιπας σ’το είπε κι αυτό;» 
  «Ναι.» 
  Μετά από τόσες στροφές που έχασαν τη μέτρηση, έφτασαν μπροστά 
σε μια φαρδιά, ψηλή, διπλή μεταλλική πόρτα, επάνω στην οποία ήταν 
λαξεμένο ένα σύμβολο που δεν έλεγε τίποτα στον Αυγερινό, αλλά που 
ο Ανδρόνικος τού είχε τονίσει ότι θα υπήρχε εδώ. Επομένως, είμαστε 
στο σωστό μέρος. 
  Πλησίασε και χτύπησε δύο φορές, με τη γροθιά του αριστερού του 
χεριού. 
  «Τι οίκημα είν’αυτό;» του ψιθύρισε η Αγάθη. 
  «Δεν ξέρω.» 
  Το ένα φύλλο της πόρτας άνοιξε, αργά, και μια αντρική φιγούρα φα-
νερώθηκε. Είχε δέρμα κατάμαυρο και μαλλιά πράσινα. Στο δεξί χέρι 
κρατούσε μια καραμπίνα, κατεβασμένη. 
  «Ποιοι είστε;» ρώτησε. 
  «Τα ονόματά μας δε θα τα ξέρεις,» αποκρίθηκε ο Αυγερινός. «Ψά-
χνουμε, όμως, τη Ρωξάνη.» 
  «Σε λάθος μέρος ήρθατε.» Ο άντρας έκανε να κλείσει την πόρτα. 
  Ο Αυγερινός έφερε αντίσταση, υψώνοντας το αριστερό του χέρι. «Δε 
νομίζω. Βρισκόμαστε εδώ για έναν πολύ συγκεκριμένο λόγο, και είμα-
στε σταλμένοι από ένα πολύ συγκεκριμένο άτομο.» 
  «Τι άτομο;» 
  «Τον Πρίγκιπα Ανδρόνικο.» 
  Ο μαυρόδερμος άντρας τον ατένισε με φανερή δυσπιστία. Ύστερα, 
είπε: «Θα περιμένετε, δίχως φασαρίες.» 
  Ο Αυγερινός ένευσε. «Καλώς.» 
  Ο άντρας έκλεισε την πόρτα μ’έναν μεταλλικό γδούπο. 
  Η Αγάθη κοίταξε τον Αυγερινό. «Ποια είναι η Ρωξάνη;» 
  «Δεν ξέρω.» 
  «Υπάρχει τίποτα που να ξέρεις;» 
  «Πολύ λίγα, ομολογώ.» 
  Και περίμεναν. 
  Η πόρτα άνοιξε ξανά, και ο κατάμαυρος άντρας τούς έκανε νόημα να 
περάσουν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  583 

 

 

  Μπήκαν σ’ένα μέρος που δεν μπορεί παρά να ήταν αποθήκη. Ένα μέ-
ρος γεμάτο ψηλά, κυλινδρικά δοχεία, φτιαγμένα από μέταλλο. Ανάμε-
σά τους διάδρομοι δημιουργούνταν. 
  Εκτός απ’τον άντρα με το μαύρο δέρμα, υπήρχαν κι άλλοι άνθρωποι 
εδώ, οι οποίοι τους σημάδευαν με όπλα: καραμπίνες και πιστόλια. 
  «Δε χρειάζονται όλ’αυτά,» είπε ο Αυγερινός. «Δεν ερχόμαστε με ε-
χθρικές διαθέσεις. Στη Ρωξάνη θέλουμε να μιλήσουμε.» 
  «Για ποιο λόγο;» 
  Ο Αυγερινός στράφηκε για ν’αντικρίσει τη γυναίκα που είχε μιλήσει. 
Ήταν ψηλή και λιγνή, με μακριά, ξανθά μαλλιά δεμένα πίσω απ’το κε-
φάλι. Στο αριστερό μάγουλο είχε μια παλιά ουλή. Η Ρωξάνη; Ο Αυγερι-
νός θυμόταν πως ο Ανδρόνικος τού είχε πει ότι η Ρωξάνη είχε μια ουλή 
στο αριστερό μάγουλο, και ότι ήταν ξανθιά και λεπτή. 
  «Ο Πρίγκιπας Ανδρόνικος μ’έστειλε. Ονομάζομαι Αυγερινός Αντίρ-
ρυθμος.» 
  «Γιατί να σε πιστέψουμε;» 
  Ο Αυγερινός έβγαλε απ’το σάκο του το χαρτί που αποδείκνυε την 
ταυτότητά του, και το πρότεινε προς τη γυναίκα. 
  Εκείνη πλησίασε και το διάβασε. «Μοιάζει αυθεντικό,» είπε. «Τι θέ-
λεις;» 
  «Είσαι η Ρωξάνη;» 
  «Ναι.» 
  «Πρέπει να μιλήσω στον Κάποιο, για να με πάει στον Δαίδαλο,» εξή-
γησε ο Αυγερινός. «Ο Πρίγκιπας μού είπε ότι εσύ θα μπορούσες να με 
βοηθήσεις.» 
  «Θα πρέπει, πρώτα, να βρούμε τον Κάποιο…» 
 
 
 
Κι αυτό δεν αποδείχτηκε εύκολη υπόθεση. Ο Αυγερινός κι η Αγάθη α-
ναγκάστηκαν να περιμένουν πολλή ώρα μέσα στην αποθήκη, υπό την 
επίβλεψη των ανθρώπων της Ρωξάνης, μέχρι αυτός ο Κάποιος να έρ-
θει. Όταν παρουσιάστηκε, κανένας απ’τους δυο τους δε θα μπορούσε 
να πει ότι εντυπωσιάστηκε από την εμφάνισή του. Ήταν κακάσχημος 
και καραφλός· στο πρόσωπό του είχε γένια που φύτρωναν αραιά και 
στραβά: και ήταν ν’απορεί κανείς που, τουλάχιστον, δεν τα ξύριζε για 
να φτιάξει λιγάκι τη φάτσα του (όσο ήταν αυτό δυνατόν, ασφαλώς). 



584  |  ΚΩΣΤΑΣ ΒΟΥΛΑΖΕΡΗΣ 

 

 

Τα ρούχα του ήταν βρόμικα, παλιά, και δερμάτινα· οι μπότες του ήταν 
τόσο φαρδιές που τα πόδια του πρέπει να έκαναν μέσα τους πέρα-
δώθε. Το επάνω χείλος του σχίστηκε στα δύο, όταν τους μίλησε. 
  «Καλημέρα σας. Είμαι ο Κάποιος. Με ζητήσατε, ε; Ο Πρίγκιπας Ανδρό-
νικος, μου είπαν, σας έχει στείλει. Τον ξέρω τον Πρίγκιπα, από πολύ 
κοντά. Χε-χε…» 
  Ο Αυγερινός τον κοίταξε από πάνω ώς κάτω. Ο Πρίγκιπάς μας θα έ-
πρεπε να με είχε προειδοποιήσει γι’αυτό, συλλογίστηκε. Αλλά, ύστερα, 
σκέφτηκε πως μπορούσε να καταλάβει γιατί ο Ανδρόνικος είχε προτι-
μήσει να αποκρύψει τις λεπτομέρειες σχετικά με την εμφάνιση του 
Κάποιου. 
  «Ονομάζομαι Αυγερινός Αντίρρυθμός. Κι από δω είναι η Αγάθη, βοη-
θός μου. Θα μπορούσες να μας οδηγήσεις στον Δαίδαλο; Πρόκειται για 
μια πολύ σοβαρή υπόθεση, που αφορά τον Πρίγκιπα.» 
  «Ακολουθήστε με!» είπε ο Κάποιος, χωρίς να ζητήσει να του επιβε-
βαιώσουν πως, όντως, τους είχε στείλει ο Ανδρόνικος. «Ακολουθήστε 
με!» Και βάδισε ανάμεσα στα ψηλά, κυλινδρικά δοχεία (που ο Αυγερι-
νός υπέθετε ότι πρέπει να περιείχαν καύσιμα, μα δεν ήταν βέβαιος, 
καθώς επάνω τους δεν υπήρχε καμία επιγραφή και, φυσικά, κανένας 
απ’τους ανθρώπους της Ρωξάνης δεν του είχε αναφέρει τίποτα). 
  Ο Κάποιος τούς οδήγησε σε μια μικρή πόρτα. Την άνοιξε και βγήκαν 
απ’την αποθήκη, σ’ένα απ’τα στενορύμια της Χώρας του Δαίδαλου. 
«Ακολουθήστε με,» ξανάπε, γνέφοντάς τους. Και τους πήγε σε μια άλ-
λη, παρόμοια μικρή πόρτα. Βγάζοντας μια αρμαθιά κλειδιά, την ξεκλεί-
δωσε, και μπήκε σ’ένα στενόχωρο δωμάτιο. Στο πάτωμα υπήρχε μια 
καταπακτή· έπιασε τον κρίκο της και τη σήκωσε, αποκαλύπτοντας μια 
σιδερένια σκάλα. «Κατεβείτε,» είπε. 
  Η Αγάθη τον κοίταξε καχύποπτα. 
  «Κατεβείτε. Ο Μεγάλος Αφέντης θα ειδοποιηθεί για την άφιξή σας.» 
  Ο Αυγερινός πιάστηκε απ’τη σκάλα και κατέβηκε πρώτος, φτάνοντας 
σ’ένα στρογγυλό, πέτρινο δωμάτιο που τον έκανε να ζαλιστεί, να απο-
προσανατολιστεί τελείως, για μερικά δευτερόλεπτα. Διότι, γύρω-γύρω, 
υπήρχαν παράθυρα, και κάτω απ’τα παράθυρα φαίνονταν τα οικοδο-
μήματα της Χώρας του Δαίδαλου. 
  Πώς είναι δυνατόν; απόρησε. Δεν κατεβήκαμε σε κάποιο υπόγειο; 
  «Αυγερινέ…» είπε η Αγάθη, όταν ήρθε πλάι του, παρατηρώντας κι ε-
κείνη το παράδοξο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  585 

 

 

  «Μη ρωτήσεις πώς είναι δυνατόν να συμβαίνει αυτό.» 
  Ο Κάποιος γέλασε. «Μη σας παραξενεύει· είναι απόλυτα φυσιολογικό! 
Χε-χε-χε-χε…» Κοίταξε τριγύρω. «Πού είναι ο Μεγάλος Αφέντης;… Με 
συγχωρείτε,» είπε, υψώνοντας το χέρι του· «μισό λεπτό θα περιμένε-
τε.» Και έφυγε, μπαίνοντας σ’ένα στενό, τοξοειδές άνοιγμα. 
  Η Αγάθη πλησίασε ένα απ’τα παράθυρα. «Αυγερινέ;» 
  «Τι;» 
  «Δε μπορεί αυτή νάναι ολόκληρη η πόλη. Δες…» Σήκωσε το χέρι της, 
δείχνοντας. 
  Ο Αυγερινός πλησίασε πίσω της, και κοίταξε. Έχει δίκιο, παρατήρησε. 
Από το δωμάτιο όπου βρίσκονταν φαινόταν μόνο η Χώρα του Δαίδα-
λου, σαν η υπόλοιπη Μακρόπολη να μην είχε ποτέ υπάρξει. «Πρέπει να 
πρόκειται για κάποιου είδους ψευδαίσθηση.» 
  «Δεν είναι ψευδαίσθηση, φίλε μου· σε διαβεβαιώνω.» 
  Ο Αυγερινός και η Αγάθη στράφηκαν, ξαφνιασμένοι. Και είδαν έναν 
άντρα προχωρημένης ηλικίας, ο οποίος ήταν, όμως, καλοστεκούμενος, 
όχι καμπουριασμένος· ούτε έμοιαζε να είναι καθόλου κουρασμένος 
από τα χρόνια. Είχε λευκά, μακριά γένια και κοντοκουρεμένα μαλλιά. 
Τα φρύδια του ήταν πυκνά και πεταχτά, και το δέρμα του λευκό-ροζ. 
Φορούσε έναν φαρδύ, πορφυρό χιτώνα πάνω από ένα λευκό πουκάμι-
σο με ψηλούς όρθιους γιακάδες, και ένα μαύρο, υφασμάτινο παντελό-
νι. Ο χιτώνας έκλεινε μόνο μ’ένα μεγάλο, χρυσό κουμπί στη μέση του 
άντρα. 
  «Είστε ο Δαίδαλος;» ρώτησε ο Αυγερινός. 
  «Ναι. Κι εσύ, υποθέτω, είσαι ο Αυγερινός Αντίρρυθμος.» 
  Ο Αυγερινός έκλινε το κεφάλι. «Μάλιστα. Έρχομαι εκ μέρους του Πρί-
γκιπα Ανδρόνικου, κύριε Δαίδαλε. Ο Πρίγκιπας χρειάζεται τη βοήθειά 
σας.» 
  «Τι είδους βοήθεια;» 
  «Διαφόρων ειδών. Κατά πρώτον, πιστεύω πως θα σας ζητήσει να 
βρείτε κάποιους χαμένους του συντρόφους. –Και, σε περίπτωση που 
δεν το έχετε πληροφορηθεί, ο Πρίγκιπας Ανδρόνικος βρίσκεται και 
πάλι στην εξουσία–» 
  «Το έχω πληροφορηθεί,» τον διαβεβαίωσε ο Δαίδαλος. «Τα σημαντι-
κά γεγονότα του βασιλείου μαθεύονται εδώ πολύ γρήγορα.» 
  Ο Αυγερινός παραξενεύτηκε από τούτο. Το μέρος έμοιαζε, αν μη τι 
άλλο, αποκλεισμένο από τον έξω κόσμο, ειδικά αν ό,τι έλεγε ο μάγος 



586  |  ΚΩΣΤΑΣ ΒΟΥΛΑΖΕΡΗΣ 

 

 

αλήθευε –ότι, δηλαδή, όσα φαίνονταν απ’τα παράθυρα δεν ήταν ψευ-
δαίσθηση. 
  Ο Δαίδαλος πρέπει να κατάλαβε τους συλλογισμούς του, γιατί είπε: 
«Δε βρισκόμαστε στην Απολλώνια, Αυγερινέ· βρισκόμαστε σε μια άλλη 
διάσταση, που τέμνει, σε ορισμένα σημεία, τη διάσταση της Απολλώ-
νιας.» 
  Ο Αυγερινός συνοφρυώθηκε. 
  «Τέλος πάντων,» είπε ο Δαίδαλος. «Μη νομίζεις πως είμαι και παντο-
γνώστης· μίλησέ μου για το τι συμβαίνει με τον Πρίγκιπα. Όσο πιο 
γρήγορα μπορείς, όμως, γιατί, αν πρέπει να βιαστούμε, μάθε πως ο 
χρόνος εδώ περνά πολύ πιο αργά απ’ό,τι στην Απολλώνια.» 
  Αυτό, και πάλι, μπέρδεψε τον Αυγερινό, όμως προτίμησε να μην το 
σχολιάσει και απλά να υπακούσει τον μάγο. Του είπε για την κατά-
σταση στο παλάτι και για την ανάγκη που είχε ο Ανδρόνικος από έμπι-
στους ανθρώπους. «Θα τον βοηθήσετε, κύριε Δαίδαλε;» 
  «Θα κάνω ό,τι μπορώ,» αποκρίθηκε εκείνος. 
  «Αυτό σημαίνει πως θα έρθετε μαζί μας, στο παλάτι της Απαστρά-
πτουσας;» 
  «Όχι,» είπε ο Δαίδαλος· «εσείς θα έρθετε μαζί μου, στο παλάτι της Α-
παστράπτουσας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  587 

 

 

 

37 
 
 
Από τη βάση στους Βαλτότοπους των Όφεων, βγήκαν μέσα σ’ένα μι-
κρό υποβρύχιο σκάφος, το οποίο ίσα που τους χωρούσε, τον έναν επά-
νω στον άλλο. Βαθιά κάτω από την ηπειρόνησο Κεντρυδάτια, όμως, 
συνάντησαν ένα πολύ μεγαλύτερο υποβρύχιο, το οποίο είχε καλέσει η 
Πρόμαχος Ελένη· και τότε, εγκατέλειψαν το μικρό τους σκάφος, φο-
ρώντας ειδικές στολές και κολυμπώντας. Μια πλευρική θύρα άνοιξε 
πάνω στο υποβρύχιο και τους υποδέχτηκε στο εσωτερικό του. 
  Βγήκαν απ’το νερό και είδαν ότι, μέσα στον θάλαμο κατάδυσης, ένας 
άντρας τούς περίμενε, μετρίου αναστήματος, με δέρμα λευκό που είχε 
την απόχρωση του ροζ. Τα μαλλιά του ήταν μαύρα και στο πρόσωπό 
του υπήρχε ένα πυκνό μουστάκι. Φορούσε τη στολή καπετάνιου. 
  «Καλωσορίσατε στο Πράσινο Χέλι,» είπε, καθώς εκείνοι έβγαζαν τις 
στολές κατάδυσης, κάτω απ’τις οποίες φορούσαν τα κανονικά τους 
ρούχα. «Είμαι ο Πλοίαρχος του σκάφους, και ονομάζομαι Αλέξανδρος.» 
  Ο Οδυσσέας τού αποκρίθηκε πως χαιρόταν για τη γνωριμία, και σύ-
στησε τον εαυτό του και τους συντρόφους του. Ο Πλοίαρχος Αλέξαν-
δρος δε φάνηκε να παραξενεύεται από την παρουσία του Πρίγκιπα 
Τάμπριελ ανάμεσά τους· μάλλον, είχε κάποια πληροφόρηση σχετικά 
μ’αυτόν. Τους προσκάλεσε στη γέφυρα του Πράσινου Χελιού, και τους 
είπε πως το ταξίδι τους δε θα ήταν μακρύ· σύντομα, θα έφταναν στην 
Ιχθυδάτια. 
  «Το σκάφος μου είναι από τα ταχύτερα που έχει η Επανάσταση στην 
Υπερυδάτια,» τους πληροφόρησε με κάποια περηφάνια, καθώς διέσχι-
ζαν το εσωτερικό του υποβρυχίου. «Κανένα άλλο δεν μπορεί να παρα-
βγεί μαζί του.» 
  Στη γέφυρα, υπήρχαν διάφορα όργανα ελέγχου και πλοήγησης του 
σκάφους, καθώς και μια οθόνη που έδειχνε τις σχετικές θέσεις των 
ηπειρόνησων επί του παρόντος, αφού ήταν γνωστό ότι διαρκώς μετα-
κινούνταν επάνω στον ατέρμονο ωκεανό της Υπερυδάτιας. Ο Πλοίαρ-
χος Αλέξανδρος κάθισε σε μια δερμάτινη πολυθρόνα, μπροστά σε μια 
κονσόλα, και πρότεινε στους επιβάτες του να καθίσουν κι εκείνοι. 



588  |  ΚΩΣΤΑΣ ΒΟΥΛΑΖΕΡΗΣ 

 

 

«Δυστυχώς, δεν μπορώ να φέρω άλλα καθίσματα,» είπε· «θα πρέπει να 
βολευτείτε όπου βρείτε. Αν κάποιος θέλει να ξαπλώσει, μπορεί να πάει 
στις κουκέτες.» 
  Κανένας τους, όμως, δεν ήθελε. Ο Οδυσσέας και ο Τάμπριελ’λι κάθι-
σαν σε δύο άδειες θέσεις, ενώ οι υπόλοιποι κάθισαν στο πάτωμα, α-
κουμπώντας την πλάτη τους στα τοιχώματα του σκάφους. 
  Το ταξίδι τους δεν κράτησε πολύ, αλλά δεν κράτησε και λίγο. Χρειά-
στηκαν παραπάνω από δώδεκα ώρες, μέχρι να φτάσουν στην Ιχθυδά-
τια. Και, στο μεταξύ, οι περισσότεροι από τους συντρόφους του Οδυσ-
σέα κοιμήθηκαν εκεί όπου είχαν καθίσει, όπως επίσης κι ο ίδιος. Δεν 
υπήρχε λόγος να βρίσκονται σε εγρήγορση τώρα· καλύτερα να εξοικο-
νομούσαν τις δυνάμεις τους για ό,τι τους επιφύλασσε το μέλλον. 
  Όταν ο Πλοίαρχος Αλέξανδρος τούς ξύπνησε, δεν είχαν ιδέα τι ώρα 
ήταν. Η Νελμίρα, όμως, τον ρώτησε, κι εκείνος απάντησε πως ήταν πε-
ντέμισι το πρωί, και πως είχαν φτάσει στον προορισμό τους. 
  «Είμαστε στην Ιχθυδάτια,» τους είπε, «μέσα στο Στόμα του Ιχθύος και 
κοντά στο Ναό της Έχιδνας.» 
  Ο Γεράρδος συνοφρυώθηκε. «Δεν υποτίθεται ότι θα πηγαίναμε σε 
κάποια βάση της Επανάστασης;» 
  «Η βάση,» εξήγησε η Ιωάννα, «βρίσκεται πίσω απ’το Ναό. Οι ιέρειες 
της Έχιδνας δε συμπαθούν την Παντοκράτειρα· ή, τουλάχιστον, όχι 
όλες τους.» 
  «Σ’ευχαριστούμε για τη μεταφορά, Πλοίαρχε,» είπε ο Οδυσσέας στον 
Αλέξανδρο. 
  «Κανένα πρόβλημα,» αποκρίθηκε εκείνος. «Να είστε καλά, Πρόμαχε, 
και οι θεοί μαζί σας.» 
  Επέστρεψαν στον θάλαμο κατάδυσης και φόρεσαν τις ειδικές στολές, 
μπροστά από την τρύπα με το νερό. 
  «Θα μας οδηγήσεις εσύ, Ιωάννα;» ρώτησε ο Οδυσσέας. 
  Η Μαύρη Δράκαινα ένευσε. «Ναι.» Έβαλε στο στόμα τον αναπνευ-
στήρα της και βούτηξε στο νερό. 
  Η μεταλλική θύρα στο βάθος της τρύπας άνοιξε και η Ιωάννα βγήκε, 
κολυμπώντας, από το Πράσινο Χέλι. Οι υπόλοιποι την ακολούθησαν, 
και είδαν ότι βρίσκονταν στο πλάι της ηπειρόνησου, όχι βαθιά κάτω 
απ’αυτήν, γιατί εμπρός τους υπήρχε μια πλαγιά με πέτρες και φύκια 
και ρίζες δέντρων που έφταναν ώς εδώ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  589 

 

 

  Η Ιωάννα δεν κολύμπησε προς τα πάνω, αλλά κατά μήκος της πλα-
γιάς, σαν να έψαχνε κάτι. Κάποιο σημάδι, ίσως; αναρωτήθηκε ο Οδυσ-
σέας, χωρίς νάναι βέβαιος. 
  Μετά από λίγο, η Μαύρη Δράκαινα άρχισε ν’ανεβαίνει, και οι σύντρο-
φοί της την ακολούθησαν. Εκείνη, όμως, δεν τους οδήγησε στην επι-
φάνεια, αλλά σε μια τρύπα που υπήρχε στην πλαγιά, μέσα στην οποία 
και γλίστρησε με άνετες κινήσεις ενώ, συγχρόνως, άναβε τον φακό 
που ήταν δεμένος στο μέτωπό της. 
  Του Οδυσσέα δεν του άρεσε τούτο το στενό μέρος, μα δεν προσπάθη-
σε να φέρει αντίρρηση στην Ιωάννα, υποθέτοντας ότι ήξερε τι έκανε. 
Άλλωστε, ήταν Μαύρη Δράκαινα, και, το σημαντικότερο, η Υπερυδάτια 
ήταν πατρίδα της και τη γνώριζε καλά. 
  Η Ιωάννα τούς οδήγησε, διαμέσου ενός λίθινου αγωγού, στην επιφά-
νεια μιας λίμνης. Ο Οδυσσέας έβγαλε τον αναπνευστήρα του και κοίτα-
ξε γύρω, βλέποντας πέτρες και βλάστηση. Αυτός, σίγουρα, δεν ήταν ο 
Ναός της Έχιδνας, στον οποίο ο Πρόμαχος είχε, παλιότερα, ξαναπάει. 
  «Γιατί μας έφερες εδώ;» ρώτησε, καθώς έβγαιναν απ’το νερό. 
  «Για ασφάλεια,» αποκρίθηκε η Ιωάννα. «Δε χρειάζεται να φανούμε ως 
τίποτα πιο παράξενο από προσκυνητές που επισκέπτονται το Ναό.» 
  «Πιστεύεις ότι παρακολουθείται από τους πράκτορες της Παντοκρά-
τειρας;» 
  «Τα πάντα μπορεί να παρακολουθούνται από τους πράκτορες της 
Παντοκράτειρας, Οδυσσέα. Καλύτερα να είμαστε επιφυλακτικοί.» 
  Και, ασφαλώς, είχε δίκιο. 
  Έβγαλαν τις στολές τους, τις δίπλωσαν, και τις έβαλαν σ’έναν σάκο, 
για πιθανή μελλοντική χρήση. Τον σάκο τον πήρε στον ώμο του ο Γε-
ράρδος, χωρίς κανείς να του το ζητήσει· κι όταν ο Οδυσσέας προθυμο-
ποιήθηκε να τον πάρει εκείνος, ο Καπετάνιος του Πορφυρού Κενού 
αρνήθηκε, λέγοντας πως έπρεπε κι αυτός να τους βοηθήσει κάπως, 
αφού δεν ήξερε τίποτα για τούτα τα μέρη. 
  Φόρεσαν κάπες και κουκούλες και βγήκαν από τη βλάστηση γύρω 
απ’τη μικρή λίμνη. Δεν είχε χαράξει ακόμα, και το περιβάλλον ήταν 
σκοτεινό και κρύο. Η Ιωάννα και ο Οδυσσέας προπορεύτηκαν κι οι υ-
πόλοιποι τούς ακολούθησαν, βαδίζοντας πάνω σε βραχώδες έδαφος, 
όπου έπρεπε να προσέχουν πού πατάνε, καθώς υπήρχαν κάμποσες 
λακκούβες και ανώμαλα σημεία. 



590  |  ΚΩΣΤΑΣ ΒΟΥΛΑΖΕΡΗΣ 

 

 

  Ο πρώτος από τους δίδυμους ήλιους της Υπερυδάτιας ξεμύτιζε από 
την Ανατολή, εξαπολύοντας ακτίνες που έμοιαζαν να κυνηγούν τις 
σκιές ανάμεσα στα βράχια, όταν η ομάδα των επαναστατών ατένισε 
τον Ναό της Έχιδνας. Ψηλές κολόνες από γκρίζο, τραχύ θαλασσόλιθο 
έμοιαζαν να ανέρχονται μέσα από τα βάθη της θάλασσας, τυλιγμένες 
με αναρριχώμενα φυτά. Πλατφόρμες, καμωμένες από το ίδιο υλικό, 
υπήρχαν ανάμεσα στις κολόνες, με πύραυνα να είναι αναμμένα επάνω 
τους, ενώ αγάλματα στέκονταν στις γωνίες τους, απεικονίζοντας γυ-
ναίκες που από τη μέση και κάτω ήταν ερπετά, ή είχαν ερπετά στα 
μαλλιά τους ή στα χέρια τους –προσωποποιήσεις της Έχιδνας. Οι 
πλατφόρμες και οι κίονες σχημάτιζαν ένα μονοπάτι, το οποίο οδηγού-
σε σε μια βραχώδη πλαγιά, όπου ήταν φτιαγμένο ένα καμπυλωτό οι-
κοδόμημα από θαλασσόλιθο: ο σηκός. Οι τοίχοι του οικοδομήματος 
ήταν καλυμμένοι από αναρριχώμενα φυτά, όπως και οι κολόνες. 
  Οι επαναστάτες πλησίασαν. Ανέβηκαν σε μια από τις πλατφόρμες και 
προσπέρασαν τα πύραυνα, απ’τα οποία έρχονταν οξείες μυρωδιές, κα-
θώς πρέπει να έκαιγαν κάποιου είδους αρωματικό ξύλο ή χόρτο. Στην 
είσοδο του σηκού, συνάντησαν μια ιέρεια της Έχιδνας. Η γυναίκα ήταν 
γαλανόδερμη με πράσινα, μακριά, σπαστά μαλλιά, τα οποία έπεφταν 
λυτά στην πλάτη της. Φορούσε έναν πράσινο χιτώνα, γεμάτο πτυχώ-
σεις. Τα πόδια της ήταν ξυπόλυτα, και στα χέρια της ήταν περασμένα 
βραχιόλια και δαχτυλίδια που δεν πρέπει να ήταν τυχαία, αλλά πρέπει 
να φανέρωναν κάτι για τη θέση της μέσα στο Ναό. Το πρόσωπό της 
ήταν βαμμένο, σα να φορούσε πράσινη μάσκα, ενώ γύρω απ’τα μάτια 
της υπήρχε έντονη μαύρη μπογιά. 
  «Ιερότατη,» είπε η Ιωάννα, σταματώντας μπροστά της και κλίνοντας 
το κεφάλι. «Ερχόμαστε από τους βυθούς, κι αναζητούμε το φως κάτω 
από το έδαφος.» 
  Επρόκειτο για μια κωδική φράση, η οποία σήμαινε ότι ήταν επανα-
στάτες και πήγαιναν στη βάση που ήταν κρυμμένη πίσω απ’το Ναό. 
  «Καλωσορίσατε, και είθε η Σοφία της Έχιδνας να είναι μαζί σας,» α-
ποκρίθηκε η ιέρεια, και, στρεφόμενη, μπήκε στον σηκό, νεύοντάς τους 
να την ακολουθήσουν. 
  Ο Γεράρδος ψιθύρισε στην Ιωάννα: «Νόμιζα πως αυτή η Έχιδνα, την 
οποία ανέφερες κάθε τόσο όσο ταξιδεύαμε στο Κενό, ήταν μια μοχθη-
ρή κι επικίνδυνη θεότητα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  591 

 

 

  «Είναι,» τον διαβεβαίωσε η Μαύρη Δράκαινα, καθώς περνούσαν το 
κατώφλι του Ναού, ακολουθώντας την ιέρεια. «Αυτό δε σημαίνει ότι 
δεν είναι, επίσης, και σοφή.» 
  Ο Γεράρδος ένευσε, σα να καταλάβαινε. 
  Ο Οδυσσέας δεν ήξερε πολλά για τον Γεράρδο, αλλά, βλέποντάς τον 
να μιλά έτσι και ν’αντιδρά έτσι, υπέθεσε ότι δεν μπορεί να ήταν μονά-
χα ένας καπετάνιος του Πορφυρού Κενού. Αυτός ο άνθρωπος έκρυβε 
κάτι περισσότερο. Ο Ανδρόνικος, μάλλον, θα ξέρει. Και, μ’ετούτη τη 
σκέψη, άρχισε πάλι ν’ανησυχεί για τον Πρίγκιπα, γιατί θυμόταν καλά 
τι είχε πει ο Τάμπριελ’λι: Τον είδα φυλακισμένο σ’ένα σκοτεινό κελί. 
Κουλουριασμένο και γυμνό, να κρατά το κεφάλι του. 
  Το εσωτερικό του Ναού ήταν πλημμυρισμένο στις σκιές, καθώς τα 
πύραυνα που ήταν αναμμένα εδώ δεν επαρκούσαν για να φωτίζουν 
ολόκληρο τον χώρο. Στους τοίχους φαίνονταν λαξεμένες μορφές από 
γυναίκες-φίδια ή γυναίκες που είχαν στα χέρια τους, στην αγκαλιά 
τους, ή γύρω απ’το λαιμό τους ερπετά. Επίσης, υπήρχαν κάποια λα-
ξεύματα υδρόβιων πλασμάτων. Στο κέντρο του σηκού ορθωνόταν ένα 
μεγάλο άγαλμα που, σίγουρα, απεικόνιζε την Έχιδνα: μια επιβλητική 
γυναίκα η οποία από τη μέση και κάτω είχε την ουρά φιδιού, και τα 
μαλλιά της ήταν πολλά μικρά φίδια. 
  Η ιέρεια οδήγησε τους επαναστάτες πίσω από το άγαλμα και πίσω 
από μια κουρτίνα, σ’ένα πέρασμα που διακλαδιζόταν. Στο ένα από τα 
παρακλάδια του, πλησίασε έναν τοίχο· πίεσε μια συγκεκριμένη πέτρα 
και μια κρυφή πόρτα άνοιξε. 
  Ο Οδυσσέας και οι σύντροφοί του μπήκαν, χωρίς η ιέρεια να έρθει 
μαζί τους· η δουλειά της είχε τελειώσει. Βρέθηκαν σ’έναν θάλαμο 
σκαμμένο μέσα στους βράχους της πλαγιάς. Στο πέρας του υπήρχε ένα 
άνοιγμα. Ησυχία απλωνόταν παντού. 
  Ο Οδυσσέας προπορεύτηκε, έχοντας ανάψει έναν φακό. Πήγε στο 
σκοτεινό άνοιγμα και φώτισε μια ατσάλινη πόρτα. Υψώνοντας το χέρι 
του, χτύπησε. 
  Ένα στενόμακρο παραθυράκι άνοιξε, και δύο μάτια τον ατένισαν. «Ο-
δυσσέα;» είπε μια αντρική φωνή. 
  «Να περάσουμε;» 
  Αμπάρες ακούστηκαν να τραβιούνται, και η πόρτα άνοιξε, επιτρέπο-
ντάς τους πρόσβαση σ’ένα δωμάτιο φωτισμένο από ενεργειακές λά-
μπες. Τρεις άντρες ήταν εδώ: αυτός που τους είχε ανοίξει –ένας τύπος 



592  |  ΚΩΣΤΑΣ ΒΟΥΛΑΖΕΡΗΣ 

 

 

με άσπρο δέρμα και κοντά, μαύρα μαλλιά– κι άλλοι δύο –ένας γαλανό-
δερμος κι ένας που είχε πάλι άσπρο δέρμα. 
  «Δεν περιμέναμε τόση παρέα,» είπε ο πρώτος, που ο Οδυσσέας ήξερε 
ότι ονομαζόταν Νικόλαος. 
  «Είναι εδώ ο Δημήτριος;» ρώτησε ο Οδυσσέας. 
  «Ναι,» αποκρίθηκε ο Νικόλαος, «εδώ είναι. Να τον ειδοποιήσω;» 
  «Ναι. Θέλω να του μιλήσω.» 
  Ο Νικόλαος έφυγε, περνώντας μέσα από ένα στρογγυλό άνοιγμα. 
  Σε λίγο επέστρεψε, λέγοντας στον Οδυσσέα ότι μπορούσε να έρθει να 
μιλήσει με τον Πρόμαχο Δημήτριο. 
  Ο Οδυσσέας είπε στους συντρόφους του να περιμένουν, και μπήκε κι 
εκείνος στο στρογγυλό άνοιγμα. Έστριψε σ’ένα σημείο λίγο παρακάτω 
και βρέθηκε σ’ένα δωμάτιο γεμάτο χάρτες, βιβλία, και μηχανικούς ε-
ξοπλισμούς. Ο Δημήτριος ήταν καθισμένος πίσω από ένα γραφείο, και, 
βλέποντας τον Οδυσσέα, το μοναδικό του μάτι γυάλισε. Το άλλο του 
μάτι ήταν σκεπασμένο με μια μαύρη καλύπτρα. Το δέρμα του ήταν κα-
τάλευκο σαν κόκαλο, και τα μαλλιά του κόκκινα σαν τη φωτιά. 
  «Καλωσήρθες, Οδυσσέα,» είπε. «Τι σε φέρνει εδώ; Κάθισε, κατ’αρχήν· 
κάθισε.» 
  Ο Οδυσσέας πήρε θέση αντίκρυ στον Δημήτριο. 
  Παλιότερα, είχαν φιλονικήσει οι δυο τους, για μια γυναίκα. Κανένας 
πλέον δεν κρατούσε κακία στον άλλο γι’αυτό το ζήτημα, ωστόσο ο Ο-
δυσσέας διέκρινε πως ανάμεσά τους εξακολουθούσε να υφίσταται ένα 
ψυχρό κλίμα, κάθε φορά που συναντιόνταν· και, παρά τις προσπάθειες 
του ενός ή του άλλου, κανένας δεν κατάφερνε να σπάσει τον πάγο, λες 
και ήταν εκεί από μόνος του, μια τρίτη, αόρατη οντότητα που τους 
χώριζε, σαν τείχος. 
  «Χρειάζομαι ένα όχημα, φτιαγμένο για να διασχίζει το Σύμπλεγμα,» 
είπε ο Οδυσσέας. 
  «Θα ταξιδέψεις εκεί;» 
  Ο Οδυσσέας ένευσε. 
  «Πού κατευθύνεσαι;» 
  Το Σύμπλεγμα ήταν μία από τις αποκαλούμενες ενδιάμεσες διαστά-
σεις: κανείς δεν πήγαινε εκεί για να μείνει· πήγαινε εκεί για να περάσει 
σε κάποια άλλη διάσταση. 
  «Στη Μοργκιάνη,» απάντησε ο Οδυσσέας. 
  «Προβλήματα σ’εκείνα τα μέρη;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  593 

 

 

  «Όχι· στην Απολλώνια.» 
  Ο Δημήτριος συνοφρυώθηκε. 
  Ο Οδυσσέας τού εξήγησε, εν συντομία, τι συνέβαινε στη διάσταση του 
Πρίγκιπα Ανδρόνικου και ποια ήταν η αποστολή του. 
  «Μου φαίνεται,» είπε ο Δημήτριος, έχοντας ανάψει τσιγάρο, «πως τα 
πράγματα είναι άσχημα, Οδυσσέα.» 
  «Κι εμένα έτσι μου φαίνεται.» Και δε σου είπα καν για το όραμα του 
Τάμπριελ’λι… «Γι’αυτό ακριβώς το λόγο βιάζομαι.» 
  Ο Δημήτριος ένευσε, καταλαβαίνοντας. «Θα το έχεις το όχημά σου, 
αμέσως.» Άνοιξε έναν επικοινωνιακό δίαυλο, για να μιλήσει στους αν-
θρώπους του. 
 
 
 
Το σκάφος ήταν μικρότερο από τον Δύτη, και πολύ διαφορετικό. Έ-
μοιαζε με γιγάντιο, μεταλλικό βατράχι, έτσι όπως στεκόταν σε δύο με-
γάλα, μαζεμένα πισινά πόδια και σε δύο μικρότερα μπροστινά, που 
κατέληγαν σε δαγκάνες. Η «κοιλιά» του άνοιγε, για να μπαίνουν οι ε-
πιβάτες. 
  Η ομάδα του Οδυσσέα είχε δύο μάγους, επομένως δε θα χρειαζόταν ο 
Δημήτριος να τους δώσει κάποιον δικό του. Ο Σέλιρ’χοκ ανέβηκε στο 
σκάφος (που, αναμενόμενα, ονομαζόταν Βατράχι) και κάθισε στη θέση 
του μικρού ενεργειακού του κέντρου, για να υφάνει την απαραίτητη 
Μαγγανεία Κινήσεως. Οι υπόλοιποι βολεύτηκαν όπου μπορούσαν· ο 
χώρος δεν ήταν πολύς, αλλά δεν ήταν και τόσο στενός όσο στο μικρό 
υποβρύχιο που τους είχε οδηγήσει στο Πράσινο Χέλι. Ο Οδυσσέας κά-
θισε στο πηδάλιο, και ενεργοποίησε το καινούργιο τους σκάφος. 
  Στην αίθουσα όπου βρισκόταν το Βατράχι, υπήρχε ένα μεγάλο, 
στρογγυλό άνοιγμα, και ο Πρόμαχος το οδήγησε προς τα εκεί, βάζο-
ντάς το να περπατήσει πάνω στα χοντρά, πισινά του πόδια. Το άνοιγ-
μα έβγαζε σε μια πέτρινη σήραγγα, η οποία έβγαζε, με τη σειρά της, σε 
άλλες, διακλαδιζόμενες σήραγγες, που, μετά από κάποια ώρα, κατέλη-
γαν στο Σύμπλεγμα. Αυτός δεν ήταν ο μοναδικός δρόμος για να πας 
εκεί από την Ιχθυδάτια· ήταν, όμως, ένας δρόμος ασφαλής, γιατί ήταν 
κρυφός. 
  Το Σύμπλεγμα είχε πάρει την ονομασία του από το γεγονός ότι επρό-
κειτο, όντως, για ένα ατελείωτο σύμπλεγμα από σπήλαια, τα περισσό-



594  |  ΚΩΣΤΑΣ ΒΟΥΛΑΖΕΡΗΣ 

 

 

τερα από τα οποία ήταν γεμάτα νερό. Ήταν μια διάσταση όπου ήλιος 
δεν υπήρχε και όπου τα γηγενή πλάσματα «έβλεπαν» χρησιμοποιώ-
ντας άλλες αισθήσεις, και δεν ήταν νοήμονα ή, ως επί το πλείστον, φι-
λικά προς τους ανθρώπους. 
  Το Βατράχι βούτηξε μες στα σκοτεινά νερά, και ο Σέλιρ’χοκ, υφαίνο-
ντας ένα Ξόρκι Μηχανής Μεταβλητότητος, το έκανε να κρύψει τα πό-
δια του και να βγάλει προπέλες, μετατρεπόμενο ουσιαστικά σε υπο-
βρύχιο. Στη μπροστινή του μεριά είχαν ανάψει δύο μεγάλοι προβολείς, 
που έμοιαζαν με μάτια. 
  Κι έτσι διέσχισαν το Σύμπλεγμα, άλλοτε περνώντας μέσα από γιγά-
ντια, πλημμυρισμένα σπήλαια, κι άλλοτε βάζοντας το Βατράχι να βα-
δίσει μέσα σε σπηλιές που ήταν άδειες από νερό ή που το νερό δεν ε-
παρκούσε για να λειτουργήσει ως υποβρύχιο. Ο Οδυσσέας ακολου-
θούσε τον χάρτη αυτού του πολύπλοκου κόσμου, οδηγώντας τους συ-
ντρόφους του προς την έξοδο που έβγαζε στη Μοργκιάνη. Χρειάστη-
καν κάμποσες ώρες προτού φτάσουν εκεί· το ευτυχές, όμως, ήταν ότι 
κανένα από τα πλάσματα του Συμπλέγματος δεν τους επιτέθηκε κατά 
τη διάρκεια του ταξιδιού τους. 
 
 
 
Το Βατράχι πέρασε από μια πλημμυρισμένη σήραγγα και βγήκε στα 
βάθη ενός ωκεανού. 
  «Είμαστε στη Μοργκιάνη,» είπε ο Οδυσσέας. «Στον Χρυσό Ωκεανό.» 
Πατώντας μερικά πλήκτρα εμπρός του, άλλαξε χάρτη στην οθόνη του. 
«Και κατευθυνόμαστε, για την ώρα, προς το Θαλασσοδάσος.» Αισθα-
νόταν πολύ κουρασμένος, ύστερα από τόση οδήγηση, και ήταν βέβαιος 
πως κι ο Σέλιρ’χοκ θα ήταν κουρασμένος, από τη χρήση της Μαγγανεί-
ας Κινήσεως. 
  Καθώς απομακρύνονταν από την έξοδο του Συμπλέγματος, οι αισθη-
τήρες του Βατραχιού έπιασαν κάποιες αναταράξεις στο νερό, οι οποίες 
τους πλησίαζαν. Δύο άλλα υποβρύχια, παρατήρησε ο Οδυσσέα. Δύο 
υποβρύχια που, κατά πάσα πιθανότητα, ανήκαν στις δυνάμεις της Πα-
ντοκράτειρας και είχαν εντοπίσει ότι το Βατράχι δεν ήταν δικό τους. 
  «Μας προσεγγίζουν,» είπε. 
  Η Ιωάννα τον πλησίασε και κοίταξε, πάνω απ’τον ώμο του, την οθόνη 
των ανιχνευτών. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  595 

 

 

  «Τι όπλα έχει αυτό το σκάφος;» ρώτησε ο Γεράρδος. 
  «Εκτός από τις δαγκάνες του, μόνο ένα πολυβόλο,» αποκρίθηκε ο Ο-
δυσσέας. 
  «Δε χρειάζεται, λοιπόν, να συγκρουστούμε μαζί τους. Μπορούμε να 
τους αποφύγουμε;» 
  «Μπορούμε να προσπαθήσουμε.» 
  Το Βατράχι ελίχθηκε μέσα στο βυθό, περνώντας ανάμεσα από γιγά-
ντιους βραχώδεις σχηματισμούς και πηγαίνοντας πίσω από πελώρια 
φύκια, ικανά να πνίξουν άνθρωπο στην αγκαλιά τους. 
  Από μια σπηλιά, πλοκάμια ξεπρόβαλαν. Κι ύστερα, μια κουκούλα. 
  «Υπέροχα…!» μούγκρισε ο Οδυσσέας, βλέποντας πως τα Παντοκρα-
τορικά σκάφη εξακολουθούσαν να βρίσκονται πίσω τους. «Μόνο αυτό 
μάς έλειπε τώρα.» 
  Τα πλοκάμια του γιγάντιου χταποδιού προσπάθησαν να τυλίξουν το 
Βατράχι· ο Πρόμαχος, όμως, επιταχύνοντας, τα απέφυγε. Το χταπόδι 
βγήκε απ’τη φωλιά του κι άρχισε να καταδιώκει το υποβρύχιο. 
  «Ποιο είναι το πρόβλημά του;» είπε ο Γεράρδος. «Του ταράξαμε τον 
ύπνο;» 
  «Υποθέτω ότι στο Πορφυρό Κενό δεν είχες να κάνεις με γιγάντια 
χταπόδια,» είπε ο Οδυσσέας. 
  «Υπάρχουν, όμως, χειρότερα πράγματα εκεί…» 
  Ο Οδυσσέας έστρεψε το βλέμμα του στην οθόνη των ανιχνευτών. 
Πλησιάζουν, οι καταραμένοι! Κοίταξε έξω απ’το παράθυρο, τον βυθό. 
Ίσως μπορούμε να χρησιμοποιήσουμε το χταπόδι προς όφελός μας… 
Οδήγησε το Βατράχι μέσα σ’έναν λαβύρινθο από φυτά του βυθού. Δι-
αφόρων ειδών ψάρια και μαλάκια σκορπίστηκαν στο πέρασμά του. Το 
χταπόδι βρισκόταν πίσω απ’το υποβρύχιο· ο Οδυσσέας μπορούσε να 
δει τα πλοκάμια του από ένα πλαϊνό φινιστρίνι. 
  Ακολουθώντας το ένστικτό του και βάζοντας σε χρήση τις πληροφο-
ρίες που έπαιρνε ο νους του από όσα έβλεπε για το σχηματισμό του 
βυθού σ’ετούτο το σημείο του ωκεανού, προσπάθησε να κάνει κύκλο 
μέσα στον φυτικό λαβύρινθο, χωρίς να παγιδευτεί από τα πλοκάμια, 
που πλησίαζαν γρήγορα και επικίνδυνα. 
  «Τι κάνεις;» απόρησε η Ιωάννα, καθώς κρατιόταν από μια χειρολαβή, 
για να μην πέσει, από την κλίση που είχε πάρει το υποβρύχιο. 



596  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα δεις…» μουρμούρισε ο Οδυσσέας, έχοντας την προσοχή του εστι-
ασμένη μπροστά, στο παράθυρο, αλλά και στην οθόνη των ανιχνευ-
τών. 
  Λίγο παρακάτω, βρήκε ακριβώς αυτό που ζητούσε: έναν πελώριο 
βράχο, κάτω από τον οποίο σχηματιζόταν ένα μικρό σε μήκος άνοιγμα, 
αλλά αρκετό σε πλάτος για να χωρέσει το Βατράχι. 
  Ο Οδυσσέας οδήγησε το υποβρύχιο μέσα από το άνοιγμα. 
  Το χταπόδι άπλωσε τα πλοκάμια του, για να αρπάξει το μεταλλικό 
σκάφος– 
  –και μετά, κόλλησε, μη μπορώντας να περάσει. 
  Τα Παντοκρατορικά υποβρύχια, που ήταν στο κατόπι του Οδυσσέα, 
βρέθηκαν πλάι στο χταπόδι. 
  Ο Πρόμαχος μειδίασε άγρια, βλέποντας τις ενδείξεις τους να σταμα-
τούν να κινούνται επάνω στην οθόνη των ανιχνευτών. «Καλά ξεμπερ-
δέματα!» είπε, και έβαλε το Βατράχι να απομακρυνθεί όσο πιο γρήγο-
ρα μπορούσε, καταβροχθίζοντας ενέργεια από τις ενεργειακές φιάλες 
του. 
  «Δεν έχω ιδέα πώς οδηγούνται τα υποβρύχια, Πρόμαχε,» είπε ο Γε-
ράρδος, «αλλά νομίζω ότι πρέπει να είσαι τελείως παλαβός!» Και γέ-
λασε. 
 
 
 
Το Βατράχι, έχοντας βγάλει ξανά τα πισινά και τα μπροστινά του πό-
δια, ξεπρόβαλε από το νερό και σκαρφάλωσε σε μια κατάφυτη ακτή 
της Μοργκιάνης: στους τόπους που ονομάζονταν Θαλασσοδάσος. 
Προχώρησε κανένα χιλιόμετρο μέσα στη βλάστηση, προκειμένου να 
καλυφτεί, και ύστερα σταμάτησε· η κοιλιά του άνοιξε και οι επανα-
στάτες βγήκαν, ο ένας κατόπιν του άλλου. 
  Ο Οδυσσέας και ο Σέλιρ’χοκ έπεσαν να κοιμηθούν, για να ξεκουρα-
στούν, γιατί κι οι δυο τους ήταν εξοντωμένοι, ο πρώτος από οχτώμισι, 
συνολικά, ώρες οδήγηση και ο δεύτερος από άλλες τόσες ώρες χρήσης 
της Μαγγανείας Κινήσεως. Οι υπόλοιποι έστησαν έναν πρόχειρο κα-
ταυλισμό μέσα στα δάση. 
  Ήταν πρωί, όπως φαινόταν από τη θέση του ήλιου, αλλά το φως δεν 
ήταν και πολύ δυνατό. Τουλάχιστον, όχι όπως σε άλλες διαστάσεις, 
παρατηρούσε η Ιωάννα· και η Μαύρη Δράκαινα είχε πάει σε πολλές 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  597 

 

 

διαστάσεις, όσο υπηρετούσε την Παντοκράτειρα και, ύστερα, όσο βρι-
σκόταν στην Επανάσταση. Η Μοργκιάνη ήταν, θα έλεγε, η πιο σκοτει-
νή (εξαιρώντας, ασφαλώς, διαστάσεις όπως το Σύμπλεγμα, που δεν 
ήταν τίποτε άλλο από αλληλοσυνδεόμενα σπήλαια). Ο ήλιος της ήταν 
σχεδόν ετοιμοθάνατος, μια λάμπα έτοιμη να σβήσει και ν’αφήσει την 
αιώνια νύχτα να έρθει. Και το γεγονός ότι η Μοργκιάνη ήταν γεμάτη 
πυκνά δάση δεν καλυτέρευε τα πράγματα· αν μη τι άλλο, την έκανε να 
μοιάζει ακόμα πιο σκοτεινή, ακόμα πιο απειλητική. 
  Η Ιωάννα κάθισε σ’έναν βράχο, καλυμμένο με μούσκλια, κι άφησε το 
βλέμμα της να χαθεί για λίγο στις χορεύουσες φλόγες της φωτιάς που 
είχε ανάψει η Νελμίρα. Ο νους της πήγε στον Ανδρόνικο, και μια ανη-
συχία ήρθε να κεντρίσει την καρδιά της, σαν μυτερό μαχαίρι. Τι μπο-
ρούσε να συμβαίνει στην Απολλώνια; Ο Οδυσσέας είχε πει ότι υποψια-
ζόταν πως ο Λούσιος είχε προδώσει τον Ανδρόνικο, καθαρπάζοντας 
την εξουσία· το είχε, όμως, κάνει μόνος του, ή η Παντοκράτειρα κρυβό-
ταν πίσω απ’αυτό; Δεν είχε σημασία, σκέφτηκε η Ιωάννα. Δεν την ανη-
συχούσε το πολιτικό σκέλος ετούτης της ιστορίας, αλλά το προσωπι-
κό. Φοβόταν για τον Ανδρόνικο. 
  Καταλάβαινε, βέβαια, ότι, αφού οι δυο τους συμμετείχαν ενεργά στην 
Επανάσταση, αυτό σήμαινε πως πολλές φορές θ’ακολουθούσαν δια-
φορετικούς δρόμους μέσα στις διαστάσεις· πολλές φορές θα ήταν ο 
ένας μακριά από τον άλλο. Και η Μαύρη Δράκαινα μέσα της το αντι-
λαμβανόταν πλήρως αυτό· αντιλαμβανόταν ότι έπρεπε να φέρνει σε 
πέρας κάποιες αποστολές, γιατί είχε ικανότητες που άλλοι δεν είχαν, 
γιατί είχε την εκπαίδευση που άλλοι δεν είχαν, και γιατί αυτός ήταν ο 
ρόλος της σ’όλη ετούτη την ιστορία. Η γυναίκα μέσα της, όμως, δεν 
μπορούσε να το αποδεχτεί, ειδικά τώρα που ήξερε ότι ο Ανδρόνικος 
κινδύνευε… 
  Ο Τάμπριελ είπε ότι τον είδε φυλακισμένο… 
  Το βλέμμα της έφυγε από τη φωτιά και πήγε στον ερυθρόδερμο, λευ-
κομάλλη άντρα, που περιφερόταν ανάμεσα στα δέντρα, βαδίζοντας 
αργά με μια σκεπτική έκφραση στο πρόσωπό του. Η Ιωάννα σηκώθη-
κε απ’την πέτρα όπου καθόταν και τον πλησίασε. 
  «Τάμπριελ,» είπε. 
  Εκείνος στράφηκε να την κοιτάξει. Το βλέμμα του ήταν ερωτηματικό: 
Τι θέλεις από μένα, Μαύρη Δράκαινα; 
  «Είδες τίποτ’άλλο;» είπε εκείνη. 



598  |  ΚΩΣΤΑΣ ΒΟΥΛΑΖΕΡΗΣ 

 

 

  «Έχω δει πολλά πράγματα…» αποκρίθηκε ο Τάμπριελ’λι, ακουμπώ-
ντας το χέρι του στον κορμό ενός δέντρου. «Μακάρι να μπορούσα να 
τα καταλάβω κιόλας. Είναι όλα τους σκόρπιες εικόνες… Σκόρπιες εικό-
νες…» 
  «Για τον Ανδρόνικο, εννοώ. Είδες τίποτ’άλλο για τον Ανδρόνικο;» 
  Ο Τάμπριελ μειδίασε, αχνά. «Η Παντοκράτειρα το είχε προσέξει, και 
μου το είχε πει. ‘Αυτή η Μαύρη Δράκαινα,’ μου είχε πει, ‘φαίνεται να 
συμπαθεί υπέρμετρα τον σύζυγό μου, τον Ανδρόνικο.’ –‘Και λοιπόν;’ 
νομίζω πως την είχα ρωτήσει. ‘Σε κάνει να ζηλεύεις;’ –‘Καθόλου,’ είχε 
απαντήσει εκείνη. ‘Γιατί να ζηλεύω για ένα τέτοιο αστείο θέμα;’ Και 
δεν πιστεύω πως έλεγε ψέματα.» 
  «Δεν καταλαβαίνω τι σχέση έχουν όλα τούτα,» είπε η Ιωάννα, απότο-
μα. 
  «Η Παντοκράτειρα έκανε λάθος. Ίσως θα έπρεπε να είχε δώσει περισ-
σότερη σημασία στο θέμα. Εξάλλου, όπως φάνηκε, ο Ανδρόνικος επα-
ναστάτησε εναντίον της, και–» 
  «Τον είδες; Είδες τίποτ’άλλο που να αφορά τον Ανδρόνικο;» 
  Ο Τάμπριελ δε φάνηκε να ενοχλείται από τη διακοπή. «Τον είδα. Αλλά 
δεν καταλαβαίνω ακριβώς τι είδα–» 
  «Είναι ζωντανός;» 
  «Δε νομίζω να ήταν νεκρός–» 
  «Είναι φυλακισμένος;» 
  «Δεν μπορώ να το απαντήσω αυτό. Οι εικόνες που βλέπω δεν έρχο-
νται με τη σωστή χρονική σειρά. Τα γεγονότα δε μου παρουσιάζονται, 
απαραιτήτως, το ένα κατόπιν του άλλου.» 
  «Ήταν φυλακισμένος, όμως, όταν τον είδες;» 
  «Αυτή τη φορά, όχι.» 
  «Και πού βρισκόταν; Τι είδες ακριβώς;» επέμεινε η Ιωάννα. 
  «Τον είδα να κρατά ένα κομμάτι χαρτί και να το διαβάζει,» απάντησε 
ο Τάμπριελ’λι. «Και ήταν σα να μπορούσα να κοιτάξω πάνω απ’τον 
ώμο του, γιατί έβλεπα κι εγώ τι διάβαζε. Τα γράμματα, όμως, και τα 
σύμβολα δεν έβγαζαν κανένα νόημα. Δεν ήταν καμία γραπτή γλώσσα 
που γνωρίζω…» 
  Η Ιωάννα συνοφρυώθηκε. Κάποιος κώδικας; «Μπορείς να μου τα σχε-
διάσεις;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  599 

 

 

  Ο Τάμπριελ έκοψε ένα μακρύ κλαδί, καθάρισε το έδαφος εμπρός του 
με το μποτοφορεμένο πόδι του, και σχημάτισε στο χώμα μερικά σύμ-
βολα. 
  «Δεν καταλαβαίνω,» παραδέχτηκε η Μαύρη Δράκαινα. «Αυτά είναι 
όλα;» 
  «Όχι,» είπε ο Τάμπριελ, «αλλά αυτά θυμάμαι τώρα.» 
  «Πού βρισκόταν ο Ανδρόνικος, όταν διάβαζε το συγκεκριμένο χαρτί;» 
  Ο Τάμπριελ συνοφρυώθηκε. «Σε κάποιο δωμάτιο… Στη σουίτα κά-
ποιου ξενοδοχείου, ίσως… Και δεν πρέπει να ήταν μόνος.» 
  «Ποιος ήταν μαζί του;» 
  «Μια παρουσία, πλάι του… Δε μπορούσα να τη δω.» 
  Η Ιωάννα κατέβασε το βλέμμα. Κοίταξε τα ακατανόητα σύμβολα στο 
χώμα. Βημάτισε γύρω τους, με τα χέρια της σταυρωμένα εμπρός της. 
«Αυτό που μου είπες τώρα… Δε μοιάζει να υπάρχει καμια απολύτως 
σύνδεση με το άλλο… το γεγονός ότι είδες τον Ανδρόνικο φυλακισμέ-
νο.» 
  «Ναι, το ξέρω,» ένευσε ο Τάμπριελ. «Χρειάζεται να σου υπενθυμίσω, 
Μαύρη Δράκαινα, ότι αυτά που βλέπω δεν είναι τίποτα περισσότερο 
από ένα χάος εικόνων, στο οποίο κι εγώ παλεύω να βάλω μια τάξη;» 
 
 
 
Η Νελμίρα πήγε για κυνήγι, μαζί με τον Ράθνη, και το μεσημέρι επέ-
στρεψαν μ’ένα σκοτωμένο Μοργκιανό ελάφι. 
  Ο Γεράρδος μειδίασε. «Φαίνεται πως θα φάμε καλά σήμερα,» είπε. Και 
πρόσθεσε, ρίχνοντας μια ματιά στον Οδυσσέα και τον Σέλιρ’χοκ, που 
ακόμα κοιμόνταν: «Αλλά να κρατήσουμε λίγο και γι’αυτούς τους δυο, 
για όταν σηκωθούν.» 
  Η Νελμίρα άρχισε να γδέρνει το ζώο μ’ένα μακρύ μαχαίρι. Και, καθώς 
δούλευε, ρώτησε τον Γεράρδο: «Είσαι από τις Αιωρούμενες Νήσους, 
έτσι;» 
  «Όχι ακριβώς,» αποκρίθηκε εκείνος. «Έχω, όμως, μεγάλη εμπειρία 
απ’αυτά τα μέρη.» 
  «Πώς είναι στο Πορφυρό Κενό; Έχω ακούσει γι’αυτό, μα δεν έχω τα-
ξιδέψει ποτέ μου εκεί.» 
  Ο Γεράρδος ήπιε μια γουλιά απ’τον καφέ στην κούπα του, καθώς ή-
ταν καθισμένος στο έδαφος του δάσους με την πλάτη του ακουμπι-



600  |  ΚΩΣΤΑΣ ΒΟΥΛΑΖΕΡΗΣ 

 

 

σμένη στον τραχύ κορμό ενός δέντρου. «Δεν είν’εύκολο να περιγρα-
φεί…» είπε. «Φαντάσου… Φαντάσου έναν ατελείωτο χώρο που φωτί-
ζεται από μια κοκκινωπή ακτινοβολία. Η ακτινοβολία δε μοιάζει νάχει 
καμία φανερή πηγή προέλευσης· μοιάζει να έρχεται πίσω από κάποιο 
κρυφό πέπλο του σύμπαντος. Και ο χώρος δεν έχει ούτε αρχή ούτε τέ-
λος, ούτε πάνω ούτε κάτω, ούτε δεξιά ούτε αριστερά. Όταν πέσεις στο 
Πορφυρό Κενό, αιωρείσαι… ή, μάλλον, όχι· λάθος λέξη. Δεν αιωρείσαι. 
Θα μπορούσες να πεις ότι κολυμπάς. Κολυμπάς, όπως όταν έχεις βου-
τήξει κάτω απ’τη θάλασσα. Αλλά υπάρχει αέρας· μπορείς να αναπνεύ-
σεις. Ναι, περίπου έτσι είναι τα πράγματα… αν και, σου λέω, το Πορ-
φυρό Κενό πρέπει να το δεις για να το καταλάβεις. Είναι μαγευτικό, 
αλλά και τρομαχτικό.» 
  Η Νελμίρα δεν έκανε άλλες ερωτήσεις· επικεντρώθηκε στη δουλειά 
της, μοιάζοντας, συγχρόνως, να σκέφτεται τα όσα τής είχε πει ο Γε-
ράρδος, να προσπαθεί να τα χωνέψει. 
  Η Ιωάννα και ο Ράθνης εξασκούνταν, εν τω μεταξύ, στην ξιφομαχία, 
και οι λεπίδες τους αντηχούσαν, καθώς χτυπούσαν η μία επάνω στην 
άλλη. Οι κινήσεις τους ήταν άψογες, όφειλε να παρατηρήσει ο Γεράρ-
δος, στρέφοντας το βλέμμα του προς αυτούς. Ρέουσες αλλά σίγουρες. 
Δεν παραπατούσαν, και δεν έκαναν τίποτα τυχαίο. 
  «Ιωάννα!» φώναξε. «Δεν το ήξερα ότι γνώριζες πώς να χειρίζεσαι ξί-
φος.» 
  Η Ιωάννα απέφυγε μια σπαθιά του Ράθνη, κι επιχείρησε να τον χτυ-
πήσει στον μηρό· η λεπίδα του, όμως, βρέθηκε στο δρόμο της δικής 
της. «Είμαι Μαύρη Δράκαινα, Καπετάνιε! Οι Μαύρες Δράκαινες γνωρί-
ζουν πώς να χειρίζονται κάθε είδους όπλο. Αλλά αυτός ο τύπος μού 
φαίνεται ότι είναι τόσο καλός όσο εγώ στην ξιφομαχία!» 
  Ο Ράθνης μειδίασε. «Γεννήθηκα για να είμαι ξιφομάχος,» είπε, ενώ οι 
λεπίδες τους συνέχιζαν να συγκρούονται. 
  «Τι σημαίνει αυτό;» ρώτησε η Ιωάννα. 
  «Πίστεψέ με, δε θες να μάθεις,» παρενέβη η Νελμίρα. 
  Η Ιωάννα έσκυψε, αποφεύγοντας το ξίφος του Ράθνη. Τον σπάθισε 
στα γόνατα με το πλατύ μέρος της λεπίδας της, βέβαιη πως θα τον πε-
τύχαινε και μη θέλοντας πραγματικά να τον τραυματίσει. Εκείνος, ό-
μως, πήδησε, την τελευταία στιγμή, και το σπαθί της Μαύρης Δράκαι-
νας έσχισε τον αέρα. 
  Τα όπλα τους συγκρούστηκαν, ξανά, και ξανά, και ξανά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  601 

 

 

  Η Ιωάννα γέλασε. «Νομίζω πως ξέρω, Νελμίρα! Είσαι Αρβήντλιος, Ρά-
θνη, δεν είσαι;» 
  «Ναι,» απάντησε ο λευκόδερμος άντρας. 
  «Ο λαός σου δεν αναπαράγεται τυχαία. Κάνουν κάποιες επιλογές, α-
νάλογα με τις ικανότητες του καθενός, ή λαθεύω;» 
  «Καθόλου δε λαθεύεις,» είπε ο Ράθνης· και, με μια ξαφνική κίνηση, 
έκανε τον καρπό της να γυρίσει απότομα. Τα νεύρα της Ιωάννας συ-
σπάστηκαν, ακούσια· η γροθιά της άνοιξε και η λαβή του σπαθιού της 
της έφυγε απ’το χέρι. 
  Η Μαύρη Δράκαινα μειδίασε, πισωπατώντας. «Εντάξει, παραδίνομαι.» 
  Ο Ράθνης θηκάρωσε το ξίφος του, κλίνοντας το κεφάλι προς το μέρος 
της. 
 
 
 
Το απόγευμα, το ψητό ελάφι ήταν έτοιμο, και η μυρωδιά του ξύπνησε 
τον Οδυσσέα και τον Σέλιρ’χοκ, οι οποίοι σηκώθηκαν από τις κουβέρ-
τες τους και κάθισαν κοντά στους υπόλοιπους, που ήδη έτρωγαν. 
  «Πώς αισθάνεστε;» ρώτησε ο Γεράρδος. 
  «Έτοιμοι να παλέψουμε γίγαντες!» απάντησε ο Οδυσσέας, και γέλα-
σαν γύρω απ’τη φωτιά. 
  Ο Σέλιρ’χοκ ρώτησε, όταν του πρόσφεραν ένα κομμάτι απ’το ψητό: 
«Πού βρήκατε το ελάφι;» 
  «Στα δάση,» αποκρίθηκε η Νελμίρα. «Κοντά σε μια πηγή.» 
  «Δεν είναι ασφαλές να κυνηγά κανείς απρόσεκτα στα δάση της Μορ-
γκιάνης,» είπε ο Σέλιρ’χοκ· και όλοι ήταν βέβαιοι πως ήξερε τι έλεγε, 
διότι η Μοργκιάνη ήταν η πατρίδα του. 
  «Γιατί, μάγε;» 
  «Επειδή υπάρχουν κίνδυνοι που δε μπορείς εύκολα να δεις.» 
  «Είμαι από τη Φεηνάρκια,» του θύμισε η Νελμίρα. «Δε νομίζω ετούτα 
τα δάση νάναι πιο επικίνδυνα απ’αυτά της διάστασής μου.» 
  «Οι κίνδυνοι διαφέρουν,» είπε ο Σέλιρ’χοκ. «Τα θηρία είναι, αναμφί-
βολα, λιγότερο επικίνδυνα, και σίγουρα δεν πρόκειται να συναντήσεις 
τους άγριους θεούς που ίσως να συναντήσεις στη Φεηνάρκια. Μα, στα 
δάση της Μοργκιάνης, μπορείς να χαθείς για πάντα.» 
  Η Νελμίρα ανασήκωσε τους ώμους, μην πολυκαταλαβαίνοντας τι εν-
νοούσε ο μάγος. «Θα το έχω υπόψη,» είπε. 



602  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα μας βοηθήσεις, λοιπόν, να διασχίσουμε τα δάση, Σέλιρ;» ρώτησε 
ο Οδυσσέας. «Πρέπει να πάμε στην Όζντρηβ, και δε σχεδιάζω να πάμε 
από τις ακτές, ούτε από τα ποτάμια.» 
  Ο μάγος φάνηκε σκεπτικός, καθώς μασούσε το ψητό κρέας. «Θα πε-
ράσουμε, επομένως, από το Θαλασσοδάσος, το Χαμηλό Δάσος, το 
Μαύρο Δάσος, και τέλος, το Δάσος των Ουρανών.» 
  Ο Οδυσσέας έβγαλε τον χάρτη του, για να το επιβεβαιώσει. «Ακρι-
βώς.» 
  Ο Σέλιρ’χοκ ήπιε μια γουλιά νερό, για να καθαρίσει το στόμα του. «Θα 
πρέπει ο Τάμπριελ’λι να χρησιμοποιήσει τη Μαγγανεία Κινήσεως, αν 
είναι εγώ να σε καθοδηγώ, Πρόμαχε.» 
  Ο Οδυσσέας ατένισε τον ερυθρόδερμο άντρα, πίσω απ’τις φλόγες της 
φωτιάς. Τον άντρα που, μέχρι πρότινος, όλοι θεωρούσαν εχθρό τους, 
καθότι ήταν σύζυγος της Παντοκράτειρας. 
  Ο Τάμπριελ ένευσε. «Δεν είναι δύσκολο.» 
  Η Νελμίρα τον κοίταξε με τις άκριες των ματιών της –ένα, αναμφίβο-
λα, εχθρικό βλέμμα–, μα δε μίλησε, ούτε θέλησε να φανεί πως του έδινε 
καμια ιδιαίτερη σημασία. 
  Όταν τελείωσαν το φαγητό τους, ο Τάμπριελ’λι πήγε στο ενεργειακό 
κέντρο του Βατραχιού και χρησιμοποίησε τη Μαγγανεία Κινήσεως. Ο 
Οδυσσέας κάθισε στη θέση του οδηγού, και ο Σέλιρ’χοκ κάθισε κοντά 
του, για να του δίνει ό,τι κατευθύνσεις μπορεί να χρειαζόταν. Οι υπό-
λοιποι βολεύτηκαν όπου βρήκαν μέσα στο Βατράχι. Κι εκείνο ξεκίνησε 
να βαδίζει ανάμεσα στα δέντρα του δάσους… 
  …τα οποία, σύντομα, άλλαξαν γύρω τους. Ο Γεράρδος, που κοίταζε 
από ένα φινιστρίνι, δε μπόρεσε παρά να παρατηρήσει το γεγονός ότι 
εδώ έμοιαζαν διαφορετικά, σαν να ήταν από άλλα είδη. Το είπε στους 
συντρόφους του. 
  «Φυσικό είναι,» αποκρίθηκε η Ιωάννα. «Βρισκόμαστε στο Χαμηλό 
Δάσος τώρα. Το Θαλασσοδάσος δεν εκτείνεται για πολύ μέσα στην 
ενδοχώρα· πιάνει, κυρίως, την ακτή. Το Χαμηλό Δάσος, όμως, είναι με-
γάλο.» Του έδειξε επάνω στον χάρτη. «Κοίτα από πού φτάνει μέχρι 
πού… Εμείς, βέβαια, δε θα το διασχίσουμε απ’άκρη σ’άκρη· απλώς θα 
περάσουμε από μέσα του, για να βγούμε στο Μαύρο Δάσος.» 
  «Γεμάτη δάση είναι η Μοργκιάνη…» παρατήρησε ο Γεράρδος. 
  Το Βατράχι συνέχισε την πορεία του για πέντε ώρες, ώσπου έπεσε η 
βαθιά νύχτα, και τότε σταμάτησε με προτροπή του Σέλιρ’χοκ. «Καλύ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  603 

 

 

τερα να μη συνεχίσουμε άλλο απόψε,» είπε ο μάγος, «γιατί έχουμε 
φτάσει πλέον στο Μαύρο Δάσος· κι εδώ τα μονοπάτια είναι δύσβατα 
και στρυφνά. Ο πρωινός ήλιος θα μας προσφέρει βοήθεια.» 
  Κανένας δεν έφερε αντίρρηση, και κοιμήθηκαν μέσα στο Βατράχι, 
αφού ο Σέλιρ’χοκ ύφανε μια Μαγγανεία Υλικής Διαισθήσεως, η οποία 
θα τον προειδοποιούσε όταν κάποιο μεγάλο πλάσμα πλησίαζε το όχη-
μα. Ωστόσο, πρότεινε να φυλάνε, συγχρόνως, και σκοπιές, για παν εν-
δεχόμενο. 
  Την πρώτη βάρδια φύλαξε η Νελμίρα, τη δεύτερη η Ιωάννα, και την 
τελευταία ο Ράθνης. 
  Το πρωί, παρατήρησαν πως ο ήλιος μόλις και μετά βίας περνούσε μέ-
σα από τις πυκνές φυλλωσιές του Μαύρου Δάσους, ενώ ορισμένα ση-
μεία σε τούτους τους τόπους ήταν τελείως, μα τελείως, σκοτεινά, και 
το Βατράχι έπρεπε να πηγαίνει με τους προβολείς του αναμμένους. 
  «Γι’αυτό το ονομάζουν ‘το Μαύρο Δάσος’…» μουρμούρισε ο Γεράρδος, 
καθώς διέσχιζαν ένα μέρος που έμοιαζε με σπηλιά, καμωμένη από 
κορμούς, κλαδιά, και φυλλώματα. 
  «Οι δυνάμεις της Παντοκράτειρας, υποθέτω, δεν έχουν περιπολίες 
εδώ…» είπε η Νελμίρα. 
  «Σωστά υποθέτεις,» αποκρίθηκε ο Σέλιρ’χοκ. «Επικεντρώνονται, κυ-
ρίως, στις πόλεις, όπως και στις πιο πολλές διαστάσεις, εξάλλου. Στη 
Μοργκιάνη, όμως, ναι, αποφεύγουν πολύ περισσότερο τα δάση, επειδή 
είναι τόσο εύκολο να χάσεις τον προσανατολισμό σου μέσα τους.» 
  Το μεσημέρι έφτασαν σ’έναν μεγάλο ποταμό –τον ποταμό Κόρακα, 
σύμφωνα με τον χάρτη τους–, ο οποίος έσχιζε το Μαύρο Δάσος σαν 
μαχαίρι, αν και τα δέντρα, συχνά-πυκνά, σχημάτιζαν στέγες πάνω 
απ’το τρεχούμενο νερό του. Ο Τάμπριελ’λι ύφανε ένα Ξόρκι Μηχανικής 
Μεταβλητότητος, και το Βατράχι μάζεψε τα μέλη του και βούτηξε στο 
ποτάμι. Πέρασε στην αντικρινή όχθη και τα πόδια του ξεπρόβαλαν πά-
λι. Οι δαγκάνες του τσάκισαν μερικές φυλλωσιές που του έκλειναν το 
δρόμο, και μπήκε στο άνοιγμα που δημιουργήθηκε. 
  «Τώρα,» είπε ο Οδυσσέας στους συντρόφους του, «περνάμε, σιγά-
σιγά, στο Δάσος του Ουρανού.» 
  Και όσοι δεν ήξεραν γιατί λεγόταν έτσι, σύντομα, κατάλαβαν. Τα δέ-
ντρα γύρω τους άρχισαν να γίνονται πανύψηλα, καθώς προχωρούσαν, 
μοιάζοντας ν’αγγίζουν τους ουρανούς. Η βλάστηση εξακολουθούσε να 
είναι πυκνή, αλλά όχι τόσο όσο στο Μαύρο Δάσος· ο ήλιος μπορούσε 



604  |  ΚΩΣΤΑΣ ΒΟΥΛΑΖΕΡΗΣ 

 

 

να περάσει πολύ πιο άνετα, και δεν υπήρχε λόγος να έχουν τους προ-
βολείς του Βατραχιού αναμμένους. 
  Ο Οδυσσέας σταμάτησε το όχημα, ώστε να ξεκουραστούν για το με-
σημέρι. Βγήκαν απ’τη θύρα στην κοιλιά του και κάθισαν κάτω απ’τα 
δέντρα. Το ψητό ελάφι τούς είχε τελειώσει, έτσι έφαγαν από τις προ-
μήθειες που είχαν μαζί τους. 
 
 
 
Καθώς βράδιαζε, βγήκαν απ’τις βόρειες παρυφές του Δάσους του Ου-
ρανού και βρέθηκαν μπροστά σε μια ανοιχτή πεδιάδα –μία από τις όχι 
και τόσο πολλές που υπήρχαν στη Μοργκιάνη. Αντίκρυ τους φαίνο-
νταν κάποια βουνά, καθώς επίσης και μια πόλη, που τα φώτα της διέ-
λυαν το σκοτάδι. Από την πόλη ξεκινούσαν δύο δρόμοι: ο ένας πήγαινε 
προς τα ανατολικά κι ο άλλος προς τα δυτικά. Αυτή την ώρα, όμως, 
κανένας δε φαινόταν να ταξιδεύει επάνω τους. Γύρω απ’την πόλη, υ-
πήρχαν κάμποσες αγροικίες και χωράφια. 
  «Η Όζντρηβ,» είπε ο Οδυσσέας, κοιτάζοντάς την απ’το παράθυρο 
μπροστά στη θέση του οδηγού. «Εδώ θα συναντήσουμε τον σύνδεσμό 
μας. Αλλά δε χρειάζεται να πλησιάσουμε με το Βατράχι· απλά, θα δώ-
σουμε άσκοπα στόχο.» 
  Η Ιωάννα ένευσε, συμφωνώντας. «Κι επίσης,» πρόσθεσε, «δε χρειάζε-
ται να πάμε όλοι.» 
  «Πράγματι,» είπε ο Οδυσσέας. «Θα πάμε εμείς οι δύο και άλλος ένας. 
Ποιος θα έρθει;» Κοίταξε τους συντρόφους του. 
  Η Νελμίρα ανασήκωσε τον έναν ώμο. «Είμαστε όλοι στη διάθεσή σου, 
Πρόμαχε.» 
  «Θα έρθεις εσύ, Ράθνη;» ρώτησε ο Οδυσσέας. 
  «Ασφαλώς.» 
  Βγήκαν απ’την κοιλιά του Βατραχιού, φορώντας τις κάπες τους και 
έχοντας μερικά μικρά όπλα κρυμμένα μέσα στα ρούχα τους. 
  Η Όζντρηβ δεν ήταν μακριά, αλλά δεν ήταν και δίπλα· χρειάστηκε να 
βαδίσουν κάπου μισή ώρα, προτού φτάσουν κοντά στα τείχη της. Η 
πύλη ήταν ακόμα ανοιχτή, και μπήκαν χωρίς κανείς να χρειαστεί να 
τους κάνει έλεγχο. Τα οικοδομήματα της Όζντρηβ, όπως και όλων των 
πόλεων της Μοργκιάνης, έτειναν να είναι ψηλά και με οξείες γωνίες. Οι 
περισσότεροι κάτοικοι της διάστασης ήταν μαυρόδερμοι, με ελάχιστες 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  605 

 

 

εξαιρέσεις γαλανόδερμων και πρασινόδερμων ατόμων· έτσι, καθώς 
προχωρούσαν στους δρόμους της Όζντρηβ, οι τρεις επαναστάτες νόμι-
ζαν ότι έβλεπαν γύρω τους σκιές να κινούνται. 
  Τα οχήματα εδώ δεν ήταν και τόσα πολλά, όπως σε άλλες διαστάσεις· 
οι γηγενείς της Μοργκιάνης χρησιμοποιούσαν ως επί το πλείστον τα 
άλογα και τους γιγαντόλυκους. Οι τελευταίοι έμοιαζαν με τους λύκους 
των περισσότερων διαστάσεων, με την εξαίρεση ότι ήταν διπλάσιοι σε 
μέγεθος και μπορούσες να τους καβαλήσεις, αφότου είχαν εκπαιδευτεί 
από ειδικούς εκπαιδευτές. Επίσης, σε ορισμένες οικίες φρουρούσαν τις 
εισόδους, όπως, άλλωστε, είδαν και ο Οδυσσέας κι οι σύντροφοί του. 
Τα μάτια των γιγαντόλυκων τούς ατένιζαν ερευνητικά και μ’ένα ίχνος 
συγκαλυμμένης απειλής στο βλέμμα τους. 
  Οι τρεις επαναστάτες κατευθύνθηκαν προς το σπίτι που είχε ο Οδυσ-
σέας στο μυαλό του. Γνώριζε πώς να πάει εκεί, δίχως να συμβουλεύε-
ται χάρτη, διότι, κατά πρώτον, δεν ήταν η πρώτη φορά που πήγαινε 
και, κατά δεύτερον, κοιτάζοντας χάρτη, πιθανώς να τραβούσε ανεπι-
θύμητη προσοχή, γιατί θα ήταν σαν να δείχνει ότι δεν ήταν από ετούτα 
τα μέρη. 
  Εκείνος κι οι σύντροφοί του προσπέρασαν μια περιπολία Παντοκρα-
τορικών χωροφυλάκων, χωρίς αυτοί να τους ρίξουν ούτε μια δεύτερη 
ματιά. Δεν έχουμε κάτι το αξιοπρόσεχτο επάνω μας, κι αυτό είναι καλό, 
σκέφτηκε ο Οδυσσέας. Επιπλέον, μέσα στη νύχτα, ίσως κάποιος να μην 
πρόσεχε καν ότι δεν ήταν γηγενείς· ίσως να τους περνούσε για μαυρό-
δερμους. Να γίνεσαι ένα με το σύνολο: ο καλύτερος τρόπος για να κρυ-
φτείς. Τα μάτια μπερδεύονται, τότε. 
  Ο Οδυσσέας οδήγησε τους συντρόφους του σε μια γκριζόπετρη οικία 
που είχε πέντε ψηλά σκαλοπάτια μπροστά στην είσοδό της. Και πλάι 
απ’την είσοδο βρισκόταν ένας γιγαντόλυκος, ο οποίος κάρφωσε τα 
μάτια του επάνω τους και γύμνωσε τα δόντια του. 
  Το χέρι του Ράθνη πήγε μέσα στην κάπα του, αναμφίβολα για να πιά-
σει κάποιο όπλο· αλλά ο Οδυσσέας είπε: «Δεν υπάρχει κίνδυνος, φίλε 
μου. Ο Σαΐτας είναι, κατά βάθος, ειρηνικό πλάσμα.» 
  Ανέβηκε τα σκαλοπάτια –με τον Ράθνη και την Ιωάννα στο κατόπι 
του– και στάθηκε αντίκρυ στον γιγαντόλυκο. «Γυρεύω τον αφέντη 
σου,» είπε με ήρεμη φωνή. «Μ’αναγνωρίζεις, δε μ’αναγνωρίζεις; 
Μ’έχεις ξαναδεί.» Και, απλώνοντας το χέρι του, χτύπησε το κουδούνι. 



606  |  ΚΩΣΤΑΣ ΒΟΥΛΑΖΕΡΗΣ 

 

 

  Η πόρτα δεν άργησε ν’ανοίξει, αποκαλύπτοντας μια μαυρόδερμη γυ-
ναίκα, ντυμένη με πράσινο φόρεμα. Τα μαλλιά της ήταν επίσης πράσι-
να και πυκνά, κι έπεφταν λυτά στους ώμους της. Πρέπει να ήταν γύρω 
στα σαράντα-πέντε, υπολόγιζε ο Οδυσσέας. Δεν του θύμιζε τίποτα, 
όμως· μάλλον, δεν την είχε ξαναδεί. Πράγμα το οποίο δεν ήταν παράξε-
νο: το άτομο που πήγαινε να επισκεφτεί ήταν γνωστό πως, συχνά-
πυκνά, άλλαζε παρτενέρ. 
  «Καλησπέρα,» χαιρέτησε ο Οδυσσέας. «Θα ήθελα να δω τον κύριο 
Άνφιρ ωλ Ντρεμ.» 
  Η γυναίκα συνοφρυώθηκε ελαφρώς. «Τέτοια ώρα;» 
  «Με περιμένει. Πείτε του ότι φέρνω ένα γράμμα απ’τον μακρινό του 
ξάδελφο στο Βασίλειο Χάρνωθ.» Μια κωδική φράση που γνώριζε ο 
Άνφιρ. 
  «Μισό λεπτό.» Η γυναίκα έκλεισε την πόρτα. 
  «Ποια είν’αυτή;» ρώτησε η Ιωάννα τον Οδυσσέα, ψιθυριστά. «Μία 
από εμάς;» 
  «Δε γνωρίζω.» 
  Τότε, σκέφτηκε η Ιωάννα, καλύτερα να είμαστε προσεχτικοί. Απ’όσο 
ήξεραν, ετούτο το σπίτι μπορεί να είχε καταληφθεί κι από τους πρά-
κτορες της Παντοκράτειρας. Δε θα ήταν παράξενο· είχε ξανασυμβεί. 
  Δε χρειάστηκε να περιμένουν πολύ έξω απ’την πόρτα της οικίας· η 
γυναίκα επέστρεψε και, χαμογελώντας, τους ζήτησε να περάσουν. «Ο 
Άνφιρ μού είπε ότι είστε φίλοι του. Με συγχωρείτε που σας κράτησα 
έξω, μες στη νύχτα.» 
  «Δεν υπάρχει πρόβλημα,» αποκρίθηκε ο Οδυσσέας, καθώς περνούσαν 
το κατώφλι και έβγαζαν τις κουκούλες τους. 
  Στο χολ –το οποίο ήταν στολισμένο με όμορφους πίνακες και στρω-
μένο με κεντητό χαλί– τους περίμενε ένας ψηλός, μαυρόδερμος άντρας 
γύρω στα εξήντα. Τα μαλλιά και τα μούσια του ήταν μπλε, αλλά είχαν 
μέσα τους πολλές λευκές τρίχες. Ο Άνφιρ ωλ Ντρεμ. 
  «Καλωσορίσατε!» είπε. «Καλωσορίσατε!» Ήταν ντυμένος με λευκό 
πουκάμισο, γκρίζο παντελόνι, και καφετιά, βαριά ρόμπα. Στο δεξί χέρι 
βαστούσε ένα λαξευτό μπαστούνι, το οποίο ήταν φανερό πως δεν 
χρειαζόταν για να περπατά, αλλά είχε διακοσμητική σημασία, θα έλεγε 
κανείς. «Ελάτε μαζί μου, να καθίσουμε.» 
  Και τους οδήγησε σ’ένα σαλόνι της οικίας τους, το οποίο ήταν πολύ 
ομορφότερα στολισμένο από το χολ, γυαλίζοντας από τον μπρούντζο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  607 

 

 

και τον χρυσό. «Ναλτάμα,» είπε στη γυναίκα με τα πράσινα μαλλιά, 
«μπορείς να μας αφήσεις, καλή μου;» 
  «Ασφαλώς.» Η γυναίκα φίλησε το μάγουλό του, χαμογελώντας. 
  Στην Ιωάννα δεν άρεσε καθόλου αυτό το χαμόγελο, γιατί, κατά τη 
γνώμη της, δεν είχε κανέναν λόγο ύπαρξης. Τι λόγο θα μπορούσε να 
έχει αυτή η γυναίκα για να χαμογελά; Δεν τους ήξερε, άρα δεν ήταν 
δυνατόν να χαίρεται που τους έβλεπε. Ακόμα κι ο Άνφιρ ωλ Ντρεμ, που 
γνώριζε τον Οδυσσέα, δεν χαμογελούσε τόσο. Η γυναίκα θα έπρεπε, 
κανονικά, να είναι κάπως δυσαρεστημένη, που αυτοί οι παράξενοι ά-
γνωστοι είχαν παρουσιαστεί μες στη νύχτα, και που τώρα ο εραστής 
της (αφού, μάλλον, εραστής της ήταν ο οικοδεσπότης τους) της ζη-
τούσε να φύγει ώστε να μιλήσει μαζί τους. 
  «Να σας φέρω τσάι;» πρότεινε η Ναλτάμα. 
  «Ναι,» αποκρίθηκε ο Άνφιρ. 
  Η Ναλτάμα, ακόμα χαμογελώντας, βγήκε απ’το σαλόνι. 
  Η Ιωάννα ρώτησε, προτού καθίσουν: «Θα μπορούσα να χρησιμοποιή-
σω την τουαλέτα σας, κύριε Άνφιρ;» 
  «Ασφαλώς,» αποκρίθηκε εκείνος, και της έδωσε μερικές εύκολες κα-
τευθύνσεις, τις οποίες η Ιωάννα αγνόησε. 
  Βγήκε απ’το σαλόνι και αφουγκράστηκε. Δεν ήταν δύσκολο να πιάσει 
τα βήματα της Ναλτάμα, και πήγε, γρήγορα, προς τα εκεί, μέσα σ’έναν 
ημιφωτισμένο διάδρομο, χωρίς τα μποτοφορεμένα πόδια της να κά-
νουν θόρυβο. Για να δούμε τι πραγματικά είσαι… 
  Αν ήταν πράκτορας της Παντοκράτειρας, πρέπει οπωσδήποτε να είχε 
αναγνωρίσει τον Οδυσσέα… και εμένα, πιθανώς. Και εμένα. Ένας Πρό-
μαχος της Επανάστασης και μια αποστάτισσα Μαύρη Δράκαινα. Δε θα 
έχανε την ευκαιρία να το αναφέρει αυτό στους ανώτερούς της. 
  Η Ιωάννα ακολούθησε τη Ναλτάμα σ’ένα δωμάτιο που δεν μπορεί 
παρά να ήταν η κουζίνα της οικίας, και την κρυφοκοίταξε από τη μισά-
νοιχτη πόρτα, καθώς εκείνη δεν το είχε θεωρήσει απαραίτητο να κλεί-
σει πίσω της· προφανώς, δεν υποψιαζόταν ότι την παρακολουθούσαν: 
δεν είχε ακούσει τα γρήγορα αλλά προσεχτικά βήματα της Μαύρης 
Δράκαινας. 
  Η Ιωάννα κοίταξε και είδε τη Ναλτάμα να ζεσταίνει νερό και να βάζει 
μέσα φύλλα τσαγιού. Τίποτα το ασυνήθιστο. Μετά, όμως, την είδε 
ν’ανοίγει ένα μικρό ντουλάπι κι από το βάθος του να παίρνει ένα φια-
λίδιο. Τι είν’αυτό; 



608  |  ΚΩΣΤΑΣ ΒΟΥΛΑΖΕΡΗΣ 

 

 

  Η Ναλτάμα περίμενε το τσάι να ετοιμαστεί, και γέμισε τέσσερα φλι-
τζάνια: ένα για εμένα, ένα για τον Οδυσσέα, ένα για τον Ράθνη, και ένα 
για τον Άνφιρ, αφού, μάλλον, η ίδια δε σκοπεύει να πιει μαζί μας. 
  Η μαυρόδερμη γυναίκα άνοιξε, ύστερα, το φιαλίδιο και έσταξε μια 
σταγόνα από κάποιου είδους υγρό μέσα σε κάθε φλιτζάνι. Κοίτα να 
δεις… 
  «Τι δηλητήριο είναι;» ρώτησε η Ιωάννα, παραμερίζοντας την πόρτα 
με το ένα χέρι. 
  Η Ναλτάμα αναπήδησε, και στράφηκε, ταραγμένη. «Τι – τι λες; Τι κά-
νεις εδώ;» 
  «Θανατηφόρο;» είπε η Ιωάννα. «Δε νομίζω. Υποθέτω, υπνωτικό, ώστε 
να μας παραδώσεις στην Παντοκράτειρα.» 
  «Δεν καταλαβαίνω τι λες. Δεν είσαι με τα καλά σου!» 
  Η Ιωάννα βάδισε προς το μέρος της. «Δος μου το φιαλίδιο.» 
  Η Ναλτάμα άρπαξε τον δίσκο με τα φλιτζάνια και τον πέταξε πάνω 
στη Μαύρη Δράκαινα. Εκείνη τον απέκρουσε με το χέρι της, και τσάι 
και θραύσματα πορσελάνης τινάχτηκαν τριγύρω. 
  Η Ναλτάμα είχε ήδη πιάσει ένα κουζινομάχαιρο, κι επιχείρησε να 
καρφώσει την Ιωάννα στην κοιλιά. Η Μαύρη Δράκαινα τής έπιασε τον 
καρπό και της γύρισε το χέρι πίσω απ’την πλάτη, παίρνοντάς της το 
μαχαίρι και κολλώντας την πάνω στο τραπέζι, μπρούμυτα. 
  Εκείνη ούρλιαξε. 
  Η Ιωάννα τής κοπάνησε τη μούρη στην ξύλινη επιφάνεια του τραπε-
ζιού. Η μύτη της έκανε κρακ! Η Ναλτάμα έσκουζε τώρα και χτυπιόταν, 
αλλά δεν μπορούσε να ξεφύγει απ’τη Μαύρη Δράκαινα. 
  «Θα σου πρότεινα να μείνεις ήσυχη,» είπε, ήρεμα, η Ιωάννα. 
  Βήματα ακούστηκαν να έρχονται, τρέχοντας, και ο Οδυσσέας, ο Ρά-
θνης, κι ο Άνφιρ μπήκαν στην κουζίνα. 
  «Τι συμβαίνει εδώ;» απαίτησε ο τελευταίος. 
  «Αυτή η γυναίκα είναι τρελή!» φώναξε η Ναλτάμα. 
  «Αυτή η γυναίκα είναι πράκτορας της Παντοκράτειρας,» είπε η Ιωάν-
να στον Άνφιρ ωλ Ντρεμ. 
  Η έκφρασή του έλεγε, ξεκάθαρα, πως δεν την πίστευε. 
  «Είχε δηλητηριάσει όλα τα φλιτζάνια με το τσάι,» εξήγησε η Ιωάννα. 
«Δες αυτό το φιαλίδιο στο πάτωμα.» Το έδειξε με το βλέμμα της. «Είναι 
το δηλητήριο που χρησιμοποίησε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  609 

 

 

  Ο Άνφιρ έσκυψε και το σήκωσε από κάτω. Το κράτησε ανάμεσα στα 
δάχτυλά του, κοιτάζοντάς το στο φως της λάμπας. 
  «Μπορώ να το δοκιμάσω, αν θέλεις,» προθυμοποιήθηκε η Ιωάννα, 
«για να βεβαιωθούμε.» 
  «Θα πιεις δηλητήριο;» 
  «Δε χρειάζεται να το πιω. Θα βάλω λίγο στην άκρη της γλώσσας μου, 
και θα το καταλάβω αν είναι κάποιο απ’τα δηλητήρια που ξέρω –και 
ξέρω πολλά.» 
  «Σου λέει αλήθεια,» τον διαβεβαίωσε ο Οδυσσέας. «Η Ιωάννα ήταν 
μια απ’τις Μαύρες Δράκαινες της Παντοκράτειρας.» 
  Η Ναλτάμα χτύπησε την Ιωάννα στην κνήμη με τη φτέρνα της, πα-
λεύοντας να ξεφύγει. Εκείνη, όμως, τη συγκράτησε, κοπανώντας ξανά 
το πρόσωπό της στο τραπέζι. Η Ναλτάμα ούρλιαξε. 
 
 
 
Η Ιωάννα δοκίμασε το υγρό μέσα στο φιαλίδιο με την άκρη της γλώσ-
σας της, και επιβεβαίωσε ότι, όντως, ήταν ένα είδος υπνωτικού, αρκε-
τά ισχυρό, το οποίο χρησιμοποιούσαν συχνά οι πράκτορες της Παντο-
κράτειρας. 
  Η Μαύρη Δράκαινα, ο Οδυσσέας, ο Ράθνης, και ο Άνφιρ ωλ Ντρεμ 
βρίσκονταν στο σαλόνι της οικίας του τελευταίου. Η Ναλτάμα ήταν, 
δεμένη και φιμωμένη, σ’ένα διπλανό δωμάτιο. 
  «Είναι αλήθεια, λοιπόν…» είπε ο Άνφιρ, φανερά δυσαρεστημένος.  
  «Θα πρέπει να είσαι πιο προσεκτικός στις παρέες σου,» του είπε ο 
Οδυσσέας, που δεν του άρεσε το γεγονός ότι, εξαιτίας του Άνφιρ, πα-
ραλίγο να βρεθούν όλοι τους στο έλεος των πρακτόρων της Παντο-
κράτειρας. 
  «Ίσως.» 
  Ίσως, λέει! σκέφτηκε ο Οδυσσέας. Ο άνθρωπος δεν πάει καλά! Ετούτη, 
απ’όσο ήξερε ο Πρόμαχος, δεν ήταν η πρώτη φορά που ο Άνφιρ ωλ 
Ντρεμ είχε μπλέξει, επειδή κάθε τόσο σύχναζε και με διαφορετική γυ-
ναίκα. 
  Τέλος πάντων. Αυτός ήταν ο σύνδεσμός τους και σ’αυτόν έπρεπε να 
μιλήσουν… 
  «Σου έλεγα για τον Πρίγκιπα Ανδρόνικο,» θύμισε στον Άνφιρ. 
  Εκείνος κατένευσε. «Ναι.» 



610  |  ΚΩΣΤΑΣ ΒΟΥΛΑΖΕΡΗΣ 

 

 

  «Προτού συνεχίσουμε, όμως, είσαι σίγουρος ότι μέσα σ’αυτό το δω-
μάτιο δεν υπάρχουν κοριοί;» ρώτησε ο Οδυσσέας. 
  Ο Άνφιρ συνοφρυώθηκε. «Πρέπει να το ελέγξουμε, υποθέτω,» παρα-
δέχτηκε. Και έφερε μια συσκευή, η οποία τους έδειξε πως, όχι, δεν υ-
πήρχαν κοριοί στο δωμάτιο. Έτσι, ο Οδυσσέας εξήγησε στον Άνφιρ, εν 
συντομία, τι συνέβαινε στην Απολλώνια, και του είπε ότι ο Ανδρόνικος 
χρειαζόταν βοήθεια. Χρειαζόταν επαναστάτες και από τη Μοργκιάνη. 
  «Θα το κανονίσω,» τον διαβεβαίωσε ο Άνφιρ ωλ Ντρεμ. «Θα έχει πι-
στούς ανθρώπους κοντά του το συντομότερο δυνατό.» 
  Και ο Οδυσσέας δεν αμφέβαλλε για τούτο. Παρά τα μειονεκτήματά 
του, ο Άνφιρ ήταν ικανός πράκτορας, και πιστός στην Επανάσταση. 
  «Μ’αυτή τη γυναίκα τι θα γίνει;» τον ρώτησε, δείχνοντας με το σαγόνι 
του την πόρτα του δωματίου όπου είχαν κλείσει τη Ναλτάμα. 
  «Πρέπει να το σκεφτώ…» 
  «Σε είχε καταλάβει; Είχε καταλάβει ότι δούλευες για την Επανάστα-
ση;» 
  «Δεν το νομίζω. Αν το είχε καταλάβει, θα είχαν έρθει και θα με είχαν 
συλλάβει. Μάλλον,» υπέθεσε ο Άνφιρ ωλ Ντρεμ, «οι Παντοκρατορικοί 
είχαν τις υποψίες τους για εμένα, κι έτσι έστειλαν τη Ναλτάμα –αν αυ-
τό είναι το πραγματικό της όνομα– για να το επιβεβαιώσει.» 
  Ο Οδυσσέας ένευσε. «Ακούγεται λογικό. Και τώρα, τι σκοπεύεις να 
κάνεις;» 
  «Σίγουρα,» είπε ο Άνφιρ, «δεν μπορώ πλέον να την απομακρύνω με 
πλάγιο τρόπο…» Έμοιαζε σκεπτικός, καθώς ήταν καθισμένος σε μια 
πολυθρόνα του σαλονιού. Ακούμπησε τα χέρια του στη λαβή του μπα-
στουνιού του. 
  «Το καλύτερο,» είπε η Ιωάννα, «είναι να… εξαφανιστεί περίεργα.» 
  «Εννοείς να τη σκοτώσω; Και πού προτείνεις να ξεφορτωθώ το πτώ-
μα; Αν, όπως δείχνει, οι Παντοκρατορικοί με υποψιάζονται, κατά πάσα 
πιθανότητα η οικία μου ήδη παρακολουθείται.» 
  «Πράγματι,» συμφώνησε ο Οδυσσέας. «Κι αυτό ίσως να αποτελέσει 
πρόβλημα και για εμάς.» 
  «Θα το καταλάβουμε φεύγοντας,» είπε η Ιωάννα. «Αν αντιληφτούμε 
κατασκόπους να μας παρακολουθούν έξω απ’την πόλη, τότε ίσως θα 
πρέπει ν’ανησυχήσουμε.» 
  Ο Οδυσσέας ένευσε. Και είπε: «Σχετικά με τη Ναλτάμα, τι νομίζεις ότι 
θα έκανε ο Πρίγκιπας Ανδρόνικος;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  611 

 

 

  Η Ιωάννα συνοφρυώθηκε. «Γιατί έχω την υποψία ότι ήδη έχεις απα-
ντήσει σ’αυτό το ερώτημα μες στο μυαλό σου;» 
  Ο Οδυσσέας μειδίασε. «Πιστεύω πως ο Πρίγκιπας θα προτιμούσε να 
πάρει πληροφορίες απ’αυτήν, αντί να τη σκοτώσει. Ή, αν είναι δυνα-
τόν, θα την έφερνε και με το μέρος της Επανάστασης.» 
  «Πολύ επικίνδυνο,» είπε η Ιωάννα. «Ποιος μας εγγυάται ότι δε θα μας 
πει ψέματα, προκειμένου να μας προδώσει αργότερα;» 
  «Για τον Πρίγκιπα Τάμπριελ ισχύει ακριβώς το ίδιο…» 
  «Ούτε αυτόν θα τον εμπιστευόμουν, αν δεν το πρότεινε ο Σέλιρ’χοκ.» 
  «Τι λες, λοιπόν, να γίνει με τη Ναλτάμα; Να την πάρουμε για ανάκρι-
ση;» 
  «Οι πληροφορίες που θα έχει να δώσει,» είπε η Ιωάννα, «αναμφίβολα, 
θα αφορούν τη Μοργκιάνη. Δε νομίζω ότι θα μας φανούν χρήσιμες 
στην Απολλώνια.» 
  «Σωστά,» τους διέκοψε ο Άνφιρ ωλ Ντρεμ. «Πολύ σωστά. Αφήστε σε 
μένα το θέμα.» 
  Ο Οδυσσέας τον ατένισε με το ένα μάτι στενεμένο. «Είσαι σίγουρος 
ότι θα το χειριστείς όπως πρέπει;» 
  Ο Άνφιρ φάνηκε να το παίρνει τούτο σαν προσωπική προσβολή. 
«Μην είσαι ανόητος, Πρόμαχε! Έχω χειριστεί παρόμοιες υποθέσεις και 
παλιότερα, και το ξέρεις πολύ καλά!» Χτύπησε το ραβδί του στο ξύλινο 
πάτωμα, κάνοντας ένα σταθερό, έντονο ντουπ! «Θα τακτοποιήσω και 
αυτήν.» 
  «Εντάξει,» αποκρίθηκε ο Οδυσσέας, γνωρίζοντας πως όσα έλεγε ο 
Άνφιρ ωλ Ντρεμ δεν ήταν ψέματα, «θα το αφήσουμε στα χέρια σου.» 
  Κι αφού είχαν συνεννοηθεί σχετικά και με τούτο το ζήτημα, έφυγαν 
από την Όζντρηβ και επέστρεψαν στις παρυφές του Δάσους του Ου-
ρανού, όπου τους περίμενε το Βατράχι και οι σύντροφοί τους. 
  Καθοδόν, η Ιωάννα δεν εντόπισε κανέναν κατάσκοπο να τους ακο-
λουθεί έξω απ’την πόλη. Ίσως, τελικά, οι Παντοκρατορικοί να μην έχουν 
ανθρώπους που παρακολουθούν ποιος μπαίνει και ποιος βγαίνει απ’την 
οικία του Άνφιρ ωλ Ντρεμ, σκέφτηκε η Μαύρη Δράκαινα. Εξάλλου, τι 
λόγος υπήρχε να τους έχουν; Η Ναλτάμα βρισκόταν μέσα και έβλεπε και 
άκουγε τα πάντα. 
  Ας ελπίσουμε μόνο ότι δεν είχε παρθεί έτσι καμια ευαίσθητη πληροφο-
ρία για την Επανάσταση… 
 



612  |  ΚΩΣΤΑΣ ΒΟΥΛΑΖΕΡΗΣ 

 

 

 
 
«Πού πηγαίνουμε τώρα;» ρώτησε η Νελμίρα. «Πίσω στην Απολλώνια;» 
  «Ναι,» είπε ο Οδυσσέας, ενώ όλοι τους βρίσκονταν πλάι στο Βατράχι, 
άλλοι καθισμένοι σε πέτρες κι άλλοι όρθιοι. «Περνώντας από την Αλ-
βέρια και παίρνοντας σκάφος για τον Αιθέρα. Η δίοδος για την Αλβέ-
ρια είναι εδώ,» έδειξε επάνω στο χάρτη της Μοργκιάνης, «στα βόρεια 
των Παγωμένων Ελών. Όχι και τόσο μακριά μας.» 
  «Στην Αλβέρια, όμως, δεν έχουμε πολλούς συμμάχους,» του θύμισε η 
Ιωάννα. «Το άντρο μας εκεί καταστράφηκε. Πώς θα εξασφαλίσουμε 
αεροσκάφος ικανό για ταξίδι στον Αιθέρα;» 
  «Θα χρειαστεί να το κλέψουμε, προφανώς,» είπε ο Οδυσσέας, «από 
κάποιο απ’τα αεροδρόμια των ξενοδοχείων.» 
  «Τι εναλλακτικές λύσεις έχουμε;» ρώτησε ο Γεράρδος. «Τι άλλη πο-
ρεία μπορούμε ν’ακολουθήσουμε για να φτάσουμε στην Απολλώνια;» 
  Ο Οδυσσέας το σκέφτηκε λίγο, και είπε: «Υπάρχουν τρεις τρόποι: Μέ-
σω του Συμπλέγματος, να βγούμε στην Υπερυδάτια, κι από εκεί να πά-
ρουμε σκάφος για Αιθέρα. Μέσω του Συμπλέγματος, να βγούμε στη 
Χάρνταβελ, κι από εκεί να φτάσουμε στην Απολλώνια ακολουθώντας 
τον Μεγάλο Ποταμό. Ή, να πάμε στην Αρβήντλια, από εκεί στη Σάρ-
ντλι, κι από τη Σάρντλι να βγούμε στον Αιθέρα. 
  »Κανένας απ’αυτούς τους δρόμους, όμως, δε μου φαίνεται και τόσο 
καλός. Γιατί, αν πλησιάσουμε πάλι το Σύμπλεγμα, ίσως οι Παντοκρα-
τορικοί να είναι έτοιμοι για εμάς, αφού μας εντόπισαν όταν πρωτοήρ-
θαμε στη Μοργκιάνη. Και η δίοδος για την Αρβήντλια είναι μακριά, στο 
Νότο,» έδειξε επάνω στον χάρτη του, «πέρα απ’το Βαθύ Δάσος και τον 
ποταμό Γύπα.» 
  «Στην Αλβέρια, λοιπόν;» είπε η Νελμίρα. 
  «Μου φαίνεται το συνετότερο, δεδομένου ότι βιαζόμαστε.» 
  «Θα ταξιδέψουμε μέσα στη νύχτα;» ρώτησε ο Γεράρδος. 
  «Για λίγο μόνο, ώστε να απομακρυνθούμε από την Όζντρηβ,» είπε ο 
Οδυσσέας. «Δεν εντοπίσαμε κανέναν κατάσκοπο να μας παρακολου-
θεί, αλλά καλύτερα κανείς να φυλάγεται.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  613 

 

 

 

38 
 
 
Είναι νεκρή… 
  Νεκρή… 
  Η Κορνηλία ανασηκώθηκε, κοιτάζοντας την ακίνητη μορφή της Δομι-
νίκης. Ύστερα, κοίταξε τους στρατιώτες, που εξακολουθούσαν να στέ-
κονται αμίλητοι γύρω της· και, για μια στιγμή, φοβήθηκε ότι θα πλη-
σίαζαν, για να τη συλλάβουν. Αυτό, όμως, δε συνέβη. Όπως και δεν έ-
πρεπε να συμβεί. Η Δομινίκη είχε σκοτωθεί κατόπιν επίσημου Καλέ-
σματος· ενός Καλέσματος, μάλιστα, που είχε γίνει από την ίδια. Κανείς 
δεν μπορούσε να αμφισβητήσει ότι η Δούκισσα της Βανκάρης την είχε 
νικήσει δίκαια. 
  Αλλά δεν ήταν ανάγκη να πεθάνει. Μα τους θεούς, δεν ήταν ανάγκη να 
πεθάνει! Δεν ήθελα να τη σκοτώσω. Ήταν ανόητη. Πάντοτε ήταν ανόη-
τη, η παλαβή σκύλα! Γιατί το έκανε αυτό; Γιατί; Θα μπορούσαμε να το 
είχαμε λύσει αλλιώς– 
  «Δούκισσά μου, χρειάζεστε βοήθεια;» Η φωνή ενός στρατιώτη. 
  Η Κορνηλία αισθάνθηκε αίμα να τρέχει επάνω στο αριστερό της μά-
γουλο. Αίμα. Από το χτύπημα της λεπίδας της Δομινίκης. Ύψωσε το 
χέρι της και το σκούπισε. Είδε ότι η παλάμη της έγινε κατακόκκινη. Το 
πρόσωπό μου…! Η αναπνοή της κόπηκε. Θα έμενε ουλή απ’αυτό το 
πράγμα; Η σκέψη την πανικόβαλλε. 
  Προσπάθησε να σηκωθεί– 
  –και έπεσε, επειδή το δεξί της γόνατο δεν μπορούσε να στηρίξει το 
βάρος της. Έχει σπάσει; 
  Η Κορνηλία ούρλιαξε. 
  Ένας στρατιώτης –αυτός που της είχε μιλήσει;– τη βοήθησε να ση-
κωθεί, περνώντας το χέρι του γύρω απ’τη μέση της. 
  «Το γόνατό μου…» μουρμούρισε εκείνη. «Το γόνατό μου…» Σταμάτα! 
είπε στον εαυτό της. Ακούγεσαι αξιοθρήνητη! Αξιοθρήνητη! ΣΥΝΕΛΘΕ! 
  Ο άντρας την οδήγησε στην πίσω μεριά του οχήματος που μοιραζό-
ταν με τη Δομινίκη, όπου μπορούσε να μισοξαπλώσει με τα πόδια της 
πάνω στο κάθισμα. 



614  |  ΚΩΣΤΑΣ ΒΟΥΛΑΖΕΡΗΣ 

 

 

  «Το γόνατό μου,» είπε η Κορνηλία, ελέγχοντας τη φωνή της, κάνοντάς 
τη σταθερή. «Ίσως νάχει σπάσει.» 
  «Θα το κοιτάξουμε, Αρχόντισσά μου.» Ο στρατιώτης έβγαλε τη μπότα 
της και, μετά, έκανε ν’ανεβάσει το μπατζάκι του παντελονιού της. Αλλά 
το παντελόνι δεν ήταν φαρδύ, και η Κορνηλία ούρλιαξε από πόνο, λυ-
γίζοντας πίσω. 
  «Όχι!» συνειδητοποίησε πως φώναζε. «ΟΧΙ! ΣΤΑΜΑΤΑ!» 
  Ο στρατιώτης άφησε το παντελόνι. 
  Η Κορνηλία πήρε μερικές βαθιές ανάσες. Σκούπισε πάλι το αίμα που 
έτρεχε απ’το αριστερό της μάγουλο. Σκούπισε τα δάκρυά της. 
  «Αρχόντισσά μου,» άκουσε μια άλλη φωνή, πίσω της, μια γυναικεία 
φωνή, «θέλετε εγώ να σας βοηθήσω να βγάλετε το παντελόνι;» 
  Η Κορνηλία κοίταξε πάνω απ’τον ώμο της· είδε μια πολεμίστρια, την 
οποία δεν είχε προσέξει πριν, αλλά πρέπει, αναμφίβολα, να ήταν στη 
συνοδεία απ’την αρχή. «Ναι,» κατάφερε να πει. «Βοήθησέ με.» Τα χέ-
ρια της πήγαν στη ζώνη της, λύνοντάς την. 
  Η πολεμίστρια άνοιξε τα κουμπιά του παντελονιού της Δούκισσας της 
Βανκάρης και, πιάνοντας τις άκριές του, το κατέβασε, αργά. Όταν έ-
φτασε στην αριστερή μπότα, την οποία η Κορνηλία ακόμα φορούσε, 
την έλυσε και την έβγαλε· κι ύστερα, έβγαλε και το παντελόνι. 
  «Σ’ευχαριστώ,» είπε η Κορνηλία, και κοίταξε το γόνατό της, που φαι-
νόταν πρησμένο κάτω απ’την κάλτσα της. «Ω θεοί… θεοί…» Ποτέ ξανά 
δεν είχε τραυματιστεί έτσι. Ήταν τρομερό! Τρομερό! 
  «Μην ανησυχείτε, Αρχόντισσά μου,» της είπε η πολεμίστρια. «Ίσως να 
μην είναι σπασμένο.» Ήταν μια εύσωμη γυναίκα, μετρίου αναστήμα-
τος, με καφέ δέρμα και κοντά, μαύρα, σγουρά μαλλιά. «Θα πρέπει, ό-
μως, να το ψηλαφίσω, για να βεβαιωθούμε· κι αυτό ίσως να πονέσει 
λίγο…» 
  Η Κορνηλία ένευσε. «Εντάξει, κάντο.» 
  Η πολεμίστρια κατέβασε την κάλτσα της Δούκισσας της Βανκάρης 
και άγγιξε το χτυπημένο γόνατο με τα δύο χέρια, πιέζοντάς το με τους 
αντίχειρες. 
  Η Κορνηλία ούρλιαξε, κάνοντας το κεφάλι πίσω. 
  Η πολεμίστρια άφησε το γόνατο, λέγοντας: «Δεν είναι σπασμένο. 
Χρειάζεται μόνο ξεκούραση.» Ύστερα, πότισε έναν επίδεσμο με κρύο 
νερό και τον τύλιξε γύρω απ’το γόνατο της Δούκισσας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  615 

 

 

  Η Κορνηλία ξάπλωσε, ανάσκελα, πάνω στο πίσω κάθισμα του οχήμα-
τος. Αισθάνθηκε το αίμα να συνεχίζει να ρέει από το τραυματισμένο 
μάγουλό της. «Φέρτε μου ένα μαντήλι,» είπε, ξέπνοα. «Κι έναν καθρέ-
φτη.» 
  Οι στρατιώτες υπάκουσαν. 
  Η Κορνηλία σκούπισε το αίμα απ’το πρόσωπό της και, νιώθοντας την 
ανάσα της κομμένη, ύψωσε τον καθρέφτη μπροστά της, για να κοιτα-
χτεί. 
  Τα πράγματα ήταν χειρότερα απ’ό,τι φανταζόταν. 
  Τα χείλη της ήταν κομμένα και μελανιασμένα, και το σαγόνι της πρη-
σμένο· και μια μεγάλη χαρακιά ξεκινούσε απ’την αριστερή μεριά του 
λαιμού της κι έφτανε ώς το αριστερό της μάγουλο. 
  Η σκύλα! γρύλισε εντός της η Κορνηλία. Η γαμημένη σκύλα! Και σκέ-
φτηκε ότι η Δομινίκη είχε πεθάνει πολύ εύκολα. Πολύ εύκολα. Έπρεπε 
να την είχα κάνει να υποφέρει, τη γαμημένη σκύλα! 
  Μετά, όμως, έκλεισε τα μάτια και προσπάθησε να ηρεμήσει. Δεν είναι 
τίποτα. Το μελάνιασμα θα περάσει, και το πρήξιμο επίσης. Και τα τραύ-
ματα θα κλείσουν. Δε θα μείνει τίποτα φανερό. Τίποτα φανερό. 
  Εκτός ίσως από μια ουλή στο μάγουλο. 
  Όχι! Όχι· δε θα μείνει τίποτα. Τίποτα απολύτως. Θα βρω τους καλύτε-
ρους γιατρούς. Μπορώ να τους βρω. Θα τους πληρώσω και θα το κά-
νουν. Θα την εξαφανίσουν, και δε θα μείνει τίποτα. 
  Η Κορνηλία άνοιξε πάλι τα μάτια, έχοντας παραμερίσει τον καθρέφτη 
και κρατώντας το μαντήλι πιεσμένο στο μάγουλό της. 
  «Αρχόντισσά μου,» τη ρώτησε η καφετόδερμη πολεμίστρια, «να βά-
λουμε λίγο αντισηπτικό στην πληγή;» 
  «Ναι.» 
  Η πολεμίστρια άνοιξε ένα μπουκαλάκι, πότισε μια γάζα με το αντιση-
πτικό, και την πίεσε πάνω στο μάγουλο και στο λαιμό της Κορνηλίας. 
Εκείνη έτριξε τα δόντια απ’το τσούξιμο, και τα δόντια της πόνεσαν, 
όπως επίσης και το σαγόνι της. 
  Η πολεμίστρια, τελειώνοντας τη δουλειά της, απομακρύνθηκε. 
  «Δούκισσά μου,» ρώτησε ένας άλλος πολεμιστής, «τι θα κάνουμε τώ-
ρα; Θα συνεχίσουμε στην Απολεσθείσα Γη;» 
  Η Κορνηλία παραμέρισε τα μαλλιά απ’το ιδρωμένο μέτωπό της. Τι να 
του απαντήσω; Έχω τα χάλια μου, τα χάλια μου… Πώς να συνεχίσω; 



616  |  ΚΩΣΤΑΣ ΒΟΥΛΑΖΕΡΗΣ 

 

 

Πώς; Τι να κάνω; Η Δομινίκη είχε τους χάρτες· εκείνη είχε εντοπίσει τη 
θέση του Κατακεραυνωτή. Εγώ δεν μπορώ… δεν μπορώ– 
  Πρέπει να το κάνεις, όμως, Κορνηλία. Πρέπει να πας στην Απολεσθείσα 
Γη, και πρέπει να απελευθερώσεις τον Κατακεραυνωτή. 
  Επιπλέον, δε θα ήταν καλό να επιστρέψει στον Λούσιο με άδεια χέρια· 
ή, μάλλον, μόνο με το πτώμα της γυναίκας του στα χέρια της. Σίγουρα, 
ο θάνατος της Δομινίκης θα τον εξόργιζε. Σίγουρα. Μπορεί να είχε τα 
παράπονά του μαζί της, αλλά ποτέ δεν την είχε θελήσει νεκρή. Ο θυμός 
του, όμως, θα μετριαστεί, αν του φέρω τον Κατακεραυνωτή. 
  Κι εκτός αυτού, πρέπει να του τον φέρω. Πρέπει. Γιατί, αλλιώς, πώς 
θ’αντιμετωπίσουμε τον Ανδρόνικο; Πώς θ’αντιμετωπίσουμε τις δυνά-
μεις της Παντοκράτειρας στο Βόρειο Μέτωπο; 
  Η Κορνηλία αισθανόταν πνιγμένη. Όλα εξαρτώνται από μένα… 
  «Δούκισσά μου;» Ο ίδιος στρατιώτης. 
  Σκάσε! Σκάσε! ήθελε να του φωνάξει η Κορνηλία. Κλείσε το στόμα σου! 
Αλλά εκείνη ποτέ δε φερόταν έτσι, και γιατί ν’άλλαζε τώρα; 
  «Θα συνεχίσουμε,» αποκρίθηκε. Ανασηκώθηκε επάνω στο πίσω κά-
θισμα. «Αλλά χρειάζομαι λίγο χρόνο, πρώτα. 
  »Φέρτε μου όλα τα πράγματα της Δομινίκης εδώ, να τα έχω κοντά 
μου.» Πρέπει να βρω τους χάρτες της, να ξέρω πού πηγαίνω. 
  Οι στρατιώτες υπάκουσαν, μεταφέροντας τα πράγματα της νεκρής 
Αρχιέρειας κάτω απ’το πίσω κάθισμα του οχήματος και πλάι στην 
Κορνηλία. 
  «Με τη νεκρή, τι θα κάνουμε, Αρχόντισσά μου;» ρώτησε η καφετό-
δερμη πολεμίστρια. 
  «Θα την τυλίξουμε,» απάντησε η Κορνηλία, «και θα την πάρουμε μαζί 
μας. Θα τη διατηρήσουμε όσο καλύτερα μπορούμε, για να την επι-
στρέψουμε στον ξάδελφό μου.» 
  «Μα, Αρχόντισσά μου,» είπε κάποιος άλλος, «δεν έχουμε μαζί μας ει-
δικά φάρμακα για κάτι τέτοιο.» 
  «Πού είναι ο μάγος;» απαίτησε η Κορνηλία. «Φέρτε τον εδώ!» Η Δομι-
νίκη τής είχε πει ότι είχε πάρει κι έναν μάγο μαζί της, έναν από το τάγ-
μα των Ερευνητών. 
  Οι στρατιώτες τού φώναξαν, κι εκείνος ήρθε. Ήταν ένας λιγνός ά-
ντρας με λευκό δέρμα και καστανά μαλλιά και μούσι. Τα μάτια του α-
τένιζαν την Κορνηλία σκεπτικά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  617 

 

 

  Ποιο είναι το πρόβλημα; Δε σου αρέσω; Προτιμούσες αυτή τη σκύλα 
για αρχηγό της αποστολής; 
  Η Δούκισσα τού εξήγησε τι ήθελε, απλά και ξεκάθαρα. 
  Ο μάγος κούνησε το κεφάλι. «Δεν μπορώ να το κάνω.» 
  «Γιατί όχι;» 
  «Διότι δεν γνωρίζω καμία μαγγανεία που να διατηρεί τους νεκρούς, 
Αρχόντισσά μου.» 
  «Τότε,» είπε η Κορνηλία, «θα την πάρουμε μαζί μας όπως είναι. Τυλίξ-
τε την.» 
  «Ίσως θα ήταν συνετότερο να τη στείλουμε κατευθείαν στον Αντιβα-
σιλέα Λούσιο, Αρχόντισσά μου, αντί να την πάρουμε μαζί μας,» πρότει-
νε ο μάγος. 
  «Δεν το νομίζω. Δε θέλω ο ξάδελφός μου να δει, έτσι ξαφνικά, τη σύ-
ζυγό του νεκρή.» 
  «Όπως επιθυμείτε, Αρχόντισσά μου.» 
  Οι στρατιώτες τύλιξαν τη Δομινίκη και την έβαλαν στον αποθηκευτι-
κό χώρο ενός οχήματος. 
  Εν τω μεταξύ, η Κορνηλία έψαχνε τα πράγματα της Αρχιέρειας, και 
δεν άργησε να βρει τους χάρτες που είχε φτιάξει. Εδώ, σκέφτηκε, κοι-
τάζοντας έναν απ’αυτούς. Εδώ είναι σημειωμένη η σημερινή θέση του 
Κατακεραυνωτή. 
  Η καφετόδερμη πολεμίστρια καθόταν στη μπροστινή μεριά του οχή-
ματος, στη θέση του συνοδηγού· και η Κορνηλία τη ρώτησε το όνομά 
της. 
  «Νικομήδεια, Αρχόντισσά μου.» 
  «Πέρασε αυτόν τον χάρτη στο σύστημα πλοήγησης, Νικομήδεια,» της 
είπε η Κορνηλία, δίνοντάς της τον χάρτη με τη σημειωμένη θέση του 
Κατακεραυνωτή. 
  Η πολεμίστρια τον πήρε από το χέρι της Δούκισσας και τον έβαλε 
στην ειδική θυρίδα, όπου το σύστημα άρχισε να τον επεξεργάζεται. 
  Η Κορνηλία κοίταξε πέρα, προς τις Ομίχλες και το Κρήμνισμα, και είδε 
ότι η συμπλοκή γύρω από το Απολλώνιο οχυρό είχε λήξει. Το κοπάδι 
των ανθρωπόμορφων πλασμάτων που είχαν έρθει απ’την Απολεσθεί-
σα Γη είχε υποχωρήσει, αφήνοντας πίσω του σωρούς από κουφάρια, 
τα οποία οι στρατιώτες έβγαιναν τώρα για να κάψουν με φλογοβόλα. 
  «Μπορούμε να ξεκινήσουμε,» είπε στους πολεμιστές της η Κορνηλία. 
«Μπορούμε να περάσουμε στην Απολεσθείσα Γη.» 



618  |  ΚΩΣΤΑΣ ΒΟΥΛΑΖΕΡΗΣ 

 

 

  Οι στρατιώτες μπήκαν στα οχήματα, και η συνοδεία πήγε προς το ο-
χυρό και το Κρήμνισμα. 
  Η Κορνηλία τράβηξε επάνω της έναν πορφυρό μανδύα, γιατί σκέφτη-
κε πως ίσως να χρειαζόταν να μιλήσει στους υπερασπιστές του οχυ-
ρού· και από τη μέση και κάτω φορούσε μόνο μια περισκελίδα, ενώ η 
μια της κάλτσα ήταν σηκωμένη κι η άλλη κατεβασμένη στον αστράγα-
λο. Εν ολίγοις, έμοιαζε τελείως γελοία, και δεν ήθελε να τη δουν έτσι. 
Βέβαια, σίγουρα θα έβλεπαν το τραυματισμένο πρόσωπό της· αλλά 
γι’αυτό η Κορνηλία δεν μπορούσε να κάνει τίποτα. 
  Οι υπερασπιστές του οχυρού, πράγματι, έγνεψαν στη συνοδεία των 
πέντε οχημάτων να σταματήσει. 
  «Αρχόντισσά μου;» είπε ο οδηγός του οχήματος της Κορνηλίας. 
  «Σταματήστε, να δούμε τι θέλουν.» 
  Τα οχήματα σταμάτησαν κοντά στους στρατιώτες που έκαιγαν τα 
νεκρά πλάσματα από την Απολεσθείσα Γη. 
  Ένας αξιωματικός πλησίασε και ρώτησε, φωναχτά: «Πού πηγαίνετε;» 
  Η Κορνηλία είπε στη Νικομήδεια: «Πες του ότι πηγαίνουμε στην Απο-
λεσθείσα Γη, σταλμένοι από τον Αντιβασιλέα Λούσιο, για μια ειδική 
αποστολή. Αν δε σε πιστέψει, δείξ’του το έγγραφο που έχουμε.» Το 
ύψωσε, παίρνοντάς το απ’το σάκο της Δομινίκης. 
  Η Νικομήδεια, ανοίγοντας το παράθυρο πλάι της, υπάκουσε. 
  Ο αξιωματικός δε ζήτησε καμια περαιτέρω επιβεβαίωση· είπε μόνο: 
«Χρειάζεστε καμία βοήθεια; Θα μπορούσαμε να σας εξυπηρετήσουμε 
κάπως;» 
  Η Νικομήδεια κοίταξε την Κορνηλία· εκείνη έγνεψε αρνητικά. 
  Η Νικομήδεια είπε στον αξιωματικό: «Όχι, σ’ευχαριστούμε.» 
  Ο αξιωματικός παραμέρισε, για να περάσουν. 
  Τα οχήματα άφησαν πίσω τους το οχυρό και ζύγωσαν το Κρήμνισμα, 
ακολουθώντας ένα καθοδικό μονοπάτι και μπαίνοντας στις Ομίχλες. 
  Η Κορνηλία δεν μπορούσε τώρα να δει τίποτα γύρω της. Τα πάντα 
ήταν μια γκριζόμαυρη μάζα, που, σε ορισμένα σημεία, φωτιζόταν από 
απόμακρα φώτα, βαθυκόκκινα, βαθυγάλαζα, ή μοβ. Η Κορνηλία αι-
σθάνθηκε ένα ρίγος να τη διατρέχει. Δεν είχε ποτέ ξανά έρθει εδώ. Είχε 
ακούσει μονάχα φήμες για το μέρος, και μύθους. Επίσης, γνώριζε ότι 
επρόκειτο για έναν πολύ, πολύ επικίνδυνο τόπο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  619 

 

 

  Δομινίκη, σκέφτηκε, ήσουν τελείως ηλίθια, πανάθεμά σε! Εσύ ήξερες 
ετούτες τις περιοχές καλύτερα από μένα. Τώρα, εγώ τι θα κάνω μόνη 
μου; 
  Προσπάθησε να διώξει τον φόβο απ’το μυαλό της. Πρέπει να τα κα-
ταφέρω! 
  Οι Ομίχλες διαλύθηκαν γύρω τους, και βρέθηκαν σε μια ανοιχτή πε-
διάδα με χαμηλό χορτάρι, η οποία έφτανε ώς τα πέρατα του ορίζοντα, 
ατελείωτη, και μονάχα σ’ένα σημείο μπορούσε η Κορνηλία να διακρίνει 
μερικά βουνά, που έμοιαζαν με κουρασμένους γίγαντες. Ο ουρανός είχε 
χρώμα γαλάζιο, αναμιγμένο με κόκκινο, και ο ήλιος ήταν μια πύρινη, 
φλεγόμενη μάζα: μια μάζα που, εντός της, κινούνταν πολλά μικρότερα 
κομμάτια, σαν σκουλήκια. Αλλά ο ήλιος αυτός δεν ήταν το μοναδικό 
ουράνιο σώμα: υπήρχαν κι άλλα τρία, που η Κορνηλία είδε αμέσως. Το 
πρώτο ήταν μια μεγάλη, στρογγυλή σφαίρα, κατακόκκινη, η οποία, 
όμως, δεν πρέπει να εξέπεμπε δυνατή ακτινοβολία, γιατί μπορούσες να 
την κοιτάζεις άνετα, χωρίς να πονάνε τα μάτια σου. Το δεύτερο ήταν 
ένα πράγμα που είχε σχεδόν σφαιρική μορφή, και ήταν καταπράσινο· 
η Κορνηλία νόμιζε ότι επάνω του μπορούσε να διακρίνει βλάστηση, 
καθώς και… πουλιά ήταν αυτά; Το τρίτο ουράνιο σώμα ήταν απόμα-
κρο και κατάμαυρο· γυάλιζε σαν βασάλτης: ένα πελώριο κομμάτι βα-
σάλτη στον ουρανό, αν ήταν ποτέ αυτό δυνατόν. 
  Η πεδιάδα ήταν άδεια. Κανένα πλάσμα δε φαινόταν. 
  «Πού βρισκόμαστε;» ρώτησε η Κορνηλία, κοιτάζοντας την οθόνη στο 
μπροστινό μέρος του οχήματος. Ο χάρτης δεν έμοιαζε καλά συντονι-
σμένος· η θέση τους αναβόσβηνε, μεταπηδώντας απ’το ένα σημείο στο 
άλλο. «Τι συμβαίνει;» 
  «Δεν ξέρω, Αρχόντισσά μου,» αποκρίθηκε η Νικομήδεια. 
  «Δος μου τον χάρτη,» είπε η Κορνηλία, απλώνοντας το χέρι της. «Τον 
χάρτινο χάρτη.» 
  Η Νικομήδεια τής τον έδωσε. 
  Η Κορνηλία τον κοίταξε, ψάχνοντας για μια μεγάλη πεδιάδα, κάπου 
κοντά στο Κρήμνισμα. 
  «Αρχόντισσά μου!» 
  Η Κορνηλία ύψωσε το βλέμμα της, και είδε ότι η Νικομήδεια έδειχνε 
ψηλά, στον ουρανό. 
  Τα μάτια της Δούκισσας γούρλωσαν. 



620  |  ΚΩΣΤΑΣ ΒΟΥΛΑΖΕΡΗΣ 

 

 

  Ένα σμήνος πουλιών φαινόταν να έρχεται από την καταπράσινη 
σφαίρα. Ή, μάλλον, όχι· όχι πουλιών. Μικρά κουκούλια με φτερά ήταν, 
τα οποία δεν είχαν πόδια, ούτε κεφάλι, μονάχα μαύρο τρίχωμα. 
  «Είναι εχθρικά;» ρώτησε η Κορνηλία, καταλαβαίνοντας ότι η ερώτη-
σή της ήταν ανόητη προτού καν την αρθρώσει. Πώς ήταν δυνατόν κα-
νείς να ξέρει αν αυτά τα όντα ήταν εχθρικά ή μη; 
  Τα μικρά κουκούλια προσγειώθηκαν στην πεδιάδα, καμια εκατοστή 
μέτρα απόσταση από τη συνοδεία της Κορνηλίας… και άρχισαν να με-
γαλώνουν. 
  Φούσκωναν, και φούσκωναν, και φούσκωναν, σα να ετοιμάζονταν να 
σκάσουν. 
  «Αρχόντισσά μου,» είπε ο οδηγός, «καλύτερα να φύγουμε!» 
  Τα κουκούλια έσκασαν, εκτοξεύοντας γύρω τους τρίχες, φτερά, και 
αίμα· κι από μέσα τους πετάχτηκαν μεγαλόσωμα πλάσματα, που έ-
μοιαζαν με ταύρους μόνο στη γενικότερή τους διάπλαση και στο γεγο-
νός ότι είχαν κέρατα. Τα κέρατά τους, όμως, ήταν πολύ μακριά για να 
είναι κανονικά κέρατα ταύρων. 
  «Φύγετε!» φώναξε η Κορνηλία. «Φύγετε!» 
  «Προς τα πού;» 
  «Οπουδήποτε! Μακριά από δω!» 
  Τα οχήματα ξεκίνησαν· οι τροχοί τους γρύλισαν επάνω στην πεδιάδα. 
  Η Κορνηλία κοίταξε πίσω της, για να δει τι έκαναν οι ταύροι, και δια-
πίστωσε ότι δεν τους καταδίωκαν. 
  Αναστέναξε, και κοίταξε πάλι τον χάρτη. Πού είμαστε; Πού είμαστε; 
Και δεν άργησε να βρει την απάντηση. Δεν άργησε να εντοπίσει την 
πεδιάδα όπου βρίσκονταν –ή, τουλάχιστον, όπου νόμιζε ότι βρίσκο-
νταν– αυτή και η συνοδεία της. 
  Είπε στη Νικομήδεια να φύγει απ’τη θέση του συνοδηγού, για να κα-
θίσει εκείνη, ώστε να ρυθμίσει τον χάρτη μέσα στο σύστημα του οχή-
ματος. Η Νικομήδεια δεν έφερε αντίρρηση, και η Κορνηλία πήγε στο 
μπροστινό κάθισμα, μουγκρίζοντας απ’τον πόνο στο γόνατό της. 
  Τα λεπτά της δάχτυλα άγγιξαν τα πλήκτρα της κονσόλας, και ρύθμισε 
τον χάρτη μέσα στην οθόνη, έτσι ώστε να δείχνει το όχημά της στο 
σημείο όπου πραγματικά βρισκόταν, όχι μια από δω και μια από κει. 
Ελπίζω μόνο η υπόθεσή μου σχετικά με τη θέση μας να είναι σωστή· 
γιατί, αν δεν είναι, τότε ποτέ δε θα βρούμε τη φυλακή του Κατακεραυ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  621 

 

 

νωτή. Ή, ακόμα χειρότερα, πιθανώς να χαθούμε για πάντα μέσα στην 
Απολεσθείσα Γη. 
  «Συνεχίζουμε,» είπε σ’όλη τη συνοδεία της, χρησιμοποιώντας τον τη-
λεπικοινωνιακό δίαυλο. «Ακολουθούμε αυτή την πορεία.» Πατώντας 
μερικά πλήκτρα, έκανε να παρουσιαστεί μια γραμμή στον χάρτη της 
οθόνης, η οποία ξεκινούσε από την τωρινή τους θέση και κατέληγε στη 
θέση όπου ήταν σημειωμένη η φυλακή του Κατακεραυνωτή. 
  Διέσχισαν τη μεγάλη, ανοιχτή πεδιάδα για αρκετές ώρες, προσπερ-
νώντας και αποφεύγοντας εκτρώματα και τέρατα που η Κορνηλία δεν 
είχε δει ούτε στους χειρότερούς της εφιάλτες, αλλά ίσως να τα έβλεπε 
από δω και στο εξής. Η μαθητεία της ως ιέρεια του Μαύρου Νάρζουλ 
δεν την είχε προετοιμάσει για τέτοια πράγματα. Γνώριζε, βέβαια, τι 
περίπου υπήρχε στην Απολεσθείσα Γη· μα άλλο είναι να γνωρίζεις κάτι 
κι άλλο να το βλέπεις με τα ίδια σου τα μάτια. Στα βιβλία που είχε δια-
βάσει, τα πλάσματα ετούτης της διάστασης δεν περιγράφονταν με λε-
πτομέρειες: και η Κορνηλία υποψιαζόταν τώρα ότι μπορεί αυτό να συ-
νέβαινε επειδή κι οι ίδιοι οι συγγραφείς των βιβλίων δεν τα είχαν ποτέ 
αντικρίσει στην πραγματικότητα. 
  Σκέφτηκε να τραβήξει μερικές φωτογραφίες, αλλά ύστερα, ενώ είχε 
βγάλει τη φωτογραφική μηχανή από το σάκο της, προτίμησε να μην το 
κάνει. Ποιος ξέρει τι παρενέργειες μπορεί να είχαν οι φωτογραφίες σε 
μια διάσταση σαν την Απολεσθείσα Γη; Καλύτερα να ήταν επιφυλα-
κτική… 
  Όσο για τα πλάσματα που είδε, δε νόμιζε ότι θα τα ξεχνούσε εύκολα, 
τέτοια εκτρώματα που ήταν. Ορισμένα –αν όχι όλα– αισθανόταν βέ-
βαιη πως θα έμεναν αποτυπωμένα για πάντα στη μνήμη της: 
  Ένας πανύψηλος γίγαντας με τέσσερα πόδια και δύο χέρια, που είχε 
δέρμα από ατσάλι και μέσα στις γροθιές του βαστούσε πύρινες λόγχες. 
  Μια ορδή από ερπετοειδή όντα, τα οποία έμοιαζαν να ανταγωνίζονται 
για τον ογκόλιθο που γυάλιζε ανάμεσά τους· θύμιζαν Σερπετά, αλλά 
δεν ήταν, και χτυπιόνταν αναμεταξύ τους χρησιμοποιώντας τα λεπτά, 
συρματοειδή πλοκάμια στην πλάτη τους. 
  Δύο πλάσματα που από τη μέση και κάτω ήταν γυναίκες και από τη 
μέση κι επάνω άλογα έκαναν έρωτα επάνω στο χορτάρι της πεδιάδας. 
  Ένα σμήνος πουλιών με φτερά από φλόγες κυνηγούσε στους ουρα-
νούς ένα άλλο σμήνος, μικρότερο, από πουλιά με αραχνοΰφαντα φτε-
ρά. Τα δύο σμήνη χάθηκαν κάπου μέσα στο κατάμαυρο ουράνιο σώμα. 



622  |  ΚΩΣΤΑΣ ΒΟΥΛΑΖΕΡΗΣ 

 

 

  Ένα τέρας χοροπηδούσε επάνω σε δύο ψηλά πόδια από μέταλλο, α-
νεμίζοντας ένα μακρύ ξίφος, το οποίο πετούσε κεραυνούς εναντίον 
των εχθρών του, που ήταν ένα τσούρμο από καμπουριαστές μορφές 
με αγκάθια στην πλάτη και βαριές, πλατιές ουρές. 
  Ένα πελώριο σκουλήκι, έχοντας ξεπροβάλλει από μια ρωγμή του ε-
δάφους, είχε βγάλει μια μεγάλη γλώσσα και έγλειφε τα μικροσκοπικά 
πόδια του. 
 
 
 
Το βράδυ, είχαν αφήσει πίσω τους την πεδιάδα και είχαν μπει σ’έναν 
βραχώδη, ορεινό τόπο, που άμμος υπήρχε απλωμένη παντού, δημιουρ-
γώντας λόφους μέσα στις χαράδρες και στα φαράγγια. Ήταν λες και 
κάποιος θεός να είχε αδειάσει ένα πιθάρι γεμάτο άμμο από τους ουρα-
νούς. 
  Τα οχήματα δυσκολεύονταν να ταξιδεύουν σε τούτα τα μέρη, γιατί τα 
μονοπάτια ήταν δύσβατα και γιατί η άμμος έκανε τους τροχούς τους 
να κολλάνε. Η Κορνηλία, όμως, ήταν ευχαριστημένη παρ’όλ’αυτά, επει-
δή έβλεπε στον χάρτη της οθόνης ότι βρίσκονταν ακριβώς εκεί όπου 
έπρεπε να βρίσκονται. Δεν έκανα λάθος, όταν ρύθμισα το σύστημα! Κι 
αυτό σήμαινε ότι, ακολουθώντας την πορεία που είχε χαράξει, θα έ-
βρισκε τον Κατακεραυνωτή. 
  Επί του παρόντος, καθώς ο ήλιος είχε δύσει και το σκοτάδι είχε α-
πλωθεί στην Απολεσθείσα Γη, η Κορνηλία έδωσε διαταγή να σταματή-
σουν. Εξάλλου, ετούτοι οι τόποι φαίνονταν πολύ επικίνδυνοι για να 
τους διασχίζει κανείς μες στη νύχτα· τα οχήματα μπορεί να κατέληγαν 
σε κανένα χαντάκι γεμάτο άμμο, κι από εκεί δεν ήταν καθόλου βέβαιο 
ότι θα κατάφερναν να βγουν. 
  Η συνοδεία σταμάτησε κάτω από μια πλαγιά με πολλούς προεξέχο-
ντες βράχους. Στον ουρανό είχαν υψωθεί τρία φεγγάρια, που και τα 
τρία είχαν ένα δυνατό ασημένιο χρώμα: παράξενη ομοιομορφία για 
την Απολεσθείσα Γη, όφειλε να παρατηρήσει η Κορνηλία, καθώς τα 
κοίταζε από το παράθυρο του πίσω καθίσματος του οχήματός της. Εί-
χε πάλι ξαπλώσει για να ξεκουράσει το γόνατό της, το οποίο έμοιαζε 
τώρα να είναι καλύτερα από πριν· το πρήξιμο είχε υποχωρήσει. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  623 

 

 

  Η Κορνηλία σκεπάστηκε με μια κουβέρτα –γιατί έκανε δυνατό κρύο, 
σαν, ξαφνικά, μια έντονη παγωνιά να είχε απλωθεί παντού– και προ-
σπάθησε να κοιμηθεί. 
  Τα βλέφαρά της έκλεισαν… 
 
 
 
…Τα βλέφαρά της άνοιξαν. 
  Σκοτάδι παντού. 
  Και ησυχία. 
  Πού ήταν; Δεν ήταν στο όχημα; 
  Προσπάθησε να κινηθεί, μα ανακάλυψε πως δεν μπορούσε. Κάτι τύλιγε 
το σώμα της· το ακινητοποιούσε. 
  Πανικοβλήθηκε, κι άρχισε να χτυπιέται και να φωνάζει. Υπήρχε, όμως, 
και κάποιο ύφασμα μπροστά στο πρόσωπό της. Ποιος το είχε κάνει αυ-
τό; Τους είχαν αιχμαλωτίσει, δίχως να το καταλάβει; 
  Κυλίστηκε προς τα δω, κυλίστηκε προς τα κει, κοπανώντας πάνω σε 
τοιχώματα. Τα χέρια και τα πόδια της δεν έπαψαν στιγμή να παλεύουν 
με το πράγμα που την τύλιγε… και, τελικά, κατάφερε να ξετυλιχτεί. 
  Γέμισε τα πνευμόνια της με αέρα, και ψηλάφισε γύρω της, για να δια-
πιστώσει πως ήταν κλεισμένη κάπου. Κλεισμένη σε κάποιου είδους κου-
τί… 
  Πώς ήταν δυνατόν να συμβαίνει αυτό; Πώς ήταν δυνατόν να συμβαί-
νει; 
  Ανασηκώθηκε, σπρώχνοντας το καπάκι από πάνω της –γιατί, δεν μπο-
ρεί, πρέπει να υπήρχε κάποιο καπάκι, αλλιώς πώς την είχαν κλείσει εδώ; 
  Το κουτί άνοιξε, κι εκείνη πετάχτηκε πάνω. Κοίταξε γύρω της. Είδε ένα 
ορεινό τοπίο, βραχώδες, που τα βαθουλώματά του ήταν γεμάτα άμμο. 
  Είμαι εκεί που ήμουν, παρατήρησε. Και διαπίστωσε πως δεν ήταν 
κλεισμένη σε κανένα «κουτί»· ήταν κλεισμένη στον αποθηκευτικό χώρο 
ενός οχήματος. 
  Οι προδότες! 
  Οι στρατιώτες της συνοδείας της την είχαν προδώσει! 
  Βγήκε, και πάτησε στα πόδια της. Τα οχήματα της συνοδείας ήταν σιω-
πηλά και ακίνητα. Στο εσωτερικό τους φαίνονταν άνθρωποι να κοιμού-
νται. 



624  |  ΚΩΣΤΑΣ ΒΟΥΛΑΖΕΡΗΣ 

 

 

  Κοίταξε μέσα στο παράθυρο του οχήματος όπου την είχαν κλεισμένη, 
και είδε… 
  …είδε τον εαυτό της. 
  Την Κορνηλία. 
  Να κοιμάται, τυλιγμένη σε μια κουβέρτα. 
  Τον εαυτό της; 
  Μα, δεν ήταν η Κορνηλία. 
  Η Δομινίκη· είμαι η Δομινίκη–— 
 
 
 
Η Κορνηλία πετάχτηκε πάνω, απότομα, χτυπώντας το κεφάλι της στην 
οροφή του οχήματος. 
  Αισθανόταν να τρέμει. Το σώμα της ήταν παγωμένο. 
  Κοίταξε απ’το παράθυρο, μα δεν είδε κανέναν. Κανένας δεν ήταν έξω 
απ’τα οχήματα. Και ο αποθηκευτικός χώρος του οχήματός της δεν ή-
ταν ανοιχτός. Επιπλέον, η Δομινίκη δεν είναι κλεισμένη στο δικό μου 
όχημα· είναι κλεισμένη σ’αυτό εκεί, αν δεν κάνω λάθος… Όλα έμοιαζαν 
μεταξύ τους· θα μπορούσε να ήταν και το διπλανό. 
  Δεν είχε σημασία. Η Δομινίκη ήταν νεκρή. Νεκρή. Και οι νεκροί δε ση-
κώνονται. 
  Ήμουν μέσα της. Στο όνειρό μου, ήμουν μέσα της… 
  Η Κορνηλία ξάπλωσε πάλι. 
  Αλλά το βρήκε αδύνατον να κοιμηθεί. 
  Ανασηκώθηκε. Πήρε καθιστή θέση και φόρεσε το παντελόνι της, πα-
ρά τον πόνο στο γόνατό της. Έβαλε τις μπότες της– 
  «Αρχόντισσά μου;» 
  Η Νικομήδεια την κοίταζε από τη μπροστινή μεριά του οχήματος. 
  «Θέλω να ελέγξω κάτι,» είπε η Κορνηλία, και, ανοίγοντας την πόρτα 
πλάι της, βγήκε απ’το όχημα. 
  Για μια στιγμή στηρίχτηκε πάνω του, για να μην πέσει. Ύστερα, όμως, 
έσφιξε τα δόντια και βάδισε, κουτσαίνοντας, προς το όχημα όπου βρι-
σκόταν το πτώμα της Δομινίκης: ή όπου νόμιζε ότι βρισκόταν το πτώ-
μα της Δομινίκης, γιατί μπορεί να ήταν και στο διπλανό. 
  Η Κορνηλία πλησίασε τον αποθηκευτικό χώρο, και τον άνοιξε. 
  Στο εσωτερικό είδε αυτό που περίμενε. Μια γυναικεία μορφή, τυλιγ-
μένη σε ύφασμα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  625 

 

 

  Μέσα είναι. Δεν έχει πάει πουθενά. 
  Ωστόσο, έπρεπε να το επιβεβαιώσει. 
  Παραμερίζοντας το ύφασμα, κοίταξε το πρόσωπο. Το πρόσωπο της 
Δομινίκης. 
  Έβαλε πάλι το ύφασμα στη θέση του, και έκλεισε τον αποθηκευτικό 
χώρο. Με τις άκριες των ματιών της, μπορούσε να δει τους νυχτερι-
νούς φρουρούς της συνοδείας να την κοιτάζουν, παραξενεμένοι. Τους 
αγνόησε και επέστρεψε στο όχημά της, για να καθίσει στην πίσω θέση. 
  Η Νικομήδεια δε μίλησε. 
  Η Κορνηλία έβγαλε τις μπότες της, αλλά όχι και το παντελόνι. Σκεπά-
στηκε ξανά με την κουβέρτα και ξάπλωσε. 
  Ο ύπνος άργησε να την πάρει. 
 
 
 
Το πρωί, κάθισε στη θέση του συνοδηγού και διέταξε να συνεχίσουν, 
ακολουθώντας την πορεία που ήταν χαραγμένη στον χάρτη. Η συνο-
δεία άρχισε, έτσι, να διασχίζει την ορεινή περιοχή με μεγάλη δυσκολία, 
αφού τα μονοπάτια ήταν ιδιαίτερα κακοτράχαλα και στενά, και πα-
ντού υπήρχαν επικίνδυνοι λάκκοι, χαντάκια, κρημνοί, και χαράδρες, 
όλα γεμάτα άμμο. 
  Κατά το μεσημέρι, ένα από τα οχήματα γλίστρησε και έπεσε σ’ένα 
απ’αυτά τα μέρη· οι τροχοί του κόλλησαν, και, όσο κι αν γύριζαν, δεν 
μπορούσαν να ξεκολλήσουν: το μόνο που κατάφερναν ήταν να κάνουν 
την άμμο να εκτοξεύεται. 
  «Σταμάτα, ανόητε! Σταμάτα!» φώναξε ένας από τους πολεμιστές στον 
οδηγό του οχήματος «Χειροτερεύεις τα πράγματα, έτσι όπως κάνεις!» 
  Με την άδεια της Κορνηλίας, ορισμένοι στρατιώτες βγήκαν απ’τα υ-
πόλοιπα οχήματα και, μπαίνοντας στην αμμώδη περιοχή, έσπρωξαν το 
όχημα που είχε κολλήσει, ώστε να βρεθεί πάλι σε στέρεο έδαφος. Η 
όλη διαδικασία τούς έφαγε, περίπου, μισή ώρα. Και, όταν τελείωσαν 
και ήταν έτοιμοι να αναχωρήσουν από ετούτο το επικίνδυνο σημείο, 
τέσσερα γιγάντια πτηνά τούς επιτέθηκαν, κατερχόμενα από μυτερές, 
πετρώδεις κορφές. Τα φτερά τους ήταν πουπουλένια και κατάμαυρα, 
τα νύχια των ποδιών τους γαμψά και κοφτερά σαν σπαθιά, και οι λαι-
μοί τους μακρείς κι ευκίνητοι. 



626  |  ΚΩΣΤΑΣ ΒΟΥΛΑΖΕΡΗΣ 

 

 

  Οι πολεμιστές τής συνοδείας τα πυροβόλησαν με τα πιστόλια και τα 
τουφέκια τους, και με τα όπλα των οχημάτων. Τα πτηνά, όμως, δε 
σκοτώθηκαν εύκολα· φάνηκαν να έχουν μεγάλη αντοχή στον πόνο και 
στην απώλεια αίματος. Τα νύχια τους χτύπησαν τα οχήματα και έγδα-
ραν τις αρματωμένες τους επιφάνειες. Έναν πολεμιστή που βρισκόταν 
έξω, ακάλυπτος, τον έκαναν κομμάτια, εκτοξεύοντας τα μέλη του δεξιά 
κι αριστερά. Τελικά, όμως, σωριάστηκαν στο έδαφος και πέθαναν. 
  Η συνοδεία της Δούκισσας της Βανκάρης άφησε πίσω της τα κουφά-
ρια και συνέχισε. 
  Το απόγευμα, βρέθηκαν σ’έναν πέτρινο δρόμο, ένα κομμάτι γης, το 
οποίο φιδογύριζε πάνω από ένα χάσμα που δε φαινόταν να έχει τέλος. 
Μέσα στο σκοτάδι του χάσματος περιφέρονταν μικρές, λαμπυρίζουσες 
κουκίδες, σαν άστρα. Η Κορνηλία έπιασε τον εαυτό της να αποπροσα-
νατολίζεται για λίγο: να μην ξέρει προς τα πού ήταν το πάνω και το 
κάτω, προς τα πού ο ουρανός και προς τα πού η γη. 
  Τη νύχτα την πέρασαν στον πέτρινο δρόμο· και οι φρουροί που φυ-
λούσαν σκοπιά τα μεσάνυχτα ακούστηκαν να πυροβολούν μες στο 
σκοτάδι. 
  Η Κορνηλία ξύπνησε, ταραγμένη, και κοίταξε έξω απ’το παράθυρό 
της, για να δει μια φτερωτή, ανθρωπόμορφη φιγούρα 
ν’απομακρύνεται και να χάνεται στην άβυσσο, ενώ δεκάδες λαμπυρί-
ζουσες κουκίδες περιστρέφονταν γύρω της. 
  «Τι ήταν αυτό;» φώναξε στους στρατιώτες, κατεβάζοντας το τζάμι 
του παραθύρου. 
  «Δεν ξέρουμε, Αρχόντισσά μου,» αποκρίθηκε ο ένας. «Προσπάθησε, 
όμως, να μας υπνωτίσει. Εμένα, δηλαδή· ο Άνθιμος κατάλαβε ότι κάτι 
δεν πήγαινε καλά και με συνέφερε.» 
  Η Κορνηλία αύξησε τους φρουρούς και έπεσε πάλι για ύπνο. 
  Την επομένη, δεν άργησαν να φτάσουν στο τέλος του πέτρινου δρό-
μου και να φύγουν μακριά από τη μυστηριώδη άβυσσο. Η Κορνηλία, 
καθισμένη στη θέση του συνοδηγού, κοίταζε τον χάρτη στην οθόνη, 
και έβλεπε ότι βρίσκονταν πλέον κοντά στον προορισμό τους. 
  Γύρω τους απλώνονταν λόφοι, πάνω στους οποίους φύτρωναν δέ-
ντρα με κατακόκκινα φύλλα. Ορισμένα από τα δέντρα άρπαζαν, στιγ-
μιαία, φωτιά και εξαϋλώνονταν, χωρίς καμία φανερή αιτία και χωρίς 
να πυρπολούν τα υπόλοιπα φυτά δίπλα τους. Καθώς εξαϋλώνονταν, 
όμως, μερικές φορές γεννούσαν, μέσα απ’τη φωτιά τους, πύρινα πλά-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  627 

 

 

σματα, που χοροπηδούσαν πάνω στους λόφους, χρησιμοποιώντας τις 
μακριές τους ουρές. Τα άλματά τους ήταν τόσο ψηλά, ώστε κάποια 
απ’αυτά τα αλλόκοτα όντα κατάφερναν να φτάσουν στην κατακόκκι-
νη σφαίρα στον ουρανό. Τα υπόλοιπα, που δεν τα κατάφερναν, σύντο-
μα διαλύονταν, σαν ποτέ να μην είχαν υπάρξει. 
  Ευτυχώς, δε φαίνονταν να έχουν εχθρικές διαθέσεις προς τη συνοδεία 
της Κορνηλίας. 
  Το απόγευμα, τα οχήματα βγήκαν απ’τους λόφους και βρέθηκαν σε 
μια ξερή πεδιάδα, που στο κέντρο της… στο κέντρο της ο κόσμος μα-
ζευόταν… ζάρωνε. Η Κορνηλία δεν ήξερε πώς ακριβώς να το ονομάσει. 
Η πραγματικότητα έμοιαζε μ’ένα κομμάτι ύφασμα που σ’εκείνο το ση-
μείο έκανε μια βαθιά πτύχωση. 
  «Η φυλακή,» είπε. «Η φυλακή του Κατακεραυνωτή.» Ανοίγοντας τον 
τηλεπικοινωνιακό δίαυλο των οχημάτων, πρόσταξε: «Πλησιάστε αυτή 
την παράξενη πτύχωση και σταματήστε.» 
  Οι οδηγοί υπάκουσαν, και τα οχήματα σταμάτησαν κοντά στο σημείο 
όπου ο κόσμος φαινόταν να διπλώνεται. 
  Να διπλώνεται, ναι, σκέφτηκε η Κορνηλία. Μια αναδίπλωση της ίδιας 
της πραγματικότητας. Σαν κάποιος να ήθελε να τυλίξει τον Κατακεραυ-
νωτή εκεί μέσα. 
  Ανοίγοντας την πόρτα πλάι της, βγήκε απ’το όχημα, και οι περισσό-
τεροι από τους πολεμιστές τη μιμήθηκαν, έχοντας τα όπλα τους έτοι-
μα. 
  Η Κορνηλία στράφηκε στον μάγο (που είχε πλέον μάθει ότι ονομαζό-
ταν Αναξιμένης’σαρ). «Τι είναι αυτό;» τον ρώτησε, δείχνοντας την α-
ναδίπλωση. «Το έχεις ξαναδεί;» 
  «Οφείλω να ομολογήσω πως όχι, Αρχόντισσά μου,» αποκρίθηκε εκεί-
νος. «Ωστόσο, έχω διαβάσει για παρόμοια φαινόμενα. Σε τούτο το ση-
μείο, η πραγματικότητα της διάστασης έχει αλλοιωθεί, κρύβοντας κάτι 
από πίσω της, όπως όταν τσακίζεις ένα κομμάτι χαρτί.» 
  «Μπορείς να φανερώσεις αυτό που είναι κρυμμένο;» 
  «Θα προσπαθήσω. Εξάλλου, αυτός ακριβώς είναι ο λόγος που η Αρχό-
ντισσα Δομινίκη ήθελε να είμαι εδώ: υποψιαζόταν ότι θα συνέβαινε 
κάτι τέτοιο.» 
  Σ’εμένα, όμως, δεν είχε πει τίποτα. Δε μου είχε δώσει καμία χρήσιμη 
πληροφορία. «Πολύ καλά,» είπε η Κορνηλία. «Κάνε, λοιπόν, ό,τι ήρθες 
να κάνεις.» 



628  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Αναξιμένης’σαρ στάθηκε μπροστά από την αναδίπλωση, ενώ η 
Δούκισσα της Βανκάρης έκανε μερικά βήματα προς τα πίσω. Ύψωσε 
τα χέρια του και, διαγράφοντας μυστικιστικά σύμβολα στον αέρα, άρ-
χισε συγχρόνως να μουρμουρίζει. 
  Η Κορνηλία περίμενε, σταυρώνοντας τους πήχεις της στο στήθος. 
  Μετά από κάποια ώρα, ο μάγος σταμάτησε να κάνει ό,τι έκανε και 
στράφηκε στο μέρος της. 
  «Λοιπόν;» τον ρώτησε εκείνη. 
  «Δε θα είναι εύκολο,» της είπε ο Αναξιμένης. 
  «Γιατί;» 
  «Διότι δεν μπορώ να εντοπίσω πού είναι η αρχή της αλλοίωσης.» 
  «Τι εννοείς;» 
  «Η πραγματικότητα της διάστασης έχει τσαλακωθεί, σαν ένα κομμάτι 
χαρτί,» εξήγησε πάλι ο Αναξιμένης· «για να την ‘ξετσαλακώσω’, πρέπει 
να βρω την άκρη. Κι αυτό αποδεικνύεται δύσκολο. Κατά πάσα πιθανό-
τητα, επειδή έχουν περάσει αιώνες από τότε που έγινε η αλλοίωση.» 
  «Θα ξαναπροσπαθήσεις;» 
  «Ασφαλώς.» 
  Η Κορνηλία επέστρεψε στο εσωτερικό του οχήματός της, ενώ ο μάγος 
έπιανε πάλι δουλειά. Δεν μπορούσε να στέκεται πολλή ώρα· την ενο-
χλούσε το χτυπημένο της γόνατο. Δεν ήταν σε τόσο άσχημη κατάστα-
ση όπως στην αρχή, μα δεν είχε περάσει τελείως κιόλας. 
  Ο Αναξιμένης’σαρ μουρμούριζε μέσα απ’τα δόντια του και βημάτιζε 
γύρω-γύρω απ’την αναδίπλωση. Τα μάτια του ήταν ορθάνοιχτα, κι έ-
μοιαζαν να κοιτάζουν σε κάποιον άλλο κόσμο· ή, μάλλον, έμοιαζαν να 
κοιτάζουν στο εσωτερικό της αναδίπλωσης, να προσπαθούν να την 
αναλύσουν. Η Κορνηλία αναρωτήθηκε, για μια στιγμή, πώς θα ήταν αν 
είχε κι εκείνη τέτοιες δυνάμεις, όπως οι μάγοι του τάγματος των Ερευ-
νητών. Τι θα έβλεπε, άραγε; Θα ήταν το σύμπαν ίδιο γι’αυτήν, ή τελεί-
ως, μα τελείως, διαφορετικό; 
  Καθώς η ώρα περνούσε και το σκοτάδι απλωνόταν στην Απολεσθεί-
σα Γη, ο Αναξιμένης’σαρ έδειχνε ολοένα και πιο κουρασμένος. Ιδρώτας 
γυάλιζε στο μέτωπό του, και τα χαρακτηριστικά του προσώπου του 
είχαν ζαρώσει: είχαν γίνει σχεδόν σαν την αναδίπλωση που μελετούσε. 
  Η Κορνηλία είχε αρχίσει ν’απογοητεύεται, να πιστεύει πως ο μάγος δε 
θα κατάφερνε να κάνει τίποτα, και πως εκείνη θα αναγκαζόταν να ε-
πιστρέψει με άδεια χέρια στον Λούσιο… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  629 

 

 

  …Με το πτώμα της γυναίκας του στα χέρια μου, διόρθωσε τον εαυτό 
της. 
  Με το πτώμα της γυναίκας του, και χωρίς τον Κατακεραυνωτή. Όλο 
τούτο το ταξίδι για το τίποτα… 
  Εξαιτίας της Δομινίκης! 
  Γιατί έπρεπε να με Καλέσει; Γιατί; Η ανόητη σκύλα! Η ανόητη σκύλα! 
  Ο Αναξιμένης έπαψε, ξαφνικά, να βαδίζει. Έμεινε ακίνητος μπροστά 
σ’ένα σημείο της αναδίπλωσης. Κοκαλωμένος. Λες κι είχε δει κάτι που 
τον τράνταξε. 
  Βλεφάρισε, κι εκείνο το μυστηριώδες, διαπεραστικό βλέμμα έφυγε 
απ’τα μάτια του. 
  Έκανε το κεφάλι του πίσω και γέλασε, μοιάζοντας εκστασιασμένος. 
  «Τι είναι;» του φώναξε η Κορνηλία, από το ανοιχτό παράθυρο πλάι 
στη θέση του συνοδηγού. «Τι είναι; Το βρήκες;» 
  Ο μάγος στράφηκε να την κοιτάξει. Η κούραση έμοιαζε να έχει εξα-
φανιστεί απ’το πρόσωπό του. «Ναι…» είπε. «Ναι!» Και ο ενθουσιασμός 
στη φωνή του ήταν όπως ο ενθουσιασμός ενός μικρού παιδιού. Πρέπει 
να θεωρούσε την εύρεση της αρχής της αλλοίωσης ως έναν προσωπι-
κό του θρίαμβο, ως μία προσωπική, μεγάλη ανακάλυψη. 
  Η Κορνηλία είχε ακούσει κάτι τέτοια για το τάγμα των Ερευνητών. 
Ακόμα και το παραμικρό σχετικά με τη φύση των διαστάσεων ήταν 
ικανό να τους φέρει σε έξαρση. 
  «Μπορείς ν’ανοίξεις το δρόμο, δηλαδή;» τον ρώτησε. 
  Η όψη του Αναξιμένη σοβάρεψε· συνοφρυώθηκε, σκεπτικός. 
  Μη μου πεις… σκέφτηκε η Κορνηλία. Μη μου πεις ότι πάλι υπάρχει κά-
ποιο πρόβλημα!… 
  «Καλύτερα θα ήταν να δοκιμάσω να το κάνω αυτό αύριο,» δήλωσε ο 
μάγος, «που θα είμαι ξεκούραστος. Δε θα θέλαμε να γίνει κανένα λά-
θος. Δε συμφωνείτε, Αρχόντισσά μου;» 
  Η Κορνηλία αναστέναξε, αλλά ένευσε. «Εντάξει,» αποκρίθηκε. «Θα 
διανυκτερεύσουμε εδώ.» 
  Και πρόσταξε να μπουν φρουροί. 
  Η νύχτα πέρασε ήσυχα. 
  Με την αυγή, ο Αναξιμένης’σαρ πλησίασε ξανά την αναδίπλωση και 
άρθρωσε ένα ξόρκι με σταθερή, στεντόρεια φωνή, ενώ τα χέρια του 
βρισκόταν υψωμένα στο επίπεδο του στήθους του. Μετά, το δεξί τε-
ντώθηκε απότομα, και τα δάχτυλά του, που γυάλιζαν από κάποιου εί-



630  |  ΚΩΣΤΑΣ ΒΟΥΛΑΖΕΡΗΣ 

 

 

δους φως, χώθηκαν μέσα στην αναδίπλωση, όπως θα χώνονταν μέσα 
σε λάσπη. Πιάστηκαν γερά εκεί, και ο Αναξιμένης τράβηξε το χέρι του 
πίσω, λυγίζοντας τον αγκώνα. 
  Και, συγχρόνως, τραβούσε την πραγματικότητα. 
  Την ξεδίπλωνε. 
  Ο μάγος έκανε μερικά βήματα όπισθεν και προς τα δεξιά, καθώς ολο-
κλήρωνε τη διαδικασία, και μπροστά στην Κορνηλία και τους υπόλοι-
πους φανερώθηκε κάτι που πριν δεν μπορούσαν να δουν. 
  Μες στη μέση της ξερής πεδιάδας υπήρχε ένα δάπεδο από καλο-
φτιαγμένες, πέτρινες πλάκες, περιστοιχισμένο από τρεις κολόνες, μία 
στο πέρας του και δύο στην άλλη άκρη, κοντά στη Δούκισσα της Βαν-
κάρης. Στο κέντρο αυτού του μικρού ναού (γιατί τέτοιος υπέθετε η 
Κορνηλία πως ήταν) υπήρχε ένας βωμός από λευκή πέτρα, και πάνω 
απ’τον βωμό αιωρείτο μια σφαίρα, που δεν είχε διάμετρο μεγαλύτερη 
από το ένα τρίτο του μέτρου. 
  Η σφαίρα ήταν φτιαγμένη από κομμάτια μετάλλου και από γυαλί… ή, 
μάλλον, όχι. Η Κορνηλία την κοίταξε καλύτερα. Δεν ήταν γυαλί αυτό· 
απλώς, η σφαίρα ήταν ανοιχτή σ’εκείνα τα σημεία… Τι συγκρατούσε, 
λοιπόν, την αναβράζουσα, πορφυρόχρωμη μάζα που φαινόταν μέσα 
της; Τι τη συγκρατούσε απ’το να βγει; Κάποιου είδους αόρατη ενέρ-
γεια; 
  Και είναι αυτή η φυλακή του Κατακεραυνωτή, ή ήρθα σε λάθος μέρος; 
  Όχι, δεν μπορεί να είχε κάνει λάθος. Είχε ακολουθήσει κατά γράμμα 
τον χάρτη της Δομινίκης· και δεν πίστευε ότι η Δομινίκη είχε κάνει λά-
θος στην κατασκευή του χάρτη της. Παρ’όλα της τα μειονεκτήματα, 
είχε ορισμένες πολύ χρήσιμες γνώσεις… 
  Η Κορνηλία πέρασε ανάμεσα απ’τις δύο κολόνες και βάδισε πάνω στο 
πέτρινο δάπεδο, πλησιάζοντας τον βωμό. Οι πολεμιστές της και ο Ανα-
ξιμένης’σαρ την ακολούθησαν, σχηματίζοντας ένα ημικύκλιο πίσω της. 
  Η Κορνηλία ατένισε τη σφαίρα που αιωρείτο πάνω απ’τον βωμό· και, 
μέσα απ’την αναβράζουσα, πορφυρόχρωμη μάζα, είδε δύο μάτια 
ν’ανοίγουν, αστράφτοντας. 
  «ΠΟΙΑ ΕΙΣΑΙ;» 
  Η φωνή αντήχησε πανίσχυρη, σαν κεραυνός· και, ξαφνικά, ο ουρανός 
πάνω απ’την ξερή πεδιάδα σκοτείνιασε, κι άρχισε ν’αστράφτει και να 
φυσά. Τα ουράνια σώματα της Απολεσθείσας Γης κρύφτηκαν πίσω 
από μαύρα σύννεφα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  631 

 

 

  Η Κορνηλία αισθάνθηκε την κάπα και τα μαλλιά της ν’ανεμίζουν. 
  «ΠΟΙΑ ΕΙΣΑΙ;» βρόντησε η απόκοσμη φωνή, ενώ τα μάτια μέσα στη 
σφαίρα παρέμεναν εστιασμένα στη Δούκισσα της Βανκάρης. 
  Η Κορνηλία ξεροκατάπιε, νιώθοντας το σώμα της μουδιασμένο. «Κ-
Κορνηλία ονομάζομαι, Μεγάλε Άρχοντα… Είσαι ο Κατακεραυνωτής, 
έτσι δεν είναι;» 
  «ΝΑΙ,» αποκρίθηκε η οντότητα. «ΜΕ ΑΠΟΚΑΛΟΥΝ ΚΙ ΕΤΣΙ.» 
  «Είμαι ιέρεια του Δασκάλου, Μεγάλε Άρχοντα,» είπε η Κορνηλία. 
«Ήρθα για να σ’ελευθερώσω.» 
  «ΔΕΝ ΜΠΟΡΕΙΣ ΝΑ ΜΕ ΕΛΕΥΘΕΡΩΣΕΙΣ. ΜΟΝΑΧΑ ΕΝΑΣ ΙΕΡΕΑΣ 
ΜΠΟΡΕΙ ΝΑ ΤΟ ΚΑΝΕΙ ΑΥΤΟ, ΟΧΙ ΜΙΑ ΙΕΡΕΙΑ. ΓΙΑΤΙ ΕΣΤΕΙΛΑΝ ΕΣΕ-
ΝΑ;» 
  Δεν το ήξερε η Δομινίκη τούτο; απόρησε η Κορνηλία. Δεν ήξερε ότι 
χρειάζεται ιερέας; «Θα… θα σε πάρω μαζί μου, τότε, Μεγάλε Άρχοντα,» 
είπε. «Έξω απ’την Απολεσθείσα Γη. Θα σε πάω σ’έναν ιερέα, στην Α-
πολλώνια.» Στον Λούσιο. 
  «ΣΤΗΝ ΑΠΟΛΛΩΝΙΑ; –ΘΑ ΜΑΣ ΚΥΝΗΓΗΣΟΥΝ ΤΑ ΣΚΥΛΙΑ ΤΟΥ ΑΠΟΛ-
ΛΩΝΑ!» 
  «Όχι, Μεγάλε Άρχοντα,» αποκρίθηκε η Κορνηλία, «δε θα μας κυνηγή-
σουν. Οι ακόλουθοι του Δασκάλου έχουν αποκτήσει περισσότερη δύ-
ναμη από ποτέ. Εμείς βρισκόμαστε στην εξουσία τώρα. Και χρειαζόμα-
στε τη βοήθειά σου, για ν’αντιμετωπίσουμε έναν πολύ επικίνδυνο ε-
χθρό.» 
  «ΤΙ ΕΧΘΡΟ;» 
  «Την Παντοκράτειρα.» 
  «ΔΕΝ ΤΗ ΓΝΩΡΙΖΩ.» 
  «Το αντιλαμβάνομαι, Μεγάλε Άρχοντα.» 
  «ΠΑΡΕ ΜΕ ΑΠΟ ΔΩ, ΙΕΡΕΙΑ ΚΟΡΝΗΛΙΑ. ΠΑΜΕ ΣΤΗΝ ΑΠΟΛΛΩΝΙΑ,» 
πρόσταξε ο Κατακεραυνωτής. 
  Η Κορνηλία πλησίασε τα χέρια της στην αιωρούμενη σφαίρα, κι αι-
σθάνθηκε μια αόρατη δύναμη να θερμαίνει τις παλάμες της. Θα καώ; 
Αν την αγγίξω, θα καώ; 
  Πλησίασε τα χέρια της ακόμα περισσότερο, για να δει αν η θερμότητα 
αυξανόταν… και, ναι, αυξανόταν. Πολύ. 
  Τράβηξε τα χέρια της πίσω. «Είναι καυτό!» 
  Οι αστραπές δυνάμωσαν στον ουρανό, όπως κι ο άνεμος. 
  «ΔΕΝ ΘΑ ΣΕ ΚΑΨΕΙ,» είπε ο Κατακεραυνωτής. «ΔΕΝ ΕΙΝΑΙ ΦΩΤΙΑ.» 



632  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία παραξενεύτηκε από τούτο. Μου λέει αλήθεια; Αισθανόταν 
να τρέμει. 
  Πλησίασε πάλι τα χέρια της στη σφαίρα –κι αυτή τη φορά την άγγιξε, 
και με τα δύο. Την πήρε απ’τον βωμό. 
  Η θερμότητα ήταν δυνατή επάνω στις παλάμες της. Πολύ δυνατή. Αλ-
λά ο Κατακεραυνωτής δεν της είχε πει ψέματα· το δέρμα της δεν και-
γόταν. Ένιωθε, όμως, κάποιου είδους ενέργεια να γλιστρά μέσα της: να 
περνά από τα χέρια στους πήχεις της, στους βραχίονες, στο κεφάλι, 
στο στήθος, στην κοιλιά της, στα πόδια της. Μια θερμή, γαργαλιστική 
ενέργεια. Μια ενέργεια που έκανε τα νεύρα και τους μύες της να τσι-
τώνονται. Το χτυπημένο της γόνατο την πονούσε. 
  Στράφηκε και, με τη σφαίρα του Κατακεραυνωτή στα χέρια της, βά-
δισε προς το όχημά της, ενώ οι πολεμιστές παραμέριζαν από γύρω της, 
σα να φοβόνταν αυτό που κρατούσε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  633 

 

 

 

39 
 
 
Το φορτηγό που ξεκίνησε το πρωί από τη Νυλβάκνη και διέσχισε τα 
Νότια Δουκάτα έφτασε στη Ρακμάνη το απόγευμα, καθώς έπεφτε μια 
ψιλή βροχή. Ακολούθησε τον δρόμο που τυλιγόταν σπειροειδώς γύρω 
από το δεντρόφυτο ύψωμα στην καρδιά της πόλης και σταμάτησε αρ-
κετά μέτρα μπροστά από την κεντρική είσοδο του κήπου του παλα-
τιού. Ένας άντρας βγήκε απ’το φορτηγό, ντυμένος με κάπα και κου-
κούλα, για να προστατεύεται από το ψιλοβρόχι, και ζύγωσε τους φύ-
λακες της πύλης. 
  «Φέρνουμε κάτι για τον Αντιβασιλέα Λούσιο,» είπε, «αλλά δε μπο-
ρούμε να το βάλουμε στο παλάτι. Πρέπει να του ζητήσετε να έρθει ε-
δώ.» 
  Οι φρουροί αλληλοκοιτάχτηκαν, παραξενεμένοι. «Δεν ξέρω αν αυτό 
είναι εφικτό, κύριε,» αποκρίθηκε ο ένας. 
  «Ειδοποιήστε τον,» επέμεινε ο άντρας, λιγάκι απότομα, «κι εκείνος θα 
κρίνει αν είμαστε αληθινοί ή απατεώνες.» Το πρόσωπό του ήταν 
κρυμμένο στη σκιά της κουκούλας του· μονάχα η γυαλάδα των ματιών 
του φαινόταν. 
  «Δεν ήθελα να υπονοήσω ότι είστε απατεώνες, κύριε,» είπε ο φρου-
ρός, κι έβγαλε έναν τηλεπικοινωνιακό πομπό, για να ειδοποιήσει τον 
Αντιβασιλέα. 
  Ο Λούσιος έμαθε για το κάλεσμα και –παρότι παραξενεμένος, όφειλε 
να ομολογήσει· πολύ παραξενεμένος– κατέβηκε απ’το παλάτι, πηγαί-
νοντας στον κήπο και στην κεντρική πύλη, όπου ο άντρας με την κάπα 
και την κουκούλα εξακολουθούσε να περιμένει. 
  «Τι συμβαίνει;» απαίτησε ο Λούσιος, που κι εκείνος φορούσε κουκού-
λα για τη βροχή. «Ποιος είσαι;» 
  «Μεγαλειότατε,» είπε ο άντρας, κάνοντας μια σύντομη υπόκλιση, κα-
θώς βρισκόταν πίσω απ’το κιγκλίδωμα της πύλης. «Το όνομά μου δεν 
είναι σημαντικό. Σας φέρνω κάποια… αντικείμενα, σταλμένα από τη 
σύζυγό σας.» 



634  |  ΚΩΣΤΑΣ ΒΟΥΛΑΖΕΡΗΣ 

 

 

  Από τη Δομινίκη; απόρησε ο Λούσιος. Του φαινόταν περίεργο. Θα 
μπορούσε όλη τούτη η ιστορία να ήταν παγίδα; Παγίδα του Ανδρόνι-
κου; Ή, ίσως, της Παντοκράτειρας; Μήπως η Παντοκράτειρα είχε αντι-
ληφτεί ότι ο Λούσιος ήταν στα πρόθυρα τού να βρει ένα πανίσχυρο 
όπλο εναντίον της και είχε βαλθεί να τον σταματήσει; 
  Ο άντρας με την κουκούλα έβγαλε έναν φάκελο απ’την κάπα του και 
τον έτεινε προς το μέρος του Λούσιου, ανάμεσα απ’τα κάγκελα. «Το 
μήνυμα αυτό είναι από τη σύζυγό σας, Μεγαλειότατε.» 
  Ο Λούσιος παρατήρησε πως επάνω στον φάκελο υπήρχε η σφραγίδα 
της Δομινίκης. Αυτό, βέβαια, δε σήμαινε ότι ήταν αδύνατον νάναι πλα-
στογραφημένη… Παρά ταύτα, πήρε τον φάκελο και τον άνοιξε. Στο 
εσωτερικό ήταν ένα κομμάτι χαρτί, το οποίο ξεδίπλωσε και διάβασε. 
 

Λούσιε, 
 
Σου στέλνω δύο Ομοιώματα από τη Νυλβάκνη. Βρίσκονται 
στο τελευταίο στάδιο της διαμόρφωσής τους: μπορείς να 
τους δώσεις ό,τι τελική μορφή επιθυμείς. Χρησιμοποίησέ τα 
συνετά, για να πάρεις τα παιδιά μας από τα χέρια του Ανδρό-
νικου. 
 

Με αγάπη, 
Δομινίκη 

 
  Ο Λούσιος δίπλωσε πάλι το μήνυμα, το πέρασε στον φάκελο, και το 
έκρυψε σε μια τσέπη του πουκαμίσου του. 
  «Δείξε μου,» είπε στον άντρα με την κουκούλα. 
  «Ελάτε μαζί μου, Μεγαλειότατε,» αποκρίθηκε εκείνος, στρεφόμενος 
και βαδίζοντας προς το φορτηγό. 
  Οι φρουροί άνοιξαν την πύλη, και ο Λούσιος βγήκε απ’τον κήπο του 
παλατιού, πηγαίνοντας στο όχημα. 
  Ο άντρας με την κουκούλα άνοιξε την πίσω πόρτα, και ο Αντιβασιλέας 
της Απολλώνιας ανέβηκε στο εσωτερικό, που ήταν μισοσκότεινο, κα-
θώς φωτιζόταν μονάχα από μία ενεργειακή λάμπα. Μηχανήματα, κα-
λώδια, και σωλήνες υπήρχαν τριγύρω· κι ανάμεσα σ’όλα αυτά, κρεμα-
σμένα περίπου μισό μέτρο από το δάπεδο, βρίσκονταν δύο ορθογώνια 
κουτιά, αρκετά μεγάλα για να χωρούν ανθρώπους. Τα κουτιά αυτά ή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  635 

 

 

ταν καμωμένα από διαφόρων ειδών μέταλλα, κι επάνω τους υπήρχαν 
κυκλώματα και λαξεύματα που γυάλιζαν αχνά, φορτισμένα με ενέργει-
α. 
  «Κοιμούνται, Μεγαλειότατε,» είπε ένας άντρας, ξεπροβάλλοντας από 
τις σκιές, «περιμένοντας την απόφασή σας.» Ήταν ψηλός και λιγνός, κι 
έμοιαζε κι ο ίδιος με σκιά. Το πρόσωπό του ήταν λευκό με απόχρωση 
του ροζ, όπως του Λούσιου, και είχε μακριά, γκρίζα γενειάδα. Τα φρύ-
δια του ήταν πυκνά, και τα μάτια του βρισκόταν μέσα σε βαθιές κόγ-
χες, κατάμαυρα και γυαλιστερά. 
  Δεν ήταν ο μόνος άνθρωπος στο εσωτερικό του φορτηγού· υπήρχαν 
κι άλλοι, οι οποίοι στέκονταν ή κάθονταν, ακίνητοι, παρατηρώντας τον 
Αντιβασιλέα της Απολλώνιας. 
  Ο Λούσιος έβγαλε την κουκούλα του μανδύα του. «Δύο Ομοιώματα…» 
είπε, πλησιάζοντας το ένα κουτί κι αγγίζοντάς το με τις άκριες των δα-
χτύλων του δεξιού του χεριού. Η μεταλλική επιφάνεια ήταν καυτή· αν 
ακουμπούσες εκεί για παραπάνω από μισό λεπτό, το δέρμα σου θα 
φουσκάλιαζε. 
  «Μάλιστα, Μεγαλειότατε,» αποκρίθηκε ο άντρας με τη γενειάδα. 
«Βρίσκονται στο τελευταίο στάδιο της διαμόρφωσής τους. Η Αρχιέρεια 
Δομινίκη μάς πληροφόρησε ότι εσείς θα αποφασίσετε τι τελική μορφή 
θα πάρουν.» 
  Δύο κατάσκοποι που μπορώ να βάλω στο βασιλικό παλάτι της Απα-
στράπτουσας… συλλογίστηκε ο Λούσιος. Τι μορφή να τους δώσω; Πώς 
θα ξεγελάσω καλύτερα τον αδελφό μου; Και πώς θα πάρω τα παιδιά μου 
από τα χέρια του; 
  «Χρειάζεται να το σκεφτώ λίγο,» είπε στον άντρα με τη γενειάδα. «Εν 
τω μεταξύ, θα σας δείξω πού ακριβώς να πάτε το φορτηγό σας μέσα 
στην πόλη.» 
 
 
 
Ο Δαίδαλος δε χρειάστηκε πολλή ώρα για να ετοιμαστεί, κι ύστερα, 
τους οδήγησε σ’έναν ανελκυστήρα, ο οποίος τους κατέβασε στο ισό-
γειο του πύργου του. Εκεί, άνοιξε μια πόρτα και τους έβγαλε στους 
στενούς δρόμους απέξω. 
  «Ακολουθήστε με,» είπε, προπορευόμενος. 



636  |  ΚΩΣΤΑΣ ΒΟΥΛΑΖΕΡΗΣ 

 

 

  «Πού ακριβώς πηγαίνουμε, κύριε Δαίδαλε;» ρώτησε ο Αυγερινός, κα-
θώς εκείνος και η Αγάθη βάδιζαν πίσω από τον μάγο. 
  «Στο παλάτι της Απαστράπτουσας, φυσικά. Δεν είπες ότι ο Πρίγκιπας 
Ανδρόνικος με χρειάζεται;» 
  «Ναι,» αποκρίθηκε ο Αυγερινός, «μα νόμιζα πως τώρα βρισκόμασταν 
σε κάποια άλλη διάσταση…» 
  «Κι έχεις δίκιο: πράγματι, βρισκόμαστε σε άλλη διάσταση.» 
  Εκείνη τη στιγμή, κάποιος πετάχτηκε από ένα στενορύμι. Η μορφή 
του ήταν θολή, και κινιόταν πολύ γρήγορα· ο Αυγερινός, όμως, μπο-
ρούσε να διακρίνει ότι, όποιος ή όποια κι αν ήταν, πρέπει να κρατούσε 
πιστόλι. 
  Τράβηξε, αμέσως, το δικό του πιστόλι, θορυβημένος από την αναπά-
ντεχη παρουσία ετούτης της οντότητας, που, παρότι έμοιαζε με άν-
θρωπο, δεν μπορεί να ήταν. 
  Η οντότητα, όμως, δε φάνηκε να δίνει σημασία στον Βασιλικό Φρου-
ρό, στην Αγάθη, και στον μάγο που τους οδηγούσε· πέρασε από δίπλα 
τους, σα να μην υπήρχαν. 
  Ο Αυγερινός συνοφρυώθηκε, απορημένος. 
  «Τι ήταν αυτό;» είπε η Αγάθη, που, προφανώς, είχε επίσης παραξε-
νευτεί απ’το γεγονός. 
  «Η εικονική προβολή ενός άνθρωπου της Απολλώνιας,» εξήγησε ο 
Δαίδαλος. 
  «Ανθρώπου;» απόρησε ο Αυγερινός. «Δε μου φάνηκε για άνθρωπος.» 
  «Δεν είχε τη γενικότερη μορφή ανθρώπου;» 
  «Ναι, μα ήταν θολός, σαν… σαν…» 
  «Σα να κινιόταν πολύ, πολύ γρήγορα;» 
  Ο μάγος το είχε θέσει σωστά. Ναι, ακριβώς αυτό ήταν που ο Αυγερι-
νός δεν μπορούσε να συγκεκριμενοποιήσει. Κατένευσε. «Αλλά, και πά-
λι, γιατί;» 
  «Διότι,» είπε ο Δαίδαλος, καθώς βάδιζαν μέσα στους λαβυρινθώδεις, 
στενούς δρόμους, «η διάσταση της Απολλώνιας κινείται πολύ πιο γρή-
γορα απ’τη δική μου διάσταση. Ο χρόνος στην Απολλώνια κινείται πιο 
γρήγορα.» 
  Ο Αυγερινός νόμιζε ότι είχε αρχίσει να καταλαβαίνει. «Γιατί, όμως, 
βλέπουμε τους ανθρώπους της Απολλώνιας; Δε θάπρεπε να είναι αό-
ρατοι για εμάς;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  637 

 

 

  «‘Θα έπρεπε’; Τι πάει να πει ‘θα έπρεπε’, φίλε μου; Η διάστασή μου, 
όπως σου είπα, συμπίπτει σε ορισμένα σημεία με την Απολλώνια, και 
εκεί όπου συμπίπτει εμείς μπορούμε να κοιτάξουμε.» 
  «Εκείνοι μπορούν να μας δουν;» 
  «Όχι. Υπό κανονικές συνθήκες, όχι.» 
  Δύο θολές φιγούρες φάνηκαν να έρχονται καταπάνω τους. Ο Δαίδα-
λος δε μείωσε καθόλου τον ταχύ βηματισμό του, ούτε έκανε καμια κί-
νηση για να τις αποφύγει, κι αυτές πέρασαν από μέσα του. Έπειτα, πέ-
ρασαν και μέσα απ’τον Αυγερινό και την Αγάθη, οι οποίοι δεν αισθάν-
θηκαν τίποτα· ούτε καν το παραμικρό ρεύμα αέρα. 
  Ο Αυγερινός άγγιξε τον τοίχο ενός σπιτιού πλάι του. «Αυτός υπάρχει,» 
παρατήρησε. «Είναι στέρεος.» 
  «Ναι,» ένευσε ο Δαίδαλος, «τα οικοδομήματα είναι μέρος της διάστα-
σής μου και, συγχρόνως, μέρος της Απολλώνιας.» 
  Ο Αυγερινός συνοφρυώθηκε. «Δηλαδή, μπορούμε κι εμείς να τα επη-
ρεάσουμε;» 
  «Φυσικά.» 
  «Κι αν γκρεμίσουμε έναν τοίχο;» 
  «Θα γκρεμίσει και στην Απολλώνια, αν και με κάπως αργότερο ρυθ-
μό.» 
  «Χωρίς κανένας να ξέρει για ποιο λόγο γκρεμίστηκε;» 
  «Το κανένας είναι πολύ απόλυτη λέξη, φίλε μου,» είπε ο Δαίδαλος. 
«Αλλά ας μη χάνουμε άλλο χρόνο με τις κουβέντες.» 
  Τους οδήγησε μέσα σ’έναν πλαϊνό δρόμο και, τελικά, μπροστά σ’ένα 
χτίριο που έμοιαζε με στάβλο. Στο εσωτερικό, φαινόταν μια ανθρώπινη 
μορφή και αρκετές μορφές αλόγων, όλες θολές, φυσικά, και μοιάζο-
ντας να κινούνται γρηγορότερα απ’ό,τι θα έπρεπε. 
  Ο Δαίδαλος πέρασε την πόρτα του χτιρίου, και έγινε κι εκείνος μια θο-
λή, ταχέως κινούμενη σιλουέτα. 
  Ο Αυγερινός και η Αγάθη έμειναν πίσω, πέρα απ’το κατώφλι, και ο 
πρώτος φώναξε: «Δαίδαλε;» 
  Ο μάγος δεν του έδωσε σημασία· ήταν αμφίβολο, μάλιστα, αν τον ά-
κουσε. Πλησίασε τη μοναδική ανθρώπινη φιγούρα μέσα στον στάβλο 
κι άρχισε να μιλά μαζί της. Η φωνή του και η φωνή του συνομιλητή του 
δεν έβγαζαν κανένα νόημα για τον Αυγερινό και την Αγάθη· έρχονταν 
στ’αφτιά τους σαν ένας απόμακρος ψίθυρος: σαν ένας θόρυβος που 
έβγαινε από κάποια χαλασμένη συσκευή αναπαραγωγής ήχου. 



638  |  ΚΩΣΤΑΣ ΒΟΥΛΑΖΕΡΗΣ 

 

 

  «Τι κάνουμε τώρα;» ρώτησε η Αγάθη. «Να τον ακολουθήσουμε;» 
  «Δε νομίζω ότι θέλει να τον ακολουθήσουμε. Αν το ήθελε, θα μας το 
είχε πει.» 
  «Θα περιμένουμε, δηλαδή;» 
  «Ναι· αλλά, μάλλον, όχι για πολύ.» 
  Ο άντρας του στάβλου –αυτός δεν ήταν ο άντρας του στάβλου; Η 
μορφή του είχε λίγες διαφορές από τη μορφή του Δαίδαλου– είχε ήδη 
σηκωθεί και έμοιαζε να ετοιμάζει μερικά άλογα, αν έκρινε καλά ο Αυ-
γερινός απ’τις κινήσεις του. Κατόπιν, ο Δαίδαλος πήρε τα άλογα από τα 
γκέμια και βγήκε από μια στενή πίσω πόρτα του στάβλου. 
  Σύντομα, ήταν δίπλα στον Αυγερινό και στην Αγάθη. Τα άλογα βρί-
σκονταν το ένα δεμένο πίσω απ’το άλλο· ο μάγος χρειαζόταν να κρατά 
μόνο τα ηνία του πρώτου στη σειρά. 
  «Γιατί κάνατε τον κύκλο;» τον ρώτησε ο Αυγερινός. 
  «Διότι,» αποκρίθηκε ο Δαίδαλος, λύνοντας τα άλογα, «μια είσοδος δεν 
είναι απαραίτητα και έξοδος.» Καβάλησε το ένα από τα ζώα. «Ανεβείτε 
τώρα· δεν έχουμε χρόνο για χάσιμο. Όπως είδατε, ο χρόνος στην Απολ-
λώνια κυλά ταχύτερα από εδώ. Ευτυχώς, όμως, ο χώρος εδώ είναι επί-
σης διαφορετικός.» 
  Ο Αυγερινός πιάστηκε απ’τη σέλα ενός αλόγου κι ανέβηκε. 
  Η Αγάθη κοίταξε το δικό της ζώο, διστακτικά. Ύστερα, στράφηκε 
στον Αυγερινό με μια έκφραση σχεδόν κωμικής απόγνωσης στο πρό-
σωπό της. «Δεν ξέρω να ιππεύω…» είπε με χαμηλωμένη φωνή, σα να 
μην ήθελε να την ακούσει ο μάγος –πράγμα αδύνατον, τόσο κοντά που 
βρισκόταν. 
  Ο Αυγερινός τής έδωσε το αριστερό του χέρι. «Έλα.» 
  Η Αγάθη πιάστηκε, κι ανέβηκε πίσω του, τυλίγοντας τους αγκώνες 
της γύρω απ’τη μέση του. 
  «Κύριε Δαίδαλε,» ρώτησε ο Αυγερινός, «τι θα γίνει με το τρίτο άλογο;» 
  «Το παίρνουμε μαζί μας,» αποκρίθηκε ο μάγος. «Θα το επιστρέψω άλ-
λη στιγμή.» Απλώνοντας τα χέρια του, έδεσε το ελεύθερο άλογο πίσω 
απ’το δικό του. 
  Κι έπειτα, έμπηξε τα τακούνια των μποτών του στα πλευρά του ζώου 
του, αρχίζοντας να καλπάζει μέσα στους στενούς δρόμους. 
  Ο Αυγερινός τον ακολούθησε. 
  «Θεοί!…» έκανε η Αγάθη, κολλώντας πάνω στην πλάτη του. «Θα πέ-
σουμε, μα τον Απόλλωνα!» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  639 

 

 

  Ο Αυγερινός γέλασε. «Μην ανησυχείς, δεν πρόκειται να πέσουμε.» 
  «Προτιμώ τα οχήματα. Ακόμα και τα δίκυκλα.» 
  «Τα οχήματα έχουν ένα μεγάλο μειονέκτημα.» 
  «Και ποιο είν’αυτό, παρακαλώ;» 
  «Είναι άψυχα. Τα άλογα είναι ζωντανά.» 
  «Ακριβώς αυτό είναι που με τρομάζει!» 
  Καλπάζοντας, βγήκαν από την πόλη –ή, τουλάχιστον, από το μέρος 
της Μακρόπολης που, στην Απολλώνια, ονομαζόταν Δαίδαλος ή Χώρα 
του Δαίδαλου– και βρέθηκαν σε μια ανοιχτή πεδιάδα. Από πάνω τους, ο 
ήλιος έλαμπε· αλλά και η Αγάθη και ο Αυγερινός μπορούσαν να δουν 
ότι δεν ήταν ο ήλιος που ήξεραν: ήταν κάποιος άλλος ήλιος, διαφορετι-
κός. 
  «Η διάστασή μου δεν είναι μεγάλη,» είπε ο Δαίδαλος. «Σύντομα, θα 
φτάσουμε στο τέλος της. Κι εκεί να είστε πολύ προσεκτικοί· αν περά-
σετε το όριο, θα εξαϋλωθείτε, κι ακόμα κι η ψυχή σας θα χαθεί. Να α-
κολουθείτε συνεχώς εμένα, και να μην παραστρατείτε καθόλου. Κατα-
νοητό;» 
  «Μάλιστα,» αποκρίθηκε ο Αυγερινός. 
  Και δεν άργησε να καταλάβει τι εννοούσε ο μάγος μιλώντας γι’αυτό 
το «όριο». 
  Η πεδιάδα τελείωσε μπροστά τους, και όχι μονάχα η πεδιάδα, αλλά 
και ο ουρανός. Τα πάντα χάνονταν από ένα σημείο και ύστερα, από ένα 
όριο και ύστερα, και η ανυπαρξία απλωνόταν. Ναι, ο Αυγερινός δεν 
μπορούσε να βρει άλλη, καταλληλότερη λέξη από την ανυπαρξία· γιατί 
αυτό που έβλεπε δεν είχε ούτε χρώμα, ούτε μορφή, ούτε ήταν κάτι εύ-
κολο να καθοριστεί. Για την ακρίβεια, ήταν κάτι που το μυαλό του αρ-
νιόταν να συλλάβει, κάτι που έσβηνε μπροστά στα μάτια του, την ίδια 
στιγμή που παρουσιαζόταν. Η Ανυπαρξία. Το απόλυτο Τίποτα. 
  Ο Δαίδαλος τράβηξε τα γκέμια του αλόγου του, κάνοντάς το να σηκω-
θεί στα πίσω πόδια και να χρεμετίσει, κλοτσώντας τον αέρα με τα 
μπροστινά. 
  Ο Αυγερινός μιμήθηκε τον μάγο, κι αισθάνθηκε την Αγάθη να γαντζώ-
νεται με δύναμη επάνω του, τρομαγμένη· ο τραυματισμένος του ώμος 
τού έριξε μια έντονη σουβλιά. 
  «Ηρέμησε!» της είπε, στρέφοντας το βλέμμα του πίσω, για να την κοι-
τάξει. 
  Τα μάτια της ήταν γουρλωμένα. «Είσαι τρελός; Θα μ’έριχνες!» 



640  |  ΚΩΣΤΑΣ ΒΟΥΛΑΖΕΡΗΣ 

 

 

  «Σου είπα,» αποκρίθηκε ο Αυγερινός, υπομειδιώντας, «δε θα πέσεις.» 
  «Ναι! Εύκολο για σένα να το λες! Θες να πάθω συγκοπή;» 
  «Νομίζω πως έχεις περάσει κι από χειρότερα, τις τελευταίες ημέρες.» 
  Τα λόγια του Δαίδαλου τούς διέκοψαν: «Θυμηθείτε τι σας είπα: Να 
είστε, συνεχώς, πίσω μου. Εκεί όπου πηγαίνω θα πηγαίνετε, εντάξει;» 
  Ο Αυγερινός κατένευσε. 
  «Μα, δεν υπάρχει τίποτα μπροστά!» είπε η Αγάθη, παίρνοντας για λί-
γο το ένα της χέρι απ’τον Αυγερινό, για να δείξει την Ανυπαρξία. 
  «Θα υπάρξει,» αποκρίθηκε μόνο ο Δαίδαλος· κι ύστερα, έστρεψε το 
βλέμμα του πέρα απ’το όριο της διάστασής του. 
  Από τα χείλη του άρχισαν να ρέουν λόγια που ούτε ο Αυγερινός ούτε η 
Αγάθη καταλάβαιναν· και τα χέρια του, αφήνοντας τα ηνία του αλόγου 
του, άρχισαν να διαγράφουν σύμβολα στον αέρα: σύμβολα που πα-
ρουσιάζονταν, στιγμιαία, σαν αναλαμπές φωτιάς, και μετά εξαφανίζο-
νταν. 
  Και η διάσταση επεκτάθηκε. 
  Ο Αυγερινός είδε την πεδιάδα να ανασαλεύει κάτω απ’τις οπλές των 
αλόγων τους· την είδε να κινείται λες κι ήταν ζωντανή· την είδε να βγά-
ζει ένα πλοκάμι γης μέσα στην Ανυπαρξία, να τη διαλύει, για να σχημα-
τίσει την Ύπαρξη. 
  Το πλοκάμι μετατράπηκε σε μονοπάτι, και μάκρυνε, μάκρυνε, μάκρυ-
νε… 
  Κι από πάνω του, υπήρχε ουρανός. Ο μάγος δεν επέκτεινε μόνο τη γη· 
επέκτεινε τα πάντα! 
  «Ακολουθήστε με!» είπε, κι έβαλε το άλογό του να τροχάσει πάνω στο 
μονοπάτι, μαζί μ’αυτό που ήταν δεμένο πίσω του. 
  Ο Αυγερινός τον ακολούθησε. 
  Από κάτω τους, οι οπλές των αλόγων βροντούσαν στη γη. Από πάνω 
τους, έρχονταν οι αχτίνες του ήλιου, από τον ουρανό. Δεξιά κι αριστερά 
τους, όμως, εξακολουθούσε να υφίσταται η Ανυπαρξία: αυτός ο ακατο-
νόμαστος χώρος που ο νους αδυνατούσε να συλλάβει. 
  Το μονοπάτι, κάποια στιγμή, τελείωσε, φτάνοντας στο δικό του «όρι-
ο», κι εκεί ο Δαίδαλος χρησιμοποίησε πάλι τη μαγεία του, για να το ε-
πεκτείνει, οδηγώντας τους συντρόφους του μέσα από… 
  …μέσα από πού μας οδηγεί; αναρωτήθηκε ο Αυγερινός. Τι είναι όλα 
τούτα; Πού βρίσκονται όλα τούτα; Δε νόμιζε ότι οι απαντήσεις ήταν 
εύκολο να δοθούν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  641 

 

 

  Τα άλογά τους ακολουθούσαν το μονοπάτι, ενώ η Ανυπαρξία τούς 
απειλούσε κι από τις δύο μεριές. Ο χρόνος έμοιαζε να μη μετρά, αλλά ο 
Αυγερινός πίστευε ότι αυτό δεν ήταν παρά μια ψευδαίσθηση, γιατί 
στον ουρανό –εκεί όπου υπήρχε ουρανός, δηλαδή– έβλεπε τον ήλιο 
ν’αλλάζει θέση. 
  Σ’ένα τυχαίο σημείο του μονοπατιού, ο Δαίδαλος σταμάτησε το άλογό 
του. Χρησιμοποίησε τη μαγεία του και επέκτεινε τη διάσταση προς 
τ’αριστερά, παρουσιάζοντας, αυτή τη φορά, όχι μια λωρίδα γης μονά-
χα, αλλά ένα ολόκληρο τμήμα, όπου υπήρχαν δέντρα και βλάστηση. 
  «Νομίζω πως εδώ είμαστε,» είπε, και οδήγησε το άλογό του ανάμεσα 
σε δυο γιγάντιους κορμούς. 
  Ο Αυγερινός και η Αγάθη τον ακολούθησαν– 
  –και ο κόσμος ανασχηματίστηκε γύρω τους. 
  Δεν βρίσκονταν πια πλαισιωμένοι από την Ανυπαρξία, αλλά από ένα 
φυσιολογικότατο δάσος. 
  «Πού είμαστε;» ρώτησε ο Αυγερινός. 
  «Κοντά στην Απαστράπτουσα,» αποκρίθηκε ο Δαίδαλος, «αν οι υπο-
λογισμοί μου είναι σωστοί.» 
  Εδώ, παρατήρησε ο Αυγερινός, δεν ήταν πρωί· ήταν απόγευμα, και οι 
σκιές είχαν αρχίσει να μακραίνουν. «Δεν το γνωρίζω αυτό το μέρος, 
κύριε Δαίδαλε. Ή, τουλάχιστον, δεν είμαι σίγουρος…» Συνοφρυώθηκε, 
κοιτάζοντας τριγύρω. 
  Ο Δαίδαλος τρόχασε μέσα στη βλάστηση, κι ο Βασιλικός Φρουρός τον 
πήρε στο κατόπι. 
  Το δάσος όπου είχαν βρεθεί δεν ήταν μεγάλο, έτσι δεν άργησαν να 
βγουν στις παρυφές του· κι από εκεί, ατένισαν τα φώτα της Απαστρά-
πτουσας μέσα στο μειούμενο φως του απογεύματος. 
  Ναι, σκέφτηκε ο Αυγερινός, που αμέσως είχε ξαναβρεί τον προσανα-
τολισμό του, καταλαβαίνω τώρα. 
  «Δεν έκανα λάθος, λοιπόν,» είπε ο Δαίδαλος. «Ας μην αφήσουμε άλλο 
τον Πρίγκιπα Ανδρόνικο να περιμένει!» Χτύπησε το άλογό του με τα 
γκέμια, κι εκείνο κάλπασε, τραβώντας και το άλλο άλογο πίσω του. 
  Ο Αυγερινός κάλπασε δίπλα στον μάγο. 
  «Με το όχημά μας τι θα γίνει;» ρώτησε η Αγάθη. «Το έχουμε αφήσει 
στο γκαράζ του Ειρηνιστή, πίσω στη Μακρόπολη.» 
  «Έχεις κάτι απορίες, ώρες-ώρες!» της είπε ο Αυγερινός. 
  «Προσπαθώ να σκεφτώ λογικά!» διαμαρτυρήθηκε εκείνη. 



642  |  ΚΩΣΤΑΣ ΒΟΥΛΑΖΕΡΗΣ 

 

 

  «Τώρα δεν είναι η ώρα για λογική σκέψη.» 
  Έφτασαν στα βόρεια προάστια της Απαστράπτουσας, τα διέσχισαν, 
και μπήκαν στις λεωφόρους της μεγάλης πρωτεύουσας, όπου αναγκά-
στηκαν να κόψουν ταχύτητα. Δεν ήταν βολικό να καλπάζεις μέσα σε 
μια πόλη όπου κυκλοφορούσαν και πολλοί άλλοι, είτε έφιπποι κι αυτοί, 
είτε πεζοί, είτε σε ενεργειακά οχήματα. 
  Πλησίασαν το βασιλικό παλάτι και τράβηξαν τα ηνία των αλόγων 
τους μπροστά στην πύλη του κήπου. 
  «Αυγερινός Αντίρρυθμος,» είπε ο Αυγερινός στους φύλακες. «Ο Πρί-
γκιπας Ανδρόνικος με περιμένει.» 
  «Καλωσόρισες, Αυγερινέ,» αποκρίθηκε ο ένας απ’αυτούς, που τον ή-
ξερε από παλιά, από όταν ήταν κι εκείνος παλατιανός φρουρός. 
  Η πύλη άνοιξε, και μπήκαν. 
  Αφίππευσαν, και δύο ιπποκόμοι πήραν τα άλογά τους. 
  «Ειδοποιήστε τον Πρίγκιπα Ανδρόνικο ότι έχω επιστρέψει,» είπε ο 
Αυγερινός σ’έναν υπηρέτη, «και ότι έχω μαζί μου εκείνον που περίμε-
νε.» 
  Ο υπηρέτης έκλινε το κεφάλι και έφυγε, βιαστικά. 
  «Ελάτε, κύριε Δαίδαλε,» είπε ο Αυγερινός στον μάγο. «Είμαι βέβαιος 
πως ο Πρίγκιπας θα μας συναντήσει σύντομα.» 
  Όταν μπήκαν στην Αίθουσα του Κυανού Θρόνου, είδαν πως ο Πρίγκι-
πας Ανδρόνικος βρισκόταν ήδη εκεί, και πως δεν ήταν μόνος. Το δωμά-
τιο ήταν γεμάτο ζωή. Μαζί με τον Πρίγκιπα, βρίσκονταν ένα σωρό άτο-
μα που ο Αυγερινός δεν περίμενε να δει εδώ –ο Στρατάρχης Φιλόπνοος, 
η Πριγκίπισσα Βασιλική, και άλλοι–, καθώς επίσης κι ορισμένα που πε-
ρίμενε, όπως η Βασίλισσα Γλυκάνθη και ο Αρχιερέας του Απόλλωνα. 
Στέκονταν ή κάθονταν γύρω απ’το μεγάλο τραπέζι της αίθουσας· αλλά, 
μόλις ο Αυγερινός μπήκε, όλων τα μάτια στράφηκαν σ’εκείνον, την Α-
γάθη, και τον Δαίδαλο. 
  «Πρίγκιπα Ανδρόνικε,» είπε ο μάγος, «σε χαιρετώ.» 
  «Κύριε Δαίδαλε,» αποκρίθηκε ο Ανδρόνικος, που ήταν απ’αυτούς που 
στέκονταν, «καλώς ήρθατε στο βασιλικό παλάτι της Απαστράπτουσας. 
Παρακαλώ, καθίστε.» Έδειξε μια καρέκλα του τραπεζιού. «Κι εσύ επί-
σης, Αυγερινέ. Αγάθη.» 
  Ο μάγος πλησίασε. «Μου είπαν ότι ήθελες να βρω ορισμένα άτομα για 
εσένα, Πρίγκιπά μου, ανάμεσά στα οποία και την αδελφή σου. Αλλά, αν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  643 

 

 

δεν κάνω λάθος,» το βλέμμα του στράφηκε στη Βασιλική, «η Πριγκί-
πισσα είναι ήδη εδώ.» 
  «Πράγματι,» αποκρίθηκε ο Ανδρόνικος. «Ο Αυγερινός, όμως, δεν το 
γνώριζε αυτό όταν έφυγε. Η Βασιλική και οι υπόλοιποι που έψαχνα 
ήρθαν στο παλάτι το απόγευμα της ίδιας ημέρας που εκείνος στάλθηκε 
για να σας βρει. Αλλά η αλήθεια είναι ότι τώρα ίσως να χρειαζόμαστε 
τη βοήθειά σας περισσότερο από πριν. Το βασίλειο είναι άνω-κάτω, 
και τα πράγματα προβλέπεται να χειροτερέψουν.» 
  Ο Δαίδαλος κάθισε, ενώ ο Αυγερινός και η Αγάθη είχαν ήδη καθίσει. 
«Αν μπορώ να κάνω κάτι, θα το κάνω,» είπε ο μάγος. 
  «Να σας συστήσω, κατ’αρχήν,» είπε ο Ανδρόνικος. «Από εδώ, ο κύριος 
Φαρνέλιος, γιατρός και παλιός και έμπιστος φίλος μου. Από εδώ, ο 
Στρατάρχης Κλείτος Φιλόπνοος. Ο Θελλέδης, μέλος της Επανάστασης, 
και ο Φένχιλ, επίσης μέλος της Επανάστασης, που ήρθε από τη Σάρντλι 
για να μας βοηθήσει. Ο Άγγελος Επίκυκλος, εκδότης του περιοδικού 
Ήχος στο Φως. Τη μητέρα μου, Βασίλισσα Γλυκάνθη, και την αδελφή 
μου, Βασιλική, τις γνωρίζετε, όπως επίσης, υποθέτω, θα γνωρίζετε και 
τον Αρχιερέα του Απολλώνιου Ναού της Απαστράπτουσας.» 
  Και προς τους υπόλοιπους: «Ο κύριος Δαίδαλος είναι μάγος, και κα-
τοικεί στη Μακρόπολη. Ορισμένοι ίσως να έχετε ακούσει γι’αυτόν. Εγώ 
φτάνει να σας πω ότι τον θεωρώ έμπιστο, επειδή με βοήθησε να έρθω 
στην Απαστράπτουσα όταν με καταδίωκαν οι πράκτορες του αδελφού 
μου. Και πιστεύω ότι μπορεί να μας βοηθήσει και πάλι, καθώς οι δυνά-
μεις του είναι, οφείλω να ομολογήσω, κάτι το ιδιαίτερο, σε σχέση με τις 
δυνάμεις οποιουδήποτε άλλου μάγου έχω γνωρίσει, στην Απολλώνια 
και αλλού στο σύμπαν.» 
  «Σε ποιο τάγμα ανήκετε, κύριε Δαίδαλε;» ρώτησε ο Φαρνέλιος. 
  «Κάποτε, ανήκα στο τάγμα των Ερευνητών,» αποκρίθηκε ο Δαίδαλος. 
  «Κάποτε;» 
  «Δεν θεωρώ πλέον ότι ανήκω σε κανένα από τα γνωστά τάγματα μά-
γων.» 
  Κι αυτό ήταν κάτι, ομολογουμένως, αξιοπερίεργο, καθώς άπαντες οι 
παρευρισκόμενοι γνώριζαν πως όλοι οι μάγοι ανήκαν σε κάποιο τάγμα. 
Ακόμα κι αν οι ίδιοι δεν ήθελαν, τα τάγματα τούς έβρισκαν όταν εκεί-
νοι πρωτοανακάλυπταν τις ικανότητές τους. Ήταν υποχρεωμένοι να 
επιλέξουν. Κι επιπλέον, ένας μάγος που δεν ανήκε σε κανένα τάγμα δεν 



644  |  ΚΩΣΤΑΣ ΒΟΥΛΑΖΕΡΗΣ 

 

 

μπορούσε να αναπτύξει τις γνώσεις και τις δυνάμεις του· ήταν απο-
κομμένος από πάρα πολλές χρήσιμες πηγές. 
  «Ελπίζω,» είπε ο Στρατάρχης Φιλόπνοος, «να μην έρθει στο παλάτι 
κάποιος αντιπρόσωπος των Ερευνητών, αναζητώντας σας.» 
  «Δε χρειάζεται να φοβάστε γι’αυτό, κύριε,» τον διαβεβαίωσε ο Δαίδα-
λος, μοιάζοντας να μην παραξενεύεται από τα λόγια του Στρατάρχη. 
  Ο Ανδρόνικος είπε: «Συζητούσαμε για το πώς είναι καλύτερα να αντι-
μετωπίσουμε τους ακόλουθους του Μαύρου Νάρζουλ και όσους εξακο-
λουθούν να παραμένουν πιστοί στον αδελφό μου, κύριε Δαίδαλε. Θα 
θέλατε να σας ενημερώσω σχετικά με την κατάσταση μέχρι στιγμής;» 
  «Ασφαλώς.» 
  Ο Ανδρόνικος τού εξήγησε τα πράγματα όπως τα γνώριζε, μιλώντας 
για τα πάντα: από τη φυλάκισή του, μέχρι την καταδίωξη της Βασιλι-
κής και το σχέδιο του Λούσιου να απελευθερώσει έναν από τους Οκτώ 
του Μαύρου Νάρζουλ. «Και, χτες βράδυ, ο Φένχιλ και ορισμένοι από 
τους επαναστάτες επιτέθηκαν σε μια μάντρα, λίγο παραέξω απ’την 
Απαστράπτουσα, όπου συγκεντρώνονταν πράκτορες του Λούσιου με 
δίκυκλα. Οι ίδιοι πράκτορες που σας είπα ότι είχαν κυνηγήσει τη Βασι-
λική, καθώς και εμένα, όταν πήγαινα προς τη Χρυσάνθια Κλινική. Αρ-
κετοί απ’αυτούς τώρα είναι αιχμάλωτοί μας. Δυστυχώς, όμως, υπάρ-
χουν κι άλλα σημεία απ’τα οποία έρχονται, πράγμα που σημαίνει ότι τα 
περίχωρα της Απαστράπτουσας δεν είναι ακόμα ασφαλή. 
  »Τον Βασιλικό Αερολιμένα, ωστόσο, καταφέραμε να τον διασφαλί-
σουμε σήμερα το πρωί. Δε νομίζω πως πλέον βρίσκεται υπό την άμεση 
επιρροή των ανθρώπων του Λούσιου· και η Βικτώρια Κατήνεμη είναι 
εκεί και προσπαθεί να ρυθμίσει την κατάσταση όσο το δυνατόν καλύ-
τερα.» 
  «Τι σκοπεύετε να κάνετε όταν ο Πρίγκιπας Λούσιος έχει απελευθερώ-
σει τον έναν απ’τους Οκτώ;» ρώτησε ο Δαίδαλος, βλέποντας πως ο Αν-
δρόνικος είχε τελειώσει και έπινε νερό απ’την αργυρή κούπα του. «Και 
ποιος από τους Οκτώ είναι που πρόκειται να απελευθερωθεί;» 
  «Αυτό δεν το ξέρουμε,» είπε ο Ανδρόνικος. «Και, όσον αφορά το πώς 
θα τον αντιμετωπίσουμε, ούτε και γι’αυτό μπορούμε να είμαστε βέβαι-
οι.» 
  «Οι Οκτώ είναι ασύλληπτα ισχυρές δυνάμεις, Πρίγκιπα Ανδρόνικε. Δεν 
πρέπει να το πάρετε αψήφιστα το θέμα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  645 

 

 

  Ο Αρχιερέας του Απόλλωνα έγνεψε καταφατικά. «Το επισημαίνω 
τούτο στον Πρίγκιπα από την πρώτη μας συζήτηση.» 
  «Και δεν έχετε ακόμα καταλήξει κάπου;» είπε ο Δαίδαλος. «Πρέπει, 
οπωσδήποτε, να τον σταματήσετε τον Λούσιο απ’το να απελευθερώσει 
τον έναν απ’τους Οκτώ –όποιος κι αν είν’αυτός. Είναι όλοι τους δυνά-
μεις πανίσχυρες και καταστροφικές.» 
  «Το μόνο που γνωρίζουμε, μέχρι στιγμής, είναι ότι ο αδελφός μου έχει 
πάει στη Ρακμάνη· κι από εκεί εικάζουμε ότι πιθανώς θα κατευθυνθεί 
προς την Απολεσθείσα Γη,» είπε ο Ανδρόνικος, και άναψε ένα τσιγάρο. 
  «Αν δεν έχει πάει ήδη,» τόνισε ο Αρχιερέας. 
  «Ναι,» παραδέχτηκε ο Ανδρόνικος, «ίσως να έχει πάει ήδη. Αλλά, επί 
του παρόντος, δε μπορώ να φανταστώ πώς να τον σταματήσουμε. Το 
θεωρώ απίθανο να τον προλάβουμε, όπου κι αν είναι. Βρίσκεται εκα-
τοντάδες –ίσως και χιλιάδες– χιλιόμετρα μακριά από εμάς.» 
  «Εν ολίγοις,» είπε ο Δαίδαλος, με σκοτεινή όψη, «ο ένας απ’τους Οκτώ 
ίσως και να είναι ελεύθερος, καθώς μιλάμε…» 
  «Μπορείτε εσείς να τον σταματήσετε, κύριε Δαίδαλε;» ρώτησε η Άν-
μα’ταρ. 
  «Τον Πρίγκιπα Λούσιο ή τον έναν από τους Οκτώ;» 
  «Τον έναν από τους Οκτώ.» 
  «Δεν γνωρίζω,» παραδέχτηκε ο Δαίδαλος. «Κανείς δεν έχει έρθει αντι-
μέτωπος με τέτοιες δυνάμεις, από τότε που ο ίδιος ο Απόλλωνας τις 
φυλάκισε.» 
  «Ο αδελφός μου σκοπεύει να χρησιμοποιήσει τον έναν απ’τους Οκτώ 
για να πολεμήσει την Παντοκράτειρα,» εξήγησε ο Ανδρόνικος. 
  «Μεγάλη του ανοησία, Πρίγκιπα Ανδρόνικε,» είπε ο Δαίδαλος. «Οι Ο-
κτώ δεν είναι όπλα· είναι αυτόνομες οντότητες με τους δικούς τους 
σκοπούς. Θα τον καταστρέψουν τον αδελφό σου, ολοκληρωτικά.» 
  «Με συγχωρείτε που παρεμβαίνω,» είπε ο Στρατάρχης Φιλόπνοος, 
«αλλά δε νομίζω ο Πρίγκιπας Λούσιος, αυτή τη στιγμή, να έχει φύγει 
απ’τη Ρακμάνη. Ο Χρύσιππος ήδη μας ανέφερε ότι έχουν απενεργοποι-
ηθεί οι πομποί που μεταφέρουν το σήμα του Φωτός της Απολλώνιας 
σ’εκείνα τα μέρη. Αυτό σημαίνει πως ο αδελφός σας, Πρίγκιπα Ανδρό-
νικε, γνωρίζει για την επιστροφή σας κι έχει αρχίσει να παίρνει τα μέ-
τρα του. Επομένως, υποθέτω πως δε θα εγκαταλείψει τη Ρακμάνη σε 
μια τόσο κρίσιμη στιγμή, αλλά, επιθυμώντας να διατηρήσει την εξου-



646  |  ΚΩΣΤΑΣ ΒΟΥΛΑΖΕΡΗΣ 

 

 

σία του, θα τη μετατρέψει σε νέα του πρωτεύουσα, ευελπιστώντας να 
σας νικήσει.» 
  «Πιστεύεις, λοιπόν, ότι ο Λούσιος δεν έχει πάει στην Απολεσθείσα 
Γη…» είπε ο Ανδρόνικος. 
  «Είμαι βέβαιος, Υψηλότατε. Ή, όσο βέβαιος μπορεί να είμαι, χωρίς να 
έχω κάποια εκ των έσω πληροφόρηση.» 
  Ο Δαίδαλος παρενέβη: «Θα έχει στείλει κάποιον άλλο να κάνει τη δου-
λειά του στην Απολεσθείσα Γη. Δε νομίζω ότι είναι ανάγκη να βρίσκε-
ται παρών ο ίδιος, προκειμένου να απελευθερώσει τον δαίμονα.» 
  «Η Δομινίκη…» είπε ο Ανδρόνικος. «Λογικά, εκείνη θα πήγε· γιατί, ό-
πως πρόσφατα μάθαμε, είναι Αρχιέρεια του Μαύρου Νάρζουλ.» 
  «Τέλος πάντων,» είπε ο Αρχιερέας του Απόλλωνα. «Τι σημασία έχει 
ποιος πήγε να απελευθερώσει τον έναν απ’τους Οκτώ; Το αποτέλεσμα 
θα είναι το ίδιο άσχημο!» 
  «Σημασία έχει το γεγονός ότι ο Πρίγκιπας Λούσιος βρίσκεται στη 
Ρακμάνη,» τόνισε ο Στρατάρχης Φιλόπνοος. 
  «Τι θες να πεις, Κλείτε;» ρώτησε ο Ανδρόνικος. 
  «Θέλω να πω, Πρίγκιπά μου, πως αυτή είναι η ευκαιρία μας να προ-
σπαθήσουμε να επικοινωνήσουμε μαζί του. Να έρθουμε, ίσως, σε κά-
ποια συνεννόηση.» 
  «Ακριβώς!» πετάχτηκε η Βασίλισσα Γλυκάνθη. «Μπορούμε να το κα-
ταφέρουμε· δεν είναι απίθανο.» 
  «Πώς είσαι τόσο σίγουρη, μητέρα;» ρώτησε ο Ανδρόνικος, σβήνοντας 
το τσιγάρο του. 
  «Ο Λούσιος είναι παραστρατημένος· νομίζει ότι θα βοηθήσει την Α-
πολλώνια με τις πράξεις του. Το ξέρω πως, φυσικά, δεν δικαιολογείται 
που σε φυλάκισε και που έβαλε τους ακόλουθους του Μαύρου Νάρ-
ζουλ να κυνηγήσουν τη Βασιλική, και που έκανε τόσα άλλα… όμως, Αν-
δρόνικε, γιατί να μην προσπαθήσουμε να αποφύγουμε τη σύγκρουση;» 
  Ο Ανδρόνικος ατένισε το πρόσωπό της. Την απόγνωση στο πρόσωπό 
της. Μητέρα, συλλογίστηκε, σε καταλαβαίνω. Η καρδιά σου γίνεται κομ-
μάτια, που βλέπεις τους γιους σου εχθρούς. Αλλά, πραγματικά, δε νομίζω 
ότι μπορώ να έρθω σε συνεννόηση με τον Λούσιο… 
  «Ανδρόνικε,» είπε, έντονα, η Βασίλισσα Γλυκάνθη, «σκέψου το. Ίσως 
όλα να λυθούν πολύ ευκολότερα απ’ό,τι φοβόμαστε.» 
  «Βασίλισσά μου,» ρώτησε ο Δαίδαλος, «αληθινά το πιστεύετε αυτό;» 
  Η Γλυκάνθη στράφηκε στον μάγο με βλέμμα σκληρό. «Γιατί όχι;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  647 

 

 

  «Γιατί, ακόμα κι αν οι δύο Πρίγκιπες καταφέρουν να συμφιλιωθούν, 
δε νομίζω πως αυτό θα διαλύσει αυτομάτως τους ακόλουθους του 
Μαύρου Νάρζουλ, έτσι όπως έχουν εξαπλωθεί μέσα στην κοινωνία της 
Απολλώνιας–» 
  «Θα πάρει, όμως, από τα χέρια τους μια σημαντική πηγή ισχύος, κύρι-
ε,» διαφώνησε ο Στρατάρχης Φιλόπνοος. 
  «Πιθανώς,» είπε ο Δαίδαλος. «Αλλά δεν είχα τελειώσει, κι εκείνο που 
ήθελα να προσθέσω είναι πως οποιαδήποτε συμφιλίωση μεταξύ των 
δύο Πριγκίπων δε θα εμποδίσει, επίσης, την απελευθέρωση του ενός 
από τους Οκτώ.» 
  «Αυτό δεν έχει σχέση με την πρόταση του κυρίου Φιλόπνοου, όμως!» 
είπε η Βασίλισσα Γλυκάνθη. «Πρέπει να προσπαθήσουμε να έρθουμε σε 
μια συνεννόηση με τον Λούσιο.» 
  Ο Ανδρόνικος σταύρωσε τα χέρια του εμπρός του, ακουμπώντας την 
πλάτη του στην καρέκλα. Δε φαίνεται να μπορείς να το βγάλεις απ’το 
μυαλό σου, μητέρα… «Και πώς προτείνεις να γίνει αυτό, μητέρα; Να 
στείλουμε κάποιον αντιπρόσωπο;» 
  «Ναι,» είπε η Γλυκάνθη· και, προτού κανείς προλάβει να ρωτήσει, έ-
δωσε η ίδια απάντηση στο ερώτημά τους: «Εμένα.» 
  «Δε μου μοιάζει καλή ιδέα,» είπε ο Ανδρόνικος. 
  «Γιατί;» 
  «Γιατί ο Λούσιος ίσως να σε αιχμαλωτίσει.» 
  «Δε θα το κάνει αυτό.» 
  «Βασίλισσά μου,» είπε ο Φαρνέλιος, «ύστερα από όσα έχει κάνει, πι-
στεύετε ότι θα διστάσει;» 
  «Είμαι, όμως, το μόνο πρόσωπο που ίσως να ακούσει,» τόνισε η Γλυ-
κάνθη. 
  «Σ’αυτό έχεις δίκιο, μητέρα,» συμφώνησε ο Ανδρόνικος. «Αλλά θα 
πρέπει να το σκεφτούμε.» 
  «Και να χάσουμε κι άλλο χρόνο;» 
  Ο Ανδρόνικος ήπιε μια γουλιά απ’το νερό του. «Αν καταλαβαίνω καλά, 
προτείνεις να φύγεις αύριο κιόλας;» 
  Η Βασίλισσα Γλυκάνθη ένευσε. «Το συντομότερο δυνατό. Ακόμα κι 
απόψε, αν γίνεται.» 
  «Γίνεται,» είπε ο Ανδρόνικος. «Μπορούμε, μάλιστα, να σε στείλουμε 
και με αεροσκάφος. Αλλά δεν ξέρω αν θα ήταν συνετό. Θα πρέπει, ο-
πωσδήποτε, να πάρουμε μέτρα ασφαλείας. Δε θα πας μόνη σου.» 



648  |  ΚΩΣΤΑΣ ΒΟΥΛΑΖΕΡΗΣ 

 

 

  Η Γλυκάνθη ανασήκωσε τους ώμους. «Δε με απασχολεί αυτό.» 
  «Καλά θα έκανε να σε απασχολήσει, όμως· γιατί, όπως τόνισε κι ο κύ-
ριος Φαρνέλιος, ποιος ο λόγος ο Λούσιος να μην επιχειρήσει να σε αιχ-
μαλωτίσει;» 
  «Φαίνεται, λοιπόν, πως χρειάζεται να διαμορφώσουμε μια ομάδα 
προστασίας γύρω απ’τη Βασίλισσα,» είπε ο Φένχιλ· «και προτείνω τον 
εαυτό μου και τους ανθρώπους μου, Υψηλότατε.» 
  Ο Φένχιλ έμοιαζε πάντοτε παραπάνω από πρόθυμος να πέσει στη 
φωτιά, είχε παρατηρήσει ο Ανδρόνικος. Δεν αισθανόταν, όμως, βέβαιος 
πως ο Σάρντλιος επαναστάτης ήταν το κατάλληλο πρόσωπο για να 
προστατέψει τη μητέρα του. Ο Αυγερινός –το βλέμμα του πήγε στον 
σημαδεμένο Βασιλικό Φρουρό– θα ήταν, αναμφίβολα, πολύ καταλλη-
λότερος για μια τέτοια δουλειά. Μακάρι μόνο να είχα μια ντουζίνα Αυ-
γερινούς, κι όχι έναν… 
  Το θέμα απαιτούσε χρόνο για σκέψη, αλλά χρόνος, επί του παρόντος, 
δεν υπήρχε. Θα πρέπει, επομένως, να αποφασίσουμε μέσα στον λιγοστό 
χρόνο που έχουμε, και χρησιμοποιώντας, όσο καλύτερα μπορούμε, τις 
δυνάμεις που διαθέτουμε, σκέφτηκε ο Πρίγκιπας Ανδρόνικος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  649 

 

 

 

40 
 
 
Ο Νικόδημος Αρχιτέκτων είχε διωχτεί από τον Βασιλικό Αερολιμένα 
και βρισκόταν υπό κράτηση, καθώς επίσης και όλα τα υπόλοιπα νέα 
στελέχη που είχε τοποθετήσει εκεί ο Πρίγκιπας Λούσιος. Η Βικτώρια 
Κατήνεμη, ωστόσο, δεν αισθανόταν ακόμα όπως παλιά. Ούτε, φυσικά, 
πίστευε πως είχε ανακτηθεί ο πλήρης έλεγχος του αερολιμένα· απλώς, 
είχε απομακρυνθεί το μεγαλύτερο –και το σημαντικότερο, ναι– μέρος 
της επιρροής του Λούσιου και των ακόλουθων του Μαύρου Νάρζουλ. 
Ο αερολιμένας, όμως, εξακολουθούσε να χρειάζεται πολλή δουλειά, για 
να μπορεί και πάλι να θεωρηθεί απολύτως ασφαλής. 
  Η Βικτώρια καθόταν, επί του παρόντος, στο γραφείο της: το παλιό 
της γραφείο, αυτό που της είχε πάρει ο Νικόδημος Αρχιτέκτων, όταν 
εκείνη είχε «αρρωστήσει» και χρειαζόταν «θεραπεία». Μπροστά της 
ήταν ανοιχτή η οθόνη ενός συστήματος που αποθήκευε και επεξεργα-
ζόταν πάσης φύσεως τεχνικές πληροφορίες για το αεροδρόμιο: όπως 
τον αριθμό των αεροσκαφών, τους τύπους τους, τις πτήσεις που είχαν 
πραγματοποιήσει μέσα σε ένα συγκεκριμένο χρονικό διάστημα, τις 
φορές που είχε χρειαστεί να επισκευαστούν, και άλλα. Δεξιά κι αριστε-
ρά της οθόνης βρίσκονταν φάκελοι και στοίβες από χαρτιά. Ανάμεσα 
στα χαρτιά ήταν μισοθαμμένος ένας επικοινωνιακός δίαυλος, και από 
δω κι από κει υπήρχαν διάφορα στυλό. Μια μισοτελειωμένη κούπα 
καφέ ήταν κοντά στο δεξί χέρι της Βικτώριας, το οποίο τώρα πατούσε 
μερικά πλήκτρα στην κονσόλα. Λίγο παραπέρα βρισκόταν ένα τασάκι, 
γεμάτο στάχτη και αποτσίγαρα. 
  Η Βικτώρια ήταν ντυμένη με λευκό πουκάμισο, μαύρο υφασμάτινο 
πανωφόρι, και μαύρη υφασμάτινη φούστα που έπεφτε ώς τα γόνατα. 
Στα πόδια της φορούσε λευκές, μεταξωτές κάλτσες και δερμάτινα πα-
πούτσια που δένονταν στις κνήμες με μακριά λουριά. Τυπική ενδυμα-
σία για τον Βασιλικό Αερολιμένα. Ένα ζευγάρι μικρά, μακρόστενα γυα-
λιά στηρίζονταν στη μύτη της, καθώς κοίταζε την οθόνη εμπρός της. 
  Αναστέναξε, και έκανε πίσω πάνω στη δερμάτινη πολυθρόνα. Τεντώ-
θηκε, τρίβοντας τον αυχένα της, γιατί αισθανόταν πως είχε πιαστεί. 



650  |  ΚΩΣΤΑΣ ΒΟΥΛΑΖΕΡΗΣ 

 

 

Κοιτάζοντας έξω απ’το παράθυρο, μπορούσε να δει πως ήταν βράδυ· 
και εργαζόταν από το πρωί: από τότε που οι δυνάμεις του Πρίγκιπα 
Ανδρόνικου είχαν απομακρύνει τους ανθρώπους του Λούσιου από τις 
θέσεις τους. Έβγαλε τα γυαλιά της και τ’άφησε πάνω σε μια ψηλή 
στοίβα χαρτιών. Άνοιξε τον επικοινωνιακό δίαυλο και έδωσε μερικές 
οδηγίες, σχετικά με το τι έπρεπε να γίνει μ’ένα συγκεκριμένο αερο-
σκάφος που, παλιότερα, δεν υπήρχε στο αρχείο και τώρα είχε εμφανι-
στεί με την ένδειξη ότι βρισκόταν στον αερολιμένα για δέκα χρόνια (!). 
Η Βικτώρια ήθελε να το ελέγξουν, να δουν αν όντως ήταν τέτοια η κα-
τάστασή του· κι επίσης, ήθελε να μάθει πότε ακριβώς αυτό το σκάφος 
πρωτοεμφανίστηκε. 
  Άναψε ένα τσιγάρο, πήρε μια γερή τζούρα, και φύσηξε τον καπνό 
προς το μισάνοιχτο παράθυρο. Ήπιε μια γουλιά απ’τον καφέ της, ο ο-
ποίος είχε πλέον κρυώσει. 
  Η πόρτα χτύπησε. 
  «Ποιος είναι;» 
  «Φένχιλ.» 
  «Έλα.» 
  Ο ερυθρόδερμος επαναστάτης μπήκε, ντυμένος με κάπα και έχοντας 
όπλα περασμένα στη ζώνη του. Οι λαβές ξιφιδίων προεξείχαν από τις 
μπότες του. 
  Η Βικτώρια μειδίασε. «Πηγαίνεις στον πόλεμο; Προσπαθώ να διευθύ-
νω ένα ειρηνικό αεροδρόμιο εδώ.» 
  «Ειρηνικό;» είπε ο Φένχιλ. «Δεν το νομίζω, όταν μπορεί κανείς να συ-
ναντήσει πτώματα στις σκιές του.» 
  Το μειδίαμα χάθηκε απ’το πρόσωπο της Βικτώριας. «Τι εννοείς, πτώ-
ματα;» 
  «Να σου πάρω ένα τσιγάρο;» Ο Φένχιλ πλησίασε το γραφείο. 
  Η Βικτώρια έτεινε την ταμπακέρα προς το μέρος του. «Όσα θέλεις.» 
  Ο Φένχιλ τράβηξε ένα τσιγάρο και το άναψε. «Ο Πρίγκιπας Ανδρόνι-
κος μ’έστειλε εδώ,» είπε, χωρίς να καθίσει. «Αλλά πήρα και μια δική 
μου πρωτοβουλία. Δεν μπήκα από την κεντρική είσοδο. Άφησα το δί-
κυκλό μου έξω απ’το αεροδρόμιο και μπήκα απ’τα πλάγια: απ’τα μέρη 
όπου δε θα έμπαινε κανένας… ειρηνικός άνθρωπος. Ήθελα να κάνω 
έναν γρήγορο έλεγχο στα πιο ύποπτα σημεία, ας πούμε. Και εκεί βρήκα 
ένα πτώμα: μια γυναίκα, που ο λαιμός της ήταν κομμένος πέρα για πέ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  651 

 

 

ρα.» Διέτρεξε τον δείχτη του αριστερού του χεριού πάνω στο λαιμό 
του. 
  «Φρουρός;» 
  Ο Φένχιλ κούνησε το κεφάλι. «Δεν ήταν ντυμένη σαν τους φρουρούς. 
Η αμφίεσή της ήταν σαν» –έτεινε το δεξί του χέρι, με το αναμμένο τσι-
γάρο, προς το μέρος της– «τη δική σου.» 
  «Υπάλληλος του αερολιμένα, δηλαδή. Σε ποιο σημείο τη βρήκες ακρι-
βώς, μπορείς να μου πεις;» Η Βικτώρια κοίταξε τον χάρτη που ήταν 
καρφωμένος στον τοίχο. 
  Ο Φένχιλ τον ζύγωσε και, χωρίς να καθυστερήσει πολύ, έδειξε. «Εδώ.» 
  «Θα βάλω τους φρουρούς να το ελέγξουν,» είπε η Βικτώρια, και άνοι-
ξε τον επικοινωνιακό δίαυλο. 
  Όταν τελείωσε με τη σύντομη συνδιάλεξή της, ρώτησε τον Φένχιλ: 
«Είπες, όμως, ότι σ’έστειλε ο Πρίγκιπας Ανδρόνικος. Γιατί;» 
  «Για να σε ενημερώσω ότι η Βασίλισσα Γλυκάνθη και μερικοί άλλοι 
θα ταξιδέψουν σε λίγο. Ένα σκάφος πρέπει να ετοιμαστεί γι’αυτούς. 
Ένα γρήγορο, ευέλικτο, και μικρό σκάφος.» 
  Η Βικτώρια συνοφρυώθηκε. «Γιατί τέτοια βιασύνη; Πού πηγαίνουν;» 
  «Ελπίζω να μην υπάρχουν κοριοί εδώ μέσα,» είπε ο Φένχιλ, κοιτάζο-
ντας τριγύρω. 
  «Δεν υπάρχουν κοριοί στο γραφείο μου,» αποκρίθηκε, κατηγορηματι-
κά, η Βικτώρια. 
  «Στη Ρακμάνη πηγαίνουν, για να βρουν τον Πρίγκιπα Λούσιο και να 
μιλήσουν μαζί του.» 
  «Δεν είναι αυτό κάπως επικίνδυνο;» 
  «Ίσως. Αλλά η Βασίλισσα και ο Στρατάρχης Φιλόπνοος πιστεύουν ότι 
μπορεί να καταφέρουν να έρθουν σε κάποια συνεννόηση μαζί του.» 
  «Τέλος πάντων,» είπε η Βικτώρια, «θα το τακτοποιήσω.» Φόρεσε τα 
γυαλιά της και στράφηκε στην οθόνη, πατώντας μερικά πλήκτρα στην 
κονσόλα και ψάχνοντας για το καταλληλότερο αεροσκάφος. Όταν το 
βρήκε, άνοιξε τον επικοινωνιακό δίαυλο και πρόσταξε να το ετοιμά-
σουν το συντομότερο δυνατό. 
  Σηκώθηκε απ’το γραφείο, βγάζοντας τα γυαλιά της και αφήνοντας το 
λιγοστό τσιγάρο που είχε απομείνει στο τασάκι. «Κι αυτό θα το επι-
βλέψω αυτοπροσώπως,» είπε στον Φένχιλ. Η Βασίλισσα Γλυκάνθη 
ήταν πολύ σημαντικό πρόσωπο· δεν μπορούσε ν’αφήσει το πράγμα 
στην τύχη του, ειδικά ύστερα απ’τη δολοφονία που της είχε αναφέρει 



652  |  ΚΩΣΤΑΣ ΒΟΥΛΑΖΕΡΗΣ 

 

 

ο ερυθρόδερμος επαναστάτης. Οι υποστηρικτές του Λούσιου ήταν, 
προφανώς, πιο ενεργοί στον αερολιμένα απ’ό,τι νόμιζε. Πιο ενεργοί και 
πιο αποφασισμένοι. 
  Βάδισε προς την εξώπορτα. 
  «Θα βγεις έτσι;» τη ρώτησε ο Φένχιλ. 
  Η Βικτώρια σταμάτησε στο κατώφλι. «Πώς έτσι;» 
  «Ξέρεις τι κρύο κάνει απέξω, αυτή την ώρα;» 
  «Έχεις δίκιο,» ένευσε η Βικτώρια, που είχε ξεχάσει τελείως ότι ήταν 
χειμώνας. Πήγε στην κρεμάστρα και πήρε την κάπα της, ρίχνοντάς την 
στους ώμους και δένοντάς την μπροστά στο στήθος. 
  Ο Φένχιλ την ακολούθησε έξω απ’το γραφείο της κι έξω απ’τις εγκα-
ταστάσεις του αερολιμένα, στους διαδρόμους απογείωσης των αερο-
σκαφών. Το κρύο ήταν, πράγματι, τσουχτερό, και ένας παγερός αέρας 
φυσούσε, φέρνοντας μαζί του μικρά, μικρά κομμάτια παγωμένου νε-
ρού. 
  Η Βικτώρια έστρεψε το βλέμμα της προς τη μεριά όπου ο Φένχιλ τής 
είχε πει ότι είχε βρει τη νεκρή γυναίκα. Από εκεί ήταν οι αποθήκες των 
ανταλλακτικών για τα αεροσκάφη, και τώρα σκιερές ανθρώπινες 
μορφές φαίνονταν να κινούνται, καθώς και δυνατοί φακοί να είναι 
αναμμένοι. Η Βικτώρια ήταν περίεργη να πάει να κοιτάξει από κοντά, 
αλλά, επί του παρόντος, ο ερχομός της Βασίλισσας προείχε. 
  Βαδίζοντας εσπευσμένα, κατευθύνθηκε προς το υπόστεγο όπου βρι-
σκόταν το αεροσκάφος που είχε προστάξει να ετοιμαστεί· και, καθώς 
πλησίαζε, παρατήρησε ότι οι τεχνικοί ήδη δούλευαν, ελέγχοντας τις 
μηχανές, τα φτερά, και τους προωθητήρες του, και εφοδιάζοντάς το με 
ενεργειακές φιάλες. 
  Πώς μπορώ, όμως, να είμαι σίγουρη ότι δεν σχεδιάζουν κάποιο σαμπο-
τάζ; Βέβαια, αποκλείεται όλοι τους να ήταν ακόλουθοι του Μαύρου 
Νάρζουλ, αλλά ακόμα και ένας αν ήταν τέτοιος, κι αν τόχε βάλει στο 
μυαλό του να προκαλέσει καταστροφή, τα αποτελέσματα πιθανώς να 
ήταν πολύ, πολύ άσχημα… 
  Πρέπει να γίνει και δεύτερος έλεγχος, κατέληξε η Βικτώρια, καθώς έ-
φτανε στο υπόστεγο, μαζί με τον Φένχιλ. Από διαφορετικούς ανθρώ-
πους. 
  Οι τεχνικοί στράφηκαν να την κοιτάξουν, κι ένας απ’αυτούς τη χαιρέ-
τησε. «Κυρία Κατήνεμη,» είπε, «υπάρχει κάποιο πρόβλημα;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  653 

 

 

  «Όχι,» αποκρίθηκε η Βικτώρια. «Θέλω απλώς να βεβαιωθώ πως κα-
νένα δε θα υπάρξει. Η προετοιμασία ετούτου του αεροσκάφους είναι 
πολύ σημαντική.» 
  «Μην ανησυχείτε για τίποτα,» είπε ο άντρας, κι επέστρεψε στη δου-
λειά του. 
  Η Βικτώρια περίμενε με τα χέρια σταυρωμένα εμπρός της και κάνο-
ντας, αργά, τον κύκλο του αεροσκάφους. Ο Φένχιλ στεκόταν κοντά 
στην είσοδο του υπόστεγου. 
  Ένας φρουρός του αεροδρομίου ήρθε. «Είναι εδώ η κυρία Κατήνεμη;» 
ρώτησε. 
  «Εδώ είμαι.» Η Βικτώρια ξεπρόβαλε από τις σκιές που έριχνε το μικρό 
αεροσκάφος. 
  «Σχετικά με τη δολοφονία,» είπε ο φρουρός. «Η νεκρή ονομαζόταν 
Λαύρη Τρίποδη, και ήταν αεροσυνοδός.» 
  «Ποιος τη σκότωσε; Έχετε καμια ένδειξη;» 
  «Καμία, δυστυχώς.» 
  «Ούτε κάποια υπόθεση δεν έχετε κάνει; Ποιος θα μπορούσε να τη θέ-
λει νεκρή;» 
  «Δεν ξέρω, κυρία Κατήνεμη.» 
  «Υποστήριζε τον Πρίγκιπα Ανδρόνικο αυτή η γυναίκα;» 
  Ο φρουρός φάνηκε σκεπτικός για λίγο· ύστερα, είπε: «Ναι, έτσι νομί-
ζω.» 
  «Τον υποστήριζε από πριν; Από όταν είχε ο Πρίγκιπας Λούσιος την 
εξουσία;» 
  «Θα μπορούσε… αν και όχι ανοιχτά, βέβαια.» 
  Επομένως, ίσως να τη σκότωσαν για τα πιστεύω της. Αλλά μπορεί να 
ήταν και κάτι περισσότερο… Προσπαθούν, μήπως, οι εχθροί του Ανδρό-
νικου να διαμορφώσουν κάποια σέχτα μέσα στο αεροδρόμιο, κι εκείνη 
σκόπευε να τους αποκαλύψει; Η Βικτώρια αισθάνθηκε ένα ρίγος να δι-
ατρέχει τη ράχη της, και ήταν βέβαιη πως αυτό δεν οφειλόταν στο χει-
μερινό ψύχος. Γνώριζε ακόμα πολύ λίγα απ’όσα πραγματικά συνέβαι-
ναν στον Βασιλικό Αερολιμένα, και έπρεπε να τα ανακαλύψει όλα, αν 
ήθελε να επαναφέρει την τάξη… ή αν ήθελε απλά να επιβιώσει εδώ. 
  «Εντάξει,» είπε στον φρουρό, «μπορείς να πηγαίνεις. Αλλά να συνεχί-
σετε την έρευνα, μέχρι να μάθετε περισσότερα.» 
  «Μάλιστα, κύρια Κατήνεμη,» αποκρίθηκε εκείνος, και έφυγε. 



654  |  ΚΩΣΤΑΣ ΒΟΥΛΑΖΕΡΗΣ 

 

 

  Ο τεχνικός που είχε μιλήσει και πριν στη Βικτώρια τής είπε: «Ο έλεγ-
χος του σκάφους έχει ολοκληρωθεί. Είναι έτοιμο για αναχώρηση.» 
  «Καλώς. Μπορείτε να αποχωρήσετε.» 
  «Δε θα μας χρειαστείτε άλλο;» 
  «Όχι.» 
  Ο τεχνικός έκανε νόημα στους υπόλοιπους να τον ακολουθήσουν, και 
βγήκαν από το υπόστεγο. 
  «Τι έχεις στο μυαλό σου;» ρώτησε ο Φένχιλ τη Βικτώρια. 
  «Δε μπορούμε να βάλουμε τη Βασίλισσα μέσα σε τούτο το σκάφος, 
δίχως να γίνει και δεύτερος έλεγχος.» 
  «Και σκοπεύεις να τον κάνεις εσύ;» 
  «Δεν είμαι τεχνικός,» είπε η Βικτώρια. «Θα καλέσω, όμως, κάποιους 
άλλους τεχνικούς.» Πλησίασε τον επικοινωνιακό δίαυλο του υπόστε-
γου. 
  «Αν δεν μπορείς να εμπιστευτείς αυτούς που έφυγαν, γιατί να εμπι-
στευτείς τους καινούργιους που θα έρθουν;» έθεσε το ερώτημα ο Φέν-
χιλ. 
  «Αποκλείεται όλοι νάναι προδότες.» 
  «Θα μπορούσα εγώ να κοιτάξω για βόμβες.» 
  «Δε μ’ανησυχούν μόνο οι βόμβες,» είπε η Βικτώρια. «Σ’ένα αεροσκά-
φος μπορεί να γίνει σαμποτάζ με διάφορους τρόπους.» Άνοιξε τον δί-
αυλο και κάλεσε τους τεχνικούς. 
  Πριν απ’αυτούς, όμως, μια υπάλληλος του αερολιμένα ήρθε στο υπό-
στεγο, τρέχοντας. 
  «Κυρία Κατήνεμη, η Βασίλισσα είναι εδώ,» είπε. 
 
 
 
Η Βασίλισσα Γλυκάνθη περίμενε μέσα στον θάλαμο αναμονής του Βα-
σιλικού Αερολιμένα. Μαζί της βρίσκονταν ο Αυγερινός, ο Θελλέδης, η 
Σαρφάλλη, ο Φέτανιρ, και ο Ούρος, που όλοι τους, εκτός απ’τον πρώτο, 
ήταν μέλη της Επανάστασης, και ο Ανδρόνικος τούς είχε συστήσει 
σ’αυτήν ως απόλυτα έμπιστους ανθρώπους που, σε καμία περίπτωση, 
δεν είχε να φοβηθεί ότι θα την πρόδιδαν στον Λούσιο. 
  Να με προδώσουν στον Λούσιο… είχε σκεφτεί η Γλυκάνθη, ακούγο-
ντας τον γιο της να μιλά έτσι. Τι περίεργο που μου φαίνεται… Πώς είναι 
δυνατόν να προδώσει κανείς μια μάνα στο ίδιο της το παιδί; Κάτι δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  655 

 

 

πήγαινε καθόλου καλά εδώ. Ο κόσμος είχε αναποδογυρίσει, και η Γλυ-
κάνθη σκόπευε να κάνει ό,τι μπορούσε για να τον επαναφέρει στα συ-
γκαλά του. Έπρεπε, πάση θυσία, να αποφύγουν τον εμφύλιο πόλεμο, 
και να κάνουν τον Λούσιο να καταλάβει. Ο Μαύρος Νάρζουλ δεν μπορεί 
να τον βοηθήσει να νικήσει την Παντοκράτειρα. Πρέπει να το συνειδη-
τοποιήσει αυτό! Να το συνειδητοποιήσει! Κι αν η Δομινίκη δε θέλει να 
μεταστραφεί –όπως φοβόταν η Γλυκάνθη ότι δεν θα ήθελε, εφόσον 
ήταν Αρχιέρεια αυτού του σκοτεινού θεού–, τότε θα πρέπει να βγει 
απ’τη μέση. 
  Αρχιέρεια του Μαύρου Νάρζουλ! Αρχιέρεια! Πώς το κράτησε κρυφό 
τόσο καιρό; Πώς δεν το είχαμε ανακαλύψει; Η Γλυκάνθη ένιωθε σαν ένα 
αποτρόπαιο πλάσμα της Απολεσθείσας Γης να είχε διεισδύσει μέσα 
στην οικογένειά της. 
  Εκτός από τον Αυγερινό και τους επαναστάτες του Ανδρόνικου, μαζί 
με τη Βασίλισσα βρισκόταν, για τώρα, και η Βασιλική. 
  Η Πριγκίπισσα είχε προτείνει, αρχικά, στον αδελφό της να πάει κι αυ-
τή με τη μητέρα τους στη Ρακμάνη· εκείνος, όμως, το είχε απαγορεύ-
σει, και, όταν η Βασιλική είχε επιμείνει, της είχε πει: «Είσαι τρελή; Είναι 
ανάγκη να μπουν δύο μέλη της βασιλικής οικογένειας σε κίνδυνο, αντί 
για ένα; Ποιος ο λόγος;» 
  «Θέλω να βοηθήσω!» 
  «Δεν μπορείς να προσφέρεις καμία βοήθεια εκεί όπου θα πάνε, Βασι-
λική.» 
  «Πώς το ξέρεις;» 
  «Δηλαδή, τι μπορείς να κάνεις που δε μπορούν να το κάνουν ο Αυγε-
ρινός και οι επαναστάτες μου;» 
  Και σε τούτο η Βασιλική δεν είχε απάντηση να δώσει. Πράγματι, δεν 
μπορούσε να προσφέρει κάτι που δεν μπορούσαν να προσφέρουν ο 
Αυγερινός και οι επαναστάτες. Αυτοί, αν μη τι άλλο, ήταν πιο έμπειροι 
και πιο ικανοί από εκείνη. 
  «Θέλω, όμως, να βοηθήσω, Ανδρόνικε,» είχε πει η Πριγκίπισσα, μετά 
από μερικές στιγμές σιγής. «Θέλω να βοηθήσω την Απολλώνια, όσο 
μπορώ και όπως μπορώ.» 
  Ο Ανδρόνικος μειδίασε, σα να έβλεπε κάτι καινούργιο στο πρόσωπό 
της, κάτι που ποτέ παλιότερα δεν είχε ξαναδεί, αλλά που θα επιθυμού-
σε να είχε δει. «Αν θέλεις να βοηθήσεις,» της αποκρίθηκε, «υπάρχουν 



656  |  ΚΩΣΤΑΣ ΒΟΥΛΑΖΕΡΗΣ 

 

 

πολλοί τρόποι για να το κάνεις. Δεν είναι ανάγκη να βάλεις τον εαυτό 
σου σε άσκοπο κίνδυνο.» 
  Έτσι, είχαν συμφωνήσει. 
  Και τώρα, η Βασιλική βρισκόταν μαζί με τη μητέρα της μόνο για να 
την πάει μέχρι το αεροσκάφος που θα τη μετέφερε στη Ρακμάνη. 
  Οι υπάλληλοι του Βασιλικού Αερολιμένα είχαν πει ότι θα ειδοποιού-
σαν αμέσως τη Βικτώρια Κατήνεμη κι εκείνη, σύντομα, θα ήταν κοντά 
τους. 
  Η Βασίλισσα Γλυκάνθη, η Πριγκίπισσα Βασιλική, ο Αυγερινός, και οι 
υπόλοιποι περίμεναν, όρθιοι, αν και τους είχε προταθεί να καθίσουν. 
  Ο Αυγερινός κοιτούσε με καχυποψία το περιβάλλον όπου βρίσκονταν, 
παρατηρώντας τις θέσεις των φρουρών, τις θέσεις των υπαλλήλων, 
τους επιβάτες, και τις κινήσεις όλων. Γιατί δε θα το θεωρούσε απίθανο 
πράκτορες του Λούσιου να ήταν κρυμμένοι εδώ πέρα, περιμένοντας 
την κατάλληλη στιγμή για να ενεργήσουν. Εξάλλου, όπως είχε αποδει-
χτεί και όταν πήγαινε προς τη Μακρόπολη μαζί με την Αγάθη, το δί-
κτυο των ακόλουθων του Μαύρου Νάρζουλ ήταν ευρέως εξαπλωμένο, 
με αποτέλεσμα οι πληροφορίες –και οι εντολές– να μπορούν να μετα-
φερθούν πολύ γρήγορα σε μεγάλες αποστάσεις. Και ο Βασιλικός Αερο-
λιμένας δεν ήταν καθόλου μακριά απ’την Απαστράπτουσα. Μπορεί, 
κάλλιστα, να σκοπεύουν να μας δολοφονήσουν όλους… 
  Η Βικτώρια Κατήνεμη παρουσιάστηκε από έναν διάδρομο, έχοντας 
μια κάπα ριγμένη στους ώμους της, επάνω στην οποία υπήρχαν κρυ-
σταλλωμένες σταγόνες νερό, φανερώνοντας ότι, πριν από λίγο, βρι-
σκόταν έξω. 
  «Βασίλισσά μου,» χαιρέτησε, πλησιάζοντάς τους. 
  «Βικτώρια,» αντιχαιρέτησε η Γλυκάνθη. 
  «Θα πετάξεις κι εσύ, Βασιλική;» ρώτησε η Βικτώρια. 
  «Όχι,» αποκρίθηκε η Πριγκίπισσα. «Από όλους που βρίσκονται εδώ, 
μόνο εγώ δεν θα πετάξω.» 
  Η Βικτώρια ένευσε. «Εντάξει,» είπε. «Ελάτε μαζί μου.» 
  Την ακολούθησαν, έξω απ’το οικοδόμημα και στον αεροδιάδρομο, 
όπου ο αέρας τούς χτυπούσε, κάνοντας κάπες και μαλλιά ν’ανεμίζουν. 
Το ψιλό χαλάζι έπεφτε στα μάγουλα και στο μέτωπό τους. 
  Η Βικτώρια τούς οδήγησε σ’ένα υπόστεγο, όπου τους περίμενε ο 
Φένχιλ, στεκόμενος κοντά στην είσοδο. Στο εσωτερικό του υπόστεγου 
ήταν ένα μικρό αεροσκάφος, καθώς και μερικοί τεχνικοί. Ο ένας 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  657 

 

 

απ’αυτούς –μια γυναίκα– είπε στη Βικτώρια: «Κυρία Κατήνεμη, τα πά-
ντα φαίνονται έτοιμα.» 
  «Δεν υπάρχει κανένα πρόβλημα; Τα ελέγξατε όλα;» 
  «Σχεδόν.» 
  «Ο έλεγχος θέλω να είναι εξονυχιστικός,» τόνισε η Βικτώρια. 
  Η τεχνικός κατένευσε, και πρόσταξε τους υπόλοιπους να συνεχίσουν. 
  Η Βικτώρια στράφηκε στη Βασίλισσα. «Θα πιλοτάρει κάποιος από 
τους συνοδούς σας το αεροσκάφος, Μεγαλειοτάτη, ή θα θέλατε εγώ να 
σας βρω έναν πιλότο;» 
  «Θα το πιλοτάρει ο Ούρος,» είπε η Γλυκάνθη, και κοίταξε τον καστα-
νομάλλη άντρα πλάι της, ο οποίος ήταν μετρίου αναστήματος και είχε 
λευκό δέρμα. Ο Ανδρόνικος τής είχε τονίσει πως ήταν καλός στο να 
πιλοτάρει αεροσκάφη· «και όποιον άλλο κι αν σου προτείνει η Βικτώρι-
α, εσύ δε θα τον δεχτείς,» της είχε πει, εμφατικά. «Δεν εμπιστεύομαι α-
κόμα κανέναν από τους ανθρώπους που βρίσκονταν και παλιά στο αε-
ροδρόμιο. Τουλάχιστον, όχι αρκετά για να παραδώσω τη μητέρα μου 
στα χέρια του.» Η Βικτώρια, όμως, δε φαινόταν πρόθυμη να φέρει α-
ντίρρηση σχετικά με τον Ούρο, ούτε πρότεινε κανέναν άλλο αντί 
γι’αυτόν. 
  Οι τεχνικοί τελείωσαν με τον έλεγχο του αεροσκάφους και είπαν ότι 
τα πάντα φαίνονταν εντάξει. Η Βικτώρια τούς αποκρίθηκε ότι μπο-
ρούσαν να φύγουν, αν και εξακολουθούσε να μη νιώθει απόλυτα ικα-
νοποιημένη. Αυτό, όμως, ήταν ό,τι καλύτερο μπορούσε να κάνει, επο-
μένως… «Σας εύχομαι καλό ταξίδι, Βασίλισσά μου,» είπε. 
  «Σ’ευχαριστώ, Βικτώρια,» αποκρίθηκε η Βασίλισσα Γλυκάνθη, και 
εκείνη κι οι συνοδοί της επιβιβάστηκαν στο αεροσκάφος, ο ένας κατό-
πιν του άλλου. 
  Η Βικτώρια, ο Φένχιλ, και η Βασιλική, που έμειναν έξω, απομακρύν-
θηκαν από την είσοδο του υπόστεγου, για να κάνουν χώρο στο σκά-
φος να ξεκινήσει. Από το μπροστινό του παράθυρο μπορούσαν να 
δουν τη μορφή του Ούρου, καθώς ήταν καθισμένος στο πιλοτήριο. Δί-
πλα του, καθόταν ο Θελλέδης. 
  Οι προωθητήρες του αεροσκάφους άναψαν, γεμίζοντας τον αέρα με 
τον δυνατό τους θόρυβο και με την οσμή της ενεργειακής καύσης. 
  Το αεροσκάφος βγήκε απ’το υπόστεγο, κινούμενο αργά, στην αρχή, 
και αποκτώντας ολοένα και περισσότερη ταχύτητα, καθώς διέσχιζε 
τον αεροδιάδρομο. 



658  |  ΚΩΣΤΑΣ ΒΟΥΛΑΖΕΡΗΣ 

 

 

  Ύστερα, απογειώθηκε, και υψώθηκε στον σκοτεινό ουρανό· έγινε μια 
μικρή κουκίδα στα μάτια των παρατηρητών– 
  Μια αναπάντεχη, εκτυφλωτική λάμψη. 
  Ένας εκκωφαντικός κρότος. 
  Ένα ισχυρό τράνταγμα. 
  Ο Φένχιλ, απλώνοντας τα χέρια του, άρπαξε τη Βικτώρια από τη μέση 
και τη Βασιλική από τους ώμους και τις έριξε στο έδαφος, σκεπάζο-
ντάς τες με το σώμα του. 
  «Τι στις Φωτιές του Μαύρου Νάρζουλ!» γρύλισε η Βικτώρια, και, 
στρέφοντας το κεφάλι, είδε πως ένα από τα οικοδομήματα του αερο-
δρομίου είχε ανατιναχτεί και τα απομεινάρια του φλέγονταν. Διαλυμέ-
να κομμάτια είχαν πεταχτεί από δω κι από κει· ορισμένα, μάλιστα, εί-
χαν πέσει επικίνδυνα κοντά σ’εκείνη, τον ερυθρόδερμο επαναστάτη, 
και την Πριγκίπισσα. Ευτυχώς, όμως, κανένας τους δεν είχε χτυπηθεί. 
  Η Βικτώρια σηκώθηκε στο ένα γόνατο, καθώς συνειδητοποιούσε 
ποιο χτίριο είχε καταστραφεί: Η αποθήκη ανταλλακτικών, πλάι στην 
οποία είχε βρεθεί νεκρή η αεροσυνοδός Λαύρη Τρίποδη. 
  Ο Φένχιλ πρέπει επίσης να το είχε συνειδητοποιήσει, γιατί είπε: «Δεν 
το πιστεύω…» 
  «Τι συμβαίνει;» απαίτησε η Βασιλική, που είχε ήδη πεταχτεί όρθια. 
«Τι – τι ήταν αυτό;» 
  «Από αλλού το περίμενες κι από αλλού ήρθε,» είπε ο Φένχιλ στη Βι-
κτώρια. 
  Εκείνη ένευσε, και βάδισε προς την κατεστραμμένη αποθήκη. 
  «Τι συμβαίνει;» ξαναρώτησε η Βασιλική, πιο έντονα τώρα, γιατί δεν 
της άρεσε να την αγνοούν. 
  «Μια αεροσυνοδός βρέθηκε νεκρή, πριν από λίγο, κοντά σ’αυτή την 
αποθήκη που εξερράγη,» εξήγησε η Βικτώρια. 
  «Και, μάλλον,» είπε ο Φένχιλ, «τη σκότωσαν επειδή τους είχε δει να 
βάζουν τη βόμβα.» 
  «Είμαι ηλίθια!…» μούγκρισε η Βικτώρια. «Έπρεπε να είχα προστάξει 
τους φρουρούς να ελέγξουν το γύρω μέρος.» 
  «Η προσοχή σου ήταν εστιασμένη αλλού, αλλιώς νομίζω ότι θα το εί-
χες κάνει.» 
  Ναι, έτσι είναι, σκέφτηκε η Βικτώρια. Αν δεν είχα στο μυαλό μου τη 
Βασίλισσα, θα το είχα αποτρέψει αυτό. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  659 

 

 

  Βρέθηκαν κοντά στα απομεινάρια της αποθήκης, και είδαν ότι τα πά-
ντα είχαν καταστραφεί. Τα ανταλλακτικά είχαν γίνει κομμάτια, και 
φλόγες χόρευαν μέσα στα συντρίμμια. 
  Οι φρουροί του αερολιμένα έρχονταν, τρέχοντας και κουβαλώντας 
μάνικες. 
  «Οι υπόλοιπες αποθήκες!» είπε η Βικτώρια στον Φένχιλ. «Ίσως να 
έχουν βάλει βόμβες και στις υπόλοιπες αποθήκες.» 
  «Και γιατί να τις έχουν ρυθμίσει να εκραγούν αργότερα; Για να έχου-
με χρόνο να τις απενεργοποιήσουμε;» 
  «Σωστά. Θα ήταν ανόητο από μέρους τους.» 
  «Προφανώς,» συμπέρανε ο Φένχιλ, «δεν είχαν τη δυνατότητα να βά-
λουν περισσότερες βόμβες.» 
  Η Βικτώρια στράφηκε στην Πριγκίπισσα της Απολλώνιας. «Βασιλική, 
καλό θα ήταν να μη βρίσκεσαι εδώ.» 
  Εκείνη συνοφρυώθηκε. «Γιατί;» 
  «Δε βλέπεις;» Η Βικτώρια έδειξε τις φλόγες με μια γρήγορη κίνηση 
του χεριού. «Υπάρχει κίνδυνος παντού. Το αεροδρόμιο είναι λιγότερο 
ασφαλές απ’ό,τι νόμιζα –και δε νόμιζα, εξαρχής, ότι ήταν και πολύ α-
σφαλές.» 
  Γιατί όλοι σκέφτονται πώς να με προστατέψουν; απόρησε η Βασιλική. 
Έχει ξεχάσει η Βικτώρια ότι εγώ ήμουν που τη βοήθησα να φύγει απ’τη 
Χρυσάνθια Κλινική και να απαλλαγεί από την επιρροή του Μαύρου Νάρ-
ζουλ; «Δε χρειάζομαι ασφάλεια,» είπε. «Να βοηθήσω θέλω. Με όποιον 
τρόπο μπορώ.» 
  «Η Βικτώρια έχει δίκιο, Πριγκίπισσά μου,» τόνισε ο Φένχιλ. «Εξάλλου, 
δε μπορείτε να κάνετε κάτι εδώ.» 
  Η Βασιλική τού έριξε ένα εξαγριωμένο βλέμμα. «Δε θα μου πεις εσύ τι 
μπορώ και τι δε μπορώ να κάνω, Φένχιλ!» 
  «Με συγχωρείτε, Υψηλοτάτη,» αποκρίθηκε εκείνος, υψώνοντας τα 
χέρια· «δεν ήθελα να προσβάλλω.» 
  Η Βικτώρια γέλασε. Η Βασιλική ποτέ δε θ’αλλάξει, όσο υπεύθυνη ή α-
νεύθυνη κι αν αποφασίσει να είναι στη ζωή της. «Εντάξει, Βασιλική,» 
είπε, «μείνε, αν νομίζεις ότι πρέπει να μείνεις. Αλλά, όπως θα δεις, το 
μόνο που φαίνεται ότι, για την ώρα, μπορούμε να κάνουμε είναι να ε-
πιβλέπουμε.» 



660  |  ΚΩΣΤΑΣ ΒΟΥΛΑΖΕΡΗΣ 

 

 

  Έστρεψε το βλέμμα της στους φρουρούς με τις μάνικες, οι οποίοι 
προσπαθούσαν να σβήσουν τη φωτιά. Ευτυχώς, δεν έμοιαζε να υπάρ-
χει πιθανότητα να φύγει απ’τον έλεγχό τους. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  661 

 

 

 

41 
 
 
Το μικρό αεροσκάφος ανέβηκε πάνω από τα σύννεφα, σχίζοντας τους 
ουρανούς της Απολλώνιας με κατεύθυνση νοτιοανατολική, προς τη 
Ρακμάνη. Η Γλαυκή έμοιαζε να το ακολουθεί, λούζοντάς το με το γαλα-
νό φως της· αλλά επίσης φανερή απόψε ήταν και η Αθώρητη, σαν ένα 
σκοτεινότερο σημάδι επάνω σε ήδη σκοτεινό φόντο. 
  Η Βασίλισσα Γλυκάνθη καθόταν στη θέση της, έχοντας τα μάτια 
κλειστά. Δεν αμφέβαλλε ότι ο Ούρος ήταν καλός πιλότος, όπως την 
είχε διαβεβαιώσει ο Ανδρόνικος, όμως η αλήθεια ήταν πως δεν της ά-
ρεσαν τα αεροπορικά ταξίδια. Βαθιά μέσα της υπήρχε ένας φόβος για 
τα αεροπλάνα· προτιμούσε να έχει τα πόδια της στη γη, ή έστω επάνω 
σε κάτι που έπλεε στο νερό. Αλλά, στη συγκεκριμένη περίπτωση, ήξερε 
ότι δεν υπήρχε χρόνος για χάσιμο· και το ταχύτερο μέσο με το οποίο 
μπορούσε να φτάσει στον Λούσιο ήταν το αεροσκάφος. Ευχόταν μόνο 
να κατάφερνε να συναντήσει τον γιο της εγκαίρως: δηλαδή, προτού η 
Δομινίκη επιστρέψει με τον απελευθερωμένο δαίμονα (αν οι υποθέσεις 
του Ανδρόνικου και των υπολοίπων ήταν σωστές και, όντως, η Δομινί-
κη είχε πάει στην Απολεσθείσα Γη για να βρει έναν από τους φυλακι-
σμένους Οκτώ του Μαύρου Νάρζουλ). 
  Το ταξίδι δεν κράτησε πολύ. Μόλις μετά από μιάμιση ώρα, ο Ούρος 
ανακοίνωσε πως πλησίαζαν τον προορισμό τους και θα έχαναν ύψος. 
  «Δεθείτε καλά στις θέσεις σας,» τους προειδοποίησε. 
  Η Γλυκάνθη, έτσι κι αλλιώς, δεν είχε χαλαρώσει τη ζώνη του καθί-
σματός της. 
  Το αεροπλάνο άρχισε να χάνει ύψος, και η Βασίλισσα πήρε μια βαθιά 
ανάσα, καθώς ένιωθε τα σωθικά της να τραντάζονται. Τα μάτια της τα 
είχε κλειστά. 
  «Ποιοι είν’αυτοί;» Η φωνή του Αυγερινού. 
  «Προσπαθούν να μας αναχαιτίσουν.» Η φωνή του Ούρου. 
  Η Γλυκάνθη άνοιξε τα βλέφαρά της. Κοίταξε έξω από ένα φινιστρίνι, 
και είδε μικρά αεροσκάφη, παρόμοια με το δικό της, αλλά οπλισμένα. 



662  |  ΚΩΣΤΑΣ ΒΟΥΛΑΖΕΡΗΣ 

 

 

  «Ποιοι είστε;» Μια φωνή από τον τηλεπικοινωνιακό πομπό του αερο-
πλάνου. 
  «Τι να τους πω, Βασίλισσά μου;» ρώτησε ο Ούρος. 
  «Την αλήθεια, φυσικά,» αποκρίθηκε η Γλυκάνθη. «Ότι ερχόμαστε ει-
ρηνικά, για να μιλήσω στο γιο μου.» 
  Ο Ούρος πάτησε ένα πλήκτρο και μίλησε: «Ερχόμαστε ειρηνικά, από 
την Απαστράπτουσα. Μαζί μας επιβαίνει η Βασίλισσα Γλυκάνθη, του 
Οίκου των Ευφρόνων, η οποία και επιθυμεί να συναντήσει τον γιο της, 
Πρίγκιπα Λούσιο. Ζητάμε άδεια προσγείωσης.» 
  «Ελήφθη. Αλλά θα περιμένετε να μεταβιβάσουμε το μήνυμά σας.» 
  Η Βασίλισσα κοίταξε έξω απ’το παράθυρο και κάτω, προς τη γη, για 
να δει το αεροδρόμιο της Ρακμάνης. Οι εγκαταστάσεις βρίσκονταν μα-
κριά από την πόλη, στα βορειοανατολικά και κοντά στα ορυχεία της 
περιοχής, απ’όπου προερχόταν ένα μεγάλο μέρος των ενεργειακών 
αποθεμάτων της Απολλώνιας. 
  Η απάντηση δεν άργησε να έρθει από τον πομπό: «Άδεια προσγείωσης 
δόθηκε.» 
  Ο Ούρος κατέβασε το αεροσκάφος τους προς τον αερολιμένα. Οι επι-
βάτες τραντάχτηκαν, καθώς οι ρόδες του συνάντησαν τον αεροδιά-
δρομο. Η ταχύτητα του σκάφους ήταν αρχικά μεγάλη, αλλά, σταδιακά, 
μειώθηκε μέχρι που οι τροχοί του έπαψαν να κυλάνε, και σταμάτησε. 
  Η Γλυκάνθη, που είχε γι’ακόμα μια φορά κλείσει τα μάτια, τα άνοιξε 
και κοίταξε έξω απ’το φινιστρίνι. Στρατιώτες πλησίαζαν, κουβαλώ-
ντας όπλα. Δεν τα είχαν σηκωμένα, αλλά, σίγουρα, φαίνονταν έτοιμοι 
να τα σηκώσουν στιγμιαία, αν χρειαζόταν. Ίσως να υποπτεύονται ότι 
πρόκειται για κάποια παγίδα, σκέφτηκε η Βασίλισσα. Αν και αδυνατώ 
να φανταστώ τι είδους παγίδα μπορεί να ήταν αυτή. Εξάλλου, εκείνοι 
είναι που έχουν εμάς περικυκλωμένους. 
  «Θα βγούμε εμείς πρώτα, Βασίλισσά μου,» είπε ο Αυγερινός, αναφε-
ρόμενος, προφανώς, στον εαυτό του και στους επαναστάτες. 
  «Δε νομίζω να μας επιτεθούν…» 
  «Ούτε κι εγώ· αλλά καλύτερα να είμαστε επιφυλακτικοί.» 
  Ο Θελλέδης άνοιξε τη θύρα του αεροσκάφους και πήδησε έξω. «Ερχό-
μαστε φιλικά,» φώναξε στους συγκεντρωμένους στρατιώτες. 
  «Είπατε ότι η Βασίλισσα Γλυκάνθη είναι μαζί σας,» του θύμισε ένας 
άντρας που πρέπει να ήταν αξιωματικός. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  663 

 

 

  Εν τω μεταξύ, πλάι στον Θελλέδη είχαν κατεβεί η Σαρφάλλη και ο Φέ-
τανιρ· και ο Θελλέδης αποκρίθηκε: «Η Βασίλισσα είναι μαζί μας, και 
επιθυμεί να μιλήσει στον γιο της· δε σας είπαμε ψέματα. Αλλά απομα-
κρύνετε τα όπλα σας, προτού κατεβεί.» 
  «Πολύ φοβάμαι ότι αυτό δεν μπορούμε να το κάνουμε, για λόγους 
ασφαλείας.» Η όψη του αξιωματικού –ο οποίος ήταν καφετόδερμος με 
στενά, κατάμαυρα μάτια και γωνιώδες πρόσωπο– ήταν ανέκφραστη 
και αινιγματική. Θα μπορούσε να έχει οτιδήποτε στο μυαλό του, καλό 
ή κακό. 
  Ο Θελλέδης δίστασε να μιλήσει. 
  Η Γλυκάνθη, όμως, είπε στον Αυγερινό, καθώς κι οι δυο τους βρίσκο-
νταν ακόμα στο εσωτερικό του αεροσκάφους (όπως επίσης κι ο Ού-
ρος, σε περίπτωση που χρειαζόταν να απογειωθούν επειγόντως): «Θα 
κατεβώ· δεν υπάρχει πρόβλημα.» 
  Ο Αυγερινός ατένισε, για μερικές ανάσες, την όψη της Βασίλισσας –Δε 
φοβάται, παρατήρησε–, ύστερα την όψη του καφετόδερμου αξιωματι-
κού –Δε φαίνεται άνθρωπος που μπορείς εύκολα να διακρίνεις τις προ-
θέσεις του–, και τέλος τις πλάτες των τριών επαναστατών έξω απ’το 
αεροσκάφος –Τσιτωμένοι, πανέτοιμοι για οτιδήποτε· ούτε αυτοί εμπι-
στεύονται τον αξιωματικό· είναι καχύποπτοι, ίσως κι εκ φύσεως, ή εξ 
επαγγέλματος. 
  Στράφηκε πάλι στη Βασίλισσα κι έγνεψε καταφατικά. «Εντάξει, Με-
γαλειοτάτη. Προχωρήστε.» Και, γλιστρώντας το δεξί του χέρι έξω 
απ’το μαντήλι που κρατούσε τον ώμο του ακινητοποιημένο, τράβηξε 
το πιστόλι του. Ο ώμος του του έριξε μια ελαφριά σουβλιά. 
  Η Γλυκάνθη πέρασε μπροστά απ’τον Αυγερινό (κρύβοντας έτσι το 
όπλο του) και φάνηκε απ’το άνοιγμα της θύρας του αεροσκάφους. 
  Ο καφετόδερμος αξιωματικός την ατένισε αμίλητα για μια στιγμή· 
έπειτα, έκανε μια σύντομη υπόκλιση, και είπε: «Καλωσορίσατε, Μεγα-
λειοτάτη.» 
  «Καλησπέρα, Σμηναγέ,» αποκρίθηκε η Γλυκάνθη με σταθερή φωνή, 
αναγνωρίζοντας το βαθμό του άντρα από τη στολή του. Κατέβηκε 
απ’το αεροσκάφος μ’ένα ανάλαφρο πήδημα παρά τα εξήντα-ένα της 
χρόνια. 
  Ο Αυγερινός την ακολούθησε, σα νάταν η σκιά της. Και ο Ούρος βγήκε 
τελευταίος. 



664  |  ΚΩΣΤΑΣ ΒΟΥΛΑΖΕΡΗΣ 

 

 

  «Ελάτε μαζί μου,» είπε ο Σμηναγός, «στο εσωτερικό του αερολιμένα. 
Θα ειδοποιήσουμε αμέσως τον Αντιβασιλέα Λούσιο.» 
  Η Βασίλισσα, ο Αυγερινός, και οι επαναστάτες ακολούθησαν τον κα-
φετόδερμο αξιωματικό, και οι στρατιώτες βάδισαν γύρω τους, μοιάζο-
ντας κι αυτοί το ίδιο επιφυλακτικοί με τον Θελλέδη και τους συντρό-
φους του. 
  Μας φοβούνται, παρατήρησε ο Αυγερινός. Καλό αυτό. Σημαίνει ότι, 
κατά πάσα πιθανότητα, θα είναι φρόνιμοι. 
  Στο εσωτερικό των εγκαταστάσεων του αεροδρομίου –που ήταν σα-
φώς μικρότερο από τον Βασιλικό Αερολιμένα της Απαστράπτουσας–, 
ο Σμηναγός πήγε τη Βασίλισσα και τους υπόλοιπους σε μια αίθουσα 
όπου δεν ήταν κανείς άλλος, και τους ζήτησε να περιμένουν. Ύστερα, 
τους άφησε μόνους. 
  Ο Αυγερινός, κοιτάζοντας τριγύρω, είδε ότι υπήρχαν δύο τηλεοπτικοί 
πομποί που τους παρακολουθούσαν. 
  Η Βασίλισσα Γλυκάνθη δεν είχε το μυαλό της σε ζητήματα ασφάλειας· 
σκεφτόταν τι θα πει στον Λούσιο όταν τον συναντήσει, καθώς και σε 
τι κατάσταση θα βρισκόταν ο γιος της, ύστερα από όσα είχαν συμβεί. 
Εξαγριωμένος; Απεγνωσμένος; Πανικόβλητος; Όλες αυτές οι περιπτώ-
σεις παρουσίαζαν πολλών ειδών εμπόδια στη δουλειά που ήθελε να 
κάνει η Γλυκάνθη. 
  Κι αν η Δομινίκη ήταν εδώ; Αν δεν είχε πάει στην Απολεσθείσα Γη, 
όπως υπολόγιζε ο Ανδρόνικος; Αυτό θα ήταν ακόμα ένα εμπόδιο. 
  Ο Σμηναγός, σύντομα, επέστρεψε, λέγοντας ότι ο Αντιβασιλέας Λού-
σιος είχε ειδοποιηθεί και είχε προστάξει να μεταφέρουν τη μητέρα του 
στο παλάτι της Ρακμάνης. «Ένα όχημα σάς περιμένει έξω απ’τον αερο-
λιμένα, Μεγαλειοτάτη.» 
  «Σ’ευχαριστώ, Σμηναγέ,» αποκρίθηκε η Γλυκάνθη, έχοντας σηκωθεί 
απ’την πολυθρόνα της. 
  Ακολουθώντας ξανά τον καφετόδερμο άντρα, πήγαν στον χώρο 
στάθμευσης οχημάτων του αεροδρομίου, και εκεί συνάντησαν το όχη-
μα που είχε ετοιμαστεί γι’αυτούς. Ήταν τετράτροχο, θωρακισμένο, και 
ψηλό. Στη θέση του οδηγού καθόταν μια γυναίκα, ντυμένη με στρατι-
ωτική στολή. 
  «Θα οδηγήσουμε εμείς,» είπε ο Θελλέδης στον Σμηναγό. 
  Εκείνος φάνηκε να διστάζει ν’αποκριθεί. Κοίταξε τη Γλυκάνθη, ερω-
τηματικά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  665 

 

 

  Η Βασίλισσα τού είπε: «Ναι, θα οδηγήσουμε εμείς.» 
  Ο Σμηναγός πρόσταξε την οδηγό να βγει απ’το όχημα, κι εκείνη υπά-
κουσε. «Θα επιθυμούσατε συνοδεία, Μεγαλειοτάτη;» ρώτησε, ύστερα, 
τη Βασίλισσα. «Ο Αντιβασιλέας είπε να σας δώσουμε μερικούς από 
τους στρατιώτες μας.» 
  «Δε θα χρειαστεί,» αποκρίθηκε η Γλυκάνθη. 
  Ο Θελλέδης κάθισε στη θέση του οδηγού του τετράτροχου οχήματος. 
Η Σαρφάλλη κάθισε στη θέση του συνοδηγού, και οι υπόλοιποι πίσω, 
δίχως να στριμωχτούν, καθώς υπήρχε αρκετός χώρος για όλους. 
  Το όχημα βγήκε από το αεροδρόμιο, και οι ρόδες του κύλησαν πάνω 
στον φαρδύ δρόμο που πήγαινε προς τη Ρακμάνη. 
  Σε λιγότερο από μισή ώρα βρίσκονταν στην πόλη και διέσχιζαν τις 
λεωφόρους της, όπου οι πολυκατοικίες και τα υπόλοιπα οικοδομήμα-
τα είχαν ψηλές, λαξευτές κολόνες και αγάλματα, σαν να επρόκειτο για 
ναούς. Η αρχιτεκτονική των αρχιτεκτόνων της Ρακμάνης ήταν, αναμ-
φίβολα, κάτι το ιδιαίτερο σ’όλη την Απολλώνια. 
  Η Βασίλισσα Γλυκάνθη τα είχε, όμως, ξαναδεί αυτά, και δεν την εντυ-
πωσίαζαν. Εξάλλου, οι σκέψεις της βρίσκονταν, κυρίως, στον Λούσιο. 
  Το όχημα ανέβηκε στον δεντρόφυτο λόφο στο κέντρο της Ρακμάνης 
και έφτασε μπροστά στην πύλη του παλατιού, την οποία οι φρουροί 
εκεί άνοιξαν, χωρίς πολλά-πολλά, και το άφησαν να περάσει. Ο Θελλέ-
δης σταμάτησε το όχημα στο γκαράζ του παλατιού, και εκείνος κι οι 
επαναστάτες βγήκαν, ακολουθούμενοι από τον Αυγερινό και τη Βασί-
λισσα. 
  «Μεγαλειοτάτη,» είπε ένας υπηρέτης, «ο γιος σας σας περιμένει. Ελά-
τε μαζί μου, παρακαλώ.» 
  Η Γλυκάνθη και οι υπόλοιποι βάδισαν πίσω του, και, μέσα στη νύχτα, 
οδηγήθηκαν σε μια μεγάλη αίθουσα του παλατιού της Ρακμάνης, όπου 
δεν τους περίμενε μόνο ο Λούσιος, αλλά και ο Δούκας Φερέσβιος. Ο 
γιος της Βασίλισσας ήταν καθισμένος σε μια ψηλή πολυθρόνα, έχοντας 
τους αγκώνες του στους βραχίονές της και το πηγούνι του ακουμπι-
σμένο στις ενωμένες του γροθιές. Η όψη του ήταν σκοτεινή, καθώς 
ατένιζε τη μητέρα του και τους συνοδούς της. 
  Ο Δούκας καθόταν παραδίπλα, σ’ένα μεγάλο τραπέζι, και, μόλις είδε 
τη Γλυκάνθη να μπαίνει, σηκώθηκε όρθιος κι έκανε μια υπόκλιση. «Κα-
λωσορίσατε, Μεγαλειοτάτη.» Τα μάτια του περιεργάζονταν το πρό-
σωπό της. 



666  |  ΚΩΣΤΑΣ ΒΟΥΛΑΖΕΡΗΣ 

 

 

  Τι ψάχνει να δει; σκέφτηκε η Γλυκάνθη. Αναρωτιέται για ποιο λόγο 
είμαι εδώ; «Καλησπέρα, Φερέσβιε,» αποκρίθηκε. «Και με συγχωρείς 
που έρχομαι μια τέτοια, ακατάλληλη ώρα.» 
  «Δεν υπάρχει πρόβλημα, Βασίλισσά μου. Το παλάτι μου είναι δικό 
σας,» είπε, επίσημα, ο Φερέσβιος. 
  «Απ’ό,τι φαίνεται, προς το παρόν, είναι του γιου μου…» Τα μάτια της 
Γλυκάνθης στράφηκαν στον Λούσιο. 
  Κι εκείνος μίλησε για πρώτη φορά, υπερπηδώντας τους χαιρετι-
σμούς: «Η εμφάνισή σου με εκπλήσσει, οφείλω να ομολογήσω, μητέρα. 
Υπέθεσα ότι θα ήσουν αιχμάλωτη του Ανδρόνικου. Ή, μήπως, κατάφε-
ρες να δραπετεύσεις;» 
  Πραγματικά, τα εννοεί αυτά που λέει; Δεν μπορεί! Προσποιείται. «Δε 
χρειάστηκε να δραπετεύσω, Λούσιε. Ο αδελφός σου δεν είναι τύραν-
νος.» 
  «Δεν είναι;» Η όψη του Λούσιου σκοτείνιασε ακόμα περισσότερο. Ση-
κώθηκε από την πολυθρόνα του. «Δεν είναι;» φώναξε. «Μητέρα, ο Αν-
δρόνικος είναι τρελός! Σφετερίστηκε τον Κυανό Θρόνο. Σκότωσε τους 
φρουρούς του βασιλικού παλατιού. Κάλεσε τον Λάθμιο–» 
  «Δεν είναι τρελός, και το ξέρεις. Και δεν μπορεί να ‘σφετεριστεί’ τον 
Κυανό Θρόνο, γιατί, με την ίδια την εντολή του πατέρα σας, είναι δικός 
του.» 
  «Δεν είναι δυνατόν να μιλάς σοβαρά, μητέρα!» είπε ο Λούσιος. «Ο Αν-
δρόνικος είναι ανίκανος να κυβερνήσει την Απολλώνια. Θα καταστρέ-
ψει το βασίλειο! Θα το παραδώσει, στο τέλος, στην Παντοκράτειρα–!» 
  «Ο Ανδρόνικος απελευθέρωσε την Απολλώνια από την Παντοκράτει-
ρα,» τον διέκοψε η Γλυκάνθη, προσπαθώντας συγχρόνως να διατηρή-
σει την ψυχραιμία της. «Ο Ανδρόνικος–» 
  «–είναι τρελός, και θα διαλύσει όλα όσα κατάφερε κάποτε να φτιά-
ξει!» 
  «Τουλάχιστον, εκείνος δεν είναι ακόλουθος του Μαύρου Νάρζουλ!» 
φώναξε η Γλυκάνθη. 
  Και συνειδητοποίησε πως αυτό ήταν λάθος. Είχε βιαστεί. 
  Η έκπληξη ήταν φανερή στο πρόσωπο του Δούκα Φερέσβιου· τα μά-
τια του γούρλωσαν, το στόμα του σφίχτηκε. Δεν ξέρει, παρατήρησε η 
Γλυκάνθη. Δεν ξέρει τίποτα απολύτως. Όπως κι εγώ κάποτε δεν ήξερα· 
νόμιζα ότι επρόκειτο μόνο για λασπολογίες– 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  667 

 

 

  «Δεν έχεις ιδέα για τι πράγμα μιλάς, μητέρα!» αντιγύρισε ο Λούσιος. 
«Σου είπε ο Ανδρόνικος αυτά τα ψέματα που εξαπλώνει για μένα κι 
εσύ τον πίστεψες;» 
  «Πού είναι η Δομινίκη;» ρώτησε, ξαφνικά, η Γλυκάνθη. Δεν είναι εδώ. 
Αν ήταν εδώ, δε θα κρυβόταν. 
  Και η απάντηση του Λούσιου επιβεβαίωσε την υποψία της: «Δεν είναι 
στη Ρακμάνη.» 
  «Πού βρίσκεται;» 
  «Τι σημασία έχει αυτό; Έχεις έρθει εδώ και με κατηγορείς για ακό-
λουθο του Μαύρου Νάρζουλ! Έχεις πιστέψει τα ψέματα που σου έχει 
πει ο αδελφός μου, που το μυαλό του είναι άρρωστο!» 
  «Πού βρίσκεται η Δομινίκη;» απαίτησε η Βασίλισσα. 
  «Για ποιο λόγο είσαι εδώ, μητέρα; Μη μου πεις ότι ήρθες για να μά-
θεις πού βρίσκεται η Δομινίκη…» 
  «Όχι,» είπε η Γλυκάνθη, «σίγουρα δεν ήρθα γι’αυτό το λόγο. Ήρθα για 
να μιλήσουμε, οι δυο μας.» Και, στρεφόμενη στον Φερέσβιο, ζήτησε: 
«Δούκα μου, μπορείς να μας αφήσεις;» 
  «Ασφαλώς,» αποκρίθηκε εκείνος. Η όψη του ήταν κάτωχρη. Αποχώ-
ρησε από την αίθουσα. 
  Η Γλυκάνθη στράφηκε στον Αυγερινό και τους επαναστάτες. «Κι ε-
σείς. Βγείτε.» 
  «Βασίλισσά μου,» ρώτησε ο Αυγερινός, «είστε βέβαιη;» 
  Εκείνη κατένευσε, σιωπηλά. 
  Ο Βασιλικός Φρουρός στράφηκε, χωρίς άλλη κουβέντα, και βάδισε 
προς την έξοδο της αίθουσας. Οι επαναστάτες τον ακολούθησαν. 
  Το δωμάτιο τώρα ήταν άδειο, εκτός από τον Λούσιο και τη Γλυκάνθη. 
  «Δεν μπορώ να το πιστέψω, μητέρα. Πώς είναι δυνατόν, ύστερα από 
τόσα λάθη που έχει κάνει ο Ανδρόνικος, να τον υποστηρίζεις ακόμα;» 
  «Οι άνθρωποι κάνουν λάθη, Λούσιε, και επιβιώνουν για να μπορούν 
να τα διορθώσουν. Αλλά εσύ… εσύ…» Τον πλησίασε, για να σταθεί ε-
μπρός του. «Αυτά που έχεις κάνει εσύ είναι εγκλήματα. Τον αδελφό 
σου τον κλείδωσες σ’ένα μέρος που διατηρούσαν οι ακόλουθοι του 
Μαύρου Νάρζουλ, βαθιά κάτω απ’το παλάτι! Την αδελφή σου προ-
σπάθησες να την τρελάνεις. Η σύζυγός σου είναι Αρχιέρεια του Μαύ-
ρου Νάρζουλ. Και τώρα, έχεις στο μυαλό σου ν’απελευθερώσεις έναν 
απ’τους Οκτώ! Ποιος, λοιπόν, από τους γιους μου είναι τρελός, θέλεις 
να μου πεις;» 



668  |  ΚΩΣΤΑΣ ΒΟΥΛΑΖΕΡΗΣ 

 

 

  «Ποιος σου τα είπε–;» 
  «Ποιος μου τα είπε; Τα υπόγεια υπάρχουν κάτω απ’το παλάτι της Α-
παστράπτουσας· και, μέσα στα υπόγεια, τέρατα κυκλοφορούν! Τέρα-
τα, Λούσιε, όπως αυτά που συναντά κανείς μόνο στην Απολεσθείσα Γη. 
Επίσης, ο Χρύσιππος μάς αποκάλυψε–» 
  «Ο Χρύσιππος αποκαλύπτει ό,τι τον συμφέρει–» 
  «Τον πιάσαμε καθώς έκανε μια τελετή στο όνομα του Μαύρου Νάρ-
ζουλ. Και μαζί του ήταν ένας ιερέας του ίδιου θεού. Κάποιος που ονο-
μάζεται Ανθηφόρος. Τον ξέρεις, απ’ό,τι βλέπω.» Τα μάτια του Λούσιου 
είχαν στενέψει, καθώς η Βασίλισσα είχε αναφέρει το όνομα. 
  «Γνωρίζεις, λοιπόν, κάποια πράγματα, μητέρα… αλλά δεν γνωρίζεις 
όλη την αλήθεια,» είπε, σιγανά, ο Λούσιος. 
  «Και ποια είναι όλη η αλήθεια;» 
  «Ότι προσπαθώ να σώσω την Απολλώνια από την Παντοκράτειρα.» 
  «Με τι τρόπο; Καταστρέφοντας τη διάστασή μας εξολοκλήρου;» 
  «Δεν ξέρεις τίποτα, μητέρα! Τίποτα! Οι δυνάμεις που χρησιμοποιώ… 
Χρησιμοποιώ τις δυνάμεις που χρησιμοποιώ επειδή είναι ένα πολύ α-
ποτελεσματικό όπλο εναντίον της Παντοκράτειρας–» 
  «Οι ακόλουθοι του Μαύρου Νάρζουλ; Ο σκοπός τους είναι να κατα-
βροχθίσουν την Απολλώνια!» 
  «Κανείς δε θέλει να ‘καταβροχθίσει’ την Απολλώνια, μητέρα. Κανείς, 
εκτός από την Παντοκράτειρα· κι αυτήν ακριβώς προσπαθώ να πολε-
μήσω. Η θρησκεία του Μαύρου Νάρζουλ μπορεί να μου προσφέρει ό-
πλα που η θρησκεία του Απόλλωνα έχει αποδείξει ότι δεν μπορεί.» 
  «Τους Οκτώ…» 
  Ο Λούσιος ένευσε. «Ναι, τους Οκτώ. Εδώ και κάποιο καιρό, έχω αρχί-
σει να ψάχνω για τις τοποθεσίες φυλάκισής τους· κι αποφυλακίζοντάς 
τους, θα τους χρησιμοποιήσω για να διαλύσω το Βόρειο Μέτωπο. Η 
Παντοκράτειρα δε θα μπορεί να μας ξαναενοχλήσει. Θα είμαστε ελεύ-
θεροι!» 
  Η Γλυκάνθη κούνησε το κεφάλι, λυπημένα. «Οι προθέσεις σου είναι 
καλές, Λούσιε, αλλά, όχι, δε θα είμαστε ελεύθεροι. Οι Οκτώ θα μας κα-
ταστρέψουν–» 
  «Προληπτικές ανοησίες που εξαπλώνουν οι ιερείς του Απόλλωνα! Η 
Δομινίκη μού έχει πει την αλήθεια.» 
  «Η Δομινίκη είναι Αρχιέρεια του Μαύρου Νάρζουλ.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  669 

 

 

  «Δεν έγινε, όμως, τυχαία τέτοια. Έχει μελετήσει πράγματα που δεν 
μπορείς να φανταστείς.» 
  «Το μυαλό της έχει τρελαθεί!» 
  «Κάνεις λάθος,» είπε ο Λούσιος. «Οι Οκτώ θα μας βοηθήσουν. Μην 
πιστεύεις αυτά που σου λένε άνθρωποι που δεν ξέρουν.» 
  Η Γλυκάνθη αναστέναξε. Είναι αδύνατον να συνεννοηθούμε. Αδύνα-
τον! «Και τι σκοπεύεις να κάνεις τώρα; Να προκαλέσεις εμφύλιο πόλε-
μο;» 
  «Ο Ανδρόνικος δε μου αφήνει άλλη επιλογή.» 
  «Ο Ανδρόνικος δε σου αφήνει άλλη επιλογή; Ο Κυανός Θρόνος ανήκει, 
δικαιωματικά, σ’εκείνον!» 
  «Δεν είναι, όμως, κατάλληλος για να κυβερνήσει, σου επαναλαμβάνω, 
μητέρα.» 
  «Γιατί; Επειδή δεν είναι ακόλουθος του Μαύρου Νάρζουλ;» 
  «Επειδή δεν ενδιαφέρεται πραγματικά για την Απολλώνια! Δεν το 
βλέπεις;» είπε ο Λούσιος. «Κι επιπλέον, ποτέ δε θα συμφωνούσε με την 
απελευθέρωση των Οκτώ.» 
  Φυσικά και δε θα συμφωνούσε. Δεν είναι τρελός, παρότι εξαπλώνεις 
ψευδείς φήμες για το αντίθετο. «Ο Ανδρόνικος δεν πρόκειται να σου 
παραχωρήσει τον θρόνο, ειδικά υπό τέτοιες συνθήκες.» 
  «Θα πρέπει να τον πείσεις, τότε, μητέρα. Θα πρέπει να τον κάνεις να 
δει ποιο είναι το καλό του βασιλείου.» 
  Η Γλυκάνθη ήθελε να γελάσει… ή, μήπως, να κλάψει; Προτίμησε να 
μην κάνει τίποτα από τα δύο, παρά να κρατήσει την όψη της σταθερή. 
«Το καλό του βασιλείου δεν είναι η απελευθέρωση των Οκτώ, Λούσιε. 
Ούτε ο εμφύλιος πόλεμος. Αυτή η ανοησία πρέπει να σταματήσει τώ-
ρα!» 
  «Αν δεν θέλεις να ξεσπάσει εμφύλιος πόλεμος, μονάχα μια λύση υ-
πάρχει: Πείσε τον Ανδρόνικο να εγκαταλείψει τον Κυανό Θρόνο και να 
μου παραδώσει την εξουσία της Απολλώνιας.» 
  «Δεν πρόκειται να το κάνει αυτό.» Και δε θα ήθελα να το κάνει. 
  «Δε νομίζω, τότε, ότι έχουμε κάτι άλλο να συζητήσουμε, μητέρα,» είπε 
ο Λούσιος. 
  «Σκοπεύεις, δηλαδή, να διαιρέσεις το βασίλειο;» 
  «Σκοπεύω να σώσω την Απολλώνια! Από την Παντοκράτειρα κι από 
όλους της τους εχθρούς! Τα πράγματα είναι πολύ άσχημα στο Βόρειο 
Μέτωπο, πρέπει να σου τονί–» 



670  |  ΚΩΣΤΑΣ ΒΟΥΛΑΖΕΡΗΣ 

 

 

  «Το ξέρω. Το ξέρω πως τα πράγματα είναι άσχημα στο Βόρειο Μέτω-
πο–» 
  «Κι εξακολουθείς να με αμφισβητείς;» 
  «Σου είπα: η απελευθέρωση των Οκτώ δεν είναι λύση. Νομίζεις ότι 
είναι λύση, Λούσιε. Νομίζεις.» 
  Ο Λούσιος τής γύρισε την πλάτη. Έκανε μερικά βήματα μέσα στην 
αίθουσα, και κάθισε πάλι στην ψηλή πολυθρόνα όπου καθόταν και 
πριν. «Θα το δεις να συμβαίνει, μητέρα,» είπε. «Θα το δεις να συμβαί-
νει, και δε θα πιστεύεις στα μάτια σου.» 
  Θεοί… συλλογίστηκε η Γλυκάνθη, τρομοκρατημένη ώς τα τρίσβαθα 
της ψυχής της. Μεγάλε Απόλλωνα, τι να κάνω; Τι;… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  671 

 

 

 

42 
 
 
Μετά από τη συζήτησή της με τον Λούσιο, η Βασίλισσα Γλυκάνθη δεν 
έφυγε από το παλάτι της Ρακμάνης· εκείνη κι οι συνοδοί της οδηγήθη-
καν, από τους υπηρέτες, σε διαμερίσματα μέσα σ’αυτό. Το δωμάτιο της 
Βασίλισσας ήταν, φυσικά, μεγαλύτερο και ομορφότερα στολισμένο 
από των υπολοίπων, με περισσότερες ανέσεις. 
  Ο Αυγερινός ρώτησε τη Γλυκάνθη: «Θα επιθυμούσατε να κάνω κάτι 
για εσάς, Μεγαλειοτάτη;» 
  Εκείνη κούνησε αρνητικά το κεφάλι. Αδυνατούσε να φανταστεί τι θα 
μπορούσε να κάνει ο Αυγερινός για να τη βοηθήσει. Τουλάχιστον, στη 
συγκεκριμένη περίπτωση. Ο αγώνας έμοιαζε ήδη χαμένος για εκείνη, 
αν και κάτι εντός της δεν ήθελε να τα παρατήσει· ήθελε να επιμείνει, 
ισχυριζόμενο ότι, σίγουρα, κάπου υπήρχε η λύση. Απλά, εκείνη ακόμα 
δεν την είχε βρει. Απλά, έπρεπε να προσπαθήσει περισσότερο. 
  Η Γλυκάνθη βάδισε μέσα στο δωμάτιό της, καθώς ο Αυγερινός έκλει-
νε την πόρτα σιγανά πίσω της. Κάθισε σε μια βαθιά πολυθρόνα, ανα-
στενάζοντας. Αισθανόταν τόσο κουρασμένη και μουδιασμένη… 
  Το μυαλό της πήγε στον σύζυγό της, τον Αρχίμαχο, ο οποίος βρισκό-
ταν τώρα σε κώμα, και αμφίβολο ήταν αν καταλάβαινε τίποτα από 
όσα συνέβαιναν γύρω του. Αμφίβολο ήταν αν καταλάβαινε τι του έλε-
γες, ακόμα κι όταν του ψιθύριζες στ’αφτί. Η Γλυκάνθη ένιωσε δάκρυα 
να κυλάνε στα μάγουλά της. Ίσως να είναι καλύτερα που δεν καταλα-
βαίνει, σκέφτηκε. Που δεν μπορεί τώρα να δει τους γιους του να διαι-
ρούν έτσι το βασίλειο, θεωρώντας ο ένας τον άλλο εχθρό… 
  Η Γλυκάνθη προσπάθησε να προσδιορίσει από πότε τα πράγματα 
είχαν αρχίσει να πηγαίνουν τόσο στραβά. Ήταν από τότε που η Πα-
ντοκράτειρα είχε έρθει στην Απολλώνια και την είχε κάνει δική της; 
Ήταν από τότε που ο Ανδρόνικος είχε παντρευτεί την Παντοκράτειρα; 
Από τότε που ο Αρχίμαχος είχε αρρωστήσει; Από τότε που ο Ανδρόνι-
κος είχε επαναστατήσει εναντίον της Παντοκράτειρας; Ή, μήπως, ήταν 
από τότε που ο Λούσιος είχε παντρευτεί τη Δομινίκη, η οποία, χωρίς 



672  |  ΚΩΣΤΑΣ ΒΟΥΛΑΖΕΡΗΣ 

 

 

κανείς τους να το ξέρει, ήταν Αρχιέρεια του Μαύρου Νάρζουλ; Η Γλυ-
κάνθη δεν μπορούσε να δώσει απάντηση. 
  Και τώρα, δεν είχε ιδέα τι να κάνει για να διορθώσει την κατάσταση. 
  Είμαι παγιδευμένη. Και η Απολλώνια ολόκληρη είναι παγιδευμένη. Πο-
λιορκείται από Βορρά και Νότο, και ένας εμφύλιος πόλεμος βρίσκεται 
στα πρόθυρα να ξεσπάσει –ή, μάλλον, μπορούμε να θεωρήσουμε ότι έχει 
ήδη ξεσπάσει… 
  Η Βασίλισσα Γλυκάνθη κάθισε για πολλή ώρα εκεί, στην πολυθρόνα, 
χωρίς να σηκωθεί για να φάει, να πλυθεί, ή να πάει στο κρεβάτι και να 
κοιμηθεί. Μονάχα όταν είχαν περάσει τα μεσάνυχτα σηκώθηκε, για να 
γεμίσει ένα ποτήρι κρασί και να πιει λίγο, προτού αποφασίσει να πέσει 
για ύπνο. 
  Το πρωί, δεν ήξερε αν θα έφευγε από τη Ρακμάνη ή αν θα έμενε με 
την ελπίδα να μεταπείσει τον Λούσιο. 
  Δεν ήξερε τίποτα πλέον… 
 
 
 
Το φως της αυγής δεν μπορούσε να διαπεράσει τις Ομίχλες που σά-
λευαν μέσα στο Κρήμνισμα· έμοιαζαν να το καταπίνουν ή, ίσως, να το 
αποδιώχνουν, εξοστρακίζοντάς το. Ορισμένοι παρατηρητές υπέθεταν 
το ένα, ορισμένοι το άλλο· αλλά όλοι συμφωνούσαν πως, ό,τι κι αν συ-
νέβαινε, δεν είχε σημασία, ούτε διαφορά. Οι Ομίχλες ήταν ο δρόμος 
απ’τον οποίο έρχονταν τα αποτρόπαια πλάσματα της Απολεσθείσας 
Γης: αυτό είχε σημασία. 
  Και οι πολεμιστές που βρίσκονταν στα οχυρά, προσπαθώντας να κα-
λύπτουν όλη την έκταση του Κρημνίσματος, είχαν ορκιστεί να προ-
στατεύουν το βασίλειο από τα δαιμονικά όντα, τα οποία, τον τελευ-
ταίο καιρό, έρχονταν με μεγαλύτερη συχνότητα απ’ό,τι παλιά, λες και 
ήθελαν να συγχρονίσουν τις επιθέσεις τους με τις επιθέσεις της Πα-
ντοκράτειρας, στην άλλη άκρη της διάστασης της Απολλώνιας. 
  Μερικοί, μάλιστα, είκαζαν ότι η Παντοκράτειρα τα είχε, κάπως, γαλ-
βανίσει, ώστε να κινούνται περισσότερο τώρα, προκειμένου να προ-
καλούν αντιπερισπασμό. Πράγμα για το οποίο, βέβαια, κανένας δεν 
είχε την παραμικρή απόδειξη. Ούτε κανένας ήξερε πώς ήταν δυνατόν 
κάποιος να σπρώξει τα πλάσματα της Απολεσθείσας Γης, για να φερ-
θούν με τον έναν ή με τον άλλο τρόπο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  673 

 

 

  Ετούτη την αυγή, όμως, δεν ξεπρόβαλαν ακατονόμαστα όντα από τις 
Ομίχλες, αλλά πέντε τετράτροχα οχήματα, που είχαν επάνω τους εμ-
βλήματα του Βασιλείου της Απολλώνιας. 
  Τα τέσσερα από αυτά τα οχήματα σχημάτιζαν προστατευτικό κλοιό 
γύρω από το πέμπτο. 
  Και στο εσωτερικό του πέμπτου βρισκόταν κάτι που κανένας από 
τους υπερασπιστές στα οχυρά του Κρημνίσματος δε θα μπορούσε πο-
τέ να φανταστεί… 
  Η Δούκισσα Κορνηλία καθόταν στην πίσω θέση του οχήματος με το 
ένα της πόδι διπλωμένο από κάτω της και τα μάτια της καρφωμένα 
στη σφαίρα εμπρός της. Τη σφαίρα που περικλειόταν, εν μέρει, από 
κομμάτια μετάλλου, και που εντός της φαινόταν να ανασαλεύει μια 
πορφυρόχρωμη, πυκνή ομίχλη. 
  Στο ταξίδι της μέχρι εδώ, στο ταξίδι της μέσα από την Απολεσθείσα 
Γη, ο Κατακεραυνωτής μιλούσε στην Κορνηλία χωρίς να της μιλά. Μι-
λούσε στο μυαλό της, δίχως να χρειάζεται λέξεις, κάνοντάς την απλώς 
να συνειδητοποιεί διάφορα πράγματα, να τα γνωρίζει, ενώ, παλιότερα, 
τα αγνοούσε πλήρως, και δεν τα είχε ούτε καν φανταστεί. Την έκανε 
να καταλάβει το μεγαλείο του Δασκάλου. Την πραγματική του δύναμη. 
Το λόγο για τον οποίο άξιζε κανείς να τον λατρεύει, να αφιερώνει την 
ίδια του τη ζωή σ’αυτόν. 
  Η Κορνηλία, μπορεί να ήταν ιέρεια του Μαύρου Νάρζουλ, μα ποτέ 
πριν δεν είχε δει τα πράγματα ακριβώς έτσι. Δεν λάτρευε, ουσιαστικά, 
τον Δάσκαλο· θεωρούσε τη θρησκεία του χρήσιμη. Θεωρούσε πως της 
έδινε κάποια πλεονεκτήματα, γι’αυτό κιόλας είχε ακούσει τις διδαχές 
της Δομινίκης. Δεν είχε αντιληφτεί την ομορφιά της θρησκείας του Δα-
σκάλου. Τους πραγματικούς λόγους για τους οποίους μια γυναίκα 
μπορεί να ήθελε να είναι ιέρειά του. 
  Ο Κατακεραυνωτής την είχε κάνει να τα αντιληφτεί όλα αυτά· γιατί 
ήταν ένας από τους Οκτώ. Και οι Οκτώ, προτού γίνουν ό,τι είχαν γίνει –
ανώτεροι δαίμονες, ημίθεοι· όπως ήθελε μπορούσε κανείς να το πει–, 
ήταν μαθητές, και ο Μαύρος Νάρζουλ ήταν ο δάσκαλός τους. Άκουγαν 
όλα όσα τούς δίδασκε επειδή η διδασκαλία του τους συνέπαιρνε, τους 
έκανε να βλέπουν πράγματα που πρωτύτερα αδυνατούσαν να δουν. 
Έτσι, λάτρευαν τον Δάσκαλο. 



674  |  ΚΩΣΤΑΣ ΒΟΥΛΑΖΕΡΗΣ 

 

 

  Και μπορούσαν να μεταδώσουν τη λατρεία τους πλήρως σε κάποιον 
που ήδη γνώριζε μεγάλο μέρος των μυστηρίων της θρησκείας του 
Μαύρου Νάρζουλ. 
  Η Κορνηλία είχε αρχίσει πλέον να πιστεύει ότι ίσως να ήταν καλύτερα 
που είχε πεθάνει η Δομινίκη. Ο θάνατός της είχε αφήσει τον χώρο ε-
λεύθερο, για να μιλήσει ο Κατακεραυνωτής σ’εκείνη. Για να αποκαλύ-
ψει σ’εκείνη όλα τούτα τα υπέροχα πράγματα, που η Κορνηλία, παλιό-
τερα, δεν είχε ιδέα για την ύπαρξή τους. 
  Τι κρίμα που δε μπορούσε η ίδια να απελευθερώσει τον Μεγάλο Άρ-
χοντα. Τι κρίμα που χρειαζόταν ένας ιερέας για να το κάνει αυτό… 
  Η συνοδεία της άφησε πίσω της τις Ομίχλες του Κρημνίσματος και 
πλησίασε ένα από τα οχυρά, ακολουθώντας ένα πετρώδες μονοπάτι, 
όπου οι ρόδες των οχημάτων ανεβοκατέβαιναν έντονα. 
  Οι υπερασπιστές του οχυρού τούς έκαναν νόημα να σταματήσουν, 
και έριξαν μερικές προειδοποιητικές ριπές. 
  Οι οδηγοί σταμάτησαν τα οχήματα. 
  «Τι συμβαίνει;» ρώτησε η Κορνηλία, παίρνοντας το βλέμμα της από 
τη σφαίρα. Δεν είχε αντιληφτεί τίποτα από όσα είχαν γίνει, χαμένη 
στις σκέψεις της καθώς ήταν. 
  «Μας έκαναν νόημα να σταματήσουμε, Αρχόντισσά μου,» εξήγησε η 
Νικομήδεια, κι έδειξε το οχυρό, μέσα απ’το τζάμι του παραθύρου του 
οχήματος. 
  «Τι θέλουν;» 
  «Υποθέτω, θέλουν να βεβαιωθούν ότι δεν είμαστε πλάσματα της Α-
πολεσθείσας Γης, Αρχόντισσά μου.» 
  «Εντάξει,» είπε η Κορνηλία. «Πλησιάστε, αργά, για να μην τους θορυ-
βήσουμε· και μετά, ανοίξτε και βγείτε, για να μας δουν.» 
  Η διαταγή της μεταφέρθηκε και στ’άλλα οχήματα, μέσω του τηλεπι-
κοινωνιακού δίαυλου, και όλα μαζί ζύγωσαν το οχυρό, πηγαίνοντας 
όχι γρηγορότερα απ’ό,τι θα πήγαινε ένας άνθρωπος περπατώντας. 
Όταν έφτασαν σε μια λογική απόσταση από το φρούριο, οι πολεμιστές 
της συνοδείας της Κορνηλίας σταμάτησαν τα οχήματα, άνοιξαν τις 
πόρτες, και βγήκαν. 
  Βγήκε ακόμα κι η ίδια η Κορνηλία, αδιαφορώντας για την ουλή στην 
αριστερή μεριά του προσώπου της. Ή, μάλλον, έχοντας ξεχάσει τελεί-
ως την ουλή, μη θεωρώντας την πλέον σημαντική στο ελάχιστο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  675 

 

 

  Οι υπερασπιστές του οχυρού (Και δεν είναι το ίδιο οχυρό με αυτό που 
είχαμε συναντήσει την προηγούμενη φορά, διαπίστωσε η Κορνηλία· 
είχαν εξέλθει από διαφορετικό μέρος του Κρημνίσματος, για κάποιο 
λόγο) τους ατένισαν αμίλητα για μερικές στιγμές, σαν να ήθελαν να 
βεβαιωθούν ότι ήταν, όντως, άνθρωποι και όχι κάποια τέρατα μετα-
μορφωμένα. 
  «Είμαι η Δούκισσα Κορνηλία, της Βανκάρης,» φώναξε η Κορνηλία, 
κοιτάζοντας τους πάνοπλους άντρες και γυναίκες που στέκονταν στις 
επάλξεις του οχυρού, γύρω από τη σημαία του βασιλείου. «Είχα πάει 
στην Απολεσθείσα Γη, σταλμένη από τον Αντιβασιλέα Λούσιο σε μια 
ειδική αποστολή. Σ’ένα άλλο οχυρό, με είχαν δει να μπαίνω στις Ομί-
χλες. Δεν ξέρω γιατί δεν επέστρεψα εκεί αλλά βγήκα εδώ· ίσως, κάπου, 
να έχασα ελαφρώς το δρόμου μου μέσα στην Απολεσθείσα Γη.» 
  Ένας απ’τους υπερασπιστές –κάποιος αξιωματικός, μάλλον– μίλησε 
στους υπόλοιπους, και, σύντομα, τέσσερις απ’αυτούς κατέβηκαν από 
τις επάλξεις και βγήκαν από το οχυρό, ενώ οι άλλοι τούς κάλυπταν 
από μακριά, σημαδεύοντας με μεγάλα και μικρότερα όπλα. 
  Είναι πραγματικά αναγκαία όλα τούτα; σκέφτηκε, ανυπόμονα, η Κορ-
νηλία. 
  Οι στρατιώτες πλησίασαν: τρεις άντρες και μια γυναίκα, όλοι τους 
ντυμένοι με στολές που είχαν επάνω τους κομμάτια μετάλλου σε διά-
φορα σημεία, καθώς και κάποια κυκλώματα, που η Δούκισσα απορού-
σε σε τι μπορεί να χρειάζονταν. Τα όπλα τους τα είχαν κρεμασμένα 
στην πλάτη ή θηκαρωμένα στη ζώνη. Μονάχα η γυναίκα κρατούσε μια 
συσκευή, η οποία, η Κορνηλία υπέθετε, πρέπει να ήταν κάποιου είδους 
ανιχνευτής –ή, τουλάχιστον, τέτοιον τής θύμιζε. 
  «Τι συμβαίνει;» απαίτησε. «Γιατί γίνονται όλα τούτα;» 
  «Μας συγχωρείτε, Δούκισσά μου,» αποκρίθηκε ο ένας από τους στρα-
τιώτες, «αλλά είναι η συνηθισμένη διαδικασία. Δεν εμπιστευόμαστε 
τίποτα που βγαίνει από τις Ομίχλες. Άνωθεν διαταγή.» Και έκανε νόη-
μα στην πολεμίστρια με τη συσκευή. 
  Εκείνη πάτησε ένα πλήκτρο επάνω στο κατασκεύασμα που κρατού-
σε, και μερικά φωτάκια και ενδείξεις άναψαν· η Κορνηλία, από το ση-
μείο όπου στεκόταν, δεν μπορούσε να δει τι ενδείξεις ακριβώς ήταν 
αυτές. 
  Σταύρωσε τα χέρια της εμπρός της και περίμενε. 



676  |  ΚΩΣΤΑΣ ΒΟΥΛΑΖΕΡΗΣ 

 

 

  Η πολεμίστρια έκλεισε πάλι τη συσκευή, και είπε στους συντρόφους 
της: «Βγαίνουν καθαροί. Ανθρώπινα όντα, όπως τα γνωρίζουμε. Εκτός 
από ένα πράγμα… Πρέπει να υπάρχει μια άγνωστη μορφή ζωής εκεί 
μέσα.» Κοίταξε το όχημα της Κορνηλίας. «Ή ίσως και να είναι κάποιου 
είδους ενέργεια· η ένδειξη δεν είναι ξεκάθαρη.» 
  Ο στρατιώτης που είχε μιλήσει και πριν στην Κορνηλία είπε: «Δού-
κισσά μου, θα πρέπει να σας ζητήσω να δούμε τι είναι αυτό.» 
  Εντόπισαν τον Κατακεραυνωτή. «Αυτός είναι ο λόγος για τον οποίο 
είχα πάει στην Απολεσθείσα Γη. Ένα εύρημα.» 
  Ο στρατιώτης φάνηκε διστακτικός. 
  «Θέλετε να σας δείξω την έγγραφη εντολή του Αντιβασιλέα Λούσι-
ου;» Γιατί με καθυστερείτε άσκοπα; 
  «Ναι,» απάντησε ο στρατιώτης. 
  Η Κορνηλία έκανε νόημα στη Νικομήδεια να του τη δείξει, κι εκείνη 
την έβγαλε απ’το όχημα και του την έδωσε. 
  «Μάλιστα,» είπε ο στρατιώτης, και την επέστρεψε. «Φαίνεται αυθε-
ντική. Ωστόσο, θα πρέπει να δούμε τι έχετε στο όχημα, Δούκισσά μου.» 
  Της Κορνηλίας δεν της άρεσε καθόλου η επιμονή αυτού του άντρα, 
αλλά αποκρίθηκε: «Πολύ καλά· θα το δείτε.» Και, σκύβοντας, πήρε από 
την πίσω θέση του οχήματος τη σφαίρα φυλάκισης του Κατακεραυ-
νωτή. Η θερμότητα πλημμύρισε τις παλάμες της, και ανέβηκε στους 
πήχεις, στα μπράτσα, στους ώμους, και στο στήθος της. Και η Κορνη-
λία δεν τη φοβόταν καθόλου πλέον· για την ακρίβεια, απολάμβανε το 
άγγιγμά της. Της θύμιζε ερωτικό άγγιγμα. 
  Ύψωσε τη σφαίρα μπροστά της, δείχνοντάς την στους υπερασπιστές 
του οχυρού. «Όπως βλέπετε,» τους είπε, «δεν είναι τίποτα το ζωντανό. 
Είναι, όντως, μια μορφή ενέργειας.» 
  Η πολεμίστρια άνοιξε πάλι τον ανιχνευτή της, και φάνηκε να κάνει 
κάποιες ρυθμίσεις. Τελικά, έγνεψε. «Ναι,» είπε, «πρέπει νάναι κάποια 
μορφή ενέργειας.» 
  «Θα μπορούσαμε τώρα να πηγαίνουμε;» ρώτησε η Κορνηλία, μη χά-
νοντας το συνηθισμένο ευγενικό της ύφος. «Ο Αντιβασιλέας Λούσιος 
μάς περιμένει.» Και δε θα το εκτιμήσει καθόλου αν μας καθυστερήσετε 
κι άλλο, έμοιαζε να υπονοεί. 
  Ο στρατιώτης κατένευσε. «Ναι,» είπε, «μπορείτε να πηγαίνετε.» Και, 
ανοίγοντας έναν πομπό: «Είναι καθαροί, κύριε Διοικητά· μην πυροβο-
λήσετε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  677 

 

 

  Η Κορνηλία και οι συνοδοί της επέστρεψαν στα οχήματά τους και τα 
έβαλαν μπροστά. Οι ρόδες γρύλισαν επάνω στο πετρώδες έδαφος, και 
τα τροχοφόρα προσπέρασαν το οχυρό χωρίς κανένα άλλο επεισόδιο. 
  «Δούκισσά μου,» είπε η Νικομήδεια σε λίγο, κοιτάζοντας κάποιες εν-
δείξεις στη μπροστινή μεριά του οχήματος, «ξέρετε πόσες ημέρες έ-
χουν περάσει από τότε που μπήκαμε στην Απολεσθείσα Γη;» 
  «Πόσες;» 
  «Δύο. Κι αυτή είναι η τρίτη. Το πρωί της τρίτης.» 
  Η Κορνηλία ένευσε. «Δεν είναι παράξενο, Νικομήδεια. Στην Απολε-
σθείσα Γη, ο χρόνος κυλά διαφορετικά απ’ό,τι στην Απολλώνια.» Όσο 
βρίσκονταν εκεί, τους είχε φανεί ότι είχαν περάσει παραπάνω από έξι 
ημέρες. «Κι αυτό είναι καλό, γιατί σημαίνει πως έχουμε κερδίσει χρόνο. 
Ο ξάδελφός μου δε θα χρειαστεί να μας περιμένει πολύ…» 
  Κι απλώνοντας το χέρι της, άγγιξε τη σφαίρα φυλάκισης του Κατακε-
ραυνωτή. 



678  |  ΚΩΣΤΑΣ ΒΟΥΛΑΖΕΡΗΣ 

 

 

 

43 
 
 
Ο Ανδρόνικος βημάτιζε μέσα στην Αίθουσα του Κυανού Θρόνου, ανα-
ρωτούμενος πόσο μεγάλο λάθος ήταν που είχε αφήσει τη μητέρα του 
να πάει στη Ρακμάνη και στον αδελφό του. Ήταν, άραγε, ένα λάθος 
που σύντομα θα μετάνιωνε; Ή ήταν ένα λάθος που θα το ξεχνούσε ως 
ασήμαντο; 
  Την έστειλα σε τρομερό κίνδυνο. Δεν έπρεπε να το είχα κάνει. Δεν έ-
πρεπε να της είχα επιτρέψει να φύγει. 
  Δεν είχε περάσει, βέβαια, πολύς καιρός από τότε που η Βασίλισσα 
Γλυκάνθη είχε αναχωρήσει για τη Ρακμάνη· χτες βράδυ είχε φύγει, και 
τώρα ήταν μερικές ώρες μετά την αυγή. Ο Ανδρόνικος, κανονικά, δε θα 
έπρεπε ν’ανησυχεί. Κι όμως, ανησυχούσε. Το γεγονός ότι δεν είχε τη 
δυνατότητα να επικοινωνήσει με τη μητέρα του εκεί όπου βρισκόταν 
τον ενοχλούσε. Οι τηλεπικοινωνιακοί δίαυλοι δεν έφταναν τόσο μα-
κριά. Προκειμένου να φτάσουν, θα έπρεπε να υπάρχουν ειδικοί πο-
μποί, όπως αυτοί για το δίκτυο του Φωτός της Απολλώνιας, τους οποί-
ους συντηρούσαν μάγοι, για να εκπέμπουν στις αποστάσεις που εξέ-
πεμπαν. Και το κόστος για να γίνει κάτι τέτοιο ήταν, πολύ απλά, τερά-
στιο· έτσι, κατά κανόνα, δεν υπήρχε τηλεπικοινωνία ανάμεσα σε μα-
κρινές πόλεις της Απολλώνιας. Και, όσο πιο μακριά βρισκόταν η μία 
πόλη από την άλλη, τόσο δυσκολότερο ήταν να υπάρξει τέτοια επικοι-
νωνία. 
  Η Ρακμάνη απείχε παραπάνω από εννιακόσια χιλιόμετρα από την 
Απαστράπτουσα, και η Άπατη Θάλασσα τις χώριζε· επομένως, η άμεση 
επικοινωνία δεν ήταν κάτι το ρεαλιστικό. Μπορούσες να επικοινωνή-
σεις μόνο στέλνοντας κάποιο πλοίο ή αεροσκάφος· ή όχημα, αν ήθελες 
να κάνεις τον γύρο της Άπατης Θάλασσας και να διασχίσεις περίπου 
δύο χιλιάδες χιλιόμετρα. 
  Ο Ανδρόνικος αισθανόταν την παρόρμηση να στείλει, εδώ και τώρα, 
αεροπλάνο, για να μάθει τι γινόταν με τη μητέρα του στη Ρακμάνη· μα 
ήξερε πως θα ήταν τελείως ανόητο να το κάνει. Η απουσία της Βασί-
λισσας Γλυκάνθης από την Απαστράπτουσα μπορούσε να μετρηθεί σε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  679 

 

 

ώρες. Αν είναι να στείλω κάποιον, θα τον στείλω αύριο. Και ποιον μπο-
ρούσε, πραγματικά, να εμπιστευτεί; Τον Αυγερινό τον έχω ήδη στείλει 
με τη μητέρα. Και δεν το είχε μετανιώσει· αν κάποιος μπορούσε να την 
προστατέψει, αυτός ήταν ο Αυγερινός Αντίρρυθμος. Ο άνθρωπος ήταν 
ευλογημένος από το Γαλανό Φως του Απόλλωνα… το Γαλανό Φως που 
προήλθε από το ξίφος μου… Ο Ανδρόνικος έστρεψε το βλέμμα του, α-
κούσια, προς τον Κυανό Θρόνο, στο πλάι του οποίου στηριζόταν, θη-
καρωμένος, ο Κελευστής– 
  Εσπευσμένα βήματα τον έκαναν να κοιτάξει αλλού: σε μια από τις 
εισόδους της αίθουσας, απ’όπου έμπαινε ο Φινέας Πολύδικος, ο διοι-
κητής των φρουρών του παλατιού. 
  «Υψηλότατε!» είπε. «Κάτι τρομερό συνέβη!» 
  Θεοί!… σκέφτηκε ο Ανδρόνικος, πιστεύοντας αμέσως ότι θα του έλεγε 
κάτι για τη μητέρα του. «Τι είναι, Φινέα;» 
  «Τα ανίψια σας εξαφανίστηκαν.» 
  Ο Ανδρόνικος αισθάνθηκε, προς στιγμή, αποπροσανατολισμένος. «Τα 
ανίψια μου;» 
  «Τα παιδιά του Λούσιου, Πρίγκιπά μου. Δεν είναι στα διαμερίσματα 
του αδελφού σας, και η γκουβερνάντα είναι νεκρή.» 
  «Νεκρή; Πού;» 
  «Στα διαμερίσματα του Πρίγκιπα Λούσιου. Ελάτε μαζί μου· θα σας 
δείξω.» 
  Ο Ανδρόνικος διέσχισε την αίθουσα, για να πάρει τον Κελευστή από 
το πλάι του θρόνου και να τον δέσει στη ζώνη του. Ύστερα, ακολού-
θησε τον Φινέα Πολύδικο στους διαδρόμους του παλατιού. 
  Η Άνμα’ταρ, που καθόταν σιωπηλή σε μια γωνιά της Αίθουσας του 
Κυανού Θρόνου, πήρε στο κατόπι τους δύο άντρες, χωρίς να προσπα-
θεί να κρυφτεί από αυτούς, αλλά και χωρίς να κάνει τίποτα το ιδιαίτε-
ρο για να δηλώσει την παρουσία της. Εξάλλου, ο Πρίγκιπας Ανδρόνικος 
ήξερε ότι βρισκόταν πάντοτε κοντά του· ήταν η τωρινή της αποστολή 
να βρίσκεται πάντοτε κοντά του, για να τον προστατεύει. 
  Η εξώθυρα των διαμερισμάτων του Λούσιου ήταν μισάνοιχτη, και ο 
Φινέας την έσπρωξε, μπαίνοντας. 
  Ο Ανδρόνικος τράβηξε το πιστόλι απ’τη ζώνη του, καθώς κι εκείνος 
περνούσε το κατώφλι. Δεν πίστευε ότι, πραγματικά, υπήρχε κίνδυνος 
εδώ μέσα πλέον, αλλά καλύτερα να ήταν επιφυλακτικός· η Επανάστα-
ση τού το είχε διδάξει πολλές φορές αυτό, από τα λάθη που είχε κάνει. 



680  |  ΚΩΣΤΑΣ ΒΟΥΛΑΖΕΡΗΣ 

 

 

  Το εσωτερικό των διαμερισμάτων δε φαινόταν πειραγμένο με κανέ-
ναν σημαντικό τρόπο. Τα έπιπλα δεν είχαν ανατραπεί, οι καθρέφτες 
δεν είχαν σπάσει, οι πίνακες δεν είχαν πέσει απ’τους τοίχους, ούτε κα-
νένα τζάμι είχε θρυμματιστεί. Θα μπορούσε τίποτα να μην είχε συμβεί 
εδώ, κανένα απολύτως έγκλημα. Κι όμως, ο Φινέας είχε πει ότι η γκου-
βερνάντα ήταν νεκρή. 
  «Πού είναι το πτώμα;» ρώτησε ο Ανδρόνικος. 
  Ο Φινέας άνοιξε μια πόρτα –την πόρτα του μικρού δωματίου της 
γκουβερνάντας–, και μέσα η σκηνή δεν ήταν τόσο γαλήνια όπως στα 
υπόλοιπα δωμάτια των διαμερισμάτων. Επάνω στο κρεβάτι ήταν πε-
σμένη ανάσκελα μια γυναίκα, με τον λαιμό της κομμένο πέρα για πέρα. 
Τα σεντόνια είχαν βαφτεί κόκκινα. 
  Ο Ανδρόνικος πέρασε το κατώφλι, πλησιάζοντας. Το αίμα δεν έχει 
στεγνώσει, παρατήρησε, σκύβοντας πάνω απ’το κρεβάτι. Ο φόνος είναι 
πρόσφατος. 
  Πίσω του, ο Φινέας τράβηξε ένα ξιφίδιο, αθόρυβα, χωρίς ο Πρίγκιπας 
να τον αντιληφτεί. Και κινήθηκε γρήγορα, αρπάζοντας τον Ανδρόνικο 
απ’τα μαλλιά, τραβώντας το κεφάλι του πίσω, και υψώνοντας τη λεπί-
δα, για να– 
  Το πόδι της Άνμα’ταρ χτύπησε τον καρπό του Φινέα, κάνοντας το ό-
πλο να παραμερίσει. 
  Ο Ανδρόνικος δεν είχε καταλάβει τι ακριβώς συνέβη, μα ήξερε ότι κά-
ποιος τού επιτιθόταν. Ο αριστερός του αγκώνας τινάχτηκε όπισθεν, 
χτυπώντας τον Φινέα στο διάφραγμα και τραντάζοντάς τον. 
  Ο Πρίγκιπας ξέφυγε απ’τη λαβή του διοικητή, αλλά μερικές από τις 
τρίχες των ξανθών του μαλλιών έμειναν ανάμεσα στα δάχτυλα του 
προδότη. 
  «Φινέα;» έκανε, έκπληκτος, στρεφόμενος να τον αντικρίσει. 
  Ο Πολύδικος, όμως, δεν κάθισε να το συζητήσει. Σα να μην είχε δεχτεί 
μια τόσο δυνατή αγκωνιά στο διάφραγμα, σα να μην είχε αισθανθεί 
καθόλου το χτύπημα, έκανε να τραβήξει το πιστόλι απ’τη ζώνη του. 
  Ο Ανδρόνικος, που είχε ήδη το δικό του πιστόλι στο χέρι, τον πυροβό-
λησε στο δεξί πόδι, μη θέλοντας να τον σκοτώσει, καθότι απορημένος 
από τις ενέργειές του. 
  Η ριπή αντήχησε μέσα στα διαμερίσματα του Λούσιου, και ο Φινέας 
παραπάτησε. Αλλά αίμα δεν πετάχτηκε απ’το τραύμα του. Μονάχα κά-
τι σαν ρευστό ασήμι φάνηκε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  681 

 

 

  Ω όχι…! 
  Ο Φινέας τράβηξε το πιστόλι του– 
  Η Άνμα’ταρ πυροβόλησε, επανειλημμένα, το χέρι του πλάσματος, 
σπάζοντάς το και αναγκάζοντάς το να πετάξει το όπλο. 
  Δημιούργημα, σκέφτηκε ο Ανδρόνικος, αφήνοντας το πιστόλι του και 
τραβώντας το σπαθί του. Δημιούργημα που δεν είναι Δημιούργημα. Η 
λεπίδα του Κελευστή άστραψε με γαλανό φως. 
  Το πλάσμα που είχε τη μορφή του Φινέα ούρλιαξε, οπισθοχωρώντας 
και υψώνοντας το ξιφίδιό του, που ακόμα κρατούσε. Το άλλο του χέρι 
θεραπευόταν, καθώς το ρευστό ασήμι αναδημιουργούσε τη σάρκα 
του. 
  «Ποιος σ’έστειλε εδώ;» απαίτησε ο Ανδρόνικος. «Τι έγινε με τα παιδιά 
του αδελφού μου;» 
  «Πρίγκιπα Ανδρόνικε,» γρύλισε το πλάσμα, καθώς τα χαρακτηριστικά 
του προσώπου του παραμορφώνονταν, μακραίνοντας, «φέρνω ένα 
μήνυμα από τον Αντιβασιλέα Λούσιο. Ο Άρχοντάς μου λέει ότι η διαμάχη 
μεταξύ σας ποτέ δε θα λήξει, μέχρι ή να του παραδώσεις τον Κυανό 
Θρόνο που σφετερίστηκες, ή να πεθάνεις!» Και επιτέθηκε με το ξιφίδιο, 
προσπαθώντας να αποφύγει τη λεπίδα του βασιλικού ξίφους. 
  Ο Ανδρόνικος, όμως, ήταν πολύ καλύτερος ξιφομάχος από τούτο το 
τέρας. Κάθε Απολλώνιος ευγενής θα ήταν καλύτερος ξιφομάχος από 
τούτο το τέρας. Παραμέρισε εύκολα το ξιφίδιό του και το κάρφωσε 
στο στήθος, μπήγοντας τη λάμα του Κελευστή βαθιά και κάνοντάς τη 
να βγει απ’την πλάτη του «Δημιουργήματος». 
  Το πλάσμα ούρλιαξε, σα να καιγόταν από δεκάδες φωτιές. Το σώμα 
του τυλίχτηκε από το γαλανό φως, σπαρταρώντας, και μετατράπηκε 
σ’έναν σωρό στάχτης μπροστά στα μποτοφορεμένα πόδια του Ανδρό-
νικου. 
  «Πρίγκιπά μου,» είπε η Άνμα’ταρ, «πρέπει να φύγουμε από δω, γρή-
γορα. Ίσως να κρύβονται κι άλλα Δημιουργήματα σε τούτα τα δωμά-
τια.» 
  «Αν κρύβονται,» αποκρίθηκε ο Ανδρόνικος, «τότε θέλω να τα βρω, 
μάγισσα. Και σ’ευχαριστώ γι’ακόμα μια φορά που έσωσες τη ζωή 
μου.» 
  «Αν με άκουγες κιόλας, θα έκανες τη δουλειά μου πολύ πιο εύκολη!» 



682  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανδρόνικος μειδίασε. «Μα, απ’όσο ξέρω απ’την Ιωάννα, οι Μαύρες 
Δράκαινες δεν θέλουν να κάνεις τη δουλειά τους πιο εύκολη,» είπε, 
βγαίνοντας απ’το δωμάτιο της νεκρής γκουβερνάντας. 
  «Οι Μαύρες Δράκαινες,» αποκρίθηκε η Άνμα’ταρ, «όχι και οι Δράκαι-
νες. Εμείς, οι μάγισσες, είμαστε πιο φιλήσυχου χαρακτήρα.» 
  «Ναι, το έχω παρατηρήσει…» 
  Ο Ανδρόνικος άνοιξε μια πόρτα, έχοντας το σπαθί του έτοιμο. Η Άν-
μα’ταρ ύψωσε το πιστόλι της, σημαδεύοντας μέσα· τα μάτια της πήγαν 
στα πιο πιθανά μέρη που μπορούσε κανείς να καλυφτεί. Κανένας, ό-
μως, δεν ήταν στο εσωτερικό. Το δωμάτιο –που, μάλλον, πρέπει να α-
νήκε στο ένα απ’τα δύο παιδιά του Λούσιου– ήταν άδειο. 
  «Η ειρωνεία δε σου πάει, Πρίγκιπά μου,» είπε η μάγισσα. 
  Και τότε, βήματα ακούστηκαν να έρχονται από την εξώπορτα των 
διαμερισμάτων. Ο Ανδρόνικος και η Άνμα’ταρ στράφηκαν, για να δουν 
παλατιανούς φρουρούς να μπαίνουν. Μαζί τους ήταν και ένας Βασιλι-
κός Φρουρός, που ο Πρίγκιπας δεν θεωρούσε προδότη. 
  «Υψηλότατε,» είπε, «τι συμβαίνει; Ακούστηκαν πυροβολισμοί.» 
  «Τα παιδιά του αδελφού μου εξαφανίστηκαν,» απάντησε εκείνος· «η 
γκουβερνάντα τους είναι νεκρή, εκεί μέσα,» έδειξε· «και ο Φινέας Πο-
λύδικος αποδείχτηκε ‘Δημιούργημα’ που επιχείρησε να με σκοτώσει.» 
  Τα μάτια του Βασιλικού Φρουρού διαστάλθηκαν. «Ο Διοικητής Πολύ-
δικος;» εξεπλάγη. 
  «Ερευνήστε τα διαμερίσματα, εξονυχιστικά,» πρόσταξε ο Ανδρόνικος 
τους φρουρούς. «Θέλω να μάθω, αν είναι δυνατόν, πώς πάρθηκαν τα 
ανίψια μου από εδώ και ποιος σκότωσε τη γκουβερνάντα. Εν τω μετα-
ξύ, μερικοί από εσάς πηγαίνετε στα δωμάτια του Φινέα, για να ερευ-
νήσετε κι εκεί. Κι επίσης, θέλω να ενημερώσετε το Κέντρο Ασφάλειας 
του παλατιού, να μου δώσει όλες τις πληροφορίες που έχουν συλλέξει 
οι τηλεοπτικοί πομποί μέσα στις τελευταίες είκοσι-τέσσερις ώρες.» 
  Οι φρουροί έλαβαν δράση δίχως καθυστέρηση. 
 
 
 
Τα διαμερίσματα του Λούσιου αποδείχτηκαν παντελώς άδεια από αν-
θρώπους ή «Δημιουργήματα» και χωρίς κανένα ιδιαίτερο σημάδι, ε-
κτός απ’το πτώμα της γκουβερνάντας, την οποία ήταν φανερό πως 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  683 

 

 

κάποιος είχε σκοτώσει με μαχαίρι, και σχετικά εύκολα. Δεν πρέπει να 
είχε προηγηθεί καμια σπουδαία πάλη. 
  Στα δωμάτια του Φινέα Πολύδικου, όμως, βρέθηκε κάτι σημαντικό: Ο 
ίδιος ο διοικητής της παλατιανής φρουράς. Νεκρός. 
  Ο Ανδρόνικος οδηγήθηκε αμέσως στο πτώμα του, και διαπίστωσε ότι 
ο Φινέας είχε σκοτωθεί παρόμοια με την γκουβερνάντα. Κάποιος είχε 
σκίσει το λαιμό του με μαχαίρι ή ξιφίδιο, και τώρα ο διοικητής κειτό-
ταν νεκρός στο πάτωμα του μικρού καθιστικού των δωματίων του. 
Εδώ, φαινόταν πως είχε προηγηθεί κάποια πάλη, αλλά ο Φινέας δεν 
πρέπει να είχε αντισταθεί αρκετά ώστε να προλάβει να ειδοποιήσει 
τους φρουρούς. Ο δολοφόνος τον είχε πιάσει εξ απροόπτου. 
  Και δικαιολογημένα, σκέφτηκε ο Ανδρόνικος. Κανείς δεν περιμένει 
ν’ανοίξει την πόρτα του και ν’αντικρίσει τον εαυτό του. 
  Υπέθετε ότι και με την γκουβερνάντα το ίδιο είχε συμβεί. Είχε ανοίξει 
την πόρτα και είχε αντικρίσει τον εαυτό της. Ο Λούσιος πρέπει να είχε 
στείλει δύο «Δημιουργήματα», το ένα για να πάρει τα παιδιά του απ’το 
παλάτι και το άλλο για να σκοτώσει τον αδελφό του. Επομένως, χρεια-
ζόταν να αντιγράψει δύο έμπιστους ανθρώπους: ο ένας ήταν η γκου-
βερνάντα, που τα παιδιά του, αναμφίβολα, θα υπάκουγαν, αν τους έ-
λεγε να την ακολουθήσουν· και ο άλλος ήταν ο Φινέας, που δεν ήταν 
αναμιγμένος με τους ακόλουθους του Μαύρου Νάρζουλ και που ο 
Λούσιος θα υπέθετε –πολύ σωστά, όπως αποδείχτηκε– ότι ο Ανδρόνι-
κος τον εμπιστευόταν αρκετά ώστε να έχει την πλάτη του ακάλυπτη 
κοντά του –ή σχεδόν ακάλυπτη, γιατί η Άνμα’ταρ ήταν σκιά του Πρί-
γκιπα. 
  «Τι συμβαίνει, Ανδρόνικε;» ρώτησε η Βασιλική, συναντώντας τον α-
δελφό της, καθώς εκείνος έβγαινε απ’τα δωμάτια του Φινέα Πολύδι-
κου και κατευθυνόταν προς την Αίθουσα του Κυανού Θρόνου. 
  «Τα παιδιά του Λούσιου πάρθηκαν, και φαίνεται πως έχουμε γεμίσει 
‘Δημιουργήματα’.» 
  «Τι πράγμα; Πώς έγινε αυτό;» 
  Ο Ανδρόνικος τής εξήγησε, καθώς προχωρούσαν. 
  Φτάνοντας στη βασιλική αίθουσα, ένας φρουρός είπε: «Υψηλότατε, 
οι πληροφορίες των τηλεοπτικών πομπών, για τις τελευταίες είκοσι-
τέσσερις ώρες, είναι δικές σας.» Και πάτησε ένα πλήκτρο στην κονσό-
λα που βρισκόταν κοντά στη μεγάλη οθόνη. Η οθόνη παρουσίασε μια 
λίστα με όλες τις ώρες της ημέρας. 



684  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανδρόνικος έλεγξε ό,τι είχε καταγραφεί μέσα στη νύχτα, καθώς και 
τις πολύ πρωινές ώρες. Έβαλε τη γιγαντο-οθόνη να χωριστεί σε πολ-
λές μικρο-οθόνες, ώστε να μπορεί να δει συγχρόνως τι είχαν καταγρά-
ψει όλοι οι τηλεοπτικοί πομποί. 
  Εν τω μεταξύ, συγκεντρώνονταν κι άλλοι στην Αίθουσα του Κυανού 
Θρόνου: ο Κλείτος Φιλόπνοος, ο Άγγελος Επίκυκλος, ο Φαρνέλιος, ο 
Φένχιλ, μερικοί ακόμα επαναστάτες, και ο Δαίδαλος. 
  Σε κάποια στιγμή, η Άνμα’ταρ είπε: «Η γκουβερνάντα παρουσιάζεται 
δύο φορές.» Και σταμάτησε τη ροή των καταγεγραμμένων πληροφο-
ριών, πατώντας ένα πλήκτρο στην κονσόλα. Υψώνοντας το χέρι της, 
έδειξε δύο υποδιαιρέσεις τις γιγαντο-οθόνης. «Η γκουβερνάντα εδώ, 
και η γκουβερνάντα εκεί.» Η μία υποδιαίρεση έδειχνε τη γυναίκα 
σ’έναν απ’τους διαδρόμους, κοντά στα διαμερίσματα του Λούσιου· η 
άλλη την έδειχνε στον κήπο, να περνά μπροστά απ’την κεντρική είσο-
δο του παλατιού. 
  Ο Ανδρόνικος ένευσε. «Το ‘Δημιούργημα’.» 
  Η Άνμα πάτησε πάλι ένα πλήκτρο στην κονσόλα, και η τηλεοπτική 
ροή πληροφοριών συνεχίστηκε. 
  Μετά από κάποια ώρα, μια από τις δύο γκουβερνάντες φάνηκε να 
μπαίνει στα διαμερίσματα του Λούσιου, και, ακόμα αργότερα, μέσα 
στη βαθιά νύχτα, φάνηκε κι η άλλη γκουβερνάντα να μπαίνει. Ύστερα, 
καθώς ξημέρωνε, η οθόνη έδειξε μια γκουβερνάντα να βγαίνει, μαζί με 
τα παιδιά. Η Αρχιμάχη, που ήταν μεγαλύτερη, έτρεχε πίσω της, ενώ ο 
Αλεξίλυπος, που ήταν μόλις δύο χρονών, βρισκόταν στην αγκαλιά της. 
  «Υπέροχα…» είπε ο Κλείτος Φιλόπνοος, σταυρώνοντας τα χέρια του 
εμπρός του. «Μόλις αποδείχτηκε ότι το παλάτι απαιτεί μια πολύ, πολύ 
καλύτερη φύλαξη.» 
  «Κύριε Δαίδαλε,» ρώτησε ο Ανδρόνικος, στρεφόμενος στον μάγο, «τι 
γνώμη έχετε γι’αυτά τα Δημιουργήματα που δεν είναι Δημιουργήματα; 
Το γαλανό φως του ξίφους μου φαίνεται να μπορεί να τα καταστρέψει 
ολοσχερώς, αλλά, κατά τα άλλα, μοιάζουν πολύ μ’αυτά που φτιάχνει η 
Παντοκράτειρα, και μόνο η Παντοκράτειρα.» 
  «Ονομάζονται Ομοιώματα, Πρίγκιπά μου,» αποκρίθηκε ο Δαίδαλος. 
«Ή, τουλάχιστον, έτσι τα λένε οι ακόλουθοι του Μαύρου Νάρζουλ που 
τα κατασκευάζουν.» 
  Ο Ανδρόνικος συνοφρυώθηκε. «Γνωρίζετε πώς κατασκευάζονται;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  685 

 

 

  «Περίπου. Δεν έχω ποτέ επιχειρήσει να φτιάξω ένα ο ίδιος, διότι δεν 
έχω αισθανθεί ότι μου χρειάζεται. Επιπλέον, λένε πως η δημιουργία 
τους και μόνο επικαλείται το πνεύμα του Μαύρου Νάρζουλ, και τέτοι-
ου είδους πνεύματα προτιμώ να τα αποφεύγω. Οι ιερείς του, όμως, δεν 
έχουν, φυσικά, τέτοιους ενδοιασμούς, και ορισμένοι ανάμεσά τους 
γνωρίζουν το μυστικό της κατασκευής Ομοιωμάτων. Το βασικό στοι-
χείο για να φτιάξει κανείς ένα από αυτά είναι η πεμπτουσία της Απο-
λεσθείσας Γης.» 
  «Η πεμπτουσία της Απολεσθείσας Γης;» 
  «Ναι. Εξαιτίας της διαφοράς στη ροή του χρόνου ανάμεσα στην Α-
πολλώνια και στην Απολεσθείσα Γη, και εξαιτίας της ίδιας της διαρκώς 
μεταβαλλόμενης φύσης της Απολεσθείσας Γης, αν η πεμπτουσία της –
μια άμορφη μάζα, ουσιαστικά– μεταφερθεί εδώ, είναι εξαιρετικά εύ-
πλαστη και ευμετάβλητη. Όμως στερεοποιείται και πολύ γρήγορα, ε-
πίσης. Αυτό σημαίνει ότι οι ιερείς του Μαύρου Νάρζουλ μπορούν, δια-
τηρώντας τη με ειδικές μεθόδους, να της δώσουν ανθρώπινη μορφή. 
Και, όταν το Ομοίωμα έχει ολοκληρωθεί, είναι εξαιρετικά δύσκολο να 
σκοτωθεί, καθώς κάθε τραύμα του αναπλάθεται. Ουσιαστικά, δεν 
μπορεί να τραυματιστεί.» 
  «Και ο αδελφός μου γνωρίζει αυτές τις τεχνικές, κύριε Δαίδαλε;» 
  «Αυτό δεν μπορώ να το ξέρω. Πάντως, δεν είναι ανάγκη να τις γνωρί-
ζει ο ίδιος· μπορεί κάποιος άλλος ιερέας να έφτιαξε τα Ομοιώματα για 
εκείνον.» 
  «Είναι τόσο εύκολο να δημιουργήσει κανείς τέτοια τέρατα;» απόρησε 
ο Κλείτος Φιλόπνοος. 
  «Δεν είναι εύκολο, κύριε Στρατάρχη,» είπε ο Δαίδαλος. «Η πεμπτουσία 
της Απολεσθείσας Γης είναι πολύ δύσκολο να συλλεχθεί, και η διαδι-
κασία δημιουργίας ενός Ομοιώματος είναι επίσης δύσκολη: υπάρχουν 
διάφοροι κίνδυνοι.» 
  «Με τι τρόπο μπορούμε να προστατευτούμε από τα Ομοιώματα;» τον 
ρώτησε ο Ανδρόνικος. 
  «Με το ξίφος σου, Πρίγκιπά μου.» 
  «Ένα ξίφος δεν είναι αρκετό. Εννοώ, πώς μπορούμε να τα εντοπίζου-
με αποτελεσματικά, ώστε να μη διεισδύουν στο παλάτι.» 
  «Υπάρχουν συσκευές που βρίσκουν αν κάποιος είναι πραγματικά άν-
θρωπος. Σίγουρα τις γνωρίζεις, Πρίγκιπά μου.» 



686  |  ΚΩΣΤΑΣ ΒΟΥΛΑΖΕΡΗΣ 

 

 

  «Τις έχουμε αυτές τις συσκευές. Αλλά είναι αδύνατον να βρίσκονται 
συνεχώς εν ενεργεία.» 
  «Τουλάχιστον,» είπε ο Στρατάρχης Φιλόπνοος, «θα μπορούσαμε να 
ελέγχουμε πάντα όποιον μπαίνει ή βγαίνει από την κεντρική είσοδο 
του κήπου και από την κεντρική είσοδο του παλατιού.» 
  «Αυτό, όμως, δε μας κάνει άτρωτους,» παρατήρησε ο Φαρνέλιος, κα-
πνίζοντας την πίπα του. 
  «Το αντιλαμβάνομαι. Αλλά είναι ένα βασικό μέτρο προστασίας, νομί-
ζω. Καλύτερα αυτό παρά τίποτα.» 
  Ο Ανδρόνικος ένευσε. «Έχεις δίκιο, Κλείτε. Ας ξεκινήσουμε από εκεί, 
και βλέπουμε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  687 

 

 

 

44 
 
 
«Βασίλισσά μου…» 
  Ο Αυγερινός στεκόταν στο κατώφλι της, και η όψη του ήταν χλομή. 
  Η Γλυκάνθη τον είχε ακούσει να χτυπά μέσα στον ύπνο της, και είχε 
αντιληφτεί ότι υπήρχε κάτι το εσπευσμένο –και ανήσυχο– στον χτύπο 
του. Είχε σηκωθεί απ’το κρεβάτι της και είχε κοιτάξει τριγύρω. Το φως 
που έμπαινε απ’το παράθυρο ήταν αχνό, σαν ομίχλη. Αυγή. 
  Η πόρτα ξαναχτύπησε. 
  Η Γλυκάνθη ήταν ντυμένη με το φόρεμά της· δεν το είχε βγάλει, πέ-
φτοντας για ύπνο χτες βράδυ. Το έστρωσε, γρήγορα, με τα χέρια της, 
και ζύγωσε την πόρτα. 
  «Ποιος είναι;» είχε ρωτήσει. 
  «Ο Αυγερινός,» της είχε απαντήσει εκείνος με τη γνώριμή του φωνή. 
  Και η Βασίλισσα τώρα τον κοίταζε αντίκρυ της. «Τι συμβαίνει, Αυγε-
ρινέ; Είσαι καλά;» Συνοφρυώθηκε, ατενίζοντας την όψη του, γιατί της 
έμοιαζε σαν άρρωστος. 
  Ο Αυγερινός κοίταξε δεξιά κι αριστερά, στον διάδρομο. Ύστερα, έ-
στρεψε πάλι το βλέμμα του στη Γλυκάνθη, και είπε: «Βασίλισσά μου, 
μπορώ να περάσω;» 
  Φοβάται μήπως κάποιος τον ακούσει; Τι έχει να μου πει; Τι μπορεί να 
έχει να μου πει, που πρέπει να μείνει κρυφό; 
  «Ναι, φυσικά. Πέρασε.» Η Γλυκάνθη παραμέρισε από την είσοδο, ενώ 
συγχρόνως χτένιζε τα μαλλιά της με τα δάχτυλα του δεξιού της χεριού. 
  Ο Αυγερινός μπήκε, και έκλεισε. «Τι σχεδιάζετε, Βασίλισσά μου; αν 
μου επιτρέπεται να ρωτήσω.» 
  Τι σχεδιάζω; Μακάρι κι εγώ να ήξερα… «Τίποτα, Αυγερινέ,» αποκρίθη-
κε η Γλυκάνθη, βαδίζοντας προς μια πολυθρόνα και καθίζοντας εκεί. 
«Τίποτα.» Ήταν μουδιασμένη, και ο αυχένας της πονούσε. Το χτεσινό 
αεροπορικό ταξίδι την είχε ταλαιπωρήσει· είμαι πια μεγάλη για ταξίδι-
α… 
  «Δηλαδή, θα φύγουμε;» 



688  |  ΚΩΣΤΑΣ ΒΟΥΛΑΖΕΡΗΣ 

 

 

  Η Γλυκάνθη, που είχε για λίγο πάρει το βλέμμα της απ’τον Βασιλικό 
Φρουρό, το έστρεψε πάλι επάνω του. Τι έχει ετούτος; Τι τον έπιασε; Ο 
Αυγερινός, σίγουρα, δεν ήταν ένας συνηθισμένος άνθρωπος –
τουλάχιστον, από τότε που τον χτύπησε το ξίφος του γιου της–, αλλά, 
ακόμα κι έτσι, η σημερινή του συμπεριφορά ήταν περίεργη… «Γιατί 
ρωτάς; Πιστεύεις ότι θα έπρεπε να φύγουμε;» 
  Ο Αυγερινός έσμιξε τα χείλη. «Δεν ξέρω, Βασίλισσά μου,» είπε, σχεδόν 
ψιθυριστά. «Ίσως.» 
  «Γιατί; Η δουλειά μου εδώ δεν έχει τελειώσει. Ήρθα για να δώσω τέ-
λος στη διαμάχη των γιων μου, και σκοπεύω να το κάνω.» 
  Ο Αυγερινός βημάτισε μέσα στο δωμάτιο, αμίλητος. Η φωτιά στο τζά-
κι είχε σβήσει, και βάλθηκε να την ξανανάψει. 
  Δε μιλά, σκέφτηκε η Γλυκάνθη, αλλά είμαι βέβαιη πως έχει κάτι να πει. 
Κάτι τον προβληματίζει. Κάτι που δεν μπορώ να καταλάβω. Περίμενε, 
παρατηρώντας τον. 
  Η φωτιά του τζακιού άναψε, και ο Αυγερινός σκάλισε τα ξύλα με το 
σκάλευθρο. Τα ξύλα έτριξαν. 
  Η θερμότητα που απλώθηκε ήταν ευχάριστη. 
  «Τι σε απασχολεί;» ρώτησε η Γλυκάνθη. 
  Ο Αυγερινός έστρεψε τη ματιά του επάνω της. «Δεν ξέρω ακριβώς, 
Βασίλισσά μου. Έχω, όμως, ένα πολύ άσχημο προαίσθημα… Είδα ένα 
όνειρο, που δε θυμάμαι… Και το Γαλανό Φως ήταν εκεί…» 
  «Και είναι κακό αυτό;» 
  Ο Αυγερινός συνοφρυώθηκε. 
  «Εννοώ, είναι κακό που το Γαλανό Φως ήταν εκεί;» είπε η Γλυκάνθη. 
«Το Γαλανό Φως δε συμβολίζει τη δύναμη του Απόλλωνα;» 
  «Το Γαλανό Φως με προειδοποίησε για τον κίνδυνο, Βασίλισσά μου,» 
εξήγησε ο Αυγερινός. 
  «Και τι κίνδυνος ήταν αυτός;» 
  Ο Αυγερινός κοίταξε το πάτωμα, σκεπτικά· έπειτα, ύψωσε πάλι το 
βλέμμα του. «Δεν μπορώ να θυμηθώ. Κάτι άσχημο, όμως, θα συμβεί· 
είμαι βέβαιος.» 
  «Προτείνεις να φύγουμε από τη Ρακμάνη;» 
  «Εσείς θα το αποφασίσετε αυτό, Βασίλισσά μου. Εγώ, μονάχα, το 
θεώρησα υποχρέωσή μου να σας μιλήσω.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  689 

 

 

  Η Γλυκάνθη ακούμπησε το σαγόνι της στα δάχτυλά της. Κοίταξε τις 
φλόγες μέσα στο τζάκι. Λούσιε, σκέφτηκε, τι θα κάνω μαζί σου; Υπάρ-
χει, άραγε, τρόπος να σε μεταπείσω; 
 
 
 
Όταν ο Αυγερινός έφυγε, η Βασίλισσα Γλυκάνθη πλύθηκε και άλλαξε 
ρούχα. Ωστόσο, δεν αισθάνθηκε καλύτερα, γιατί ακόμα δεν είχε βρει τη 
λύση στον γρίφο του γιου της, και οι σκέψεις τη βασάνιζαν. 
  Μια υπηρέτρια χτύπησε την πόρτα της, ρωτώντας αν η Βασίλισσα θα 
ήθελε να της φέρουν πρωινό. Η Γλυκάνθη είπε πως η Βασίλισσα θα 
ήθελε, και σε λίγο είχε στο τραπέζι της ένα σωρό ελαφριά φαγητά και 
χυμούς. Δεν είχε όρεξη, όμως, να φάει. Ήπιε μονάχα λίγο απ’τον καφέ 
της. 
  Γιατί ανησυχεί ο Αυγερινός; Τι προαισθάνεται ότι θα συμβεί; Θα μας 
φυλακίσει ο Λούσιος; Η Γλυκάνθη είχε μάθει να παίρνει σοβαρά τον 
Αυγερινό, όσο παράξενα κι αν ακούγονταν τα όσα έλεγε· εξάλλου, ε-
κείνος ήταν που είχε απελευθερώσει τον Ανδρόνικο από τα υπόγεια 
κελιά των ακόλουθων του Μαύρου Νάρζουλ. 
  Η πόρτα χτύπησε πάλι, διακόπτοντας τους συλλογισμούς της. 
  «Ποιος είναι;» 
  Ο επισκέπτης άργησε ν’απαντήσει, σα να δίσταζε, ή σα να φοβόταν. 
«Ο Φερέσβιος,» είπε. 
  «Πέρασε, Δούκα μου.» 
  Η πόρτα άνοιξε, και ο Φερέσβιος παρουσιάστηκε, καλοντυμένος και 
καλοχτενισμένος. Η όψη του, όμως, δεν αντανακλούσε το ντύσιμό του· 
έμοιαζε τσαλακωμένη και μουντή. 
  «Βασίλισσά μου, μπορώ να σας μιλήσω για λίγο;» 
  «Φερέσβιε,» είπε η Γλυκάνθη, «είσαι αδελφός του συζύγου μου· δε 
χρειάζεται τόση επισημότητα ανάμεσά μας, τουλάχιστον όταν είμαστε 
μόνοι. Κάθισε.» Έδειξε την καρέκλα πλάι της. 
  Ο Φερέσβιος κάθισε, και ρώτησε: «Είναι αλήθεια αυτά που είπες χτες 
βράδυ;» 
  «Ποια απ’όλα;» 
  «Ότι ο Λούσιος υπηρετεί τον Μαύρο Νάρζουλ.» 
  «Για τους λάθος λόγους…» Τι άλλο μπορούσε να πει μια μάνα για το 
παιδί της; Επιπλέον, πραγματικά, δεν πίστευε ότι ο γιος της υπηρε-



690  |  ΚΩΣΤΑΣ ΒΟΥΛΑΖΕΡΗΣ 

 

 

τούσε τον Μαύρο Νάρζουλ εκ πεποιθήσεως. Πρέπει, όντως, να ήθελε 
να βοηθήσει την Απολλώνια, αλλά– 
  «Δηλαδή, είναι αλήθεια όσα ισχυρίστηκε ο Χρύσιππος στο Φως Απολ-
λώνιας;» 
  Η Γλυκάνθη δεν μπορούσε να το αρνηθεί. «Ναι,» είπε, «είναι.» 
  «Υπάρχουν αποδείξεις γι’αυτά τα πράγματα;» 
  «Υπάρχουν. Τις έχουμε βρει, στην Απαστράπτουσα. Ο Λούσιος, όμως, 
πιστεύει ότι έτσι θα βοηθήσει…» 
  «Θα βοηθήσει; Πώς;» 
  Ελευθερώνοντας τους Οκτώ. Αλλά αυτό δεν ήθελε να το πει. Όχι ακό-
μα. Το μόνο που θα κατάφερνε θα ήταν να πανικοβάλει τον Φερέσβιο. 
«Με τη δύναμη που του προσφέρει ο Μαύρος Νάρζουλ, πιστεύει ότι θα 
καταφέρει να νικήσει τις δυνάμεις της Παντοκράτειρας, να διαλύσει το 
Βόρειο Μέτωπο.» 
  «Βασίλισσά μου, αυτό είναι τρελό!» 
  «Ίσως…» Η Γλυκάνθη απέφυγε το βλέμμα του Δούκα. Ήπιε μια γου-
λιά απ’τον καφέ της, για να υγράνει το στόμα της, που αισθανόταν ότι 
είχε, ξαφνικά, ξεραθεί. 
  «Ο Λούσιος μού είπε ότι ήταν όλα ψέματα. Όλα ψέματα, γι’αυτόν και 
τους ακόλουθους του Μαύρου Νάρζουλ.» 
  «Τι περίμενες, Φερέσβιε; Ακόμα και σήμερα, που η επιρροή τους είναι 
εξαπλωμένη περισσότερο από ποτέ, δεν παραδέχονται την πραγματι-
κή τους φύση.» 
  Η έκφραση του Δούκα έγινε αποφασισμένη. «Δεν μπορώ, επομένως, 
να συνεχίσω να τον υποστηρίζω.» 
  «Μη βιάζεσαι,» είπε η Γλυκάνθη, αγγίζοντας τον πήχη του. «Είμαι εδώ 
για να τον λογικέψω, αν μπορέσω.» 
  «Πιστεύεις ότι θα τα καταφέρεις;» 
  Η Γλυκάνθη αναστέναξε. «Δεν ξέρω,» παραδέχτηκε. «Μα, σε παρακα-
λώ, Φερέσβιε, μη βιαστείς να κινηθείς. Ο Λούσιος δε θα παραδοθεί εύ-
κολα· και, πίστεψέ με, ίσως να έχει τη δύναμη να σου κάνει μεγάλο κα-
κό, ακόμα κι εδώ, μέσα στο ίδιο σου το παλάτι.» 
  Ο Φερέσβιος την κοίταξε με φανερή δυσπιστία στα μάτια του. 
  «Άκουσέ με,» επέμεινε εκείνη. 
  Ο Φερέσβιος έκλινε το κεφάλι. «Γλυκάνθη, εξακολουθείς να είσαι Βα-
σίλισσά μου· δε θα κινηθώ, αν δε θέλεις να κινηθώ. Αν, όμως, χρεια-
στείς οποιαδήποτε στιγμή τη βοήθειά μου….» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  691 

 

 

  «Ναι,» είπε η Γλυκάνθη, «δε θα διστάσω να τη ζητήσω.» 
  «Και κάτι ακόμα: Αν ο Λούσιος συνεχίσει τον πόλεμό του εναντίον 
του Ανδρόνικου, δε θ’αφήσω τ’όνομά μου και τ’όνομα της οικογένειάς 
μου να ατιμαστούν μαζί του. Δε θα τον υποστηρίξω, ακόμα κι αν χρει-
αστεί να παραβώ τις επιθυμίες σου.» 
  «Καταλαβαίνω,» είπε η Γλυκάνθη, νιώθοντας ένα ρίγος να τη διατρέ-
χει. Αλλά φοβάμαι για σένα, Φερέσβιε, και για τους δικούς σου. 
 
 
 
Ο Αυγερινός στεκόταν μπροστά στο παράθυρο και κοίταζε τη Ρακμά-
νη, κάτω απ’το δεντρόφυτο ύψωμα όπου βρισκόταν το παλάτι. Η πόλη 
γυάλιζε στον πρωινό ήλιο, και τα αγάλματα επάνω στις πολυκατοικίες 
της φάνταζαν μεγαλοπρεπή. 
  «Μίλησες με τη Βασίλισσα, Αυγερινέ;» ρώτησε ο Θελλέδης. Εκείνος κι 
οι υπόλοιποι επαναστάτες ήταν συγκεντρωμένοι στο ίδιο δωμάτιο. 
  «Της μίλησα.» Ο Βασιλικός Φρουρός δε στράφηκε να τους κοιτάξει. 
  «Και τι σου είπε; Τι θα κάνουμε; Θα μείνουμε κι άλλο εδώ;» 
  «Πολύ φοβάμαι ότι σκοπεύει να μείνει· κι αν εκείνη μείνει, θα μείνου-
με κι εμείς. Αν και, για να είμαι ειλικρινής, θα πρότεινα στον καθένα να 
φύγει. Να βρίσκεται όσο το δυνατόν πιο μακριά από εδώ…» 
  «Τι εννοείς;» ρώτησε ο Φέτανιρ. «Γιατί; Έχεις κάποια πληροφόρηση 
που δεν έχουμε; Θα μας επιτεθούν;» 
  «Κάτι άσχημο θα συμβεί.» 
  «Τι;» 
  «Προσπαθώ να θυμηθώ.» 
  «Είσαι τρελός;» 
  «Σιωπή, Φέτανιρ!» μούγκρισε ο Θελλέδης. «Τι συμβαίνει, Αυγερινέ; 
Θέλεις να μας πεις;» 
  Ο Αυγερινός έστρεψε την πλάτη του στο παράθυρο, για να τους κοι-
τάξει. Ο Θελλέδης δε στεκόταν μακριά του· ο Φέτανιρ έκανε πέρα-
δώθε μέσα στο δωμάτιο· η Σαρφάλλη καθόταν σε μια πολυθρόνα, πα-
ρατηρώντας τον Βασιλικό Φρουρό· ο Ούρος είχε την πλάτη του ακου-
μπισμένη στον τοίχο, πλάι στην εξώπορτα του δωματίου. 
  «Έχω ένα προαίσθημα,» είπε ο Αυγερινός με απόλυτη σοβαρότητα, 
που έκανε ακόμα και τον Φέτανιρ να τον κοιτάξει αμίλητος. «Και είμαι 
βέβαιος πως κάτι άσχημο θα συμβεί. Δεν ξέρω τι ακριβώς, αλλά το Γα-



692  |  ΚΩΣΤΑΣ ΒΟΥΛΑΖΕΡΗΣ 

 

 

λανό Φως προσπάθησε να με προειδοποιήσει, χτες βράδυ. Μονάχα αν 
μπορούσα να θυμηθώ….» 
  «Το είπες αυτό στη Βασίλισσα;» ρώτησε ο Θελλέδης. 
  Ο Αυγερινός ένευσε. 
  «Αλλά εξακολουθεί να θέλει να μείνει, έτσι;» 
  «Έτσι.» 
  Ο Θελλέδης είπε στους άλλους επαναστάτες: «Να είστε έτοιμοι, κάθε 
στιγμή.» 
  «Πιστεύεις πως, αν ο Λούσιος θέλει να μας σκοτώσει, μπορούμε να τα 
βάλουμε μ’όλο το παλάτι;» ρώτησε ο Φέτανιρ. 
  «Ο Αυγερινός δεν γνωρίζει τη φύση του κινδύνου. Επομένως, ίσως 
νάναι οτιδήποτε, κι όχι αυτό που υποθέτεις.» 
 
 
 
«Μητέρα;» 
  Η φωνή του γιου της, μετά από δύο χτύπους στην πόρτα της. 
  Η Βασίλισσα Γλυκάνθη έκλεισε τον τηλεοπτικό δέκτη, ο οποίος έπια-
νε μόνο ένα καινούργιο κανάλι, που έκανε συνεχή προπαγάνδα υπέρ 
του Λούσιου και εναντίον του Ανδρόνικου. Τον πρώτο τον χαρακτήρι-
ζε σωτήρα της Απολλώνιας και υπέρμαχο της δικαιοσύνης, ενώ τον 
δεύτερο παράφρων, σφετεριστή, και επικίνδυνο για το βασίλειο. 
  «Είσαι μέσα, μητέρα;» 
  «Ναι. Πέρασε.» 
  Η πόρτα άνοιξε, και ο Λούσιος παρουσιάστηκε στο κατώφλι, καλο-
ντυμένος και χαμογελαστός. Μαζί του βρίσκονταν τα παιδιά του, ο Α-
λεξίλυπος και η Αρχιμάχη. 
  Πώς είναι αυτό δυνατόν; Τα εγγόνια μου ήταν στο παλάτι της Απα-
στράπτουσας! 
  «Σ’αρέσει η έκπληξή μου, μητέρα;» ρώτησε ο Λούσιος, εξακολουθώ-
ντας να χαμογελά. Κι αγγίζοντας, ελαφρά, τα κεφάλια των παιδιών 
του, είπε: «Πηγαίνετε· χαιρετίστε τη γιαγιά σας.» 
  Εκείνα έτρεξαν προς το μέρος της. 
  Η Γλυκάνθη, που καθόταν σε μια πολυθρόνα, άνοιξε τα χέρια της και 
τα αγκάλιασε. «Τι κάνετε εδώ, χρυσά μου;» τα ρώτησε. «Δεν ήσασταν 
στο παλάτι; Στην Απαστράπτουσα;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  693 

 

 

  «Η Φύρια μάς πήρε και μας πήγε σ’ένα αρεοπλάνο! Και πετάξαμε!» 
απάντησε, ενθουσιασμένη, η Αρχιμάχη. 
  «Αεροπλάνο, Αρχιμάχη. Αεροπλάνο,» διόρθωσε την εγγονή της η Γλυ-
κάνθη. 
  Το κοριτσάκι ένευσε. «Ήρθαμε πολύ γρήγορα!» 
  «Γιαγιά,» ρώτησε ο Αλεξίλυπος, μιλώντας σιγανά και κρατώντας τη 
φούστα της μέσα στη μικρή δεξιά γροθιά του, «κι εσύ μ’αρεοπλάνο 
ήρθες;» 
  «Ναι, χρυσό μου, κι εγώ με αεροπλάνο ήρθα. Πηγαίνετε, όμως, τώρα 
λίγο έξω, γιατί θέλω να μιλήσω μόνη με το μπαμπά σας.» 
  «Γιατί;» απαίτησε η Αρχιμάχη. «Δε θα καταλάβουμε τι θα πείτε;» 
  «Θα καταλάβετε,» απάντησε η Γλυκάνθη (κι αυτό είναι που φοβάμαι, 
πρόσθεσε νοερά), «αλλά εκείνο που θέλω να πω στον μπαμπά σας εί-
ναι προσωπικό: δηλαδή, κάτι που πρέπει να το ακούσουμε μόνο εκεί-
νος κι εγώ.» 
  Ο Λούσιος ξεπροβόδισε τα παιδιά του, και στο κατώφλι τα πήρε από 
το χέρι η γκουβερνάντα, που ονομαζόταν Φύρια. Η πόρτα έκλεισε. 
  «Τι έκανες;» είπε η Γλυκάνθη στον Λούσιο, καθώς σηκωνόταν απ’την 
πολυθρόνα της. «Τι έκανες;» 
  «Δε σου άρεσε η έκπληξή μου, μητέρα; Ήλπιζα ότι θα σ’ενθουσίαζε.» 
  Η Γλυκάνθη αναστέναξε. «Λούσιε, γιατί έφερες τα παιδιά εδώ;» 
  «Γιατί να μην τα φέρω; Ν’αφήσω τα παιδιά μου στην κυριαρχία του 
Ανδρόνικου; Δεν το θεωρώ καθόλου συνετό· μπορεί να τα χρησιμοποι-
ήσει με χίλιους-δύο τρόπους.» 
  «Ο Ανδρόνικος δεν πρόκειται να έμπλεκε δύο μικρά παιδιά σε μια τέ-
τοια διαμάχη–» 
  Ο Λούσιος γέλασε. «Μην είσαι αφελής, μητέρα! Πώς νομίζεις ότι ο Αν-
δρόνικος και οι επαναστάτες αντιμετωπίζουν την Παντοκράτειρα; Με 
το να έχουν ηθικούς φραγμούς;» Κούνησε το κεφάλι του. «Δεν τον ε-
μπιστεύομαι στον ελάχιστο.» 
  Κι εμπιστεύεσαι περισσότερο τον εαυτό σου; σκέφτηκε η Γλυκάνθη. 
Εγώ δε θα μ’εμπιστευόμουν, γιε μου, αν ήμουν στη θέση σου… 
  «Βλέπω πως έχεις ακόμα τους ενδοιασμούς σου,» είπε ο Λούσιος, πα-
ρατηρώντας την. 
  «Σκοπεύεις να μυήσεις και τα παιδιά σου στη θρησκεία του Μαύρου 
Νάρζουλ;» 
  «Φυσικά και όχι!» απάντησε απότομα ο Λούσιος. 



694  |  ΚΩΣΤΑΣ ΒΟΥΛΑΖΕΡΗΣ 

 

 

  Τουλάχιστον, σου έχει απομείνει ακόμα λίγη λογική. «Η Δομινίκη, ό-
μως;» 
  «Η Δομινίκη δε θα κάνει κάτι που δε θέλω να κάνει.» 
  «Είσαι σίγουρος γι’αυτό;» 
  Το βλέμμα του έλεγε όχι, αλλά τα χείλη του είπαν: «Ναι. Οι ακόλουθοι 
του Μαύρου Νάρζουλ είναι ένα όπλο για να διώξουμε την Παντοκρά-
τειρα από την Απολλώνια, και τίποτα περισσότερο.» 
  Ποιον προσπαθείς να πείσεις; Εμένα, ή τον εαυτό σου; «Λούσιε,» είπε η 
Γλυκάνθη, «σε παρακαλώ, σε ικετεύω, σταμάτα αυτή την κατάσταση. 
Στο χέρι σου είναι να τη σταματήσεις. Μπορείς να συμφιλιωθείς με τον 
Ανδρόνικο, και να πολεμήσετε την Παντοκράτειρα μαζί. Χωρίς τη βοή-
θεια των ακόλουθων του Μαύρου Νάρζουλ. Δεν τους χρειάζεστε. Σε 
χρησιμοποιούν, Λούσιε· δεν τους χρησιμοποιείς εσύ.» 
  Ο γιος της, όμως, δεν μπορούσε να μεταπειστεί. Ούτε χτες βράδυ, ού-
τε σήμερα το πρωί. Και η Γλυκάνθη άρχισε να αισθάνεται απεγνωσμέ-
νη. 
 
 
 
Απόγευμα, και ο ήλιος είχε σχεδόν δύσει, καθώς στην Απολλώνια το 
χειμώνα νύχτωνε νωρίς. 
  Οι τελευταίες κοκκινωπές αχτίνες ηλιακού φωτός έπεφταν επάνω 
στα μεταλλικά περιβλήματα των οχημάτων της συνοδείας, κάνοντάς 
τα να γυαλίζουν. Η Γλαυκή διακρινόταν ήδη στον ουρανό· η Αθώρητη 
δε φαινόταν ακόμα, σκοτεινή και κρυμμένη, όπως συνήθως. 
  Στους δρόμους της Ρακμάνης, πολλά φώτα ήταν αναμμένα, και μέσα 
στα σπίτια πολλά περισσότερα. Η Κορνηλία τα κοίταζε από το όχημά 
της, έχοντας τη σφαίρα φυλάκισης του Κατακεραυνωτή πλάι της. Κα-
μια ώρα προτού φτάσουν στη Ρακμάνη, είχε προστάξει τη συνοδεία 
της να σταματήσει για λίγο, ώστε να ντυθεί όπως όφειλε· έτσι, είχε 
τώρα βγάλει τα ρούχα που φορούσε στην Απολεσθείσα Γη και ήταν 
ντυμένη μ’ένα μακρύ, μοβ, έξωμο φόρεμα, που είχε σχισίματα στις 
κνήμες. Στα πόδια της ήταν δεμένα παπούτσια με τακούνι. Δεν μπο-
ρούσε να παρουσιαστεί στο παλάτι της Ρακμάνης όπως-όπως, ακόμα 
κι ύστερα από μια τόσο μεγάλη επιτυχία. 
  Επιπλέον, θύμιζε στον εαυτό της πως δεν έφερνε μονάχα τον Κατα-
κεραυνωτή στον Λούσιο, αλλά και το πτώμα της γυναίκας του, το ο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  695 

 

 

ποίο τώρα πλέον, μετά από τόσες μέρες στην Απολεσθείσα Γη, βρισκό-
ταν σε κατάσταση σήψης. Επομένως, η Κορνηλία αντιλαμβανόταν πως 
έπρεπε να χρησιμοποιήσει κάθε μέσο στη διάθεσή της, για να μην α-
φήσει τα πράγματα να ξεφύγουν. 
  Τα μαλλιά της τα είχε χτενίσει διεξοδικά, ώστε να γυαλίζουν, και το 
πρόσωπό της το είχε βάψει όσο καλύτερα μπορούσε. Παρά τις προ-
σπάθειές της, όμως, ήταν αδύνατον να κρύψει την πρόσφατη χαρακιά 
στο λαιμό και στο αριστερό της μάγουλο. Και ίσως έτσι να ήταν καλύ-
τερα, σκεφτόταν. Ας άφηνε τον Λούσιο να δει τι της είχε κάνει η γυ-
ναίκα του, προτού πεθάνει. Βλέποντας αυτό το τραύμα, ο ξάδελφός 
της δε θα αμφισβητούσε ούτε για μια στιγμή ότι η Δομινίκη σκόπευε, 
όντως, να τη σκοτώσει, και η Κορνηλία το μόνο που είχε κάνει ήταν να 
αμυνθεί. 
  Το γόνατό της, ευτυχώς, δεν την πονούσε τόσο πολύ πλέον, οπότε δε 
θα κούτσαινε καθώς θα περπατούσε· πράγμα το οποίο ήταν θετικό, 
πίστευε, γιατί πάντοτε, όταν κουτσαίνεις, δίνεις άσχημη εντύπωση. 
Και μπορεί, βέβαια, ο Λούσιος να την ήξερε από παλιά, και να μην πο-
λυεπηρεαζόταν από κάτι τέτοιο, όμως είναι και ορισμένα πράγματα 
που λειτουργούν υποσυνείδητα, δίχως να το καταλαβαίνει κανείς. 
  Η συνοδεία των οχημάτων διέσχισε τις λεωφόρους της Ρακμάνης και 
έφτασε στην αρχή του δρόμου που ανέβαινε, σπειροειδώς, στο δε-
ντρόφυτο ύψωμα στο κέντρο της. Τον ακολούθησε, και βρέθηκε 
μπροστά στην πύλη του κήπου, όπου φρουροί είχαν ήδη συγκεντρω-
θεί. 
  Η Κορνηλία άνοιξε την πόρτα πλάι της και βγήκε, δηλώνοντας ποια 
ήταν και ζητώντας πρόσβαση. Οι φύλακες δεν άργησαν να της τη δώ-
σουν, κι έτσι η συνοδεία της πέρασε την πύλη και πήγε στο γκαράζ του 
παλατιού. 
  Η Κορνηλία έβαλε τη σφαίρα φυλάκισης του Κατακεραυνωτή σε μια 
δερμάτινη τσάντα, και μπήκε στο παλάτι, ζητώντας να δει αμέσως τον 
Αντιβασιλέα Λούσιο στα δωμάτιά της και μόνο στα δωμάτιά της. Ήταν 
επείγον, είπε στους φρουρούς. 
  Ο Λούσιος, όπως αποδείχτηκε, είχε πάει στα δωμάτιά της πριν από 
εκείνη. Ανοίγοντας η Κορνηλία την εξώθυρα και μπαίνοντας στο καθι-
στικό, τον είδε να στέκεται εκεί, περιμένοντας, και έχοντας ανήσυχη 
όψη. 
  «Η Δομινίκη;» ρώτησε, σα να ήξερε. «Πού είναι η Δομινίκη;» 



696  |  ΚΩΣΤΑΣ ΒΟΥΛΑΖΕΡΗΣ 

 

 

  Του είχε κάνει αίσθηση το γεγονός ότι τον είχαν ειδοποιήσει για τον 
ερχομό της ξαδέλφης του, αλλά όχι για τον ερχομό της συζύγου του. 
Όπως ήταν και φυσικό, άλλωστε. Γιατί η Κορνηλία να γυρίσει μόνη, 
χωρίς τη Δομινίκη; Μονάχα δύο εξηγήσεις μπορεί να υπήρχαν: ή η Δο-
μινίκη την είχε στείλει εδώ για κάποιο λόγο, ή η Δομινίκη ήταν νεκρή. 
  Η Κορνηλία ήταν βέβαιη πως τέτοιες σκέψεις θα περνούσαν, αυτή τη 
στιγμή, απ’το μυαλό του ξαδέλφου της. Και αντιλαμβανόταν ότι έπρε-
πε να τον κάνει να δει τα πράγματα όπως εκείνη ήθελε. Ακριβώς όπως 
εκείνη ήθελε. Έπρεπε να τον κάνει να θεωρήσει τα γεγονότα αναπό-
φευκτα και, δεδομένων των περιστάσεων, λογικά. 
  Αφήνοντας τη δερμάτινη τσάντα επάνω στον καναπέ, είπε: «Η Δομι-
νίκη γνώριζε ότι είμαστε εραστές, Λούσιε.» 
  «Τι πράγμα;» έκανε εκείνος, μορφάζοντας. «Πώς είναι δυνατόν;» 
  «Δεν ξέρω πώς το έμαθε· υποπτεύομαι, όμως, ότι το κατάλαβε στο 
πλοίο, καθώς ερχόμασταν στη Ρακμάνη, γιατί από τότε ήταν που η 
συμπεριφορά της προς εμένα άλλαξε.» 
  «Και πού είναι τώρα; Δεν είναι μαζί σου;» 
  Η Κορνηλία αναστέναξε. «Με Κάλεσε, Λούσιε. Με Κάλεσε.» 
  Τα μάτια του γούρλωσαν, αλλά δε μίλησε. 
  «Βρισκόμασταν στο Κρήμνισμα,» συνέχισε η Κορνηλία. «Είχαμε μόλις 
φτάσει. Και διεξαγόταν μια πολιορκία γύρω από ένα οχυρό–» 
  «Τι συνέβη, Κορνηλία;» τη διέκοψε ο Λούσιος, έχοντας χλομιάσει. «Τι 
συνέβη αφότου σε Κάλεσε;» 
  «Μονομαχήσαμε, τι άλλο; Και… ήθελε να με σκοτώσει. Θα με σκότω-
νε…» Έδειξε την ουλή στην αριστερή μεριά του προσώπου της· τα δά-
χτυλά της έτρεμαν, διαπίστωσε, δίχως να μπορεί να κάνει το τρεμού-
λιασμα να σταματήσει τελείως. «Έτσι, τη σκότωσα. Δε μπορούσα να 
μην τη σκοτώσω· ήταν τόσο μανιασμένη, τόσο αποφασισμένη…» Ξερο-
κατάπιε. 
  Η όψη του Λούσιου είχε γίνει ακόμα πιο χλομή. Υψώνοντας το δεξί 
του χέρι, το διέτρεξε μέσα απ’τα ξανθά του μαλλιά. Έγλειψε τα χείλη 
του, που πρέπει να ήταν ξεραμένα. Το βλέμμα του έγινε ασταθές. 
  «Με συγχωρείς, Λούσιε. Θα με σκότωνε, δε μπορούσα να κάνω τίποτα 
άλ–» 
  «Σκότωσες τη γυναίκα μου, Κορνηλία!» φώναξε ο Λούσιος. «Το κατα-
λαβαίνεις; Κατέστρεψες τα πάντα!» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  697 

 

 

  «Όχι, όχι,» είπε η Κορνηλία. «Δε σταμάτησα την αναζήτηση. Συνέχισα. 
Πήγα στην Απολεσθείσα Γη.» 
  Ο Λούσιος συνοφρυώθηκε. Τα μάτια του στένεψαν, σα να προσπα-
θούσε να συνειδητοποιήσει τι ακριβώς του έλεγε η ξαδέλφη του. 
  «Ο Κατακεραυνωτής, Λούσιε. Είναι μαζί μου. Τον έχω εδώ.» Άγγιξε το 
χέρι της δερμάτινης τσάντας. Την άνοιξε, και από μέσα τράβηξε τη 
σφαίρα φυλάκισης, βαστώντας την υψωμένη εμπρός της. 
  Η πορφυρόχρωμη μάζα στο εσωτερικό της αναδεύτηκε, έντονα, και 
δύο μάτια παρουσιάστηκαν, αστράφτοντας. 
  «Ο ΑΝΤΙΒΑΣΙΛΕΑΣ ΛΟΥΣΙΟΣ, ΥΠΟΘΕΤΩ…» 
  Η φωνή του Κατακεραυνωτή αντήχησε μέσα στο δωμάτιο, σαν α-
στροπελέκι. 
  Ο Λούσιος έκανε μερικά βήματα όπισθεν, νιώθοντας την ανάσα του 
κομμένη. 
 
 
 
Ο Αυγερινός αισθανόταν ανήσυχος, σαν έντομα να έτρεχαν στην πίσω 
μεριά του μυαλού του. Σαν να συνέβαινε κάτι τρομερό, λίγο πιο πέρα 
απ’το πεδίο της όρασής του. Δεν μπορούσε να εξηγήσει επακριβώς αυ-
τό το συναίσθημα, αλλά είχε την εντύπωση ότι κάτι ερχόταν, κάτι 
πλησίαζε… κάτι πανίσχυρο και διαβολικό. 
  Τρελαίνομαι; Ύστερα από τόσα που έχω δει, ύστερα από τόσα που μου 
έχουν συμβεί, έχω αρχίσει να τρελαίνομαι; 
  Ήταν καθισμένος σε μια καρέκλα, στο ίδιο δωμάτιο με τον Θελλέδη 
και τον Ούρο· ο Φέτανιρ και η Σαρφάλλη δε βρίσκονταν, αυτή τη στιγ-
μή, μαζί τους. 
  Τα πράγματα στην Απαστράπτουσα ήταν πολύ πιο ξεκάθαρα. Εκεί, ή-
ξερα τι όφειλα να κάνω: να ελευθερώσω τον Κύριο του Γαλανού Φωτός, 
τον Πρίγκιπα Ανδρόνικο, τον Δικαιωματικό Διάδοχο του Κυανού Θρόνου. 
Εδώ, όμως…; Τι πρέπει να κάνω εδώ; Τι είναι αυτά που νιώθω; 
  Ο Αυγερινός σηκώθηκε απ’την καρέκλα του, πέρασε δίπλα απ’τον 
Θελλέδη και τον Ούρο –οι οποίοι έπαιζαν ένα παιχνίδι με χαρτιά, και 
ήταν νεκρικά σιωπηλοί, λες κι επρόκειτο για θανάσιμη μονομαχία που 
απαιτούσε πλήρη αυτοσυγκέντρωση–, και πλησίασε τη μικρή κάβα 
του δωματίου, για να γεμίσει ένα ποτήρι κρασί. Το έφερε στα χείλη 
του και ήπιε μια γουλιά. 



698  |  ΚΩΣΤΑΣ ΒΟΥΛΑΖΕΡΗΣ 

 

 

  Τι ονειρεύτηκα; Τι προσπαθούσε να μου πει το Γαλανό Φως; 
  Κι ύστερα, είδε εμπρός του μια αναβράζουσα, πορφυρόχρωμη μάζα· 
και, μέσα από τη μάζα, δύο μάτια άνοιξαν. Δύο μάτια σαν αστραπές. 
  Ο ΑΝΤΙΒΑΣΙΛΕΑΣ ΛΟΥΣΙΟΣ, ΥΠΟΘΕΤΩ… 
  Το ποτήρι έπεσε απ’το χέρι του Αυγερινού, σπάζοντας στο πάτωμα. 
  Το όραμα διαλύθηκε. 
  Ο Θελλέδης κι ο Ούρος πετάχτηκαν επάνω, με τα πιστόλια τους ανά 
χείρας. «Αυγερινέ;» είπε ο πρώτος. 
  Ο Κατακεραυνωτής. Ο Αυγερινός ήξερε τι ήταν αυτό που είχε δει. Με 
κάποιον μυστηριώδη τρόπο, ήξερε. 
  Ο Κατακεραυνωτής. Εδώ. Μέσα στο παλάτι. Ένας από τους Οκτώ. 
  «Τι πράγμα;» έκανε ο Θελλέδης. 
  Και ο Αυγερινός συνειδητοποίησε ότι είχε μιλήσει φωναχτά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  699 

 

 

 

45 
 
 
Ο Λούσιος κοίταζε τη σφαίρα στα χέρια της Κορνηλίας. Αυτός είναι ο 
Κατακεραυνωτής; Αυτό… αυτό το πράγμα; Η σφαίρα αποτελείτο από 
μερικά μεταλλικά κομμάτια και από… Τούτο δεν ήταν γυαλί. Δεν υ-
πήρχε γυαλί πουθενά επάνω της. Κάποιου είδους ενέργεια συγκρα-
τούσε στο εσωτερικό της σφαίρας τη μάζα από πορφυρούς καπνούς. 
  Και τα μάτια. Τα μάτια που άστραφταν. Τα μάτια του Κατακεραυνω-
τή… 
  «Ναι, εγώ είμαι ο Αντιβασιλέας Λούσιος.» 
  «ΚΑΙ ΘΑ ΜΕ ΑΠΕΛΕΥΘΕΡΩΣΕΙΣ.» 
  «Δεν το έκανε αυτό ήδη η Κορνηλία;» 
  «ΜΙΑ ΙΕΡΕΙΑ ΔΕΝ ΜΠΟΡΕΙ ΝΑ ΜΕ ΑΠΕΛΕΥΘΕΡΩΣΕΙ· ΜΟΝΟ ΕΝΑΣ 
ΙΕΡΕΑΣ ΜΠΟΡΕΙ, ΑΝΤΙΒΑΣΙΛΕΑ ΛΟΥΣΙΕ. ΚΑΙ ΠΡΕΠΕΙ ΝΑ ΒΙΑΣΤΕΙΣ, 
ΓΙΑΤΙ ΕΔΩ ΚΟΝΤΑ ΒΡΙΣΚΕΤΑΙ ΕΝΑΣ ΥΠΕΡΜΑΧΟΣ ΤΟΥ ΓΑΛΑΝΟΥ ΦΩ-
ΤΟΣ. ΤΟ ΓΝΩΡΙΖΕΙΣ ΑΥΤΟ;» 
  Ο Λούσιος συνοφρυώθηκε. «Υπέρμαχος του Γαλανού Φωτός;» 
  «ΘΑ ΠΡΟΣΠΑΘΗΣΕΙ ΝΑ ΜΑΣ ΣΤΑΜΑΤΗΣΕΙ. ΓΙΑΤΙ ΤΟΝ ΕΧΕΙΣ ΑΦΗΣΕΙ 
ΖΩΝΤΑΝΟ ΚΟΝΤΑ ΣΟΥ;» 
  «Δεν ξέρω για τι πράγμα μιλάς,» είπε ο Λούσιος. «Ποιος είναι αυτός ο 
Υπέρμαχος του Γαλανού Φωτός;» 
  «ΑΣ ΜΗΝ ΚΑΘΥΣΤΕΡΟΥΜΕ ΑΛΛΟ. ΑΠΕΛΕΥΘΕΡΩΣΕ ΜΕ!» 
  «Δε γνωρίζω πώς.» 
  «ΔΕΝ ΧΡΕΙΑΖΕΤΑΙ ΝΑ ΓΝΩΡΙΖΕΙΣ. ΠΑΡΕ ΜΕ ΣΤΑ ΧΕΡΙΑ ΣΟΥ.» 
  Η Κορνηλία έτεινε τη σφαίρα προς τον Λούσιο. 
 
 
 
«Πρέπει να ειδοποιήσουμε τη Βασίλισσα,» είπε ο Αυγερινός. «Αμέσως.» 
Και βάδισε προς την έξοδο του δωματίου. 
  Ο Θελλέδης και ο Ούρος τον ακολούθησαν. «Πώς το ξέρεις;» ρώτησε ο 
πρώτος. «Πώς ξέρεις ότι αυτός ο Κατακεραυνωτής είναι εδώ;» 
  «Το ξέρω.» 



700  |  ΚΩΣΤΑΣ ΒΟΥΛΑΖΕΡΗΣ 

 

 

  Βγήκαν απ’το δωμάτιο και βάδισαν σ’έναν διάδρομο του παλατιού. Ο 
Ούρος χτύπησε την πόρτα του δωματίου όπου βρίσκονταν η Σαρφάλ-
λη και ο Φέτανιρ, και τους φώναξε να έρθουν. 
  Ο Αυγερινός δε σταμάτησε για να τους περιμένει, και ο Θελλέδης τον 
ακολούθησε. Ο Ούρος, όμως, έμεινε πίσω. 
 
 
 
Ο Λούσιος δίστασε για λίγο. Αλλά, ύστερα, άπλωσε τα χέρια του και 
άγγιξε τη σφαίρα. Την αισθάνθηκε θερμή επάνω στις παλάμες του, 
καυτή, και του γεννήθηκε η παρόρμηση να την αφήσει· βλέποντας, 
όμως, και την Κορνηλία να την κρατά, σκέφτηκε ότι η θερμότητα δεν 
μπορεί να ήταν αρκετή για να κάψει τη σάρκα του. 
  Ένα θερμό κύμα ενέργειας πέρασε απ’τους καρπούς του, τους πήχεις 
του, και τους βραχίονές του, φτάνοντας στους ώμους, στο κεφάλι, στο 
στήθος του, και κατεβαίνοντας στην κοιλιά και στα πόδια του. 
  Η Κορνηλία άφησε τη σφαίρα, παραδίδοντάς την στον ξάδελφό της 
και κάνοντας μερικά βήματα όπισθεν. Η όψη της ήταν ανέκφραστη· ο 
Λούσιος, όμως, μπορούσε να δει ότι υπήρχε ένας ενδόμυχος φόβος στα 
μάτια της. 
  «ΤΩΡΑ,» είπε ο Κατακεραυνωτής, με τη φωνή του να γεμίζει το δω-
μάτιο, «ΜΗΝ ΑΝΤΙΣΤΑΘΕΙΣ ΣΤΟ ΠΝΕΥΜΑ ΜΟΥ, ΙΕΡΕΑ ΛΟΥΣΙΕ. ΑΠΟ-
ΔΕΞΟΥ ΜΕ ΕΝΤΟΣ ΣΟΥ, ΚΑΙ ΟΙ ΨΥΧΕΣ ΜΑΣ ΘΑ ΓΙΝΟΥΝ ΕΝΑ.» 
  Η θερμότητα που είχε τυλίξει τον Λούσιο άρχισε να πηγαίνει πιο βα-
θιά, σ’ένα σημείο πέρα απ’το υλικό του σώμα. Αισθάνθηκε την ίδια του 
την ύπαρξη να τυλίγεται από αυτήν. 
  ΑΠΟΔΕΞΟΥ ΜΕ. Η φωνή του Κατακεραυνωτή τώρα αντηχούσε μέσα 
στο κεφάλι του, όχι απέξω· ο Λούσιος ήταν βέβαιος. ΑΠΟΔΕΞΟΥ ΜΕ. 
  «…και οι ψυχές μας θα γίνουν ένα,» είχε πει, πριν από λίγο. Τι εννοούσε 
μ’αυτό; Η Δομινίκη, αναμφίβολα, θα ήξερε περισσότερα. Η Κορνηλία 
δεν ήξερε τίποτα για τούτο το… δώρο που του είχε φέρει. Τίποτα απο-
λύτως. Αλλά η Δομινίκη ήταν τώρα νεκρή… 
  ΜΗ ΦΟΒΑΣΑΙ. ΑΠΟΔΕΞΟΥ ΜΕ. ΓΡΗΓΟΡΑ! Ο ΥΠΕΡΜΑΧΟΣ ΚΙΝΕΙΤΑΙ. 
ΤΟΝ ΑΙΣΘΑΝΟΜΑΙ ΝΑ ΚΙΝΕΙΤΑΙ! 
  Ο Λούσιος άφησε τη θερμότητα να εισβάλει στο είναι του, και είδε τα 
μάτια του Κατακεραυνωτή να τον αντικρίζουν μέσα απ’τον καθρέφτη 
της ψυχής του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  701 

 

 

 
 
 
«Βασίλισσά μου! Βασίλισσά μου!» 
  Δεν υπήρχε αμφιβολία ότι ήταν η φωνή του Αυγερινού. Ο τρόπος, 
όμως, που χτυπούσε ήταν ασυνήθιστος για εκείνον. Αν η Γλυκάνθη δεν 
έκανε λάθος, ο Βασιλικός Φρουρός κοπανούσε την πόρτα με τη γροθιά 
του. 
  Η Βασίλισσα σηκώθηκε και πήγε ν’ανοίξει. 
  «Μεγαλειοτάτη,» είπε ο Αυγερινός, «πρέπει να φύγουμε. Τώρα.» 
  Η Γλυκάνθη παραμέρισε απ’το κατώφλι, κάνοντάς του χώρο να πε-
ράσει. «Για ποιο λόγο;» Για να το έλεγε αυτό ο Αυγερινός, πρέπει να 
είχε κάποιον πολύ καλό λόγο, υπέθετε. 
  Ο Βασιλικός Φρουρός μπήκε στο δωμάτιο, ακολουθούμενος από τον 
Θελλέδη, ο οποίος έκανε μια σύντομη υπόκλιση στη Βασίλισσα. 
  «Ο Κατακεραυνωτής είναι εδώ,» εξήγησε ο Αυγερινός. «Ένας από 
τους Οκτώ βρίσκεται μέσα στο παλάτι.» 
  Η Γλυκάνθη αισθάνθηκε την αναπνοή της να κόβεται. Ο Λούσιος… Το 
έκανε, λοιπόν; Τον απελευθέρωσε; Πότε πρόλαβε; «Πώς το ξέρεις, Αυγε-
ρινέ; Πότε το κατάλαβες;» 
  «Πριν από λίγο, Βασίλισσά μου. Είδα τα μάτια του Κατακεραυνωτή να 
μ’ατενίζουν μέσα από μια πορφυρόχρωμη ομίχλη, και τον άκουσα να 
λέει με φωνή σαν βροντή… τον άκουσα να λέει: Ο Αντιβασιλέας Λούσι-
ος, υποθέτω.» 
  «Και το έλεγε αυτό σ’εσένα;» 
  Ο Αυγερινός κούνησε το κεφάλι. «Όχι. Στον γιο σας το έλεγε, Βασίλισ-
σά μου· απλά, εγώ έτυχε να κρυφακούσω. Το Γαλανό Φως με πληρο-
φόρησε. Πρέπει να φύγουμε, όμως, τώρα. Οπωσδήποτε.» 
  «Θέλω να μιλήσω στον Λούσιο–» άρχισε η Γλυκάνθη. 
  Ο Αυγερινός άγγιξε τον βραχίονά της. «Βασίλισσά μου, δεν υπάρχει 
χρόνος. Πιστέψτε με, δεν υπάρχει χρόνος.» 
 
 
 
Η Κορνηλία είδε την πορφυρόχρωμη μάζα στο εσωτερικό της σφαίρας 
να βγαίνει, αιωρούμενη, να χάνει τη σφαιρική της μορφή, και να περι-
κλείει το σώμα του Λούσιου, προτού φανεί να απορροφάται από αυτό. 



702  |  ΚΩΣΤΑΣ ΒΟΥΛΑΖΕΡΗΣ 

 

 

Τα μεταλλικά κομμάτια που απέμειναν έπεσαν στο πάτωμα, κουδουνί-
ζοντας. 
  Μια δυνατή βροντή αντήχησε από τους ουρανούς, έξω απ’το παλάτι, 
και η Κορνηλία αισθάνθηκε ένα κύμα να έρχεται προς το μέρος της: 
ένα αόρατο κύμα, που έκανε τα νεύρα της να τσιτώνονται, το σώμα 
της να τρέμει, και το νου της να φλογίζεται, να γεμίζει άγριες σκέψεις, 
άγριες επιθυμίες, και μίσος. Κάθε αρνητικός συλλογισμός που είχε πο-
τέ περάσει απ’το μυαλό της ήρθε και πάλι, σαν πλημμυρίδα. Κάθε κακό 
που της είχαν κάνει, μικρό ή μεγάλο, ήρθε και πάλι, σαν εκδικητική α-
νάμνηση. Κάθε άνθρωπο που μισούσε και απεχθανόταν, τον θυμήθηκε. 
  Τα μάτια του Λούσιου άστραφταν, όπως του Κατακεραυνωτή· και η 
Κορνηλία συνειδητοποίησε ότι ο Λούσιος τώρα ήταν ο Κατακεραυνω-
τής. 
  Γι’αυτό χρειαζόταν έναν ιερέα. Χρειαζόταν το σώμα ενός άντρα. 
  Ο Κατακεραυνωτής μειδίασε. «Ιέρεια Κορνηλία,» είπε με φωνή που 
έμοιαζε να αποτελεί ανάμιξη της φωνής του Λούσιου και της απόκο-
σμης φωνής που ερχόταν από τη σφαίρα φυλάκισης, «τα κατάφερες 
καλά. Ο Δάσκαλος είναι ευχαριστημένος μαζί σου. Θα σε ανταμείψει· 
μην αμφιβάλλεις.» 
  Η Κορνηλία δεν μπορούσε να μιλήσει· αισθανόταν τον λαιμό της κολ-
λημένο και το στόμα της ξεραμένο. Οι άσχημες σκέψεις, όμως, εξακο-
λουθούσαν να γεμίζουν το μυαλό της, και το σώμα της το ένιωθε πα-
ράξενα αναζωογονημένο, φορτισμένο με περίσσια ενέργεια. 
 
 
 
Μια βροντή αντήχησε, κάνοντας τα τζάμια των παραθύρων να τρί-
ξουν. 
  Η Γλυκάνθη στράφηκε στο παράθυρο του δωματίου, θορυβημένη. 
  «Τώρα, Βασίλισσά μου!» είπε ο Αυγερινός. «Πρέπει να φύγουμε τώ-
ρα!» 
  Η Γλυκάνθη αισθάνθηκε τα νεύρα της να τσιτώνονται. Αισθάνθηκε 
σαν μαριονέτα που κάποιος την κρατούσε απ’τα σχοινιά της. Και το 
μυαλό της γέμισε με κακές σκέψεις, με μίση και απέχθειες. 
  «Ο Κατακεραυνωτής,» είπε ο Αυγερινός, κοιτάζοντας μια τη Βασίλισ-
σα μια τον Θελλέδη. «Αυτός είναι ο Κατακεραυνωτής. Η επιρροή του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  703 

 

 

Αγνοήστε τον, και πάμε να φύγουμε από δω. Όσο πιο γρήγορα, τόσο 
το καλύτερο. Θα γίνουν αποτρόπαια πράγματα στη Ρακμάνη απόψε.» 
  Η Γλυκάνθη ένευσε, κατάχλομη, και πήγε να φορέσει τα παπούτσια 
της. 
  Απέξω, άρχισε να βρέχει και να αστράφτει. 
  «Πού είναι οι άλλοι;» ρώτησε ο Αυγερινός τον Θελλέδη. 
  Εκείνος κοίταξε έξω, στον διάδρομο. «Έρχονται.» 
  Οι τρεις επαναστάτες παρουσιάστηκαν, και ο Φέτανιρ άρπαξε τον 
Θελλέδη απ’το πέτο, κολλώντας τον στον τοίχο. «Τι σκατά συμβαίνει, 
Θελλέδη; Θες να μας εξηγήσει και τίποτα; Ε;» 
  Ο Αυγερινός έπιασε τον Φέτανιρ από τον ώμο και τον τράβηξε πίσω. 
«Ήρεμα,» είπε, με φωνή έντονη αλλά σταθερή. «Αυτό που νιώθεις είναι 
η επιρροή του Κατακεραυνωτή. Σε κάνει να ενεργείς σα μαριονέτα 
του.» Κι ο Αυγερινός αισθανόταν το κύμα του μίσους που είχε εξαπλω-
θεί παντού· μπορούσε να το νιώσει σχεδόν σαν υλική παρουσία· όμως 
δεν επηρεαζόταν από αυτό. Η μόλυνση δεν περνούσε στην ψυχή του· η 
πανοπλία του Γαλανού Φωτός τον προφύλασσε, αφήνοντάς τον να 
σκέφτεται καθαρά. Για πόσο, όμως; δεν μπορούσε παρά κι ο ίδιος να 
αναρωτιέται. 
  «Ποια επιρροή του Κατακεραυνωτή;» φώναξε ο μαυρόδερμος επανα-
στάτης. «Εγώ ξέρω πως–» 
  «Δεν ξέρεις τίποτα!» του είπε ο Αυγερινός. «Ένας από τους Οκτώ εί-
ναι εδώ μέσα, στο παλάτι της Ρακμάνης, ελεύθερος. Ονομάζεται Κατα-
κεραυνωτής, και είναι ένα πνεύμα που θα σας βάλει όλους να αλληλο-
σκοτωθείτε. Πρέπει να φύγουμε απ’την πόλη τώρα!» 
  Τα λόγια τούτα φάνηκαν να ηρεμούν λίγο τον Φέτανιρ· ή, τουλάχι-
στον, αν όχι να τον ηρεμούν, να τον βάζουν να σκεφτεί πιο λογικά. 
  Η Βασίλισσα Γλυκάνθη τούς πλησίασε, έχοντας φορέσει τα παπού-
τσια της κι έχοντας πάρει στον ώμο έναν σάκο με κάποια απαραίτητα 
πράγματα. 
  «Ελάτε μαζί μου,» είπε ο Αυγερινός, και βάδισε πρώτος. 
  Οι υπόλοιποι τον ακολούθησαν. 
  «Αυγερινέ,» ρώτησε ο Θελλέδης, «δε θα ήταν καλό να πάρουμε μερικά 
πράγματα; Μερικά όπλα, αν μη τι άλλο.» 
  Ο Αυγερινός σταμάτησε. «Ναι, έχεις δίκιο. Πάμε. Αλλά γρήγορα.» 
 
 



704  |  ΚΩΣΤΑΣ ΒΟΥΛΑΖΕΡΗΣ 

 

 

 
«Πρέπει να βρω τον Υπέρμαχο,» είπε ο Κατακεραυνωτής. «Εσύ, Κορ-
νηλία, ειδοποίησε τους πολεμιστές μας. Θα τους χρειαστούμε.» 
  Η Κορνηλία έγλειψε τα χείλη της. «Ναι,» αποκρίθηκε, «ναι…» 
  Ο Κατακεραυνωτής πέρασε από δίπλα της και βγήκε απ’το δωμάτιο. 
  Αυτό το πλάσμα δεν είναι πια ο Λούσιος. Ή, μήπως, είναι; 
 
 
 
Οι επαναστάτες πήραν τα όπλα και τα πράγματά τους και βγήκαν 
απ’τα δωμάτια που τους είχε παραχωρήσει μέσα στο παλάτι ο Δούκας 
Φερέσβιος. 
  Καθώς έβγαιναν, όμως, ένας από τους φρουρούς του παλατιού τούς 
ζύγωσε και είπε στη Γλυκάνθη: «Βασίλισσά μου, με συγχωρείτε, αλλά 
συμβαίνει κάτι; Γιατί όλο αυτό το πέρα-δώθε; Ποιο είναι το πρόβλη-
μα;» 
  Η Γλυκάνθη μπορούσε να διακρίνει μια κάποια υπεροψία στα λόγια 
του. Ποιος νομίζει ότι είναι, αυτός ο άνθρωπος; Νομίζει ότι είναι ο επό-
πτης των πάντων μες στο παλάτι; Ένας ηλίθιος φρουρός είναι! Τολμά 
να ελέγχει εμένα, τη Βασίλισσα της Απολλώνιας; 
  «Πιστεύεις ότι πρέπει να αναφέρω σ’εσένα, φύλακα, πού θα βάλω 
τους ανθρώπους μου να πάνε και πού όχι;» 
  «Βασίλισσά μου,» απάντησε απότομα ο φρουρός, «αν υπάρχει πρό-
βλημα, είναι υποχρέωσή μου να το γνωρίζω!» 
  Η Γλυκάνθη αισθάνθηκε ένα χέρι ν’αγγίζει τον ώμο της. Ένα σταθερό 
και ήρεμο χέρι. Κι αμέσως, ο θυμός της καταλάγιασε. 
  «Βασίλισσά μου,» ψιθύρισε η φωνή του Αυγερινού κοντά στ’αφτί της, 
«μην ξεχνάτε τι σας είπα. Η επιρροή του Κατακεραυνωτή είναι που 
φλογίζει το μυαλό σας. Μην τον αφήνετε να σας το κάνει αυτό.» 
  Η Γλυκάνθη βλεφάρισε. Έχει δίκιο. Ο Αυγερινός έχει δίκιο. Πήρε μια 
βαθιά ανάσα, προσπαθώντας να καλμάρει τα νεύρα της. 
  Ο Αυγερινός είπε στον φρουρό του παλατιού: «Η Βασίλισσα επιθυμεί 
να αποχωρήσει, κι εμείς αποχωρούμε μαζί της. Πιστεύεις ότι υπάρχει 
κάποιο πρόβλημα μ’αυτό, φίλε μου;» 
  «Ασφαλώς και όχι,» απάντησε εκείνος· μια υποψία ενόχλησης, όμως, 
διακρινόταν στον τόνο της φωνής του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  705 

 

 

  Μα τον Απόλλωνα και τους κατώτερους θεούς, σκέφτηκε η Γλυκάνθη, 
αυτός ο Κατακεραυνωτής θα τους τρελάνει όλους μέσα στη Ρακμάνη! 
  Ο Αυγερινός έκανε νόημα στους επαναστάτες να τον ακολουθήσουν, 
και βάδισε κατά μήκος του διαδρόμου, με τη Βασίλισσα πλάι του. Ο 
φρουρός έμεινε πίσω. 
  Και, αναπάντεχα, από τη στροφή στο πέρας του διαδρόμου, μια σκιά 
παρουσιάστηκε. 
  Μια μακριά σκιά έπεσε στο πάτωμα. 
  Και μετά τη σκιά ήρθε ο Λούσιος. 
  Το πρόσωπό του στράφηκε, για ν’αντικρίσει τη Γλυκάνθη και τον Αυ-
γερινό, και αστραπές υπήρχαν στα μάτια του. 
  «Μπορείς να πηγαίνεις, Βασιλικέ Φρουρέ,» είπε. «Θα αναλάβω εγώ τη 
μητέρα μου, από εδώ και στο εξής.» 
  Ο Αυγερινός άγγιξε το μπράτσο της Γλυκάνθης. «Η Βασίλισσα δε θα 
μείνει μαζί σου, Κατακεραυνωτή.» 
  Ο Λούσιος χαμογέλασε, και η Γλυκάνθη διέκρινε κάτι το τρομακτικό 
στο χαμόγελό του, όπως είχε διακρίνει και κάτι το τρομακτικό στη 
φωνή του, όταν είχε μιλήσει. Ο Αυγερινός τον αποκάλεσε Κατακεραυ-
νωτή! σκέφτηκε. Γιατί; 
  «Μη γίνεσαι δύσκολος, Φρουρέ,» είπε ο Λούσιος, και αστραπές γλί-
στρησαν απ’τις άκριες των δαχτύλων του, περιτυλίγοντας το σώμα 
του, κλείνοντάς το μέσα σ’ένα σφαιρικό, παλλόμενο δίχτυ. «Η μητέρα 
μου θα μείνει εδώ.» 
  «Βασίλισσά μου,» είπε ο Αυγερινός, «πηγαίνετε.» Και ώθησε τη Γλυ-
κάνθη προς την άλλη μεριά του διαδρόμου. «Πηγαίνετε!» 
  Ο Λούσιος γέλασε. «Δεν υπάρχει πουθενά να πάτε!» 
  «Πηγαίνετε, Βασίλισσά μου!» Ο Αυγερινός συνέχισε να την ωθεί· κι 
εκείνη, παρότι αισθανόταν μουδιασμένη, γύρισε κι έτρεξε. Αυτό το τέ-
ρας δεν ήταν ο γιος! Δεν μπορεί να ήταν ο γιος της! 
  «Κι εσείς,» φώναξε ο Αυγερινός στους επαναστάτες, «πηγαίνετε με τη 
Βασίλισσα!» 
  «Φρουροί!» Η φωνή του Λούσιου αντήχησε με τέτοιο τρόπο μέσα 
στον διάδρομο που όλοι νόμισαν ότι διαπερνούσε το μυαλό τους. 
«Φέρτε μου τη Βασίλισσα, και σκοτώστε τους προδότες!» 
  Και οι φρουροί που βρίσκονταν στον διάδρομο –τρεις συνολικά, αυτή 
τη στιγμή– τράβηξαν τα πιστόλια τους. Οι επαναστάτες, όμως, είχαν 
ήδη τα όπλα τους ανά χείρας, και πυροβόλησαν πρώτοι. 



706  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Αυγερινός τράβηξε το δικό του πιστόλι και πυροβόλησε τον Λούσι-
ο– τον Κατακεραυνωτή, τον διόρθωσε η διαίσθηση που του πρόσφερε 
το Γαλανό Φως. 
  Οι σφαίρες έφυγαν απανωτά απ’την κάννη του όπλου του, αλλά κα-
μία δε βρήκε το στόχο της, παρότι η απόσταση μεταξύ του Αυγερινού 
και του εχθρού του δεν ήταν μεγάλη. Όλες έχασαν την πορεία τους, 
εξαιτίας των αστραπών που περιστοίχιζαν τον Κατακεραυνωτή· ή, 
μάλλον, εξαιτίας της ενέργειας που έμοιαζε με αστραπές, όπως μπο-
ρούσε πολύ καλά να αντιληφτεί ο Αυγερινός. 
  Ο Κατακεραυνωτής γέλασε. «Οι Υπέρμαχοι έχουν χαζέψει, από τότε 
που τους θυμάμαι,» είπε. 
  Ο Αυγερινός πέταξε το πιστόλι του και ξεθηκάρωσε το σπαθί του– 
  –την ίδια στιγμή που ο Κατακεραυνωτής ύψωνε το δεξί του χέρι και 
αστραπές εξαπολύονταν καταπάνω στον Βασιλικό Φρουρό, γεμίζο-
ντας το φάρδος του διαδρόμου. 
  Η λεπίδα του Αυγερινού φεγγοβολούσε με γαλανό φως· και το φως 
της ενέργησε σαν μαγνήτης, τραβώντας τις αστραπές επάνω του κι 
έπειτα σκορπίζοντάς τες τριγύρω. 
  Ο διάδρομος σείστηκε, τραντάχτηκε· πέτρες και χώματα πετάχτηκαν. 
Κομμάτια απ’τους τοίχους και την οροφή κατέρρευσαν. 
  Ο Αυγερινός έχασε την ισορροπία του και έπεσε, ενώ θολούρα είχε 
απλωθεί. 
  Κοίταξε πίσω του, ψάχνοντας να βρει τη Βασίλισσα και τους επανα-
στάτες· μα, ευτυχώς, δεν είχαν μείνει εδώ: είχαν φύγει, είχαν απομα-
κρυνθεί από τούτο το επικίνδυνο μέρος. Μονάχα οι τρεις νεκροί παλα-
τιανοί φρουροί κείτονταν στο πάτωμα. 
  Ο Αυγερινός κοίταξε μπροστά, για να δει πού ήταν ο Κατακεραυνω-
τής· ούτε αυτόν, όμως, μπορούσε να τον βρει μέσα στη θολούρα και 
στα συντρίμμια. Και δεν ήταν καν βέβαιος αν στεκόταν ακόμα εκεί. 
Ίσως να είχε φύγει. Η παρουσία του, ασφαλώς, εξακολουθούσε να εί-
ναι αισθητή παντού γύρω, σαν μόλυνση που εξαπλωνόταν, μα ο Αυγε-
ρινός αδυνατούσε να προσδιορίσει την ακριβή του θέση. 
  Πρέπει να πηγαίνει για τη Βασίλισσα, υπέθεσε. Θέλει να κρατήσει τη 
Βασίλισσα εδώ! 
  Ο Αυγερινός σηκώθηκε, και έτρεξε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  707 

 

 

  Το σπαθί του εξακολουθούσε να φεγγοβολά στο χέρι του, δίχως εκεί-
νος να το έχει αντιληφτεί. Τα μάτια του, επίσης, ήταν γεμάτα με γαλα-
νό φως. 
 
 
 
«Γιατί ο Αυγερινός έμεινε πίσω;» ρώτησε η Γλυκάνθη, καθώς κατέβαι-
ναν μερικές σκάλες. 
  «Θα έχει τους λόγους του, Βασίλισσά μου,» είπε ο Θελλέδης. 
  «Εμείς πού πηγαίνουμε;» 
  «Στο γκαράζ του παλατιού.» 
  «Και θ’αφήσουμε τον Αυγερινό εδώ; Δεν πρόκειται να τον αφήσω 
εδώ!» Η Γλυκάνθη σταμάτησε να βαδίζει, καθώς είχαν κατεβεί τις 
σκάλες. 
  «Βασίλισσά μου, αν ήταν μαζί μας, θα σας έλεγε να φύγετε, ακόμα και 
χωρίς εκείνον» είπε ο Θελλέδης· «είμαι σίγουρος.» 
  «Μην κάθεστε!» μούγκρισε ο Φέτανιρ. «Κουνηθείτε!» 
  Η Γλυκάνθη ήταν έτοιμη να τον βρίσει για το θράσος του, αλλά θυμή-
θηκε τα λόγια του Αυγερινού. Θυμήθηκε ότι η επιρροή του Κατακε-
ραυνωτή ήταν που τους έκανε όλους απότομους και γεμάτους θυμό. 
  Δε μπορώ ν’αφήσω τον Αυγερινό πίσω, σκέφτηκε. Αλλά ο Θελλέδης 
έχει δίκιο, που λέει ότι κι ο Αυγερινός θα ήθελε φύγω. 
  Στράφηκε και βάδισε κατά μήκος του διαδρόμου, με τους επαναστά-
τες πάνοπλους γύρω της. 
  «Τι συμβαίνει;» ρώτησε ένας παλατιανός φρουρός που στεκόταν σε 
μια γωνία. «Πού πηγαίνετε εσείς;» 
  «Κοίτα τη δουλειά σου!» του φώναξε ο Φέτανιρ, σημαδεύοντάς τον με 
το πιστόλι του. 
  «Κατέβασε το όπλο σου!» πρόσταξε ο φρουρός, κάνοντας να τραβήξει 
το δικό του. «Δεν ξέρεις πού βρίσκεσαι;» 
  Ο Φέτανιρ τον πυροβόλησε στο στήθος. 
  «Ηλίθιε!» Ο Θελλέδης γρονθοκόπησε τον Φέτανιρ καταπρόσωπο. 
«Θ’αρχίσουμε τώρα να τριγυρίζουμε στο παλάτι σκοτώνοντας φρου-
ρούς;» 
  Ο μαυρόδερμος επαναστάτης γύρισε απότομα, με τα μάτια του να 
γυαλίζουν, κι ανταπέδωσε τη γροθιά. 
  «Σταμάτησε!» φώναξε η Γλυκάνθη. «Θυμηθείτε τον Αυγερινό! 



708  |  ΚΩΣΤΑΣ ΒΟΥΛΑΖΕΡΗΣ 

 

 

  »Κάντε κάτι!» πρόσταξε τη Σαρφάλλη και τον Ούρο, οι οποίοι βάλθη-
καν να χωρίσουν τον Φέτανιρ και τον Θελλέδη. 
  Βήματα ακούστηκαν να έρχονται, γρήγορα· και, γυρίζοντας, η Γλυ-
κάνθη είδε παλατιανούς φρουρούς να πλησιάζουν. Όχι! Όχι! Δεν πρέπει 
να μας παγιδέψουν! Σήκωσε το πιστόλι του σκοτωμένου στρατιώτη 
και πυροβόλησε στο ταβάνι. «Μακριά!» φώναξε. «Σας προστάζω, ως 
Βασίλισσά σας! Μακριά!» 
  Εν τω μεταξύ, ο Ούρος είχε αρπάξει τον Φέτανιρ απ’τα μαλλιά και τον 
είχε κολλήσει στον τοίχο, βάζοντας την κάννη του πιστολιού του στο 
κεφάλι του μαυρόδερμου άντρα. «Ηρέμησε!» του είπε. «Ο Θελλέδης δε 
σου φταίει σε τίποτα, ρε βλάκα! Δεν άκουσες τι είπε ο Αυγερινός; Υ-
πάρχει κάτι που προσπαθεί να ελέγξει τη συμπεριφορά μας –να μας 
κάνει εχθρικούς τον έναν προς τον άλλο! Είσαι κουφός, γαμώ τους 
θεούς που πιστεύεις;» 
  Συγχρόνως, η Σαρφάλλη είχε απομακρύνει τον Θελλέδη, αρπάζοντάς 
τον απ’το πέτο και σπρώχνοντάς τον. 
  Η Βασίλισσα Γλυκάνθη, παρά τον πυροβολισμό της και παρά την 
προσταγή της, δεν είδε τους παλατιανούς φρουρούς να σταματούν, 
ούτε να γυρίζουν και να φεύγουν. Τουναντίον, συνέχισαν να έρχονται, 
και δύο απ’αυτούς ύψωσαν πιστόλια και τη σημάδεψαν– 
  Η Γλυκάνθη κρύφτηκε πίσω απ’τη γωνία του διαδρόμου. Οι ριπές α-
ντήχησαν, χτυπώντας τους τοίχους. Είναι τρελοί; Πυροβολούν τη Βασί-
λισσά τους; 
  «Παραδοθείτε!» φώναξε ένας απ’τους φρουρούς. «Πετάξτε τα όπλα 
σας και παραδοθείτε!» 
  Η φωνή του συνέφερε τους επαναστάτες, οι οποίοι, όχι μόνο δεν πέ-
ταξαν τα όπλα τους, αλλά τα έστρεψαν προς τους φρουρούς του πα-
λατιού, πυροβολώντας. Εκείνοι καλύφτηκαν, σε διάφορα σημεία του 
διαδρόμου. 
  Κι άλλα βήματα ακούστηκαν να έρχονται, από διαφορετική κατεύ-
θυνση. 
  «Παραδοθείτε!» φώναξε ο ίδιος φρουρός. «Σας έχουμε περικυκλωμέ-
νους! –Ααααργκχ!…» 
  Κι ύστερα, άλλη μια κραυγή πόνου αντήχησε, ακολουθούμενη από 
πυροβολισμούς, και από τους φρουρούς και από τους επαναστάτες. 
  Η Γλυκάνθη κρυφοκοίταξε, από τη γωνία, και είδε τον Αυγερινό ανά-
μεσα στους φρουρούς, να κραδαίνει το σπαθί του, που γυάλιζε με γα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  709 

 

 

λανό φως, μοιάζοντας με τον Κελευστή του Ανδρόνικου. Οι κινήσεις 
του ήταν γρήγορες και επιδέξιες· οι αντίπαλοί του έπεφταν ο ένας κα-
τόπιν του άλλου. 
  «Μητέρα!» 
  Η Γλυκάνθη στράφηκε, για να δει τον Λούσιο –ή, μάλλον, το πλάσμα 
στο οποίο είχε μετατραπεί ο Λούσιος– να ξεπροβάλλει από την άλλη 
άκρη του διαδρόμου. Γύρω του, αστραπές τρεμόπαιζαν. 
  «Πες σ’αυτούς τους ανόητους να πετάξουν τα όπλα τους, μητέρα, για-
τί θα πεθάνουν όλοι!» 
  Η Γλυκάνθη έστριψε πίσω απ’τη γωνία, τρέχοντας και πλησιάζοντας 
τον Αυγερινό. Οι επαναστάτες την ακολούθησαν. Από τους στρατιώτες 
που βρίσκονταν σ’εκείνη τη μεριά, μονάχα ένας ήταν πλέον ζωντανός, 
και μια σπαθιά του Αυγερινού τον αποτελείωσε, σχίζοντάς του το λαι-
μό. Τα μάτια του Βασιλικού Φρουρού, παρατήρησε η Γλυκάνθη, ήταν 
γεμάτα γαλανή ακτινοβολία. 
  «Σκοτώστε τους!» φώναξε ο Λούσιος πίσω τους. «Σκοτώστε τους ό-
λους! Εκτός απ’τη μητέρα μου, που τη θέλω ζωντανή!» Τα λόγια του 
διαπερνούσαν το μυαλό και το κρανίο, αντηχώντας σαν να ήταν η Φω-
νή του Σύμπαντος. 
  Ο Αυγερινός έκανε νόημα στη Βασίλισσα και τους επαναστάτες να 
τον ακολουθήσουν, και τους οδήγησε σ’έναν ανελκυστήρα. Άνοιξε την 
πόρτα και τους άφησε να μπουν πρώτοι· εκείνος μπήκε τελευταίος και 
πάτησε το πλήκτρο για το ισόγειο. 
  «Τυχεροί είμαστε,» σχολίασε ο Θελλέδης, «που ο ανελκυστήρας βρι-
σκόταν στον όροφό μας.» 
  «Δε βρισκόταν στον όροφό μας, Θελλέδη,» εξήγησε ο Αυγερινός· «εγώ 
τον είχα καλέσει, προτού επιτεθώ στους φρουρούς απ’τα νώτα.» Τα 
μάτια του τώρα δε λαμπύριζαν· έμοιαζε πιο ανθρώπινος, όφειλε να 
παρατηρήσει η Γλυκάνθη. 
  Ο ανελκυστήρας τούς κατέβασε στο ισόγειο του παλατιού, και βγή-
καν, πηγαίνοντας προς το γκαράζ. 
  Κοντά στην έξοδο, τρεις φρουροί επιχείρησαν να τους σταματήσουν, 
πυροβολώντας. Οι επαναστάτες σκόρπισαν, δεξιά κι αριστερά· ο Αυγε-
ρινός άρπαξε τη Γλυκάνθη απ’τη μέση και την τράβηξε πίσω από ένα 
άγαλμα. Μια σφαίρα έσπασε ένα από τα δάχτυλα του αγάλματος. 
  «Παραδώστε μας τη Βασίλισσα!» φώναξε ένας απ’τους φρουρούς. 
  Οι επαναστάτες τούς πυροβόλησαν, αλλά εκείνοι είχαν ήδη καλυφτεί. 



710  |  ΚΩΣΤΑΣ ΒΟΥΛΑΖΕΡΗΣ 

 

 

  «Πρέπει να προχωρήσουμε,» γρύλισε ο Θελλέδης, που είχε την πλάτη 
του κολλημένη σ’ένα βαθούλωμα του τοίχου, «κι έτσι δεν προχωράμε. 
Και, σύντομα, θα μαζευτούν κι άλλοι.» 
  Ο Φέτανιρ τράβηξε μια χειροβομβίδα από τη ζώνη του και την εκτό-
ξευσε προς τους φρουρούς. 
  Η έκρηξη τράνταξε τον διάδρομο, εκτοξεύοντας σκόνη και πέτρες. 
Κραυγές πόνου αντήχησαν. 
  «Πάμε!» φώναξε ο Θελλέδης, ξεκινώντας πρώτος. 
  Οι υπόλοιποι τον ακολούθησαν. 
  Ένας από τους φρουρούς, όμως, δεν ήταν νεκρός, ούτε αναίσθητος, 
και πυροβόλησε μέσα απ’τη θολούρα που είχε σηκωθεί. Η ριπή του 
βρήκε τον Θελλέδη στον αριστερό μηρό, κάνοντάς τον να σωριαστεί με 
μια κραυγή. 
  Ο Φέτανιρ, η Σαρφάλλη, και ο Ούρος στράφηκαν, πυροβολώντας και 
γεμίζοντας τον φρουρό σφαίρες. 
  Η Γλυκάνθη και ο Αυγερινός βοήθησαν τον Θελλέδη να σηκωθεί, βά-
ζοντας τα χέρια του στους ώμους τους. Ο Βασιλικός Φρουρός δεν έ-
μοιαζε να πονά από τον τραυματισμένο του ώμο, ο οποίος δεν είχε α-
κόμα θεραπευτεί πλήρως. 
  «Αν σας γίνω βάρος,» είπε ο Θελλέδης, μουγκρίζοντας, «παρατήστε 
με. Μην τους αφήσετε να σας πιάσουν εξαιτίας μου. Ακούς, Αυγερινέ;» 
  «Σ’ακούω, Θελλέδη· δεν είμαι κουφός.» 
  Βγήκαν στον κήπο του παλατιού, κι αντίκρυ τους, μέσα από τη βροχή 
και τις αστραπές, είδαν το υπόστεγο του γκαράζ, κάτω απ’το οποίο 
ήταν σταθμευμένα δεκάδες οχήματα. Αλλά ούτε από εδώ έλειπαν οι 
φύλακες· κάποιος πρέπει να είχε ειδοποιήσει όλους τους στρατιώτες 
στο παλάτι, μέσω τηλεπικοινωνιακών πομπών. 
  Ευτυχώς, δεν ήταν πολλοί. Παρά τη γρήγορη πληροφόρηση, δεν είχαν 
χρόνο να συγκεντρωθούν και να οργανωθούν, γιατί η Βασίλισσα Γλυ-
κάνθη, ο Αυγερινός, και οι επαναστάτες ήταν εξίσου γρήγοροι στη φυ-
γή τους. 
  Επί του παρόντος, η Σαρφάλλη, ο Φέτανιρ, και ο Ούρος ύψωσαν τα 
πιστόλια τους και πυροβόλησαν τους φρουρούς, απανωτά, ενώ δε 
σταματούσαν να προχωρούν, προσπαθώντας να τους αναγκάσουν να 
φύγουν αν δεν ήθελαν να σκοτωθούν. Ο Αυγερινός και η Γλυκάνθη, 
παρότι κουβαλούσαν τον Θελλέδη, συνέβαλαν επίσης στην ομοβρο-
ντία. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  711 

 

 

  Οι φρουροί –πέντε, στο σύνολό τους– ηττήθηκαν γρήγορα. Ένας σκο-
τώθηκε από μια βολή στο στήθος· μια άλλη σωριάστηκε στο λιθό-
στρωτο έδαφος του γκαράζ, κρατώντας το πόδι της και ουρλιάζοντας· 
ένας άλλος χτυπήθηκε στον ώμο, σκόνταψε, κι έπεσε πάνω σ’ένα δίκυ-
κλο, ανατρέποντάς το: μετά, δεν ξανασηκώθηκε. Οι άλλοι δύο φρουροί 
–ένας άντρας και μια γυναίκα– το έβαλαν στα πόδια. Ο Φέτανιρ συνέ-
χισε να τους ρίχνει, αστοχώντας· και το πιστόλι του άδειασε. 
  «Φέτανιρ!» του φώναξε ο Θελλέδης, βλέποντάς τον νάναι έτοιμος 
ν’αρχίσει να καταδιώκει τους φρουρός. «Έλα δω! Πρέπει να βάλεις 
μπροστά ένα όχημα. Αυτό.» Έδειξε με το σαγόνι του ένα τετράτροχο, 
που δεν ήταν πολύ μεγάλο –ώστε νάναι ευκίνητο–, αλλά, συγχρόνως, 
φαινόταν να έχει αρκετό χώρο για όλους τους. 
  Ο Φέτανιρ άνοιξε μια πόρτα του οχήματος και μπήκε, καθίζοντας στη 
θέση του οδηγού κι αρχίζοντας αμέσως να σκαλίζει την κλειδαριά 
μ’ένα μακρύ εργαλείο. 
  «Μην ανησυχείτε, Βασίλισσά μου· δε θ’αργήσει. Είναι καλός,» είπε ο 
Θελλέδης. «Και τώρα μπορείτε να μ’αφήσετε, αν θέλετε.» 
  Η Γλυκάνθη και ο Αυγερινός τον άφησαν, και ο γαλανόδερμος επανα-
στάτης στηρίχτηκε πάνω στο όχημα. 
  Στρατιώτες φάνηκαν να έρχονται, και άπαντες άρχισαν να τους πυ-
ροβολούν, καλυπτόμενοι πίσω απ’τα μεταλλικά περιβλήματα των ο-
χημάτων. Οι παλατιανοί φρουροί ανταπέδωσαν, και κομμάτια από 
τζάμια εκτοξεύτηκαν παντού, ενώ ορισμένες σφαίρες εξοστρακίστη-
καν επικίνδυνα επάνω σε όσα οχήματα ήταν θωρακισμένα. 
  Το όχημα που σκάλιζε ο Φέτανιρ γρύλισε, και τα φώτα του άναψαν. 
  «Είμαστε έτοιμοι!» φώναξε ο Θελλέδης, που είχε ήδη μπει. 
  Οι υπόλοιποι τον ακολούθησαν στο εσωτερικό του οχήματος. 
  Η Βασίλισσα κάθισε πίσω, μαζί με τη Σαρφάλλη και τον Θελλέδη· ο 
Αυγερινός κάθισε μπροστά, στη θέση του συνοδηγού, και ανάμεσα 
σ’εκείνον και τον Φέτανιρ χώθηκε ο Ούρος. Το μπροστινό τζάμι είχε 
σπάσει σ’ένα σημείο από κάποια απ’τις ριπές των φρουρών. 
  Ο Φέτανιρ ξεκίνησε το όχημα, οδηγώντας το ανάμεσα από τα άλλα 
που ήταν σταθμευμένα στο γκαράζ. Οι παλατιανοί φρουροί απομα-
κρύνθηκαν απ’το πέρασμά του, για να μην τους πατήσει. Οι σφαίρες 
τους εξοστρακίζονταν πάνω στη θωράκισή του. 



712  |  ΚΩΣΤΑΣ ΒΟΥΛΑΖΕΡΗΣ 

 

 

  Η πύλη του κήπου αποδείχτηκε κλειστή, και οι φρουροί που είχαν 
συγκεντρωθεί δεξιά κι αριστερά της άρχισαν αμέσως να πυροβολούν 
το όχημα της Βασίλισσας, προσπαθώντας να διαλύσουν τους τροχούς. 
  Ο Φέτανιρ επιτάχυνε, βάζοντας τις μηχανές να λειτουργήσουν στο 
μέγιστο. Η ένδειξη της ποσότητας ενέργειας κατέβηκε, στιγμιαία, μία 
ποσοστιαία μονάδα. Η κοιλιά του οχήματος ακούστηκε να βρυχάται· οι 
τροχοί του γρύλισαν πάνω στο λιθόστρωτο μονοπάτι. 
  Οι σφαίρες των φρουρών κουδούνιζαν, καθώς χτυπούσαν στη θωρά-
κισή του. 
  Το όχημα προσέκρουσε πάνω στην κλειστή, καγκελωτή πύλη του κή-
που– 
  Η Γλυκάνθη έκλεισε τα μάτια. 
  Ο θόρυβος ήταν εκκωφαντικός. 
  Το μπροστινό τζάμι θρυμματίστηκε ολόκληρο. 
  Η πύλη έπεσε, και το όχημα, πατώντας την, συνέχισε να τρέχει πάνω 
στο μονοπάτι, που τυλιγόταν σπειροειδώς γύρω απ’το δεντρόφυτο 
ύψωμα του παλατιού. 
  «Κόψε δρόμο!» είπε ο Θελλέδης στον Φέτανιρ. «Κόψε δρόμο!» 
  «Από πού να κόψω δρόμο;» 
  «Μέσ’απ’τα δέντρα.» 
  «Είσαι παλαβός;» 
  «Κάντο!» 
  «Στην άλλη ζωή,» είπε ο Φέτανιρ, «θα σε κυνηγήσω μέχρι να σε βρω 
και να σε σκοτώσω.» Και έστριψε το τιμόνι. 
  Το όχημα βγήκε απ’το μονοπάτι κι άρχισε να κατεβαίνει το ύψωμα 
μέσα από τη βλάστηση, ενώ ο Φέτανιρ προσπαθούσε ν’αποφεύγει τα 
δέντρα, ή, τουλάχιστον, τα μεγαλύτερα από αυτά, γιατί, αναπόφευκτα, 
καθώς κατέβαιναν, πήραν αρκετούς θάμνους και χαμόδεντρα μαζί 
τους. 
  Φτάνοντας προς τα κατώτερα σημεία του υψώματος, είδαν ότι πή-
γαιναν καταπάνω σ’έναν τοίχο– 
  «Στρίψε!» φώναξε ο Αυγερινός, παίρνοντας το τιμόνι από τον Φέτα-
νιρ –που έμοιαζε, εκείνη τη στιγμή, να έχει κοκαλώσει, πανικόβλητος, 
παρ’όλα τα εμπόδια από τα οποία τους είχε περάσει ώς τώρα– και γυ-
ρίζοντάς το, απότομα. 
  Το όχημα στράφηκε στο πλάι, και τα πλευρά του χτύπησαν πάνω 
στον τοίχο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  713 

 

 

  Ο Θελλέδης γρύλισε απ’τον πόνο στον μηρό του, καθώς όλοι τους 
τραντάχτηκαν. 
  Η πρόσκρουση, όμως, ήταν πολύ πιο ομαλή απ’ό,τι αν το όχημα έπε-
φτε μετωπικά πάνω στον τοίχο. 
  Ο Φέτανιρ πάτησε πάλι το πετάλι και κινήθηκαν, για λίγο ακόμα, μέ-
σα στη βλάστηση, μέχρι που βρήκαν ένα άνοιγμα ανάμεσα στα οικο-
δομήματα, έναν σχετικά στενό δρόμο, και ακολουθώντας τον βγήκαν 
σε μια από τις λεωφόρους της Ρακμάνης. 
  Η κίνηση ήταν μειωμένη, εξαιτίας της βροχής και του σκοταδιού, αλ-
λά δεν ήταν και τόσο αργά ώστε να μην έχει καθόλου κίνηση. Οχήματα, 
διαβάτες, και έφιπποι φαίνονταν να ανεβαίνουν ή να κατεβαίνουν 
τους δρόμους: σκιερές μορφές πίσω από το παραπέτασμα της νεροπο-
ντής. 
  «Πού πηγαίνουμε;» ρώτησε ο Φέτανιρ. «Στο αεροδρόμιο;» 
  «Αποκλείεται να καταφέρουμε να πάρουμε το αεροσκάφος μας από 
εκεί,» είπε ο Θελλέδης. 
  «Συμφωνώ,» είπε ο Αυγερινός. 
  «Τι προτείνετε, λοιπόν, ρε παλικάρια;» έκανε ο Φέτανιρ, οδηγώντας 
επάνω στη λεωφόρο. Το όχημά τους έτριζε καθώς προχωρούσε. Τα 
μισά του τζάμια ήταν σπασμένα, η θωράκισή του καταχτυπημένη, οι 
τροχοί του πιθανώς να είχαν υποστεί κάποιες ζημιές, και σε διάφορα 
σημεία του μεταλλικού του περιβλήματος υπήρχαν πιασμένα κλαδιά 
και φυλλώματα. 
  «Θα πάμε προς τα νοτιοδυτικά,» είπε ο Αυγερινός, «κάνοντας, για την 
ώρα, τον γύρο της Άπατης Θάλασσας.» 
  «Αυγερινέ,» είπε η Γλυκάνθη, «η Απαστράπτουσα είναι πολύ μακριά 
από εδώ, αν ακολουθήσουμε τον δρόμο που προτείνεις.» 
  «Το γνωρίζω, Βασίλισσά μου. Είπα, όμως, ότι είναι για την ώρα. Ελπί-
ζω να βρούμε κάποιο άλλο μεταφορικό μέσο καθοδόν.» 
  «Ελικόπτερο!» Ο Ούρος έδειξε, ξαφνικά, στον ουρανό. «Και δε νομίζω 
ότι τυχαία έρχεται προς το μέρος μας.» 
  Ο Φέτανιρ καταράστηκε κάτω απ’την ανάσα του. «Δεν τα παρατάνε 
ποτέ, οι μπάσταρδοι!» 
  «Ούτε κι εμείς,» είπε ο Θελλέδης. «Βγάλε μας από την πόλη, Φέτανιρ –
γρήγορα!» 



714  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Φέτανιρ επιτάχυνε, κάνοντας ζικ-ζακ, καθώς απέφευγε άλλα οχή-
ματα που κινούνταν πάνω στη γλιστερή απ’το νερό της βροχής λεω-
φόρο. 
  Η Σαρφάλλη κοίταξε έξω από ένα παράθυρο, προς τον ουρανό. «Συ-
νεχίζουν να μας ακολουθούν, αλλά δε μοιάζουν πρόθυμοι να μας πυ-
ροβολήσουν.» 
  «Επειδή είμαστε σε κεντρικό δρόμο,» είπε ο Αυγερινός, «κι επειδή η 
Βασίλισσα είναι στο ίδιο όχημα μ’εμάς. Ο Λούσιος τη θέλει ζωντανή. 
Όσο, όμως, τους έχουμε στο κατόπι μας, θα αναφέρουν τη θέση μας 
στους συντρόφους τους.» 
  «Προτείνεις να τους καταρρίψουμε;» ρώτησε ο Θελλέδης. 
  «Νομίζεις ότι μπορούμε;» 
  Ο Θελλέδης δεν απάντησε, κοιτάζοντας έξω απ’το παράθυρο, το ελι-
κόπτερο. 
  Το όχημά τους βγήκε απ’τη νότια έξοδο της Ρακμάνης, με τρία άλλα 
οχήματα της τοπικής χωροφυλακής να το ακολουθούν. Και το ελικό-
πτερο, φυσικά, εξακολουθούσε να πετά από πάνω τους. 
  Μέχρι στιγμής, κανείς δεν τους είχε πυροβολήσει, αλλά τώρα, καθώς 
έτρεχαν επάνω στον εξοχικό δρόμο, τα οχήματα που τους ακολουθού-
σαν άρχισαν να τους ρίχνουν, σημαδεύοντας τους τροχούς τους. Ο 
Θελλέδης, η Σαρφάλλη, και η Βασίλισσα Γλυκάνθη, που βρίσκονταν 
στο πίσω κάθισμα, ανταπέδωσαν· και ο Αυγερινός έβγαλε το πιστόλι 
του απ’το πλαϊνό παράθυρο του οχήματος, για να πυροβολήσει κι ε-
κείνος μέσα στο σκοτάδι και στη βροχή. Οι λάμψεις από τις κάννες έ-
μοιαζαν να προσπαθούν ν’ανταγωνιστούν τις αστραπές. 
  Ένας τροχός του οχήματος χτυπήθηκε, άσχημα· ή ίσως να χτυπήθηκε 
για δεύτερη φορά· πάντως, έσπασε μ’ένα δυνατό ΚΡΑΚ! και το όχημα 
βγήκε απ’την πορεία του και από τον δρόμο. Σύρθηκε σ’ένα ανοιχτό 
μέρος, αναπήδησε πάνω σε μερικές πέτρες, και κοπάνησε στον κορμό 
ενός δέντρου, σταματώντας. 
  Από κει και πέρα άρχιζε ένα σκοτεινό δάσος. 
  Τα οχήματα της χωροφυλακής φάνηκαν να ζυγώνουν, γρήγορα, για 
να τους περικυκλώσουν. 
  «Βγείτε!» φώναξε ο Αυγερινός στους συντρόφους του. «Πηγαίνετε 
στο δάσος! Στο δάσος!» Και, παίρνοντας στα χέρια του ένα τουφέκι, 
πυροβόλησε τα ερχόμενα οχήματα, καταφέρνοντας να σπάσει το 
μπροστινό τζάμι ενός και να χτυπήσει τον οδηγό. Το όχημα έχασε την 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  715 

 

 

πορεία του και σταμάτησε –προσωρινά, όμως, γιατί σύντομα άλλος θα 
έπαιρνε το τιμόνι. 
  Η Βασίλισσα και οι επαναστάτες βγήκαν απ’το δικό τους όχημα και, 
υπακούοντας την προτροπή του Αυγερινού, χώθηκαν ανάμεσα στα 
δέντρα και τη βλάστηση, ενώ η βροχή τούς έλουζε, γλιστρώντας μέσα 
στα ρούχα τους και κάνοντας τα μαλλιά τους να κολλάνε στο κεφάλι 
και στο μέτωπό τους. Τον Θελλέδη τον βοηθούσε η Σαρφάλλη να περ-
πατά, γιατί η σφαίρα που βρισκόταν μέσα στον χτυπημένο του μηρό 
δεν τον άφηνε καθόλου να σταθεί από μόνος του, λογχίζοντάς τον με 
δυνατό πόνο. 
  «Αυγερινέ!» φώναξε η Γλυκάνθη, κοιτάζοντας πάνω απ’τον ώμο της. 
«Έλα! Έλα!» 
  Ο Αυγερινός, παύοντας να πυροβολεί τα ερχόμενα οχήματα της χω-
ροφυλακής, ακολούθησε τους συντρόφους του στο δάσος, καθώς ήξε-
ρε πως, αν καθυστερούσε λίγο, θα τους έχανε μες στο σκοτάδι και τη 
βλάστηση. 
  Οι διώκτες τους σταμάτησαν κοντά στο χτυπημένο όχημά τους, βγή-
καν απ’τα δικά τους οχήματα, και, κουβαλώντας όπλα, τους κυνήγη-
σαν. 
  Και, σύντομα, θα έρθουν κι άλλοι, σκέφτηκε ο Αυγερινός. Τώρα που 
ξέρουν τη θέση μας, θα έρθουν κι άλλοι· κι εμείς δεν μπορούμε πλέον 
ν’απομακρυνθούμε γρήγορα. 
  Πρέπει να κάνουμε κάτι, για να μας χάσουν– 
  Η ροή των σκέψεών του διακόπηκε από… 
  …μια παράλληλη ροή σκέψεων. 
  Και ο Αυγερινός ήξερε προς τα πού έπρεπε να οδηγήσει τους συντρό-
φους του. 
  «Από δω!» είπε. «Από δω!» κάνοντάς τους νόημα και πηδώντας σ’ένα 
βαθούλωμα του εδάφους, για να στρίψει δεξιά μέσα του και 
ν’ακολουθήσει ένα μονοπάτι ανάμεσα σε δέντρα που φύτρωναν μισό 
μέτρο από πάνω του. 
  Η Βασίλισσα και οι επαναστάτες έτρεξαν στο κατόπι του. 
  «Πού πηγαίνουμε;» τον ρώτησε η Γλυκάνθη. «Γνωρίζεις ετούτα τα 
μέρη, Αυγερινέ;» 
  «Όχι,» αποκρίθηκε εκείνος, συνεχίζοντας ακάθεκτα την πορεία του. 



716  |  ΚΩΣΤΑΣ ΒΟΥΛΑΖΕΡΗΣ 

 

 

  Τότε, γιατί μας πας προς τα εκεί και όχι προς κάποια άλλη μεριά; από-
ρησε η Βασίλισσα, μα προτίμησε να μη μιλήσει. Εξάλλου, δεν είχε καμια 
καλύτερη κατεύθυνση να προτείνει. 
  Οι στρατιώτες που τους καταδίωκαν είχαν ανάψει φακούς μέσα στη 
νύχτα, προσπαθώντας να τους εντοπίσουν. Αλλά, από τη στιγμή που ο 
Αυγερινός είχε οδηγήσει την ομάδα του στο βαθούλωμα, έμοιαζαν να 
τους έχουν χάσει, γιατί ήταν πολύ πιο πίσω απ’ό,τι πριν, και οι φωνές 
τους δεν ακούγονταν πλέον καθόλου μες στο θόρυβο της βροχής. 
  Το μονοπάτι έκανε μια απότομη στροφή και, μετά, άρχισε να κατη-
φορίζει· κι από κει και πέρα, ουσιαστικά, μετατρεπόταν σε χείμαρρο, 
καθώς είχε πλημμυρίσει από τη νεροποντή. Ο Αυγερινός, όμως, δε 
σταμάτησε· συνέχισε να προχωρά, και οι άλλοι τον ακολούθησαν. Η 
Βασίλισσα Γλυκάνθη, που δε φορούσε μπότες, αλλά μονάχα ένα ζευ-
γάρι δερμάτινα παπούτσια, αισθανόταν το νερό να έχει, προ πολλού, 
μπει μέσα τους και να έχει μουσκέψει τις κάλτσες της· και τώρα, το 
νερό άρχιζε να φτάνει ακόμα πιο ψηλά, σχεδόν ώς τα γόνατά της. Τα 
κόκαλά της την πονούσαν· ήταν, πραγματικά, πολύ μεγάλη για κάτι 
τέτοια. Όχι πως ποτέ πίστευε ότι ήταν φτιαγμένη για καταδιώξεις μέ-
σα σε δάση ενώ έβρεχε… 
  Εκεί όπου το μονοπάτι τελείωνε, τελείωνε κι ο χείμαρρος· το νερό του 
χυνόταν σ’ένα ανοιχτό μέρος, όπου το χώμα το απορροφούσε και με-
τατρεπόταν σε λάσπη. Τριγύρω, υπήρχαν ψηλά δέντρα, και, μέσα 
απ’το σκοτάδι των φυλλωμάτων τους, δύο μεγάλες μορφές φάνηκαν 
να κινούνται. 
  Δύο μεγάλες, τετράποδες μορφές με επιμήκη κεφάλια και κέρατα στη 
μουσούδα. Οι φολίδες τους γυάλιζαν μ’ένα έντονο γαλανό φως όπου 
κατάφερναν να τις συναντήσουν οι φεγγαραχτίδες της Γλαυκής. 
  «Σερπετά!…» έκανε η Βασίλισσα Γλυκάνθη. Άγρια Σερπετά των δα-
σών. Για μια στιγμή, φοβήθηκε ότι ίσως να τους επιτίθονταν. 
  Οι επαναστάτες ύψωσαν τα όπλα τους. 
  «Δεν υπάρχει λόγος γι’ανησυχία,» τους είπε ο Αυγερινός. «Μόλις ήρ-
θαν οι σύμμαχοί μας. Θα μας πάρουν μακριά από εδώ, και θα μας κρα-
τήσουν ασφαλείς όσο μπορούν.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  717 

 

 

 

46 
 
 
«Πρίγκιπα Λούσιε, απαιτώ να μάθω τι συμβαίνει στο παλάτι μου!» 
  Ο Δούκας Φερέσβιος είχε μόλις μπει στη μεγάλη αίθουσα, μαζί με τη 
σύζυγό του, την καφετόδερμη Ανδρομάχη. Κι οι δύο ήταν ταραγμένοι, 
αλλά η όψη του Δούκα φανέρωνε και θυμό, έντονο θυμό. 
  Ο Λούσιος στράφηκε να τους κοιτάξει. «Ποιο είναι το πρόβλημα;» 
ρώτησε, ήρεμα. 
  «Ποιο είναι το πρόβλημα;» γρύλισε ο Φερέσβιος, εκτός εαυτού, νιώθο-
ντας την οργή του να τον διακατέχει πλήρως: να τον διακατέχει όπως 
λίγες φορές στη ζωή του είχε αισθανθεί να τον διακατέχει, γιατί ήθελε, 
γενικά, να θεωρεί τον εαυτό του πράο άνθρωπο. «Οι φρουροί μου μου 
είπαν ότι τους πρόσταξες να κυνηγήσουν τη Βασίλισσα και τους συνο-
δούς της! Δε θα επιτρέψω άλλες τέτοιες ανοησίες μέσα στην πόλη μου, 
Πρίγκιπα Λούσιε!» 
  Τα μάτια του Λούσιου άστραψαν με τρόπο που δεν ήταν ανθρώπινος. 
Ο Φερέσβιος παραξενεύτηκε, αρχικά, κι ύστερα αισθάνθηκε έναν πα-
γερό τρόμο να τον καταλαμβάνει· ακούσια, έκανε ένα βήμα όπισθεν, 
αν και υπήρχε ήδη αρκετή απόσταση ανάμεσα σ’εκείνον και τον αυτο-
αποκαλούμενο Αντιβασιλέα της Απολλώνιας. 
  «Δε θα επιτρέψεις, Δούκα μου;» είπε ο Λούσιος. «Δε θα επιτρέψεις;» 
Γέλασε. «Και ποιος σου είπε ότι χρειάζομαι την άδειά σου για να κάνω 
οτιδήποτε;» φώναξε· και τώρα η φωνή του αντήχησε σαν καμπάνα 
μέσα στην αίθουσα. «Η μητέρα μου έχει αλλοφρονήσει· έχει πιστέψει 
σε ψέματα· κι εγώ προσπαθώ να τη φέρω πίσω, σ’εμένα, προτού οι 
πράκτορες του Ανδρόνικου την πάρουν μακριά από εδώ.» 
  Ο Φερέσβιος δεν ήξερε τι ακριβώς ήταν εκείνο που τον τρόμαζε στην 
εμφάνιση του Λούσιου. Θα μπορούσε να πει ότι ήταν σαν κάποιος άλ-
λος να φορούσε το σώμα του γιου της Βασίλισσας Γλυκάνθης. Αλλά 
αυτό, βέβαια, δε μπορεί να αλήθευε· δεν έβγαζε κανένα νόημα… 
  Ο Δούκας της Ρακμάνης παραμέρισε τον τρόμο του, και είπε, αποφα-
σιστικά: «Δε θα συμμετάσχω άλλο σ’αυτό! Δε θα διαιρέσω το βασίλειο, 



718  |  ΚΩΣΤΑΣ ΒΟΥΛΑΖΕΡΗΣ 

 

 

και δε θα σ’αφήσω να κυνηγάς τη Βασίλισσα μέσα στην ίδια μου την  
πόλη!» 
  «Θα με προδώσεις, λοιπόν, Φερέσβιε;» Η φωνή του Λούσιου ήταν βα-
ριά, σχεδόν θρηνητική, λες κι έπαιζε θέατρο. Τα μάτια του άστραψαν 
πάλι μ’εκείνον τον αφύσικο τρόπο. 
  «Δεν θα προδώσω την Απολλώνια!» δήλωσε ο Φερέσβιος. 
  Ο Λούσιος αναστέναξε, και πρόσταξε τους φρουρούς: «Συλλάβετε τον 
Δούκα και τη σύζυγό του.» 
  «Οι φρουροί μου δε θα με συλλάβουν, Πρίγκιπα Λούσιε!» 
  Και, πράγματι, οι φρουροί δεν κινήθηκαν αμέσως· κινήθηκαν μόνο 
αφότου ένας άντρας τούς πρόσταξε να κινηθούν. Ένας άντρας που ο 
Φερέσβιος γνώριζε από παλιά, και νόμιζε ότι μπορούσε να εμπιστευ-
τεί. Ονομαζόταν Ράλτης Δίψυχος, και ήταν ο διοικητής της φρουράς 
του παλατιού. 
  «Συλλάβετε τον Δούκα,» είπε ο Διοικητής Ράλτης, και τότε οι στρα-
τιώτες δε δίστασαν να ζυγώσουν τον Φερέσβιο και τη σύζυγό του. 
  «Προδότη!» φώναξε εκείνος. «Προδότη!» Και τράβηξε το πιστόλι 
απ’τη ζώνη του, υψώνοντάς το και σημαδεύοντας τον διοικητή. 
  «Δε θα το έκανα, αν ήμουν στη θέση σου, Δούκα μου,» προειδοποίησε 
ο Λούσιος. 
  Ο Φερέσβιος πάτησε τη σκανδάλη. 
  Και πάντοτε ήταν καλός σκοπευτής. Η σφαίρα του βρήκε τον Ράλτη 
Δίψυχο στο αριστερό μάτι. Το κεφάλι του διοικητή έκανε απότομα πί-
σω, μα αίμα δεν πετάχτηκε, ούτε ο άντρας έπεσε. Εκεί όπου ήταν το 
μάτι του φάνηκε ένα παχύρρευστο υγρό στο χρώμα του ασημιού, το 
οποίο άρχισε να αναπλάθει τη σάρκα. 
  Η ανάσα του Φερέσβιου κόπηκε, κι ένα ουρλιαχτό βγήκε απ’τα χείλη 
της Ανδρομάχης. 
  Οι φρουροί τούς περικύκλωσαν, υψώνοντας τα όπλα τους και σημα-
δεύοντάς τους. 
  «Σε προειδοποίησα, Δούκα μου,» είπε ο Λούσιος, «δε σε προειδοποίη-
σα;» 
  Ο Διοικητής Ράλτης μειδίασε, καθώς το τραύμα του θεραπευόταν και 
ένα καινούργιο μάτι παρουσιαζόταν εκεί όπου βρισκόταν το παλιό. 
  «Τι είναι αυτό το τέρας;» φώναξε ο Φερέσβιος. «Η Βασίλισσα είχε δί-
κιο για σένα, Λούσιε! Είσαι όντως υπηρέτης του Μαύρου Νάρζουλ!» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  719 

 

 

  «Τι λόγια είναι αυτά, Δούκα μου; Μονάχα από το στόμα ενός προδότη 
θα έβγαιναν,» είπε ο Λούσιος. Και προς τους φρουρούς: «Αφοπλίστε 
τον Δούκα και συνοδέψτε τον στα μπουντρούμια του παλατιού, μέχρι 
να μπορέσουμε να κάνουμε κάποια καλύτερη συνεννόηση μαζί του.» 
  Οι στρατιώτες πήραν το πιστόλι του Φερέσβιου, και τράβηξαν εκεί-
νον και τη σύζυγό του έξω απ’τη μεγάλη αίθουσα. 
  Ο Λούσιος πλησίασε την κονσόλα που βρισκόταν σε μια μεριά του 
δωματίου, και πάτησε το πλήκτρο που άνοιγε τον τηλεπικοινωνιακό 
πομπό, ο οποίος ήταν ήδη ρυθμισμένος στην κατάλληλη συχνότητα. 
  «Τους συλλάβατε;» ρώτησε. 
  «Όχι, Μεγαλειότατε,» απάντησε ο πιλότος του ελικοπτέρου. «Κρύφτη-
καν μέσα σ’ένα δάσος, και, εξαιτίας του σκοταδιού και της βροχής, είναι 
αδύνατον να τους εντοπίσουμε. Ωστόσο, οι άνθρωποί μας έχουν αφήσει 
τα οχήματα τους και τους ψάχνουν.» 
  Ο Λούσιος πάτησε ένα πλήκτρο, και ο χάρτης της περιοχής παρου-
σιάστηκε στην οθόνη του. «Δείξε μου την τοποθεσία σου,» πρόσταξε 
τον πιλότο. 
  Ένα κόκκινο φωτάκι άναψε στα νότια της Ρακμάνης, σε μια δασώδη 
περιοχή. 
 
 
 
Τα Σερπετά έτρεχαν για ώρες, μέσα στη βροχή. 
  Η Γλυκάνθη είχε τα χέρια της τυλιγμένα γύρω απ’το λαιμό του ενός 
από αυτό, και κρατούσε τα μάτια της συνέχεια κλειστά… εκτός από 
όταν τα άνοιγε μόνο για λίγο, ώστε να κρυφοκοιτάξει τι γινόταν γύρω 
της. Πού βρίσκονταν; Ήταν ακόμα στο δάσος, ή είχαν βγει σε κάποιο 
ανοιχτό μέρος; Και η απάντηση ήταν πάντα πως εξακολουθούσαν να 
βρίσκονται στο δάσος. 
  Το ίδιο Σερπετό μ’εκείνη καβαλούσαν ο Αυγερινός και Ούρος, ενώ 
στην πλάτη του δεύτερου Σερπετού κάθονταν η Σαρφάλλη, ο Φέτανιρ, 
και ο Θελλέδης. Ο τελευταίος ήταν φανερό πως υπέφερε από τη σφαί-
ρα στον μηρό του, και οι άλλοι δύο προσπαθούσαν να τον συγκρατούν, 
ώστε να μην πέσει. 
  Οι κορμοί των δέντρων και οι φυλλωσιές περνούσαν γρήγορα γύρω 
τους· η Βασίλισσα Γλυκάνθη τα έβλεπε όλα σαν μια σκοτεινή θολούρα, 
όποτε άνοιγε τα βλέφαρά της. Το νερό της βροχής την είχε μουσκέψει 



720  |  ΚΩΣΤΑΣ ΒΟΥΛΑΖΕΡΗΣ 

 

 

ώς το κόκαλο, και το κρύο της νύχτας την περόνιαζε. Φοβόταν ότι θα 
άρπαζε καμια πνευμονία. Και, στην ηλικία μου, αν συμβεί κάτι τέτοιο, 
μπορεί να πάω να βρω την Κυρά του Καπνού, σκέφτηκε, μη μπορώντας 
παρά να φέρει στο νου της την εικόνα αυτής της κατώτερης θεότητας, 
που υπηρετούσε τον Απόλλωνα και μετέφερε τις ψυχές των νεκρών 
μέσα στους Καπνούς της. 
  Σε κάποια στιγμή, ο Αυγερινός είπε: «Πρέπει να σταματήσουμε.» Και 
τα Σερπετά τον υπάκουσαν, σα να καταλάβαιναν τη λαλιά των αν-
θρώπων. Έπαψαν να τρέχουν και στάθηκαν, σταθερά, στα τέσσερα 
πόδια τους. Η Γλυκάνθη δεν μπορούσε να αισθανθεί αν το δικό της ή-
ταν κουρασμένο, ή λαχανιασμένο στο ελάχιστο. Και, μάλλον, αυτό ο-
φειλόταν στο γεγονός ότι το Σερπετό δεν ήταν ούτε κουρασμένο ούτε 
λαχανιασμένο. Γιατί, διαφορετικά, η Βασίλισσα θα το καταλάβαινε. 
Ετούτη δεν ήταν η πρώτη φορά που καβαλούσε ζώο: είχε και παλιότε-
ρα καβαλήσει άλογα, και η αλήθεια ήταν πως της άρεσε η ιππασία. Ε-
πίσης, νόμιζε πως κάποτε είχε ιππεύσει και Σερπετό, αλλά τότε το θη-
ρίο δεν πρέπει να έτρεχε, οπότε δεν της είχε περάσει απ’το μυαλό αν 
είχε λαχανιάσει ή όχι. 
  «Κατεβείτε!» φώναξε ο Αυγερινός στους συντρόφους του, για 
ν’ακουστεί μέσα στο θόρυβο της βροχής. Και τότε η Βασίλισσα συνει-
δητοποίησε και κάτι ακόμα: Όταν ο Βασιλικός Φρουρός είχε πει Πρέ-
πει να σταματήσουμε, αποκλείεται το δεύτερο Σερπετό να μπορούσε 
να τον ακούσει, στην απόσταση όπου βρισκόταν· κι όμως, είχε κι αυτό 
σταματήσει την ίδια στιγμή με το πρώτο. Ο Αυγερινός είναι, πραγματι-
κά, ευλογημένος από τον Απόλλωνα… 
  Η Γλυκάνθη κατέβηκε απ’τη ράχη του Σερπετού της, καθώς κι οι υπό-
λοιποι έκαναν το ίδιο. Η Σαρφάλλη και ο Φέτανιρ βοηθούσαν τον Θελ-
λέδη να ξεκαβαλικέψει· και η πρώτη ρώτησε: «Γιατί σταματάμε εδώ;» 
  «Γιατί έχουμε έναν τραυματία μαζί μας,» είπε ο Αυγερινός, ζυγώνο-
ντας τον γαλανόδερμο επαναστάτη. 
  «Αυγερινέ,» μούγκρισε εκείνος, τρίζοντας τα δόντια απ’τον πόνο, 
«σου είπα: Αν σας γίνω βάρος–» 
  «Δεν μας έχεις γίνει βάρος, γιατί νομίζω πως, έτσι κι αλλιώς, οι διώ-
κτες μας μας έχουν χάσει. Πρέπει, επομένως, να βγάλουμε αυτή τη 
σφαίρα από μέσα σου, προτού πάθεις τίποτα χειρότερο απ’ό,τι έχεις 
ήδη πάθει.» Και προς τη Σαρφάλλη και τον Φέτανιρ: «Πηγαίνετέ τον 
εκεί,» έδειξε, «όπου η βροχή κόβει λίγο.» Η Βασίλισσα Γλυκάνθη μπο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  721 

 

 

ρούσε να διακρίνει μερικές φυλλωσιές, που δημιουργούσαν ένα φυσι-
κό υπόστεγο. 
  Η Σαρφάλλη και ο Φέτανιρ μετέφεραν τον Θελλέδη εκεί, και τον έβα-
λαν να ξαπλώσει στο μουσκεμένο χορτάρι. 
  «Είναι κανείς σας γιατρός;» ρώτησε ο Αυγερινός. 
  Οι επαναστάτες έγνεψαν αρνητικά. 
  «Δε μπορεί κανένας να του βγάλει τη σφαίρα, δηλαδή;» 
  «Αυτό μπορούμε να το κάνουμε,» είπε η Σαρφάλλη. 
  «Ωραία, τότε,» αποκρίθηκε ο Αυγερινός. «Ελπίζω μόνο να μπορείτε να 
το κάνετε καλύτερα από μένα, που οι γνώσεις μου είναι πολύ βασικές.» 
  Η Σαρφάλλη γονάτισε πλάι στον Θελλέδη. «Και οι δικές μου το ίδιο 
είναι, αλλά θα προσπαθήσω.» Τράβηξε ένα μαχαίρι απ’τη μπότα της 
και έσκισε το παντελόνι του, για να φανερώσει τον τραυματισμένο 
μηρό. 
  Η Βασίλισσα Γλυκάνθη απέστρεψε το βλέμμα, μη μπορώντας να πα-
ρακολουθήσει άλλο. Η ίδια δεν είχε καμία απολύτως γνώση ιατρικής, 
και δε νόμιζε ότι θα μπορούσε ποτέ να βγάλει σφαίρα μέσα από κά-
ποιον –όχι χωρίς να λιποθυμήσει ή να ξεράσει, τουλάχιστον… 
  Ο Θελλέδης κραύγασε, κάνοντας τη Γλυκάνθη να σφίξει, ακούσια, τις 
γροθιές της. Προσπάθησε να τον αγνοήσει, και άκουσε τον Φέτανιρ να 
λέει: «Δάγκωσε αυτό, φίλε μου. Δάγκωσε αυτό.» 
  Αισθανόταν το σώμα της να τρέμει από το κρύο νερό που κυλούσε 
επάνω του. Έστρεψε το βλέμμα της στο Σερπετό που, πριν από λίγο, 
κουβαλούσε αυτήν, τον Αυγερινό, και τον Ούρο. Τα μάτια του πλάσμα-
τος ήταν ήρεμα· και μόνο που η Γλυκάνθη τα κοίταζε, νόμιζε ότι της 
μετέδιδαν ένα ψήγμα της ηρεμίας τους. 
  «Βασίλισσά μου,» είπε ο Αυγερινός, πλησιάζοντάς την, «ελάτε κάτω 
απ’τις φυλλωσιές. Κόβουν λίγο τη βροχή.» 
  Η Γλυκάνθη είχε τυλίξει τα χέρια της γύρω απ’τον εαυτό της. Γιατί 
δεν είχε πάρει την κάπα της, φεύγοντας απ’το δωμάτιό της στο παλάτι 
του Φερέσβιου; Γιατί την είχε ξεχάσει; «Κόβουν λίγο τη βροχή;» είπε. 
«Δε νομίζω ότι αυτό το λίγο θα με βοηθήσει, Αυγερινέ.» 
  «Καλύτερα αυτό παρά τίποτα, Βασίλισσά μου.» 
  Η Γλυκάνθη κοίταξε, για μερικές στιγμές, το πρόσωπό του. Κατένευ-
σε, και πήγε εκεί όπου της είχε προτείνει. Η βροχή, πράγματι, έκοβε 
λιγάκι σε τούτο το μέρος, αλλά αυτό δεν μπορούσε να κάνει το ξεπα-
γιασμένο κορμί της Βασίλισσας να ζεσταθεί. 



722  |  ΚΩΣΤΑΣ ΒΟΥΛΑΖΕΡΗΣ 

 

 

  Η σφαίρα δεν άργησε να βγει απ’τον μηρό του Θελλέδη. Η Σαρφάλλη 
έδεσε το τραύμα του όσο καλύτερα ήξερε και τον βοήθησε πάλι να ση-
κωθεί. Εκείνος έμοιαζε να βρίσκεται σε χειρότερη κατάσταση από 
πριν, έτοιμος να λιποθυμήσει. 
  Τα Σερπετά λύγισαν τα γόνατα και έσκυψαν τους λαιμούς, για να 
τους διευκολύνουν να τα καβαλήσουν. Η Γλυκάνθη, βγαίνοντας απ’το 
προστατευμένο μέρος όπου την είχε οδηγήσει ο Αυγερινός, αισθάνθη-
κε άσχημα που ξαναβρισκόταν εκτεθειμένη στην καταιγίδα, όπως ό-
ταν πρέπει να βγεις από τη ζεστή κουβέρτα σου ένα παγερό πρωινό. 
Τελικά, το γεγονός ότι έκοβε λιγάκι η βροχή σ’εκείνο το σημείο δεν ή-
ταν τόσο αμελητέο όσο αρχικά νόμιζε. 
  Τα Σερπετά άρχισαν πάλι να τρέχουν μέσα στο δάσος και στη νερο-
ποντή. 
  «Πού μας πηγαίνουν;» ρώτησε η Γλυκάνθη τον Αυγερινό, κοιτάζοντάς 
τον πάνω απ’τον ώμο της. 
  «Σ’ένα ασφαλές μέρος.» 
  «Ναι, αλλά πού ακριβώς;» 
  «Δε γνωρίζω, Βασίλισσά μου.» 
  Και τα υπόλοιπα πώς τα γνωρίζεις; σκέφτηκε η Γλυκάνθη. Αλλά κατα-
λάβαινε ότι δε θα είχε νόημα να κάνει αυτή την ερώτηση. Ελπίζω μόνο 
να φτάσουμε γρήγορα όπου είναι να φτάσουμε, γιατί θα ξεπαγιάσω… 
 
 
 
Τα Σερπετά έτρεχαν για ώρες ατελείωτες. Τα μεγάλα, νυχάτα πόδια 
τους βροντούσαν πάνω στο έδαφος, και ποτέ δε σταματούσαν. Η Γλυ-
κάνθη, παλιότερα, δεν πίστευε ότι αυτά τα πλάσματα είχαν τη δυνα-
τότητα να τρέχουν τόσο γρήγορα, ούτε για τόσο πολύ. 
  Τα δάση, κάποια στιγμή, τελείωσαν και, τότε, βγήκαν σ’έναν πεδινό 
τόπο, μέσα στο σκοτάδι της βαθιάς νύχτας, ενώ η βροχή είχε πάψει. Η 
Βασίλισσα τουρτούριζε, πιασμένη πάνω στο Σερπετό της, καθώς ο 
κρύος αγέρας τη χτυπούσε. Απόμακρα, φαίνονταν τα φώτα κάποιας 
μικρής πόλης ή χωριού. 
  Τα Σερπετά δε σταμάτησαν· συνέχισαν το ατελείωτο τρεχαλητό τους. 
  Η θάλασσα δε φαίνεται, συνειδητοποίησε η Γλυκάνθη, κοιτάζοντας 
δεξιά κι αριστερά. Δε φαίνεται πουθενά. Μας οδηγούν στην ενδοχώρα. 
Μάλλον, είμαστε κάπου μέσα στα Νότια Δουκάτα τώρα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  723 

 

 

  Τα Σερπετά τούς πήγαν σ’ένα ορεινό μέρος, που, στην αρχή, το έβλε-
παν μόνο ως έναν σκοτεινό όγκο στον ορίζοντα, αλλά, ύστερα από με-
ρικές ώρες, ήρθε πολύ πιο κοντά τους. Τα πλάσματα κινούνταν με σχε-
τική άνεση πάνω στα βράχια, και κατέληξαν ν’ακολουθούν ένα κακο-
τράχαλο μονοπάτι. Η Γλυκάνθη πότε κοιμόταν πότε ξυπνούσε, εξαιτί-
ας της κούρασής της, μα κατάλαβε ότι το μονοπάτι δεν πρέπει να ανέ-
βαινε ολοένα και ψηλότερα· ακολουθούσε μια πορεία που τους πήγαι-
νε γύρω απ’το ορεινό μέρος. Και, όπως αποδείχτηκε, η Βασίλισσα δεν 
έκανε λάθος. 
  Όταν είχε χαράξει και το πρώτο φως έπεφτε στην Απολλώνια, βρέ-
θηκαν στην άλλη μεριά του βραχώδους τόπου, σ’έναν δασότοπο και 
αντίκρυ σ’ένα οικοδόμημα που δεν μπορούσε παρά να είναι Ναός του 
Απόλλωνα· η Γλυκάνθη –και οποιοσδήποτε Απολλώνιος– ήταν αδύνα-
τον να μπερδέψει έναν Ναό του Απόλλωνα για οτιδήποτε άλλο. 
  Στις σκάλες που οδηγούσαν στην είσοδο του Ναού στεκόταν μια γυ-
ναίκα με καφέ δέρμα και μαύρα, μακριά μαλλιά. Φορούσε γαλανό ράσο 
και χρυσή ζώνη, και στο αριστερό της χέρι υπήρχε ένα γάντι από χρυ-
σάφι. Μια Ορκισμένη Ιέρεια. 
  Τα Σερπετά σταμάτησαν, και τώρα η Γλυκάνθη μπορούσε να αισθαν-
θεί αυτό που καβαλούσε να βαριανασαίνει. Τελικά, δεν ήταν τελείως 
ακούραστα· είχαν κι αυτά τα όριά τους, όπως όλα τα πλάσματα. 
  Οι επαναστάτες και ο Αυγερινός κατέβηκαν από τη ράχη τους, κι ύ-
στερα ο Βασιλικός Φρουρός έδωσε το χέρι του στη Βασίλισσα, για να 
κατεβεί κι εκείνη. Η Γλυκάνθη ένιωθε κάθε σημείο του σώματός της 
μουδιασμένο και κάθε της κόκαλο έτοιμο να σπάσει, αλλά πήδησε από 
την πλάτη του Σερπετού, δίχως να πάρει το χέρι του Αυγερινού. Κα-
θώς, όμως, τα πόδια της συναντούσαν το έδαφος, παραπάτησε, κι ο 
Βασιλικός Φρουρός τη συγκράτησε, για να μην πέσει. 
  Έπειτα, έστρεψε το βλέμμα του στην Ορκισμένη Ιέρεια. «Πάμφωτη,» 
την προσφώνησε. «Ζητούμε καταφύγιο.» 
  «Το ξέρω,» αποκρίθηκε εκείνη. «Σας περίμενα.» 
  Ο Αυγερινός βοήθησε τη Γλυκάνθη ν’ανεβεί τα σκαλοπάτια του Ναού, 
ενώ εκείνη αισθανόταν τα γόνατά της να τρέμουν και να πονάνε. Δεν 
είχε καταλάβει ότι είχε κουραστεί τόσο πολύ από την ολονύχτια ιππα-
σία τους. Όταν βρίσκομαι στο παλάτι της Απαστράπτουσας, υπάρχουν 
στιγμές που έχω την ψευδαίσθηση ότι είμαι ξανά νέα· αλλά εδώ δεν 



724  |  ΚΩΣΤΑΣ ΒΟΥΛΑΖΕΡΗΣ 

 

 

μπορώ να διατηρήσω ούτε το παραμικρό ψήγμα από αυτήν, σκέφτηκε 
μελαγχολικά. 
  Η Ορκισμένη Ιέρεια τούς οδήγησε στο εσωτερικό του Ναού και σε 
μερικούς κοιτώνες. Η Γλυκάνθη τα έβλεπε όλα γύρω της σαν εικόνες 
από όνειρο· το βλέμμα της είχε δυσκολία να το εστιάσει σ’ένα συγκε-
κριμένο μέρος. Ο Αυγερινός την άφησε να καθίσει στην άκρη ενός κρε-
βατιού. 
  «Βασίλισσά μου,» είπε, «υπάρχουν στεγνά ρούχα εδώ.» Έδειξε ένα 
ανοιχτό μπαούλο. (Πότε τα έφεραν; αναρωτήθηκε, μπερδεμένα, εκείνη. 
Μας είπε κι η ιέρεια γι’αυτά;) «Να τα φορέσετε, προτού κοιμηθείτε. 
Μην ξαπλώσετε με τα βρεγμένα ρούχα.» Ο Αυγερινός έσκυψε πάνω 
απ’το μπαούλο και τράβηξε και κάτι άλλο από μέσα. «Υπάρχουν και 
πετσέτες, για να σκουπιστείτε. Εντάξει;» 
  Η Γλυκάνθη κατένευσε. «Ναι. Σ’ευχαριστώ, Αυγερινέ.» 
  «Αν θέλετε κάτι, φωνάξτε με,» είπε ο Βασιλικός Φρουρός, κι έφυγε 
απ’τον κοιτώνα, αφήνοντας τη Βασίλισσα μόνη. 
  Η Γλυκάνθη έβγαλε τα ρούχα της, χωρίς να σηκωθεί όρθια, γιατί δεν 
ήταν σίγουρη ότι θα κατάφερνε να μη σωριαστεί. Άπλωσε τα χέρια της 
και έπιασε τις πετσέτες, χρησιμοποιώντας τες για να σκουπίσει το γυ-
μνό της σώμα και τα μαλλιά της. Παρά το γεγονός ότι δε φορούσε ρού-
χα, διαπίστωσε ότι δεν κρύωνε εδώ μέσα. Παραξενεύτηκε. Άπλωσε 
πάλι το ένα της χέρι και άγγιξε τον τοίχο πλάι στο κρεβάτι της. Ήταν 
ζεστός. Ο Ναός πρέπει να είχε κάποιου είδους εσωτερική θέρμανση: 
καυτό νερό, ίσως, που κυλούσε σε ειδικούς αγωγούς πίσω απ’τους τοί-
χους του. 
  Η Γλυκάνθη φόρεσε μια απλή ρόμπα και κουκουλώθηκε κάτω απ’τα 
σκεπάσματα του κρεβατιού. 
  Μεγάλε Απόλλωνα, σκέφτηκε, καθώς το πρόσωπο του Λούσιου ήρθε 
στο μυαλό της, τι θα κάνουμε; Ο Αυγερινός τον αποκάλεσε Κατακεραυ-
νωτή. Έχει, πράγματι, μετατραπεί σε έναν από τους Οκτώ; Κι αν ναι, τό-
τε πού είναι ο γιος μου; Τον έχει φυλακίσει το πνεύμα αυτού του δαίμο-
να; 
  Ετούτες οι σκέψεις, όμως, ήταν πολύ κουραστικές για την ήδη, σωμα-
τικά και ψυχικά, εξουθενωμένη Βασίλισσα, έτσι σύντομα την πήρε ο 
ύπνος. Ένας βαθύς λήθαργος, δίχως όνειρα. 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  725 

 

 

 
«Δηλαδή, την χάσατε,» είπε ο Λούσιος, ατενίζοντας τους τρεις στρατι-
ωτικούς αντίκρυ του. Στεκόταν ευθυτενής μέσα στη μεγάλη αίθουσα 
του παλατιού της Ρακμάνης, με τα χέρια του σταυρωμένα πίσω απ’την 
πλάτη. 
  «Δεν ξέρουμε πώς έγινε αυτό, Μεγαλειότατε,» αποκρίθηκε ο ένας 
απ’τους στρατιωτικούς. «Από τότε που μπήκαν σ’εκείνο το δάσος, εί-
ναι σα να εξαφανίστηκαν. Έχουμε χτενίσει όλη την περιοχή, μα δεν 
τους έχουμε βρει.» 
  «Επειδή δεν είναι πλέον εκεί,» είπε ο Λούσιος. «Αποκλείεται, ύστερα 
από τόσες ώρες, να βρίσκονται ακόμα στο ίδιο μέρος. 
  »Μπορείτε να πηγαίνετε. Φύγετε από μπροστά μου!» Έκανε μια απο-
δεσμευτική χειρονομία. 
  Οι στρατιωτικοί αποχώρησαν, βγαίνοντας από τη μεγάλη αίθουσα. 
  Η Κορνηλία καθόταν σε μια πολυθρόνα, κοντά στο τζάκι. Δεν είχε 
κοιμηθεί πολύ το βράδυ, αλλά είχε κοιμηθεί μερικές ώρες. Το χρειαζό-
ταν, για να ξεκουραστεί, έπειτα από το ταξίδι της στην Απολεσθείσα 
Γη. Επίσης, είχε κάνει ένα ζεστό μπάνιο, και τα πάντα της φαίνονταν 
καλύτερα, αν εξαιρούσε τις άσχημες σκέψεις και τις άγριες επιθυμίες 
που έρχονταν συνεχώς στο μυαλό της. Δεν ήξερε τι ακριβώς την είχε 
πιάσει και γινόταν αυτό, ούτε γνώριζε πότε θα σταματούσε, όμως κα-
ταλάβαινε ότι οφειλόταν στην παρουσία του Κατακεραυνωτή. 
  Τώρα, η Κορνηλία ήταν ντυμένη μ’ένα μαύρο, μακρύ φόρεμα, που είχε 
γούνα γύρω απ’το ντεκολτέ και τις άκριες των μανικιών. Απ’το λαιμό 
της κρεμόταν ένα περιδέραιο με μαργαριτάρια, το οποίο χανόταν ανά-
μεσα στα στήθη της. Στο αριστερό χέρι κρατούσε μια αχνιστή κούπα 
που περιείχε ζεστό καφέ αναμιγμένο με ηδύποτο. 
  Οι άσχημες σκέψεις ακόμα δεν την άφηναν να ησυχάσει· συνέχιζαν να 
έρχονται και να έρχονται και να έρχονται, όσο κι αν πάλευε να τις διώ-
ξει. 
  Τα μάτια της ατένισαν ερευνητικά τον Λούσιο. Ή, μάλλον, το σώμα 
του Λούσιου. Είναι, άραγε, και το πνεύμα του εκεί μέσα; Ή ο ξάδελφός 
μου είναι νεκρός, όπως η γυναίκα του; 
  Ο Αντιβασιλέας στράφηκε στο μέρος της. «Κορνηλία,» είπε, «αισθά-
νομαι πως θες κάτι να μάθεις.» Την πλησίασε με αργά βήματα. Δεν έ-
μοιαζε, όμως, κουρασμένος απ’το γεγονός ότι δεν πρέπει νάχε κοιμηθεί 
όλη τη νύχτα. 



726  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία ήπιε μια γουλιά απ’το ποτό της. «Θα ήθελα να μάθω, Με-
γάλε Άρχοντα, αν ο Λούσιος εξακολουθεί να είναι εκεί μέσα.» Το βλέμ-
μα της έλεγε ξεκάθαρα τι σήμαινε αυτό το εκεί μέσα, καθώς συνέχιζε 
να είναι καρφωμένο στο σώμα του ξαδέλφου της. 
  Τα μάτια του Κατακεραυνωτή άστραψαν με αφύσικο τρόπο. Γέλασε. 
«Κορνηλία,» είπε, «ασφαλώς και ο Λούσιος εξακολουθεί να είναι εδώ. 
Εγώ είμαι ο Λούσιος.» Στάθηκε μπροστά της. Λύγισε τη μέση του και 
ακούμπησε τα χέρια του στους βραχίονες της πολυθρόνας. Το πρόσω-
πό του βρέθηκε κοντά στο δικό της· η ανάσα του ήταν καυτή. Τα μάτια 
του… τα μάτια του, η Κορνηλία νόμιζε ότι κοίταζαν κατευθείαν μέσα 
στην ψυχή της. 
  «Και πού είναι ο Κατακεραυνωτής;» τον ρώτησε, νιώθοντας τον λαι-
μό της κολλημένο. Ήπιε ακόμα μια γουλιά απ’το ποτό της. 
  «Ο Κατακεραυνωτής κι εγώ είμαστε ένα, Κορνηλία. Ο Λούσιος κι εγώ 
είμαστε ένα. Καταλαβαίνεις;» 
  Όχι, σκέφτηκε, αλλά κατένευσε. 
  Ο Λούσιος άγγιξε το σαγόνι της, το κράτησε σταθερά, και κόλλησε τα 
χείλη του πάνω στα δικά της. Η γλώσσα του γλίστρησε μέσα στο στό-
μα της. Η Κορνηλία αισθάνθηκε το φιλί του να τη διαπερνά σαν α-
στραπή, ξυπνώντας απρόσμενα έντονη ερωτική επιθυμία ανάμεσα 
στους μηρούς της. Τα στήθη της πιέστηκαν μέσα στον χαλαρό στηθό-
δεσμό της. Ένιωσε να ζαλίζεται. 
  Ο Λούσιος τύλιξε το χέρι του γύρω απ’τη μέση της, και τη σήκωσε 
απ’την πολυθρόνα. Τράβηξε το φόρεμά της επάνω, και οι παλάμες του 
έσφιξαν τους μηρούς της, γλιστρώντας κάτω απ’την περισκελίδα της· 
δυο του δάχτυλα χώθηκαν μέσα της. Η Κορνηλία μούγκρισε ηδονικά· η 
κούπα της έπεσε στο χαλί. «Δε βλέπεις πού είμαστε;» του είπε, αλλά 
δεν ήθελε να σταματήσει, παρότι οι δυο τους βρίσκονταν σ’ένα δωμά-
τιο όπου μπορούσε να μπει σχεδόν ο καθένας. 
  «Στο βασίλειό μου είμαστε,» αποκρίθηκε ο Λούσιος, «και μπορούμε να 
σκίζουμε τα ρούχα μας όπου και όπως θέλουμε.» Και, τραβώντας την 
περισκελίδα της, την έσκισε και την άφησε να γλιστρήσει κάτω, στις 
κνήμες και στους αστραγάλους της. 
  Η Κορνηλία γέλασε, καθώς ο Λούσιος την παρέσερνε στο πάτωμα, 
δίπλα στο αναμμένο τζάκι, φιλώντας, γλείφοντας, και δαγκώνοντας το 
λαιμό της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  727 

 

 

 

47 
 
 
Απομακρύνθηκαν από την Όζντρηβ, ταξιδεύοντας καμια ώρα δρόμο 
προς τα βόρεια, κι εκεί, σ’ένα καλυμμένο μέρος, σταμάτησαν το Βα-
τράχι και κατασκήνωσαν, για να περάσουν τη νύχτα. Η Ιωάννα, η Νελ-
μίρα, ο Γεράρδος, και ο Ράθνης φύλαξαν σκοπιά εκ περιτροπής, μέχρι 
την αυγή. Τότε, ο Οδυσσέας κάθισε πάλι στη θέση του οδηγού μέσα 
στο Βατράχι και ο Τάμπριελ’λι στο ενεργειακό κέντρο, για να υφάνει 
τη Μαγγανεία Κινήσεως. Και ξεκίνησαν προς τον Βορρά. 
  Σύντομα, έφτασαν στα Παγωμένα Έλη της Μοργκιάνης: έναν αχανή 
τόπο με χαμηλή βλάστηση, όπου το στάσιμο νερό ήταν παγωμένο α-
κόμα και το καλοκαίρι, και, όσο πήγαινες βόρεια, κρυστάλλωνε και 
σκλήραινε. Σε ορισμένα σημεία, ο κρύσταλλος ήταν πολύ επικίνδυνος 
να σπάσει και να βρεθείς παγιδευμένος από κάτω. 
  Ο Σέλιρ’χοκ προειδοποίησε τους συντρόφους του για τους κινδύνους, 
αλλά ο Οδυσσέας τού είπε: «Τα ξέρω. Και δε νομίζω το Βατράχι να έχει 
πρόβλημα.» 
  Η πορεία τους μέσα στα Παγωμένα Έλη ήταν μάλλον ανιαρή, καθώς, 
όπου κι αν κοίταζαν έξω απ’το όχημά τους, μπορούσαν ν’ατενίσουν 
μονάχα μια ατελείωτη λασπώδη έκταση, όπου ελάχιστα ζώα περιφέ-
ρονταν, κι αυτά μικροσκοπικά. 
  Ο Γεράρδος είπε ότι, κατά μία έννοια, ετούτος ο τόπος σού έδινε πα-
ρόμοια αίσθηση με το Πορφυρό Κενό. Ήταν ατέρμονος· ή, τουλάχι-
στον, έτσι έμοιαζε. 
  Η Ιωάννα, όμως, δεν το νόμιζε. Δε νόμιζε ότι τα Παγωμένα Έλη ήταν 
σαν το Πορφυρό Κενό. Ούτε κατά διάνοια. Εκείνο που νόμιζε ήταν ότι 
ο Γεράρδος είχε αρχίσει κιόλας να νοσταλγεί την παλιά του ζωή. Εξάλ-
λου, είχε ζήσει πολλά χρόνια ως καπετάνιος στην απεραντοσύνη του 
Πορφυρού Κενού· και τώρα που είχε αναγκαστεί να φύγει, δεν πρέπει 
να του πολυάρεσε. Αναμφίβολα, θα αισθανόταν ότι δεν ταίριαζε εδώ. 
Θα βρει, όμως, το δρόμο του, σκέφτηκε η Ιωάννα. Και ο Ανδρόνικος εί-
μαι σίγουρη πως θα τον βοηθήσει σ’αυτό. 



728  |  ΚΩΣΤΑΣ ΒΟΥΛΑΖΕΡΗΣ 

 

 

  Καθώς στο μυαλό της ήρθε ο Ανδρόνικος, ήρθε επίσης και το γεγονός 
ότι δε θ’αργούσαν πλέον να φτάσουν στην Απολλώνια… και, τότε, θα 
μάθαιναν τι πραγματικά είχε συμβεί στον Πρίγκιπα της Επανάστασης. 
Ίσως να ήταν φυλακισμένος, όπως τον είχε δει σ’ένα απ’τα παράξενα 
οράματά του ο Τάμπριελ’λι· ή ίσως να αντιμετώπιζε τον αδελφό του, 
όπως αντιμετώπιζε και την Παντοκράτειρα· ή ίσως να είχε αναγκαστεί 
να εγκαταλείψει την Απολλώνια, οπότε, όταν η Ιωάννα κι οι σύντρο-
φοί της έφταναν εκεί, δε θα τον έβρισκαν· ή ίσως να ήταν νεκρός– Όχι! 
Η Ιωάννα δεν ήθελε να το θεωρεί τούτο ως πιθανό ενδεχόμενο. 
  Το μεσημέρι, που είχαν διασχίσει πολλά χιλιόμετρα μέσα στα Παγω-
μένα Έλη, είδαν γύρω τους τα στάσιμα νερά ν’αρχίζουν σταδιακά να 
παγώνουν. Υπήρχαν σημεία που γυάλιζαν στον ήλιο σαν κρύσταλλοι. 
Τα φυτά που φύτρωναν εδώ έμοιαζαν μοναχικά και μελαγχολικά. 
  Ο Οδυσσέας αποφάσισε ότι έπρεπε να κάνουν στάση, προτού συνεχί-
σουν· έτσι, σταμάτησαν και κάθισαν να φάνε. 
  Η Νελμίρα άνοιξε τη θύρα στην κοιλιά του Βατραχιού και πήδησε έξω. 
Τα μποτοφορεμένα της πόδια πάτησαν σε παγωμένες λάσπες, κάνο-
ντας κρατς-κρατς-κρατς, καθώς βημάτισε. Έτριψε τα χέρια της επάνω 
στους βραχίονές της, κρυώνοντας. 
  «Ας μου δώσει κάποιος την κάπα μου!» φώναξε στους συντρόφους 
της. «Κάνει πολύ κρύο εδώ έξω.» 
  Ο Γεράρδος βγήκε απ’το Βατράχι, φορώντας τη δική του κάπα και 
κρατώντας την κάπα της Νελμίρα στο χέρι. 
  «Ευχαριστώ,» είπε εκείνη και, παίρνοντάς την, την έριξε στους ώμους 
της και την έδεσε. 
  Η ανάσα της και η ανάσα του Γεράρδου έβγαιναν ομιχλώδεις από τα 
στόματά τους. 
  «Σ’αρέσει η θέα;» τη ρώτησε ο Γεράρδος. «Γι’αυτό βγήκες;» 
  «Δεν έχω ξανάρθει εδώ,» είπε η Νελμίρα. «Ήθελα να αισθανθώ τον 
τόπο από πρώτο χέρι, όχι μέσα από κάποιο όχημα.» 
  Ο Γεράρδος αναστέναξε. 
  Η Νελμίρα στράφηκε, για να κοιτάξει το πλάι του προσώπου του. 
«Φαίνεσαι προβληματισμένος,» είπε. 
  «Η μονοτονία του τοπίου, υποθέτω…» 
  Δε νομίζω ότι είναι αυτό, σκέφτηκε η Νελμίρα. Άλλωστε, εσύ ο ίδιος 
είπες ότι τα Παγωμένα Έλη μοιάζουν με το Πορφυρό Κενό: κι εκεί ήσουν 
καπετάνιος για πολύ καιρό. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  729 

 

 

  Αλλά γιατί την ενδιέφερε πώς αισθανόταν ο Γεράρδος; Ούτε που τον 
ήξερε. Ούτε που τον είχε ξανακούσει ώς τώρα. 
  Ήταν, όμως, συμπαθής, δεν ήταν; 
  Είχε μια όψη κι ένα ύφος, που… που… Η Νελμίρα δεν μπορούσε ακρι-
βώς να το προσδιορίσει, αλλά κάτι τής έλεγε πως ο Γεράρδος έκρυβε 
πολύ περισσότερα απ’όσα έδειχνε. Και δεν ήταν μόνο αυτό… Πραγμα-
τικά, της ήταν αδύνατον να πει τι είδους αίσθηση τής γεννούσε τούτος 
ο άνθρωπος, ή, ίσως, ποιον άλλο τής έφερνε στο νου. 
  Κάτι κινήθηκε στο έδαφος, και της τράβηξε την προσοχή. 
  Έστρεψε, γρήγορα, το βλέμμα της και είδε ένα μικρό κεφάλι να ξε-
προβάλλει από τα παγωμένα νερά, δίπλα σε μια κρυσταλλωμένη μάζα, 
η οποία μισοκάλυπτε κι ένα φυτό. Το κεφάλι τής θύμιζε κεφάλι σαύ-
ρας· το περίεργο, όμως, ήταν ότι στην κορυφή του είχε μια μακριά 
λουρίδα άσπρων μαλλιών. Η εμφάνισή του ήταν σχεδόν κωμική. 
  Το πλάσμα κρύφτηκε πάλι, και χάθηκε απ’τα μάτια της. 
  Η Νελμίρα στράφηκε στην ανοιχτή θύρα του Βατραχιού. «Σέλιρ’χοκ!» 
φώναξε. «Υπάρχει τίποτα εδώ πέρα που μπορούμε να κυνηγήσουμε 
για να φάμε;» 
  Το κατάμαυρο πρόσωπο του μάγου την ατένισε απ’το εσωτερικό του 
οχήματος. «Τα πάντα τρώγονται, Νελμίρα· αλλά δε θα σου πρότεινα να 
πας για κυνήγι στα Παγωμένα Έλη.» 
  Αφού έφαγαν και ξεκουράστηκαν λίγο, συνέχισαν το ταξίδι τους με 
τον Οδυσσέα ως οδηγό. 
  Η Ιωάννα κοίταξε την ένδειξη της ποσότητας ενέργειας και ζήτησε 
από τον Ράθνη να της πει πόσες ενεργειακές φιάλες τούς είχαν απο-
μείνει. 
  «Αρκετές για μία ακόμα πλήρη τροφοδοσία του οχήματος,» αποκρί-
θηκε εκείνος, όταν έλεγξε. 
  «Δεν είναι πολλές,» είπε η Ιωάννα. «Στην Αλβέρια, ίσως αναγκαστού-
με να αφήσουμε το Βατράχι, αν δε μπορούμε να το ανεφοδιάσουμε.» 
  «Θα το αφήσουμε έτσι κι αλλιώς,» της θύμισε ο Οδυσσέας. «Θα πά-
ρουμε αεροσκάφος για τον Αιθέρα.» 
  Τα Παγωμένα Έλη γίνονταν ολοένα και πιο παγωμένα, όσο τα διέσχι-
ζαν προς τα βόρεια. Τα νερά ήταν όλα κρυσταλλωμένα, και τα πόδια 
του Βατραχιού έκαναν ένα δυνατό ΚΡΑΤΣ-ΚΡΟΥΤΣ-ΚΡΑΤΣ, καθώς κινού-
νταν. Το φως ήταν αρκετό ακόμα, κι έτσι δεν είχαν ανάψει τους προ-
βολείς του οχήματος. Ο ήλιος αντανακλάτο έντονα επάνω στις κρυ-



730  |  ΚΩΣΤΑΣ ΒΟΥΛΑΖΕΡΗΣ 

 

 

σταλλωμένες μάζες, και ο Οδυσσέας αναγκάστηκε να φορέσει μαύρα 
γυαλιά, για να μπορεί να οδηγεί χωρίς να τυφλώνεται. Η Ιωάννα τον 
μιμήθηκε, γιατί ήθελε να βλέπει τι ίσως να τους πλησίαζε σε τούτα τα 
μέρη, ακόμα κι αν ο τόπος φαινόταν τελείως έρημος. Πολλά πράγματα 
αλλιώς φαίνονται κι αλλιώς είναι. 
  Σε κάποια στιγμή, οι κρύσταλλοι διαλύθηκαν κάτω απ’τα πόδια του 
Βατραχιού, και το όχημα βούλιαξε μέσα στο παγωμένο στάσιμο νερό, 
κάνοντας τους επιβάτες του να τρανταχτούν και να πρέπει να κρατη-
θούν από κάπου για να μην πέσουν. Ο Οδυσσέας καταράστηκε, βλέπο-
ντας το παράθυρο απ’το οποίο κοίταζε έξω νάχει γεμίσει λάσπες. Χρη-
σιμοποιώντας το χειριστήριο εμπρός του, έβαλε τα μέλη του Βατρα-
χιού να κινηθούν, ώστε να διαπιστώσει τι γινόταν γύρω του. Ευτυχώς, 
τα πράγματα δεν ήταν τόσο άσχημα όσο φοβόταν· το όχημα δεν είχε 
πέσει σε κάποιον βαθύ λάκκο απ’όπου θα δυσκολευόταν να βγει. Με 
τη βοήθεια των μπροστινών του δαγκάνων, ο Οδυσσέας κατάφερε να 
το βγάλει από την παγίδα στην οποία είχε βρεθεί και να το βάλει να 
κάνει μερικά βήματα επάνω σε κρυστάλλους που, αν και έσπασαν, τα 
μεταλλικά πόδια πάτησαν από κάτω τους σε σταθερό έδαφος. 
  Ο Οδυσσέας σταμάτησε το Βατράχι και ζήτησε από τους συντρόφους 
του να καθαρίσουν τα παράθυρα. Ο Ράθνης και η Νελμίρα φόρεσαν τις 
κάπες τους και βγήκαν στο παγερό περιβάλλον, για να κάνουν τη δου-
λειά. 
  Αργότερα, ενώ ταξίδευαν, το όχημά τους βρέθηκε πάλι σε μια παρό-
μοια παγίδα, αλλά, ετούτη τη φορά, ο Οδυσσέας το ξέμπλεξε ευκολό-
τερα. 
  «Τα εδάφη δυσκολεύουν εδώ,» είπε ο Σέλιρ’χοκ. «Θα πρέπει να είμα-
στε πιο προσεχτικοί.» 
  Το σκοτάδι έπεσε, και τα Παγωμένα Έλη ακόμα απλώνονταν προς 
όλες τις κατευθύνσεις. Ο Οδυσσέας άναψε τους προβολείς του Βατρα-
χιού, κάνοντας τους κρυστάλλους να γυαλίσουν. Το όχημα τώρα πα-
ραπατούσε, καθώς το έδαφος συνεχώς θρυμματιζόταν από κάτω του, 
πολλές φορές όχι με αποτέλεσμα να το βυθίσει, αλλά να το κάνει να 
γλιστρήσει παραδίπλα… και, σε μια περίπτωση, τούτο αποδείχτηκε 
χειρότερο. 
  Το Βατράχι έχασε την ισορροπία του και σωριάστηκε στο πλάι. Οι 
επαναστάτες στο εσωτερικό του έπεσαν ο ένας πάνω στον άλλο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  731 

 

 

  Η Νελμίρα, γρυλίζοντας, άνοιξε τη θύρα της κοιλιάς του και πήδησε 
έξω. «Γαμώ όλους τους δαίμονες!» καταράστηκε. «Γαμώ όλους τους 
δαίμονες!» Το Βατράχι ήταν με τα δύο απ’τα τέσσερα πόδια του –ένα 
μπροστινό και ένα πισινό– στον αέρα, και το πρόσθιο μέρος του βρι-
σκόταν σ’ένα σημείο του κρυσταλλωμένου εδάφους που είχε ραγίσει 
και βούλιαζε. 
  Ο Οδυσσέας και οι υπόλοιποι βγήκαν, επίσης, από το όχημα, και ο 
πρώτος είπε, βάζοντας τα χέρια του στη μέση και κοιτάζοντας το ανα-
ποδογυρισμένο Βατράχι: «Θα πρέπει να το σηκώσουμε χειροκίνητα. Δε 
νομίζω ότι είναι δυνατόν να το κάνω να ορθωθεί αλλιώς.» 
  «Και καλύτερα να βιαστούμε,» είπε η Ιωάννα, δείχνοντας το ραγισμέ-
νο έδαφος κάτω απ’το πρόσθιο μέρος του οχήματος. 
  «Θα φέρω σχοινί,» είπε ο Ράθνης, και μπήκε στο εσωτερικό του Βα-
τραχιού. 
  «Θα σας βοηθήσω κι εγώ,» δήλωσε ο Σέλιρ’χοκ. 
  «Έχεις κάποιο κατάλληλο ξόρκι;» τον ρώτησε ο Γεράρδος. 
  Ο μάγος κατένευσε. «Δε μπορώ, όμως, να σηκώσω ολόκληρο το όχημα 
από μόνος μου· είναι πολύ βαρύ.» 
  Ο Ράθνης βγήκε απ’το Βατράχι– 
  –και το πρόσθιο μέρος του Βατραχιού βούλιαξε, καθώς το κρυσταλ-
λωμένο έδαφος από κάτω του διαλύθηκε. Το όχημα έγειρε, με αποτέ-
λεσμα και το δεύτερο πισινό του πόδι να σηκωθεί σχεδόν ολόκληρο 
στον αέρα. 
  «Γρήγορα!» είπε ο Οδυσσέας. «Προτού βρεθεί σε χειρότερη θέση!» 
  Ο Ράθνης τούς έδωσε το σχοινί, και ο Πρόμαχος, η Ιωάννα, και η Νελ-
μίρα το τύλιξαν με τέτοιο τρόπο γύρω απ’το Βατράχι ώστε να μπορούν 
να το τραβήξουν όσο το δυνατόν πιο εύκολα. Καταλάβαιναν, όμως, ότι 
η δουλειά θα ήταν, έτσι κι αλλιώς, πολύ δύσκολη· το όχημα ήταν εξαι-
ρετικά βαρύ. 
  Οι επαναστάτες –εκτός απ’τον Σέλιρ’χοκ και τον Τάμπριελ’λι– έπια-
σαν το σχοινί κι άρχισαν να τραβάνε. Το Βατράχι μόλις και μετά βίας 
φάνηκε να σηκώνεται στο ελάχιστο… και οι ρωγμές στο κρυσταλλω-
μένο έδαφος ολοένα και μεγάλωναν. Το πρόσθιο μέρος βυθιζόταν. 
  «Πιο δυνατά!» μούγκρισε ο Οδυσσέας, τρίζοντας τα δόντια. Αισθανό-
ταν τους μύες του να φλέγονται, και τις κλειδώσεις και τους τένοντές 
του να πονάνε. Και, σα μην έφταναν τούτα, τα μποτοφορεμένα πόδια 



732  |  ΚΩΣΤΑΣ ΒΟΥΛΑΖΕΡΗΣ 

 

 

του γλιστρούσαν άσχημα πάνω στο παγωμένο έδαφος. «Πιο δυνατά, 
μα τον Απόλλωνα! Πιο δυνατά!» 
  Ο Σέλιρ’χοκ πήρε μια βαθιά ανάσα, στηρίχτηκε με το ένα χέρι στο γε-
μάτο μικροσκοπικά κάτοπτρα, κυκλώματα, και κρυστάλλους ραβδί 
του, και τέντωσε το άλλο του χέρι εμπρός του, αρχίζοντας να αρθρώ-
νει τα λόγια για ένα Ξόρκι Τηλεκινήσεως. 
  Η βοήθειά του αποδείχτηκε αξιοσημείωτη για τους συντρόφους του, 
που κατόρθωσαν να σηκώσουν το Βατράχι λίγο περισσότερο από την 
πεσμένη του θέση, όχι όμως και να το ορθώσουν. Ακόμα και με τη μα-
γεία του Σέλιρ’χοκ το όχημα ήταν πολύ βαρύ. 
  Ο μάγος έκλεισε τα μάτια και αυτοσυγκεντρώθηκε, προσπαθώντας 
να βάλει περισσότερη δύναμη στο ξόρκι. Αλλά ήξερε πως κι εκείνος 
είχε τα όριά του… 
  Απρόσμενα, αισθάνθηκε το βάρος του Βατραχιού να μειώνεται– 
  Αδύνατον! Η σκέψη πέρασε ακούσια και στιγμιαία απ’το νου του. Κι 
ύστερα, συνειδητοποίησε ότι δεν μειωνόταν το βάρος του Βατραχιού, 
φυσικά· η βοήθεια αυξανόταν. 
  Ο Τάμπριελ’λι είχε επίσης υφάνει ένα Ξόρκι Τηλεκινήσεως. 
  Οι επαναστάτες, τραβώντας το όχημα με το σχοινί τους, κατάφεραν 
να το επαναφέρουν στην όρθια θέση του μ’έναν δυνατό γδούπο. Το 
έδαφος ράγισε κάτω απ’τα μεταλλικά πόδια του, και έσπασε, βυθίζο-
ντάς το ώς ένα σημείο μέσα στα λασπόνερα, αλλά χωρίς να το αναπο-
δογυρίσει. 
  «Θα χρειαστεί εσύ να χρησιμοποιήσεις τώρα τη Μαγγανεία Κινήσεως, 
Σέλιρ’χοκ,» είπε ο Τάμπριελ. Από την όψη του φαινόταν ότι ήταν κου-
ρασμένος. 
  Ο μαυρόδερμος μάγος κατένευσε, σιωπηλά. 
  Μπήκαν πάλι στο Βατράχι και συνέχισαν το ταξίδι τους. 
  «Είμαστε ακόμα μακριά από τη δίοδο για την Αλβέρια;» ρώτησε η 
Νελμίρα τον Οδυσσέα. 
  «Όχι,» αποκρίθηκε εκείνος. «Φτάνουμε.» 
  Και πράγματι, σε μια ώρα περίπου, κι ενώ τα πάντα ήταν παγωμένα 
και κρυσταλλωμένα γύρω τους, βρέθηκαν σ’ένα μέρος που, από εκα-
τοντάδες –ίσως και χιλιάδες– τρύπες στο έδαφος, διαμέτρου μισό μέ-
τρο ή λιγότερο, έβγαινε μια ασυνήθιστη ομίχλη, το χρώμα της οποίας 
ήταν μια ανάμιξη μενεξεδιού και λευκού. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  733 

 

 

  «Αυτή είναι η δίοδος;» ρώτησε η Νελμίρα, γνωρίζοντας πως πάντοτε 
υπήρχε κάτι το περίεργο –για τα δεδομένα της εκάστοτε διάστασης– 
στις διόδους. 
  «Ναι,» ένευσε ο Οδυσσέας. 
  «Οι Παντοκρατορικοί δε φαίνεται να φυλάνε το μέρος…» 
  «Δεν τους βολεύει. Ο τόπος είναι πολύ παγωμένος για τα γούστα 
τους· και πολύ άβολος για ανεφοδιασμό και επικοινωνία. Στην άλλη 
μεριά, όμως, υπάρχει μια κάποια τυπική φύλαξη.» 
  «Στην Αλβέρια;» 
  «Ναι· γι’αυτό νάστε όλοι σας έτοιμοι. Ή, μήπως, προτιμάτε να ξεκου-
ραστούμε εδώ και να περάσουμε τη δίοδο το πρωί;» 
  Η Ιωάννα είπε: «Μέχρι το πρωί, ετούτα τα έλη θα μας έχουν φάει ζω-
ντανούς. Εγώ λέω να περάσουμε τώρα.» Όπλισε το τουφέκι της. «Τους 
Παντοκρατορικούς ευκολότερα τους αντιμετωπίζεις από τους πά-
γους.» 
  Ο Οδυσσέας μειδίασε. «Το περίμενα ότι θα τόλεγες αυτό, Μαύρη Δρά-
καινα. Οι άλλοι τι λέτε;» 
  «Εγώ συμφωνώ,» δήλωσε ο Ράθνης. 
  Η Νελμίρα ένευσε. «Κι εγώ.» 
  «Κι εγώ,» είπε ο Γεράρδος, βγάζοντας το πιστόλι του. 
  «Πάμε, λοιπόν.» Ο Οδυσσέας έβαλε το Βατράχι μέσα στις μενεξεδό-
λευκες ομίχλες που προέρχονταν από τις τρύπες του εδάφους. 
  Και, καθώς το όχημα προχωρούσε, οι ομίχλες ολοένα και πύκνωναν, 
ώσπου κάλυψαν όχι μόνο το έδαφος, μα και τον ουρανό. Γύρω απ’τους 
επαναστάτες δεν υπήρχε πλέον τίποτα παρά ομίχλες. Όπου κι αν κοί-
ταζαν, έβλεπαν ένα παλλόμενο μενεξεδόλευκο περιβάλλον. 
  Κι ύστερα, αυτό, σταδιακά, διαλύθηκε, δίνοντας τη θέση του σ’ένα 
πυκνό δάσος. Το Βατράχι βάδισε επάνω σε στέρεο χώμα, ενώ τσάκιζε 
κλαδιά και φυλλωσιές με τις δαγκάνες του. 
  «Δε βλέπω κανέναν να φρουρεί το μέρος,» παρατήρησε ο Γεράρδος. 
  «Βρίσκονται έξω απ’το δάσος,» είπε ο Οδυσσέας. «Και μη νομίζεις 
πως εμείς είμαστε πολύ βαθιά μέσα του.» 
  Εδώ, ήταν μεσημέρι· δεν ήταν νύχτα, όπως στη Μοργκιάνη· έτσι, ο 
Πρόμαχος έσβησε τους προβολείς του οχήματός τους. Έριξε μια ματιά 
στην ένδειξη ΠΟΣΟΤΗΤΑ ΕΝΕΡΓΕΙΑΣ, και είδε ότι είχε πέσει στο 0,96%. 
Ζήτησε από τους συντρόφους του να αλλάξουν τις φιάλες στο ενερ-
γειακό κέντρο, και ο Ράθνης και η Νελμίρα το έκαναν. 



734  |  ΚΩΣΤΑΣ ΒΟΥΛΑΖΕΡΗΣ 

 

 

  Το Βατράχι πλησίασε τις παρυφές του δάσους, αλλά ο Οδυσσέας το 
σταμάτησε προτού φτάσει εκεί, γιατί στην οθόνη των ανιχνευτών του 
είχε εντοπίσει κάτι το ανησυχητικό. «Μας περιμένουν δύο οχήματα,» 
πληροφόρησε τους συντρόφους του. «Και δεν υπάρχει αμφιβολία τι 
είδους οχήματα είναι.» 
  «Οι Παντοκρατορικοί σκέφτηκαν να μας χαιρετίσουν…» σχολίασε η 
Νελμίρα. 
  «Προτείνω,» είπε η Ιωάννα, «ορισμένοι από εμάς να βγουν απ’το Βα-
τράχι, ώστε να τους χτυπήσουμε απ’τα πλάγια.» 
  «Πιστεύεις ότι τα τηλεβόλα όπλα μας θα μπορούν να κάνουν σοβαρή 
ζημιά στα οχήματά τους;» τη ρώτησε ο Οδυσσέας. 
  «Δε γνωρίζουμε ακριβώς τι οχήματα είναι. Ίσως νάναι απλής κατα-
σκευής, που μπορείς να πυροβολήσεις τους τροχούς τους μ’ένα τουφέ-
κι και να τα αχρηστέψεις.» 
  «Ή ίσως νάναι πολύ πιο περίπλοκης κατασκευής, που οι τροχοί τους 
προστατεύονται από ειδική θωράκιση, ή που δεν έχουν καθόλου τρο-
χούς.» 
  «Όπως και νάχει, νομίζω ότι αξίζει να προσπαθήσουμε.» 
  «Θα το αναλάβεις εσύ;» 
  «Φυσικά. Θα το πρότεινα αλλιώς;» είπε η Ιωάννα. Και ρώτησε τους 
υπόλοιπους: «Ποιος άλλος θάρθει μαζί μου;» 
  Η Νελμίρα προθυμοποιήθηκε να τη συντροφεύσει, όπως επίσης και ο 
Ράθνης. Ο Σέλιρ’χοκ δεν μπορούσε να έρθει, γιατί βρισκόταν στο ενερ-
γειακό κέντρο του οχήματος· ο Τάμπριελ’λι ήταν εξουθενωμένος· ο 
Οδυσσέας οδηγούσε το Βατράχι· και ο Γεράρδος αποφάσισε να μείνει 
επειδή ίσως ο Πρόμαχος να χρειαζόταν κάποια βοήθεια. 
  Η Ιωάννα, η Νελμίρα, και ο Ράθνης βγήκαν απ’το όχημα, οπλισμένοι 
και χωρίς τις κάπες τους, ώστε να είναι ευκίνητοι. Εξάλλου, εδώ δεν 
έκανε ούτε το ένα τέταρτο του κρύου που έκανε στα Παγωμένα Έλη. 
  Οι τρεις τους χωρίστηκαν μες στη βλάστηση και προχώρησαν προς 
τις παρυφές του δάσους, σκυφτοί και καλυμμένοι. Το Βατράχι κινήθη-
κε επίσης προς τις παρυφές, αλλά, λόγω της φύσης του, ήταν αδύνα-
τον να είναι κρυμμένο: εκτός απ’το γεγονός ότι οι Παντοκρατορικοί, 
μάλλον, θα μπορούσαν να το εντοπίσουν με τα ανιχνευτικά τους συ-
στήματα, τα βήματά του έκαναν τόσο θόρυβο που το άκουγες από α-
πόσταση. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  735 

 

 

  Έξω από το δάσος, υπήρχε μια χορταριασμένη πλαγιά, η οποία κατη-
φόριζε προς μια ανοιχτή παραλία με άμμο και βράχους. Επάνω στην 
πλαγιά, βρίσκονταν τα δύο οχήματα που είχε εντοπίσει ο Οδυσσέας. 
Το ένα ήταν σχετικά μικρό και ευέλικτο, με τέσσερις ψηλούς τροχούς 
και δύο περιστρεφόμενα πολυβόλα. Το δεύτερο ήταν πολύ μεγαλύτερο 
και μετακινιόταν επάνω σε ερπύστριες· διέθετε δύο γυάλινα σκέπα-
στρα, το ένα τοποθετημένο ψηλότερα από το άλλο. Δεξιά κι αριστερά 
του κατώτερου σκέπαστρου υπήρχε από ένα πολυβόλο. Στην κορυφή 
του οχήματος ήταν ένα ρουκετοβόλο, οπλισμένο με τρία βλήματα. Στη 
μπροστινή του μεριά υπήρχε μια μεγάλη ψαλίδα, που οι λεπίδες της 
γυάλιζαν εκτυφλωτικά στο μεσημεριανό φως του ήλιου της Αλβέρια, 
και δεν υπήρχε αμφιβολία ότι μπορούσαν, άνετα, να κόψουν στη μέση 
ακόμα και τους πιο χοντρούς κορμούς δέντρων. 
  Το Βατράχι δεν έχει την παραμικρή ελπίδα, παρατήρησε η Ιωάννα. Ε-
τούτα τα μηχανήματα είναι φτιαγμένα για ανοιχτό πόλεμο. 
  Άνοιξε τον πομπό της και είπε στον Οδυσσέα: «Μείνε εκεί που είσαι.» 
  «Γιατί;» 
  Του εξήγησε την κατάσταση. 
  «Αν δε βγούμε εμείς, θα έρθουν αυτοί.» 
  «Θα κάνω αντιπερισπασμό, για να σας διευκολύνω κάπως. Περίμενε.» 
  «Καλώς.» 
  Η Ιωάννα άλλαξε συχνότητα, μιλώντας στον Ράθνη και στη Νελμίρα: 
«Πρέπει να αποπροσανατολίσουμε τα οχήματα. Και πρέπει να κατα-
φέρω να ανεβώ στο μεγάλο και να κολλήσω επάνω του εκρηκτικά.» 
  «Ριψοκίνδυνο.» Η φωνή της Νελμίρα. 
  «Έχεις κάτι καλύτερο να προτείνεις;» 
  «Όχι.» 
  «Τότε, θα ενεργήσουμε έτσι, για να δώσουμε στον Οδυσσέα μια ευ-
καιρία.» 
  Η Ιωάννα έκλεισε τον πομπό της και κράτησε με τα δύο χέρια το 
τουφέκι της. Χωρίς προειδοποίηση, πετάχτηκε έξω από τη βλάστηση 
του δάσους, πυροβολώντας τα οχήματα: έχοντας το δάχτυλό της συ-
νεχώς πατημένο στη σκανδάλη και εξαπολύοντας απανωτές ριπές. Οι 
σφαίρες της εξοστρακίζονταν πάνω στη θωράκιση των πάνοπλων 
τροχοφόρων. 
  Μια γυναικεία φωνή ακούστηκε να βγαίνει από ένα μεγάφωνο: «ΡΙΞΕ 
ΤΟ ΟΠΛΟ ΣΟΥ ΚΑΙ ΠΑΡΑΔΟΣΟΥ, ΑΛΛΙΩΣ ΘΑ ΠΥΡΟΒΟΛΗΣΟΥΜΕ!» Πρέπει 



736  |  ΚΩΣΤΑΣ ΒΟΥΛΑΖΕΡΗΣ 

 

 

να είχε προέλθει από το μεγάλο όχημα. Τα πολυβόλα του μικρού, όμως, 
ήταν που στράφηκαν αμέσως προς το μέρος της Ιωάννας. 
  Η Μαύρη Δράκαινα βούτηξε μέσα στο χορτάρι και κατρακύλησε, 
παύοντας να ρίχνει. 
  Ταυτόχρονα, η Νελμίρα πεταγόταν από την άλλη μεριά των οχημά-
των, ακολουθώντας το παράδειγμα της Ιωάννας και πυροβολώντας 
ασταμάτητα με το κυνηγετικό της τουφέκι. 
  «ΠΑΡΑΔΟΘΕΙΤΕ, ΑΛΛΙΩΣ ΘΑ ΠΥΡΟΒΟΛΗΣΟΥΜΕ!» αντήχησε πάλι η γυ-
ναικεία φωνή. 
  Η Νελμίρα βούτηξε μες στο χορτάρι, κατρακυλώντας, καθώς το ένα 
από τα πολυβόλα του μεγάλου οχήματος στρεφόταν προς το μέρος 
της και γρύλιζε, εκτοξεύοντας φωτιά και σφαίρες. Η ερυθρόδερμη ε-
παναστάτρια αισθάνθηκε μερικές απ’αυτές να περνάνε επικίνδυνα 
κοντά της. 
  Ο Ράθνης ξεπρόβαλε από τη βλάστηση, τρέχοντας και πυροβολώντας, 
όπως οι συντρόφισσές του· κι ετούτη τη φορά, δεν ακούστηκε καμία 
προειδοποίηση απ’το μεγάφωνο: τα πολυβόλα του μικρού οχήματος 
έβαλαν καταπάνω του. Ο λευκόδερμος άντρας έκανε ένα μεγάλο άλμα 
και κατρακύλησε, γρήγορα, πάνω στην πλαγιά, ενώ το χώμα και τα 
χόρτα εκτινάσσονταν πίσω του, καθώς τα πυρά τον καταδίωκαν μα-
νιασμένα. 
  Η Ιωάννα καταλάβαινε ότι, για εκείνη, ο πραγματικός κίνδυνος ήταν, 
επί του παρόντος, το μικρό, ευέλικτο όχημα. Εδώ όπου είχε βρεθεί, ύ-
στερα από το κατρακύλισμά της, μπορούσε να πλησιάσει το μεγάλο 
όχημα από τα νώτα, να πιαστεί επάνω του, και να κάνει τη δουλειά 
της. Το μικρό όχημα, όμως, δε θα την άφηνε να βάλει σε εφαρμογή το 
σχέδιό της τόσο εύκολα· θα γύριζε και θα την πυροβολούσε. Ή μπορεί 
ακόμα και να έτρεχε καταπάνω της, για να τη λιώσει κάτω απ’τους 
ψηλούς τροχούς του. 
  Ανοίγοντας τον πομπό της, κάλεσε τον Ράθνη και τη Νελμίρα. Ο δεύ-
τερος άργησε ν’αποκριθεί, αλλά, όταν η Ιωάννα είδε την ένδειξη πως κι 
αυτός άκουγε, είπε: «Απασχολείστε το μικρό όχημα!» Κι έκλεισε τον 
πομπό, αλλάζοντας θέση μες στο χορτάρι. 
  Η Νελμίρα ξεπήδησε από ένα σημείο της χορταριασμένης πλαγιάς, 
πυροβολώντας το μικρό όχημα και καταφέρνοντας να πετύχει το σκέ-
παστρό του. Κομμάτια από γυαλί τινάχτηκαν, και ο οδηγός του φάνη-
κε να εκνευρίζεται, γιατί οι τροχοί γρύλισαν και το όχημα έτρεξε προς 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  737 

 

 

τη Νελμίρα. Εκείνη προσπάθησε να απομακρυνθεί, τρέχοντας και κά-
νοντας ζικ-ζακ, για να αποτελεί δύσκολο στόχο. 
  Ο Ράθνης πυροβόλησε έναν από τους μεγάλους τροχούς του οχήμα-
τος, αλλά δεν κατάφερε να τον σπάσει· οι σφαίρες του εξοστρακίστη-
καν πάνω στο σκληρό μέταλλο. 
  Η Νελμίρα ούρλιαξε, καθώς κάποια από τις ριπές των πολυβόλων την 
πέτυχε. Σωριάστηκε στο χορτάρι, μη μπορώντας να σηκωθεί. 
  Η Ιωάννα, εν τω μεταξύ, έτρεχε προς το μεγάλο όχημα. Βρέθηκε στα 
νώτα του και, ρίχνοντας το τουφέκι της στον ώμο, πιάστηκε πάνω του 
και σκαρφάλωσε. 
  Το Βατράχι βγήκε απ’το δάσος, τσακίζοντας τις φυλλωσιές με τον 
μεταλλικό του όγκο. 
  Το ρουκετοβόλο του μεγάλου οχήματος το σημάδεψε. 
  «ΠΑΡΑΔΟΘΕΙΤΕ!» πρόσταξε η γυναικεία φωνή από το μεγάφωνο. 
  Ο Οδυσσέας σταμάτησε να κινεί το Βατράχι, μπορώντας να δει πως, 
όπως του είχε πει η Ιωάννα, δεν είχε ελπίδες εναντίον του τεράστιου 
αντιπάλου του. Ελπίζω το σχέδιό σου να είναι καλό, Μαύρη Δράκαινα, 
σκέφτηκε, έχοντας το χέρι του στη σκανδάλη του μοναδικού πολυβό-
λου του οχήματός του, το οποίο αποκλείεται να είχε αρκετή δύναμη 
πυρός για να καταστρέψει το θηρίο αντίκρυ του. 
  Στην άλλη μεριά της πλαγιάς, ο Ράθνης είδε το όχημα με τους μεγά-
λους τροχούς να αφήνει τη Νελμίρα εκεί όπου είχε πέσει και να στρί-
βει, για να έρθει καταπάνω του. Χωρίς να το πολυσκεφτεί, έτρεξε προς 
μια απότομη προεξοχή της πλαγιάς, ενώ οι ριπές των πολυβόλων τον 
κυνηγούσαν. Όταν έφτασε στην άκρη, είδε πως από κάτω του υπήρ-
χαν βράχια και άμμος και θάλασσα. Ήταν επικίνδυνο, μα δεν μπορούσε 
να κάνει αλλιώς. Πετώντας το τουφέκι του, πήδησε στο κενό… 
  Η Ιωάννα είχε πλέον αναρριχηθεί επάνω στο μεγάλο όχημα, και βρι-
σκόταν πίσω από το ρουκετοβόλο του, χωρίς να την έχει καταλάβει 
κανείς, ήλπιζε. Αντίκρυ της, στις παρυφές του δάσους, μπορούσε να 
ατενίσει το Βατράχι. 
  Η γυναικεία φωνή αντήχησε πάλι: «ΒΓΕΙΤΕ ΑΠΟ ΤΟ ΟΧΗΜΑ ΚΑΙ ΠΑ-
ΡΑΔΟΘΕΙΤΕ! Η ΤΕΛΕΥΤΑΙΑ ΣΑΣ ΕΥΚΑΙΡΙΑ!» 
  Η Ιωάννα έβλεπε πού συνδεόταν το ρουκετοβόλο με το κεντρικό σύ-
στημα του οχήματος· και ήξερε ακριβώς πώς λειτουργούσαν αυτά τα 
πράγματα. Μια Μαύρη Δράκαινα γνώριζε τις λειτουργίες όλων των 
πολεμικών οχημάτων, και όχι μόνο. Τραβώντας το ξιφίδιο από τη ζώνη 



738  |  ΚΩΣΤΑΣ ΒΟΥΛΑΖΕΡΗΣ 

 

 

της, άνοιξε το μεταλλικό σκέπασμα που έκρυβε τα καλώδια και τα έ-
κοψε, χωρίς δυσκολία. Μερικές ενεργειακές σπίθες πετάχτηκαν, αλλά 
τίποτ’άλλο δε συνέβη. 
  Οι χειριστές των όπλων στο εσωτερικό του οχήματος, όμως, θα είχαν 
καταλάβει ότι κάτι δεν πήγαινε καλά, ότι κάποια ζημιά είχε γίνει· έτσι, 
η Ιωάννα αντιλαμβανόταν πως τώρα ο χρόνος της ήταν περιορισμένος. 
Έβγαλε τα εκρηκτικά που είχε σε μια δερμάτινη θήκη στον μηρό της, 
και τα κόλλησε πάνω στο θωρακισμένο περίβλημα του οχήματος. Με 
τρία γρήγορα πατήματα των πλήκτρων, έθεσε τη στιγμή εκπυρσοκρό-
τησης στα δέκα δευτερόλεπτα. 
  Και πήδησε από το ψηλό όχημα, αρχίζοντας να τρέχει επάνω στη 
χορταριασμένη πλαγιά. 
  Πίσω της, η έκρηξη ήταν εκκωφαντική. Η Ιωάννα αισθάνθηκε καυτό 
αέρα να χτυπά την πλάτη, τον αυχένα, και τα μάγουλά της. Παραπά-
τησε και σωριάστηκε στο χώμα. 
  Σφαίρες πέρασαν από πάνω της. 
  Σφαίρες; 
  Φυσικά. Το μικρό όχημα. Ο Ράθνης και η Νελμίρα δεν πρέπει να το 
απασχολούσαν πλέον. 
  Ο Οδυσσέας είδε, από το εσωτερικό του Βατραχιού, το ψηλό όχημα 
αντίκρυ του να εκρήγνυται. Το ρουκετοβόλο του διαλύθηκε, και το 
επάνω σκέπαστρό του έγινε κομμάτια. Οι άνθρωποι που βρίσκονταν 
μέσα φάνηκαν σαν μαύρες σιλουέτες, τυλιγμένες στις φλόγες. 
  «Η Ιωάννα…» είπε ο Γεράρδος. 
  Ο Οδυσσέας πάτησε, αμέσως, τη σκανδάλη του πολυβόλου του Βα-
τραχιού, χτυπώντας το κάτω σκέπαστρο και καταστρέφοντας το γυα-
λί του. Ετούτη ήταν η μοναδική τους ευκαιρία να νικήσουν αυτό το 
πράγμα. 
  Συγχρόνως, έβαλε το Βατράχι να κινείται, γρήγορα, προς το αντίπαλο 
όχημα, προτείνοντας τις δαγκάνες του. 
  Η Ιωάννα, καθώς ήταν πεσμένη μπρούμυτα μέσα στο χορτάρι, μπο-
ρούσε να καταλάβει ότι το μικρό, ευκίνητο όχημα δεν πρέπει να βρι-
σκόταν πολύ κοντά της· οι μηχανές του ακούγονταν από μακριά. Τα 
αφτιά της ήταν αρκετά εκπαιδευμένα ώστε να μη μπερδεύονται μετά 
τον κρότο της έκρηξης· ή, τουλάχιστον, να μη μπερδεύονται τόσο όσο 
αν δεν ήταν εκπαιδευμένα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  739 

 

 

  Έτσι, η Ιωάννα, πιστεύοντας ότι υπήρχε η απαραίτητη απόσταση α-
νάμεσα σ’εκείνη και στο εχθρικό όχημα, κυλίστηκε πάνω στην πλαγιά, 
αναπτύσσοντας ολοένα και περισσότερη ταχύτητα. Μέχρι που, στο 
τέλος, διαπίστωσε ότι δεν θα μπορούσε να σταματήσει –όχι αν δεν 
κρατιόταν από κάπου. 
  Απρόσμενα, η πλαγιά εξαφανίστηκε από κάτω της– 
  Η Ιωάννα άπλωσε τα χέρια, ψάχνοντας κάτι για να πιαστεί. Γαντζώ-
θηκε από ένα σκληρό αναρριχώμενο φυτό που προεξείχε από την πλα-
γιά. Χώθηκε μέσα στα φυλλώματά του, για να μην την εντοπίσουν οι 
Παντοκρατορικοί, σε περίπτωση που έφταναν ώς την άκρη και κοίτα-
ζαν. 
  Έστρεψε, για λίγο, το βλέμμα της κάτω, και είδε μια παραλία με άμμο, 
αλλά και με βράχια. Μια πτώση από εδώ θα ήταν επικίνδυνη, έκρινε. 
  Και τότε, πρόσεξε ότι κάποιος βρισκόταν επάνω σ’ένα απ’αυτά τα 
ψηλά βράχια. 
  Κάποιος; 
  Ο Ράθνης δεν ήταν αυτός; Κι απ’ό,τι φαινόταν, ήταν ακίνητος. 
  Ω θεοί… 
  Ο Οδυσσέας είχε φτάσει το Βατράχι κοντά στο μεγάλο όχημα, όταν τα 
πολυβόλα εκείνου άρχισαν να ρίχνουν. Προφανώς, δεν ήταν ακόμα 
όλοι οι χειριστές του νεκροί, παρά την έκρηξη που είχε προκαλέσει η 
Ιωάννα και παρά τους πυροβολισμούς του Πρόμαχου μέσα στο κάτω 
σκέπαστρο. 
  Οι σφαίρες χτύπησαν το Βατράχι, τσακίζοντας σημεία του μεταλλικού 
του περιβλήματος, που δεν ήταν και τόσο καλά θωρακισμένο, αφού 
επρόκειτο, κυρίως, για όχημα μετακίνησης, όχι πολέμου. 
  Ο Οδυσσέας έβαλε τις δαγκάνες του Βατραχιού να κλείσουν επάνω 
στα εχθρικά πολυβόλα και να τα τραβήξουν, απότομα, σπάζοντάς τα. 
  Μια αναπάντεχη έκρηξη έγινε από το εσωτερικό του μεγάλου οχήμα-
τος, και ο Πρόμαχος δεν πίστευε ότι οφειλόταν στην καταστροφή των 
πολυβόλων. Μάλλον, η φωτιά είχε φτάσει στις ενεργειακές φιάλες. 
  Κι αυτό σημαίνει ότι καλύτερα να απομακρυνθούμε! σκέφτηκε, βάζο-
ντας το Βατράχι να στρίψει και να τρέξει επάνω στα μεγάλα πίσω πό-
δια του. 
  Ακόμα μια έκρηξη ήρθε από το Παντοκρατορικό όχημα, κι ετούτη ή-
ταν πολύ χειρότερη από την προηγούμενη. Κομμάτια του οχήματος 
εκτοξεύτηκαν τριγύρω, και ο κρότος τράνταξε τη γη. 



740  |  ΚΩΣΤΑΣ ΒΟΥΛΑΖΕΡΗΣ 

 

 

  Το Βατράχι έχασε την ισορροπία του και αναποδογύρισε. 
  Ο Οδυσσέας καταράστηκε, καθώς έπεσε πάνω στον Γεράρδο, χτυπώ-
ντας τον στα πλευρά με τον αγκώνα του. 
  Ο Γεράρδος μούγκρισε. «Σκοπεύεις να με σκοτώσεις πριν απ’τους ε-
χθρούς μας, Πρόμαχε;» 
  Ο Οδυσσέας κοίταξε έξω από ένα φινιστρίνι του Βατραχιού, και είδε 
το μικρό όχημα με τους μεγάλους τροχούς να έρχεται καταπάνω τους. 
«Μη φοβάσαι γι’αυτό· οι εχθροί μας πλησιάζουν…» 
  Ο Τάμπριελ’λι ήταν ήδη όρθιος, και κοίταζε κι εκείνος από το φινι-
στρίνι. Υψώνοντας το ένα του χέρι, άρθρωσε τα λόγια για ένα ξόρκι, 
και ιδρώτας φάνηκε να τρέχει από το μέτωπό του. 
  Το όχημα που ερχόταν άρχισε να πυροβολεί, αλλά τα πολυβόλα του 
δεν ήταν στραμμένα προς το Βατράχι· γύριζαν γύρω-γύρω, ρίχνοντας 
στον ουρανό. 
  «Εσύ το έκανες αυτό;» ρώτησε ο Οδυσσέας τον Τάμπριελ. 
  Εκείνος κατένευσε. «Αλλά δε θα κρατήσει για πολύ. Χτυπήστε το!» 
  Ο Γεράρδος, αρπάζοντας ένα τουφέκι, άνοιξε τη θύρα που βρισκόταν 
στην κοιλιά του Βατραχιού, σκαρφάλωσε πάνω, και πυροβόλησε το 
ερχόμενο όχημα, στοχεύοντας το γυάλινο μέρος στο σκέπαστρό του. 
Οι βολές του έσπασαν μερικά κομμάτια από το τζάμι, κι έκαναν τις 
μορφές που φαίνονταν μέσα να προσπαθούν να καλυφτούν· η μία, μά-
λιστα, πρέπει και να χτυπήθηκε. 
  Το όχημα έστριψε κι απομακρύνθηκε. Τα πολυβόλα του έπαψαν να 
βάλλουν. 
  Ο Σέλιρ’χοκ ήρθε από το ενεργειακό κέντρο του Βατραχιού. «Δε βλέ-
πω την κατάσταση καλή, Πρόμαχε.» 
  «Πες μου κάτι που δεν ξέρω,» αποκρίθηκε ο Οδυσσέας. 
  «Το όχημα επιστρέφει!» τους προειδοποίησε ο Γεράρδος, που βρι-
σκόταν ακόμα στη θύρα του Βατραχιού, κρατώντας το τουφέκι του. 
  Πού είναι η Ιωάννα; αναρωτήθηκε ο Οδυσσέας. Και πού είναι κι οι υ-
πόλοιποι –ο Ράθνης και η Νελμίρα; Έμοιαζαν όλοι τους να έχουν εξα-
φανιστεί. 
  Το όχημα επέστρεψε. Σταμάτησε σε κάποια απόσταση από το Βατρά-
χι. Έστρεψε τα πολυβόλα του προς αυτό, κι άρχισε να πυροβολεί. 
  Ο Γεράρδος πήδησε μέσα, κλείνοντας τη θύρα. Ο Οδυσσέας, ο Τάμπρι-
ελ’λι, και ο Σέλιρ’χοκ είχαν ήδη καλυφτεί όπου μπορούσαν, και ο πρώ-
ην καπετάνιος του Πορφυρού Κενού έκανε το ίδιο. Τα τζάμια του Βα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  741 

 

 

τραχιού γίνονταν κομμάτια, και οι σφαίρες ακούγονταν να κοπανούν 
έντονα επάνω στο μεταλλικό του περίβλημα. Σε ορισμένα σημεία, δε, 
το τρυπούσαν. 
  «Θα μας διαλύσουν,» μούγκρισε ο Γεράρδος. 
  «Μην κινείστε,» είπε ο Οδυσσέας. «Και μη μιλάτε. Αφήστε τους να έρ-
θουν να ελέγξουν για επιζώντες.» Όπλισε το πιστόλι του. 
  Οι πυροβολισμοί σταμάτησαν μετά από λίγο και, όπως είχε προβλέ-
ψει ο Πρόμαχος, οι στρατιώτες που βρίσκονταν μέσα στο όχημα βγή-
καν, εκτός από έναν, που έμεινε στο εσωτερικό επειδή πρέπει να είχε 
τραυματιστεί από τις ριπές του Γεράρδου. Οι άλλοι τρεις –δύο άντρες 
και μία γυναίκα– πλησίασαν το αναποδογυρισμένο Βατράχι. 
  Ένας τους φώναξε: «Βγείτε, με τα χέρια σας ψηλά!» 
  Ο Οδυσσέας έκανε νόημα στους συντρόφους του να μη μιλήσουν, ού-
τε να κινηθούν, αλλά να έχουν άπαντες τα πιστόλια τους έτοιμα. 
  «Επαναλαμβάνω: Βγείτε με τα χέρια σας ψηλά!» 
  Καμία απάντηση. 
  Ο άντρας που είχε μιλήσει –ένας εύσωμος, γαλανόδερμος τύπος– έκα-
νε νόημα στους άλλους δύο με το ελεύθερό του χέρι. Έτσι, η γυναίκα –
που είχε λευκό δέρμα, όπως τον Οδυσσέα, και μαύρα μαλλιά– έμεινε 
έξω απ’το Βατράχι και μπροστά απ’το μεγάλο του παράθυρο (το οποίο 
ήταν πλέον τελείως διαλυμένο), σημαδεύοντας στο εσωτερικό με το 
τουφέκι της. (Αν κουνήσουμε ρούπι, σκέφτηκε ο Οδυσσέας, θα μας ρί-
ξει. Αυτήν πρέπει να βγάλουμε πρώτη απ’τη μέση.) Οι δύο άντρες ανέ-
βηκαν επάνω στο αναποδογυρισμένο όχημα, και ο γαλανόδερμος άνοι-
ξε τη θύρα, ενώ ο άλλος –ένας πολεμιστής με λευκό δέρμα και ξανθά 
μαλλιά– βαστούσε το πιστόλι του οπλισμένο και σημάδευε μέσα. 
  Ο Γεράρδος, που βρισκόταν πιο κοντά απ’όλους στη θύρα, τον πυρο-
βόλησε αμέσως. Αλλά, λόγω της άβολης γωνίας, τον τραυμάτισε στο 
πόδι· δεν τον πέτυχε στην κοιλιά, όπως υπολόγιζε. Ο στρατιώτης ούρ-
λιαξε, πέφτοντας. 
  Η γυναίκα, που στεκόταν μπροστά στο μεγάλο παράθυρο, άρχισε να 
ρίχνει· ο Οδυσσέας, όμως, ήταν έτοιμος γι’αυτήν, και, πατώντας τη 
σκανδάλη του πιστολιού του, τη χτύπησε στο στήθος, σωριάζοντάς 
την. 
  Ο γαλανόδερμος στρατιώτης πέταξε μια χειροβομβίδα μέσα στο Βα-
τράχι– 
  Η χειροβομβίδα έμεινε να κρέμεται στον αέρα– 



742  |  ΚΩΣΤΑΣ ΒΟΥΛΑΖΕΡΗΣ 

 

 

  –και εκτοξεύτηκε έξω απ’το μεγάλο παράθυρο του οχήματος, για να 
ανατιναχτεί πάνω στο χορτάρι της πλαγιάς και να το πυρπολήσει. 
  Ο Σέλιρ’χοκ πυροβόλησε τον γαλανόδερμο στρατιώτη, επανειλημμέ-
να, δίχως να τον πετύχει –λόγω του ότι εκείνος καλυπτόταν πίσω 
απ’τη μεταλλική θύρα–, αλλά αναγκάζοντάς τον να υποχωρήσει. 
  «Ποιος τόκανε αυτό με τη χειροβομβίδα;» ρώτησε ο Οδυσσέας. 
  «Εγώ,» είπε ο Τάμπριελ’λι, «μ’ένα Ξόρκι Τηλεκινήσεως που είχα ετοι-
μάσει για μια τέτοια περίπτωση ακριβώς.» 
  Μα τους θεούς, μας έσωσες όλους από βέβαιο θάνατο… συλλογίστηκε 
ο Οδυσσέας. 
  Ο Γεράρδος δεν κάθισε να σκεφτεί τι χρωστούσε στον ερυθρόδερμο 
μάγο και τι όχι· έτρεξε έξω απ’το Βατράχι, βγαίνοντας όχι από τη θύρα 
στην κοιλιά του, αλλά από το σπασμένο μπροστινό παράθυρο. Οι φλό-
γες ήταν γύρω του, όμως, προσέχοντας λίγο, δεν κινδύνευε απ’αυτές. 
  Στρέφοντας το πιστόλι του προς τα πάνω, πυροβόλησε τον γαλανό-
δερμο στρατιώτη –που στεκόταν ακόμα πλάι στη θύρα του Βατρα-
χιού– δύο φορές στο στήθος, σκοτώνοντάς τον. 
  «Σας παρακαλώ, μη σκοτώσετε!» ικέτεψε ο άλλος στρατιώτης, όταν ο 
Γεράρδος και ο Οδυσσέας στάθηκαν από πάνω του, σημαδεύοντάς 
τον, καθώς εκείνος βρισκόταν στο έδαφος με το πόδι του τραυματι-
σμένο. «Σας παρακαλώ!» 
  «Πάρτου τα όπλα,» είπε ο Οδυσσέας, και ο Γεράρδος αφόπλισε τον 
Παντοκρατορικό. 
  Έπειτα, πλησίασαν το όχημα με τους μεγάλους τροχούς, μαζί με τον 
Τάμπριελ’λι και τον Σέλιρ’χοκ. Όλοι τους κρατούσαν τουφέκια και τα 
είχαν υψωμένα. 
  «Βγες έξω!» φώναξε ο Οδυσσέας στη φιγούρα που βρισκόταν ακόμα 
μέσα στο όχημα. «Και τα χέρια σου ψηλά!» 
  «Δε μπορώ να σηκώσω τα χέρια μου,» απάντησε μια γυναικεία φωνή. 
«Είμαι χτυπημένη.» 
  «Τότε, να τα έχεις εκεί που μπορώ να τα δω!» 
  Η γυναίκα βγήκε από το όχημα. Ήταν γαλανόδερμη και είχε μαύρα, 
μακριά μαλλιά. Το πρόσωπό της γυάλιζε απ’τον ιδρώτα, και η στολή 
της ήταν μουσκεμένη από το αίμα. Ο δεξής της ώμος πρέπει να ήταν 
τραυματισμένος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  743 

 

 

  Ο Γεράρδος την αφόπλισε, και ύστερα την έδεσαν μαζί με τον σύ-
ντροφό της, αφήνοντάς τους κάτω απ’τα δέντρα, στις παρυφές του 
δάσους. 
 
 
 
Η Νελμίρα κειτόταν, ανάσκελα, στο χορτάρι· τα ρούχα της ήταν αιμα-
τοβαμμένα στην περιοχή του στήθους· και, βλέποντάς τους να τη ζυ-
γώνουν, έκανε να ανασηκωθεί, έβηξε, έφτυσε αίμα, και ξάπλωσε πάλι. 
  «…Είστε ζωντανοί,» είπε, βραχνά, όταν ήρθαν κοντά της. 
  Ο Οδυσσέας γονάτισε, στο ένα γόνατο, πλάι της. 
  «Άκουσα εκρήξεις…» είπε η Νελμίρα. Έβηξε, και αίμα πετάχτηκε 
απ’τη μύτη της. «Πυροβολισμούς…» 
  «Τους νικήσαμε,» της είπε ο Οδυσσέας. «Μη μιλάς τώρα. Πρέπει να–» 
  «Μη λες ανοησίες,» τον διέκοψε η Νελμίρα. «Είμαι νεκρή.» 
  «Όχι ακόμα.» Ο Οδυσσέας πέρασε τα χέρια του γύρω της, έκανε να τη 
σηκώσει. 
  Εκείνη άγγιξε τον ώμο του, σταματώντας τον. «…Οι σφαίρες είναι στα 
πνευμόνια μου· τις νιώθω. Δε μπορείς να…» έβηξε, «να κάνεις τίποτα, 
Οδυσσέα… Το ξέρεις.» Το αριστερό της χέρι έψαξε να βρει το δικό του· 
τα δάχτυλά τους μπλέχτηκαν. «Καλή τύχη… Εγώ δε θα μπορέσω 
ν’ακολουθήσω άλλο, αλλά είμαι σίγουρη ότι θα νικήσουμε… Έχε γεια, 
Οδυσσέα… Η Επανάσταση θα νικήσει…» Δάκρυα έτρεχαν στα μάγουλά 
της. «Θα ήθελα μόνο να είχα πεθάνει στη Φεηνάρκια… Θα ήθελα νάχα 
δει τη Φεηνάρκια ελεύθερη, προτού….» Η φωνή της έσβησε, και τα μά-
τια της κοίταξαν ασάλευτα τον ουρανό. 
  Ο Οδυσσέας κούνησε το κεφάλι, και ξεροκατάπιε. Αναστενάζοντας 
βαριά, της έκλεισε τα βλέφαρα. Στις Φωτιές του Μαύρου Νάρζουλ να 
καούν αυτοί οι καταραμένοι μπάσταρδοι! σκέφτηκε. 
  Ύστερα, από την άκρη του πεδίου της όρασής του, είδε κάποιον να 
έρχεται. Ύψωσε το βλέμμα και αντίκρισε την Ιωάννα να πλησιάζει, 
βαδίζοντας μέσα στο ψηλό χορτάρι. Τα ξανθά της μαλλιά ήταν λυτά 
και αναδεύονταν στον θαλασσινό αέρα. Το πρόσωπό της ήταν μαυρι-
σμένο και σκονισμένο. 
  Ήρθε κοντά, και είπε: «Η Νελμίρα;» 
  «Νεκρή,» αποκρίθηκε ο Οδυσσέας. 
  «Ο Ράθνης πού έχει πάει;» ρώτησε ο Γεράρδος. 



744  |  ΚΩΣΤΑΣ ΒΟΥΛΑΖΕΡΗΣ 

 

 

  «Έχει πέσει πάνω στα βράχια,» είπε η Ιωάννα. «Δεν ξέρω αν είναι ζω-
ντανός. Τον είδα καθώς κρεμόμουν απ’τον κρημνό· παραλίγο κι εγώ να 
πέσω.» 
  Ο Οδυσσέας ορθώθηκε, κρατώντας τη Νελμίρα στα χέρια. «Δείξε μας 
πού είναι.» 
  Η Ιωάννα τούς οδήγησε στην άκρη του κρημνού, και τους έδειξε. «Ε-
κεί.» 
  «Αδύνατον να κατεβούμε σ’αυτό το σημείο,» παρατήρησε ο Γεράρδος. 
«Μονάχα αν πηδήσουμε, μπορούμε να το φτάσουμε. Αλλά τότε, μάλ-
λον, θα καταλήξουμε όπως τον Ράθνη.» 
  Ο Οδυσσέας κοίταξε την πλαγιά, και είπε: «Υπάρχει δρόμος που κατε-
βάζει προς την παραλία. Θα τον ακολουθήσουμε ώς εκεί που μας βγά-
ζει πιο κοντά στον Ράθνη· και τότε, θα σκαρφαλώσουμε στα βράχια 
και θα τον κατεβάσουμε.» 
  Το Βατράχι δεν υπήρχε περίπτωση να το χρησιμοποιήσουν· ήταν 
χτυπημένο πολύ άσχημα, και θα χρειαζόταν πολύς κόπος για να το φέ-
ρουν σε όρθια θέση. Επιπλέον, αποκλείεται πια να τους φαινόταν χρή-
σιμο ως υποβρύχιο με τόσες τρύπες και σπασμένα τζάμια. Επομένως, 
προτίμησαν να πάρουν το όχημα με τους μεγάλους τροχούς. Ο Γεράρ-
δος κάθισε στη θέση του οδηγού (αφού ήταν ο πιο ξεκούραστος 
απ’όλους, ετούτη τη στιγμή) και το έβαλε μπροστά. 
  Ακολούθησαν το μονοπάτι που κατηφόριζε χωρίς να τους πηγαίνει σε 
κρημνό. 
  «Εδώ κοντά,» είπε ο Οδυσσέας, «υπάρχει ένα θέρετρο. Καλύτερα να 
μην το πλησιάσουμε, γιατί φρουρείται καλά από τις δυνάμεις της Πα-
ντοκράτειρας.» 
  Η Ιωάννα ρώτησε: «Παρεμπιπτόντως, δεν ήταν υπερβολική η φύλαξη 
της διόδου; Εκείνο το όχημα ήταν πολεμικό άρμα. Σίγουρα, όχι το πιο 
βαρύ που υπάρχει, αλλά αρκετά βαρύ παρ’όλ’αυτά.» 
  Ο Οδυσσέας ένευσε. «Έχεις δίκιο. Υποθέτω, θα είχε γίνει κάποιο επει-
σόδιο εδώ πέρα, πρόσφατα, και οι Παντοκρατορικοί είχαν θεωρήσει 
πως χρειάζονταν περισσότερη ισχύ. Για να είμαι ειλικρινής, δεν περί-
μενα να συναντήσουμε τόσο μεγάλη αντίσταση, ερχόμενοι από τη 
Μοργκιάνη, γιατί, λόγω των Παγωμένων Ελών, δεν είναι πολλοί που 
χρησιμοποιούν αυτή τη δίοδο.» 
  «Ακριβώς έτσι, Πρόμαχε,» συμφώνησε ο Σέλιρ’χοκ. «Κι εμένα μ’έχει 
παραξενέψει.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  745 

 

 

  Το όχημά τους έφτασε αρκετά χαμηλά, και βρέθηκαν σ’ένα σημείο 
όπου άρχιζε ένας λιθόστρωτος δρόμος. 
  «Δε θ’ακολουθήσουμε τον δρόμο,» είπε ο Οδυσσέας στον Γεράρδο, 
«γιατί οδηγεί στο θέρετρο. Θα πάμε από κει.» Έδειξε. «Εξάλλου, από 
κείνη τη μεριά είναι που έχει πέσει ο Ράθνης, αν δε λαθεύω.» 
  Ο Γεράρδος υπάκουσε, και οι μεγάλοι τροχοί του οχήματός τους κύ-
λησαν επάνω στην άμμο, χωρίς να κινδυνεύουν να βουλιάξουν μέσα 
της. Σ’ένα σημείο, συνάντησαν τρεις μεγάλες θαλάσσιες χελώνες, τις 
οποίες προσπέρασαν με προσοχή, για να μην τις λιώσουν. 
  «Εκεί είναι!» είπε, ξαφνικά, η Ιωάννα. «Εκεί!» Το χέρι της ήταν υψω-
μένο, και έδειχνε τα βράχια. Απ’την άκρη ενός απ’αυτά, φαινόταν η 
ακίνητη μορφή του Ράθνη. 
  Ο Γεράρδος σταμάτησε το όχημα. 
  Η Μαύρη Δράκαινα και ο Οδυσσέας βγήκαν και, σκαρφαλώνοντας, 
κατέβασαν τον Ράθνη από τον βράχο όπου βρισκόταν. Όπως αποδεί-
χτηκε, ο λευκόδερμος Αρβήντλιος δεν ήταν νεκρός· το στήθος του ανε-
βοκατέβαινε καθώς ανέπνεε, αν και δεν είχε τις αισθήσεις του. Τον έ-
βαλαν στο όχημά τους και έφυγαν. 
  Η Ιωάννα τον ξύπνησε, ρίχνοντάς του λίγο νερό στο πρόσωπο, και ο 
Ράθνης μούγκρισε από πόνο. Ο αριστερός του ώμος και μερικά του 
πλευρά ήταν σπασμένα από την πτώση, και οι σύντροφοί του ανα-
γκάστηκαν να σταματήσουν το όχημά τους για να του προσφέρουν τις 
πρώτες βοήθειες. Καθώς ο Γεράρδος και ο Σέλιρ’χοκ περιποιούνταν 
τον Ράθνη, ο Οδυσσέας κοίταζε ανήσυχα τριγύρω, μήπως δει κανέναν 
εχθρό να πλησιάζει. Τα νεύρα του τα ένιωθε τσιτωμένα, τόσες ώρες 
που οδηγούσε το Βατράχι. Του χρειαζόταν να κοιμηθεί, και το ήξερε. 
Έπρεπε να βρουν ένα καλυμμένο μέρος, ώστε να ξεκουραστούν. 
  «Το όχημα έχει μόνο μία ενεργειακή φιάλη,» είπε η Ιωάννα, όταν ξεκί-
νησαν πάλι να κινούνται: «αυτή που χρησιμοποιούμε τώρα. Κι απ’ό,τι 
βλέπω, δεν είναι ούτε καν πλήρης…» 
  Η ένδειξη ΠΟΣΟΤΗΤΑ ΕΝΕΡΓΕΙΑΣ έδειχνε 43,77%. 
  «Θα χρειαστεί να το αφήσουμε,» είπε ο Οδυσσέας. «Και καλύτερα. 
Γιατί μπορεί να μας εντοπίσουν μ’αυτό.» 
  Μετά από μιάμιση ώρα οδήγησης επάνω σε αμμουδιές και χορταρια-
σμένα εδάφη, άφησαν πίσω τους την ακροθαλασσιά και βρέθηκαν 
στις όχθες ενός ποταμού, στην ενδοχώρα της Αλβέρια. Εδώ, αποφάσι-



746  |  ΚΩΣΤΑΣ ΒΟΥΛΑΖΕΡΗΣ 

 

 

σαν πως θα ήταν συνετό να σταματήσουν και να αναπαυθούν, κι έπει-
τα να κηδέψουν τη Νελμίρα. 
  Βγήκαν απ’το όχημά τους και καταυλίστηκαν. Η Ιωάννα προθυμο-
ποιήθηκε να φυλάξει σκοπιά, όσο οι υπόλοιποι θα ξεκουράζονταν. 
  «Είσαι σίγουρη;» τη ρώτησε ο Οδυσσέας. 
  «Ναι,» απάντησε εκείνη. «Αν φτάσω στα όρια του ύπνου, υπόσχομαι 
να ξυπνήσω έναν άλλο.» 
  Κανείς δεν έφερε αντίρρηση. Ήταν πολύ κουρασμένοι για να φέρουν, 
κι όλοι ήξεραν ότι η Μαύρη Δράκαινα είχε παράξενες αντοχές, και το 
είχε αποδείξει πολλάκις. 
  Η Ιωάννα τούς είδε να τυλίγονται σε κουβέρτες και να ξαπλώνουν. Η 
ίδια κάθισε σε μια πέτρα κοντά τους, με το τουφέκι της στηριγμένο 
ανάμεσα στα γόνατά της. Για κάποια ώρα, ήταν τελείως ακίνητη. Ήταν 
ακίνητο όχι μόνο το σώμα της, μα και το μυαλό της· βρισκόταν σε μια 
κατάσταση που καμία σκέψη δεν την απασχολούσε και που, συγχρό-
νως, οι αισθήσεις της ήταν σε πλήρη εγρήγορση. Κανείς δε θα μπορού-
σε να πλησιάσει, δίχως να τον αντιληφτεί. 
  Ύστερα, το βλέμμα της πήγε για πολλοστή φορά στο τρεχούμενο νε-
ρό του ποταμού, και μια σκέψη διαπέρασε την αδράνεια του μυαλού 
της: Ήταν ιδρωμένη, σκονισμένη, και μουδιασμένη· μια βουτιά δεν 
μπορούσε παρά να την αναζωογονήσει· κι επιπλέον, δε νόμιζε ότι κα-
νείς θα πλησίαζε εδώ, ώσπου να κάνει ένα γρήγορο μπάνιο. 
  Σηκώθηκε απ’τον βράχο, έβγαλε τις μπότες της και τη στολή της, και, 
μένοντας με τα εσώρουχα, βούτηξε στον ποταμό. Το νερό ήταν κρύο, 
αλλά όχι τόσο ώστε να μη μπορεί να το ανεχθεί· για την ακρίβεια, το 
έβρισκε τονωτικό. Κι έτσι κολύμπησε για λίγο, υποβρυχίως. 
  Ο ποταμός ήταν αρκετά πλατύς, αλλά, σύντομα, έφτασε στην αντίπε-
ρα όχθη και έβγαλε το κεφάλι της στην επιφάνεια, ανοίγοντας το στό-
μα και παίρνοντας βαθιές ανάσες. 
  Και τότε ήταν που είδε τους δύο γαλανόδερμους άντρες. Στέκονταν 
αντίκρυ της και τη σημάδευαν με τεντωμένα τόξα. Αν έκρινε η Ιωάννα 
απ’το ντύσιμό τους, έμοιαζαν με ιθαγενείς. 
  Η Αλβέρια ήταν μια διάσταση γεμάτη θέρετρα, ξενοδοχειακά συγκρο-
τήματα, και βίλες, όπου πολλοί πήγαιναν για να κάνουν τις διακοπές 
τους και να ξεκουραστούν. Και, φυσικά, όλα αυτά ελέγχονταν από την 
Παντοκράτειρα. Στα βάθη της Αλβέρια, όμως, υπήρχαν περιοχές πολύ 
άγριες και πολύ πυκνές σε βλάστηση: κι εκεί οι κάτοικοι είχαν τα δικά 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  747 

 

 

τους έθιμα και τον δικό τους τρόπο ζωής, και δεν έδιναν ούτε μισή 
χρηματική μονάδα για το τι έκανε ή τι ήθελε η Παντοκράτειρα ή η Ε-
πανάσταση ή οποιοσδήποτε άλλος. 
  Και η Ιωάννα ήταν βέβαιη πως τώρα αντίκριζε δύο απ’αυτούς. 
  «Μη φωνάξεις,» είπε ο ένας, μιλώντας σπαστά τη Συμπαντική Γλώσ-
σα. Τα μαλλιά του ήταν πράσινα και μακριά. Φορούσε δερμάτινο πα-
ντελόνι και πέτσινο γιλέκο, και το γαλανό δέρμα του φαινόταν νάναι 
γεμάτο δερματοστιξίες: παράξενα σύμβολα, που η Μαύρη Δράκαινα 
δεν αναγνώριζε. 
  «Ποιοι είστε εσείς;» τον ρώτησε. «Τι θέλετε;» 
  Ο άντρας την κοίταξε συνοφρυωμένος, καθώς τη σημάδευε με το με-
γάλο τόξο του, που πρέπει να ήταν φτιαγμένο από το ευλύγιστο κόκα-
λο κάποιου ζώου. 
  Με τις άκριες των ματιών της, η Ιωάννα είδε μερικούς άλλους ιθαγε-
νείς να έχουν ξεπροβάλλει από τη βλάστηση και να ζυγώνουν την ό-
χθη, τραβώντας μαζί τους δύο μικρές πιρόγες. Τα πράγματα μοιάζουν 
άσχημα. Πρέπει να ειδοποιήσω τον Οδυσσέα! 
  Πώς είχαν εμφανιστεί ετούτοι οι τύποι; Την παρακολουθούσαν και 
την περίμεναν να κοιμηθεί; Ή να κάνει κάτι ανόητο… όπως να βουτή-
ξει στον ποταμό; 
  «Καταλαβαίνεις τι σου λέω;» ξαναρώτησε η Ιωάννα, επιμένοντας. 
«Ποιοι είστε; Τι θέλετε;» 
  «Μην κινείσαι,» απάντησε μόνο ο άντρας. 
  «Εντάξει,» είπε η Ιωάννα, «δεν κινούμαι. Με βλέπεις να κινούμαι; Αλ-
λά, αν νομίζεις ότι είμαστε με την Παντοκράτειρα, κάνεις λάθος. Αυτό 
εκεί το όχημα,» ύψωσε το χέρι της από το νερό, για να δείξει, «το κλέ-
ψαμε. Δεν είναι δικό μας.» 
  Ο άντρας με το τόξο φώναξε κάτι σ’εκείνους με τις πιρόγες, προτού 
τις ρίξουν στον ποταμό κι ανεβούν επάνω τους. Η Ιωάννα δεν κατάλα-
βε σε τι γλώσσα είχε μιλήσει, αλλά είδε τους ιθαγενείς –που όλοι ήταν 
γαλανόδερμοι– να σταματούν και να περιμένουν. 
  «Λες αλήθεια;» τη ρώτησε ο άντρας με το τόξο. 
  «Ναι. Νομίζεις ότι οι Παντοκρατορικοί θα έρχονταν εδώ πέρα τόσο 
αφύλαχτοι; Για ποιο λόγο;» 
  «Να ελέγξουμε, τότε;» 
  Η Ιωάννα ανασήκωσε τους ώμους. «Ελέγξτε. Αν και δεν ξέρω τι έλεγ-
χο εννοείς πως θα κάνετε. Κατά πρώτον, αν δεις τις ενδυμασίες μας, θα 



748  |  ΚΩΣΤΑΣ ΒΟΥΛΑΖΕΡΗΣ 

 

 

διαπιστώσεις πως δεν είναι ενδυμασίες στρατιωτών της Παντοκρά-
τειρας.» 
  Ο γαλανόδερμος την ατένισε συνοφρυωμένος, και ένευσε. «Βγες,» 
πρόσταξε. 
  Η Ιωάννα σκέφτηκε πως δε θα ήταν καλό να του φέρει αντίρρηση. 
Βγήκε απ’το νερό του ποταμού, στάζοντας. 
  Τα μάτια του άντρα την κοίταξαν από πάνω ώς κάτω. Το βλέμμα του 
ήταν φανερό πως δεν την έψαχνε μόνο για κρυμμένα όπλα· εξάλλου, τι 
όπλα μπορούσε να έχει κρυμμένα μέσα στον στηθόδεσμό της και στην 
περισκελίδα της; Της είπε: «Θα έρθεις μαζί μας, στις πιρόγες. Δε θα κά-
νεις φασαρία.» 
  Η Ιωάννα αναστέναξε. «Εντάξει.» 
  Οι πιρόγες διέσχισαν τον ποταμό, και βρέθηκαν στην αντίπερα όχθη. 
  Ο Οδυσσέας και οι υπόλοιποι κοιμόνταν, δίχως να έχουν πάρει είδηση 
το παραμικρό. Οι ιθαγενείς βγήκαν από τις βάρκες τους και κοίταξαν 
το όχημα και αυτούς. Κρατούσαν όπλα φτιαγμένα από μπρούντζο, κό-
καλο, και ξύλο· κανείς τους, όμως, δεν επιχείρησε να χτυπήσει τους 
κοιμισμένους. 
  Τουλάχιστον, οι διαθέσεις τους δεν είναι εχθρικές, σκέφτηκε η Ιωάννα.  
  «Με πιστεύεις τώρα;» ρώτησε τον άντρα με τον οποίο είχε μιλήσει και 
πριν, και ο οποίος πλέον δεν τη σημάδευε με το τόξο του· προφανώς, 
δεν το θεωρούσε απαραίτητο με τόσους πολεμιστές του γύρω της. 
  «Σε πιστεύω.» Και μετά, μίλησε, χαμηλόφωνα, στους υπόλοιπους ιθα-
γενείς. 
  Εκείνοι περιτριγύρισαν τους κοιμισμένους και τους ξύπνησαν, σκου-
ντώντας τους με τις άκριες μακριών κονταριών, ενώ, συγχρόνως, τους 
σημάδευαν με τεντωμένα τόξα. 
  Ο Γεράρδος κι ο Οδυσσέας πετάχτηκαν επάνω, τραβώντας τα πιστό-
λια τους. Ο Σέλιρ’χοκ κι ο Τάμπριελ’λι κοίταξαν γύρω τους, δίχως να 
σηκώσουν όπλα. Ο Ράθνης μπορούσε μονάχα να μουγκρίσει. 
  «Μην ανησυχείτε,» είπε η Ιωάννα στους συντρόφους της. «Είναι φιλι-
κοί.» 
  «Δε μου μοιάζουν και πολύ φιλικοί εμένα,» σχολίασε ο Γεράρδος. 
  «Κατεβάστε τα πιστόλια σας. Θέλουν μόνο να διαπιστώσουν ότι δεν 
είμαστε με την Παντοκράτειρα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  749 

 

 

  «Αυτό,» είπε ο Γεράρδος, «δεν είναι και πολύ δύσκολο να το καταλά-
βει κανείς, στα χάλια που βρισκόμαστε.» Εκείνος κι ο Οδυσσέας κατέ-
βασαν τα πιστόλια τους. 
  Ο άντρας με τον οποίο είχε συζητήσει η Ιωάννα μίλησε στους πολεμι-
στές του, κι αυτοί κατέβασαν τα τόξα τους· εξακολούθησαν, όμως, να 
έχουν τις χορδές μισοτεντωμένες. 
  Ο Οδυσσέας ορθώθηκε, θηκαρώνοντας το πιστόλι του, και μίλησε στη 
γλώσσα των ιθαγενών. 
  Η Ιωάννα αιφνιδιάστηκε. Τους ξέρει; 
  Ο γαλανόδερμος πλάι της μειδίασε, και του απάντησε. 
  Ο Οδυσσέας έδειξε το όχημά τους, συνεχίζοντας να μιλά. 
  Ο γαλανόδερμος το κοίταξε, ερευνητικά. Ύστερα, ένευσε. 
  «Τι λέτε;» ρώτησε η Ιωάννα. 
  «Θα τους δώσουμε το όχημά μας,» της εξήγησε ο Οδυσσέας, «κι αυτοί 
θα μας δώσουν μερικά Αλβέρια ιππάρια.» 
  «Προτιμάς τα άλογα από το όχημα;» απόρησε ο Γεράρδος. 
  «Ναι, για τρεις λόγους: η ενέργειά του τελειώνει· έχει επάνω του το 
έμβλημα της Παντοκρατορίας· και είναι ένα μηχάνημα που οι εχθροί 
μας μπορούν, σίγουρα, να εντοπίσουν. Επιπλέον, τα ιππάρια διασχί-
ζουν πολύ άνετα την ενδοχώρα της Αλβέρια, ενώ δε νομίζω ότι το ίδιο 
ισχύει για το όχημα των Παντοκρατορικών, όσο μεγάλους τροχούς κι 
αν έχει.» 
  Ύστερα, μίλησε πάλι στον άντρα πλάι στην Ιωάννα, ο οποίος πρέπει 
να ήταν φύλαρχος ή κάτι παρόμοιο, υπέθετε η Μαύρη Δράκαινα. 
  Όταν η σύντομη συζήτησή τους τελείωσε, ο Οδυσσέας είπε στους συ-
ντρόφους του: «Ο Ράουμηλ προτείνει να τον ακολουθήσουμε, για να 
μας οδηγήσει σ’έναν πόρο του ποταμού.» 
  «Ας τον ακολουθήσουμε, λοιπόν,» είπε ο Τάμπριελ, και ο Σέλιρ’χοκ 
κατένευσε. 
  Ο Γεράρδος κι ο Οδυσσέας σήκωσαν τον Ράθνη και τον έβαλαν μέσα 
στο όχημα. Η Ιωάννα πήρε τη στολή της, τις μπότες της, και τα όπλα 
της, τα έβαλε στο εσωτερικό του οχήματος, και κάθισε στη θέση του 
οδηγού. Δε φόρεσε τα ρούχα της, γιατί ήθελε να στεγνώσει πρώτα. Οι 
υπόλοιποι σύντροφοί της δεν μπήκαν στο όχημα· προτίμησαν να βα-
δίσουν, για να δείξουν στους ιθαγενείς ότι τους εμπιστεύονταν και ότι 
δεν είχαν μοχθηρές προθέσεις. Η Ιωάννα έβαλε το όχημα να προχωρή-



750  |  ΚΩΣΤΑΣ ΒΟΥΛΑΖΕΡΗΣ 

 

 

σει αργά, τσακίζοντας ξύλα και χορτάρι κάτω απ’τις μεγάλες ρόδες 
του. 
  Οι γαλανόδερμοι τούς οδήγησαν προς τα βόρεια, κατά μήκος του πο-
ταμού, και, μετά από κανένα δεκάλεπτο, ο αρχηγός είπε να σταματή-
σουν. Ύψωσε το χέρι του και έδειξε το νερό, μιλώντας στον Οδυσσέα. 
  Ο Πρόμαχος είπε στην Ιωάννα: «Είναι ρηχά εδώ· μπορείς να περά-
σεις.» 
  Ας ελπίσουμε ότι δε θα πάμε στον πάτο… Η Μαύρη Δράκαινα έστριψε 
το όχημα και το έβαλε μέσα στον ποταμό. Το νερό κάλυψε το μισό ύ-
ψος των τροχών του, φτάνοντας σχεδόν ώς τα τζάμια του. Λίγο νερό 
μπήκε και στο εσωτερικό του, αλλά δεν ήταν κάτι για το οποίο θα έ-
πρεπε ν’ανησυχήσει κανείς. Ο ποταμός ήταν, πράγματι, ρηχός εδώ. 
  Στην αντικρινή όχθη, η Ιωάννα σταμάτησε το όχημα, και εκείνη κι οι 
σύντροφοί της περίμεναν τους ιθαγενείς να τους φέρουν τα Αλβέρια 
ιππάρια. Τα πλάσματα αυτά ήταν ό,τι υποδήλωνε το όνομά τους: μι-
κρά άλογα, πολύ κοντύτερα από άλλα είδη αλόγων, και μικρότερα σε 
μήκος, από το κεφάλι ώς την ουρά. Τα σώματά τους, όμως, ήταν μυώ-
δη και οι οπλές τους σχηματισμένες έτσι ώστε να μπορούν να διασχί-
ζουν ανώμαλα εδάφη. Έδειχναν να έχουν μεγάλες αντοχές, παρά το 
μικρό τους ανάστημα. 
  Οι επαναστάτες πήραν τα πράγματά τους από το Παντοκρατορικό 
όχημα και τα φόρτωσαν στα ιππάρια. Ο Οδυσσέας μίλησε μετά με τον 
Ράουμηλ, και εκείνος κι οι άνθρωποί του έφυγαν μαζί με το τροχοφό-
ρο. Προτού φύγουν, ο φύλαρχος άγγιξε τον Πρόμαχο της Επανάστασης 
στον ώμο, σαν να ήταν παλιοί συμπολεμιστές ή παλιοί φίλοι. 
  «Τι του είπες;» ρώτησε η Ιωάννα. 
  «Ότι θέλουμε να είμαστε μόνοι, για να κηδέψουμε τη Νελμίρα.» 
  Ο Οδυσσέας, ο Γεράρδος, και η Ιωάννα άδειασαν μια περιοχή από 
χόρτα και έφτιαξαν έναν κύκλο από πέτρες. Στο κέντρο του έβαλαν 
κάμποσα ξύλα, κι επάνω τους ξάπλωσαν τη νεκρή. Ο Οδυσσέας άναψε 
έναν δαυλό και έβαλε φωτιά στο πτώμα της Νελμίρα. Οι φλόγες το τύ-
λιξαν, και καπνός άρχισε να υψώνεται προς τους ουρανούς. 
  «Θα βρει το δρόμο της…» είπε ο Τάμπριελ. «Θα βρει το δρόμο της για 
τη Φεηνάρκια. Όλοι τον βρίσκουν· τα σύνορα που χωρίζουν τις δια-
στάσεις δε δεσμεύουν παρά μόνο το υλικό μας σώμα.» 
  Κανείς άλλος δε μίλησε· και ήταν παράξενο που είχε πει ετούτα τα 
λόγια ο Τάμπριελ, γιατί η Νελμίρα τον αποστρεφόταν, βλέποντάς τον 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  751 

 

 

ως προδότη της διάστασής της. Ο ερυθρόδερμος μάγος, όμως, ήταν 
Φεηνάρκιος, και ίσως να καταλάβαινε τη Νελμίρα περισσότερο 
απ’όλους τους, ακόμα και στον θυμό της εναντίον του. 
 
 
 
Στην Αλβέρια υπήρχαν πολλά αεροδρόμια, όλα τους μικρά, όλα τους 
οικοδομημένα μέσα σε ξενοδοχειακές εγκαταστάσεις, πολυτελείς βί-
λες, ή Παντοκρατορικές βάσεις. Και τα περισσότερα βρίσκονταν σε 
παραλιακά μέρη της διάστασης, αφού ο πιο πολύς κόσμος για τις πα-
ραλίες ερχόταν. Υπήρχαν, ωστόσο, και κάποιοι εκκεντρικοί, που τους 
άρεσαν τα βουνά της Αλβέρια, επομένως είχαν φτιαχτεί και ορισμένα 
ξενοδοχεία σε τέτοια μέρη. 
  Ένα από αυτά ονομαζόταν Βαν-τελ, που, σε  μια από τις διαλέκτους 
των ντόπιων, σήμαινε χωριό ή πόλη που κοιτάζει τον καθαρό ουρανό. 
Το Βαν-τελ βρισκόταν στις πλαγιές μιας οροσειράς της Αλβέρια, στα 
βόρεια της διάστασης. Και διέθετε αεροδρόμιο, με αεροσκάφη που τα-
ξίδευαν στον Αιθέρα· γιατί οι περισσότεροι που έρχονταν εδώ έρχο-
νταν κατευθείαν από τον Αιθέρα και, μετά, έφευγαν με τον ίδιο τρόπο: 
κανείς δεν καθόταν να διασχίσει τους άγριους τόπους από τα βουνά 
ώς τις ακροθαλασσιές. Συνεπώς, κανείς δε θα περίμενε να έρθουν στο 
Βαν-τελ κάποιοι για να κλέψουν αεροπλάνο, είπε ο Οδυσσέας στους 
συντρόφους του. Αυτό, ασφαλώς, δε σήμαινε ότι θα έβρισκαν το μέρος 
αφύλαχτο –όφειλαν να είναι προσεχτικοί· πολύ προσεχτικοί–, αλλά, 
σίγουρα, σήμαινε ότι οι φρουροί θα ήταν πιο αφηρημένοι και χαλαροί. 
  Τα ιππάρια που τους είχαν δώσει οι ιθαγενείς ήταν τέσσερα· ο φύ-
λαρχος είχε αρνηθεί να τους προσφέρει περισσότερα. Ο Οδυσσέας, ο 
Τάμπριελ’λι, και ο Σέλιρ’χοκ καβαλούσαν από ένα. Η Ιωάννα και ο Γε-
ράρδος καβαλούσαν ένα και οι δύο. Για τον Ράθνη είχαν φτιάξει ένα 
φορείο, και το είχαν τεντώσει ανάμεσα στα ιππάρια του Οδυσσέα και 
του Σέλιρ’χοκ. Τα μικρά άλογα είχαν αποδειχτεί εξαιρετικά ανθεκτικά, 
αλλά και γρήγορα, παρά τα δύσκολα εδάφη της ενδοχώρας που διέ-
σχιζαν. Το ταξίδι είχε κρατήσει έξι ημέρες, και τώρα ήταν το βράδυ της 
έβδομης, καθώς έφταναν κοντά στην πλαγιά όπου ήταν οικοδομημένο 
το Βαν-τελ. 
  Τα φώτα του περιτειχισμένου ξενοδοχείου έσχιζαν το σκοτάδι, κάνο-
ντάς το να ξεχωρίζει εύκολα και να λαμπυρίζει. 



752  |  ΚΩΣΤΑΣ ΒΟΥΛΑΖΕΡΗΣ 

 

 

  Η Ιωάννα αφίππευσε, και έφερε ένα ζευγάρι κιάλια στα μάτια της, για 
να κοιτάξει το συγκρότημα από πιο κοντά. 
  «Υπάρχουν τέσσερις πύργοι ελέγχου,» είπε. «Επάνω στον καθένα εί-
ναι ένας προβολέας κι ένα πολυβόλο, καθώς και δύο φρουροί. Η κε-
ντρική πύλη είναι κλειστή.» 
  «Ποιο είναι το πιο αφύλαχτο σημείο;» ρώτησε ο Οδυσσέας. 
  «Το ίδιο φυλαγμένα μού φαίνονται όλα.» 
  «Επίσης,» είπε ο Σέλιρ’χοκ, «ίσως να υπάρχει και κάποιος Βιοσκόπος, 
για εντοπισμό εισβολέων.» 
  «Δεν υπάρχει Βιοσκόπος,» τους διαβεβαίωσε ο Τάμπριελ’λι. 
  «Πώς το ξέρεις;» τον ρώτησε ο Οδυσσέας. 
  Ο ερυθρόδερμος μάγος ανασήκωσε τους ώμους. «Έχω ξανάρθει εδώ, 
ως σύζυγος της Παντοκράτειρας. Επιπλέον, θα ήταν ανόητο να βάλει 
κανείς Βιοσκόπο σε τούτο το μέρος, όπου είναι σπάνιο να προσπαθή-
σει κάποιος να εισβάλει. Σπατάλη ανθρώπινου δυναμικού· ο Βιοσκό-
πος θα μπορούσε νάναι πολύ πιο χρήσιμος αλλού.» 
  Ο Οδυσσέας ένευσε. «Λογικό,» παραδέχτηκε. Δεν αμφισβητούσε πλέ-
ον τον Τάμπριελ· όχι ύστερα από τόσες φορές που τους είχε βοηθήσει. 
Αποκλείεται να προσποιείτο πως ήταν μαζί τους· είχε, πράγματι, εγκα-
ταλείψει την Παντοκράτειρα. Αλλά εξακολουθώ να μην καταλαβαίνω 
ακριβώς γιατί… 
  «Ξεκινάμε, λοιπόν;» ρώτησε ο Γεράρδος. 
  «Ναι,» είπε ο Οδυσσέας. 
  Τα ιππάρια τα άφησαν στο δάσος (ήταν αδύνατον να τα πάρουν μαζί 
τους) και, κινούμενοι μέσα στο σκοτάδι, ζύγωσαν τα τείχη του ξενοδο-
χειακού συγκροτήματος. Οι προβολείς έκαναν πέρα-δώθε νωχελικά, 
αυτοματοποιημένοι, και ήταν εύκολο για τους επαναστάτες να τους 
αποφύγουν. 
  Φτάνοντας στη νότια μεριά του τείχους, η Ιωάννα τίναξε προς τα πά-
νω ένα σχοινί με γάντζο, πιάνοντάς το στην κορυφή κι αρχίζοντας να 
σκαρφαλώνει. Όταν είχε ανεβεί, κοίταξε δεξιά κι αριστερά, για να δει 
μήπως κανείς την είχε προσέξει· οι φρουροί, όμως, εξακολουθούσαν να 
βρίσκονται μέσα στους πύργους. Δεν την είχαν πάρει είδηση. Και ο Τά-
μπριελ φαίνεται πως είχε δίκιο, σκέφτηκε η Μαύρη Δράκαινα: δεν υ-
πάρχει Βιοσκόπος εδώ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  753 

 

 

  Ο Οδυσσέας πλησίασε το τείχος μετά από την Ιωάννα, έπιασε το ήδη 
γαντζωμένο σχοινί, και ανέβηκε πλάι της. «Όλα εντάξει;» της ψιθύρισε. 
Εκείνη κατένευσε. 
  Ο Ράθνης τύλιξε το σχοινί γύρω του, με τέτοιο τρόπο ώστε οι σύ-
ντροφοί του να μπορούν να τον σηκώσουν χωρίς να χρειάζεται εκείνος 
να χρησιμοποιήσει τον σπασμένο αριστερό του ώμο και χωρίς να πιέ-
ζονται τα σπασμένα του πλευρά. Η Ιωάννα και ο Οδυσσέας τον τράβη-
ξαν επάνω, εύκολα. 
  Μετά, σκαρφάλωσαν ο Σέλιρ’χοκ και ο Τάμπριελ’λι. 
  Όλοι τους φορούσαν μαύρα ρούχα, για να γίνονται ένα με τη νύχτα· 
και ειδικά ο Σέλιρ, που ήταν και μαυρόδερμος, έμοιαζε να είναι η ίδια η 
νύχτα. Το μακρύ ραβδί του το είχε τυλίξει με ύφασμα, για να μη γυαλί-
ζουν οι κρύσταλλοι και τα κάτοπτρα επάνω του. 
  «Τα τείχη τους είναι τελείως αφύλαχτα,» παρατήρησε ο Ράθνης. 
  «Δε χρειάζεται να γίνουμε απρόσεχτοι, όμως,» τόνισε ο Οδυσσέας. 
  Η Ιωάννα βάδισε πρώτη, και σκυφτή, πηγαίνοντας προς μια ανοιχτή 
καταπακτή, μέσα στην οποία φαινόταν μια πέτρινη σκάλα. Στα χέρια 
της βαστούσε μια βαλλίστρα, γιατί, αν χρειαζόταν να σκοτώσει, δεν 
ήθελε να κάνει θόρυβο. 
  Κατέβηκε τη σκάλα, νυχοπατώντας, και, φτάνοντας στο τέλος της, 
είδε ένα μικρό δωμάτιο και μια γυναίκα, η οποία ήταν ντυμένη με 
στρατιωτική στολή και, καθισμένη σε μια καρέκλα, λίμαρε τα νύχια 
της. Δεν είχε αντιληφτεί την Ιωάννα, αλλά, αν εκείνη έβγαινε απ’τη 
σκιά της σκάλας, σίγουρα θα την έβλεπε. Έτσι, η Μαύρη Δράκαινα σή-
κωσε τη βαλλίστρα της, σημάδεψε τη φρουρό, και πάτησε τη σκανδά-
λη. Το βέλος διαπέρασε το λαιμό της γυναίκας, σκοτώνοντάς την χωρίς 
εκείνη να μπορέσει να φωνάξει. 
  Η Ιωάννα και οι υπόλοιποι κατέβηκαν στο μικρό δωμάτιο. Η Μαύρη 
Δράκαινα μισάνοιξε την πόρτα και κοίταξε έξω, τον περίβολο του Βαν-
τελ. Το βλέμμα της πήγε αμέσως στο μικρό αεροδρόμιο, όπου, επί του 
παρόντος, βρίσκονταν σταθμευμένα τρία αεροσκάφη. Έπειτα, κοίταξε 
τριγύρω, για να δει αν ο δρόμος ήταν ανοιχτός ή αν υπήρχαν φρουροί. 
Εντόπισε δύο που ίσως να τους έβλεπαν: ο ένας ήταν κοντά στην κε-
ντρική είσοδο του βασικού ξενοδοχειακού οικήματος· ο άλλος βημάτι-
ζε στη μεριά του αεροδρομίου απ’όπου θα έρχονταν η Μαύρη Δράκαι-
να και οι σύντροφοί της. 



754  |  ΚΩΣΤΑΣ ΒΟΥΛΑΖΕΡΗΣ 

 

 

  Η Ιωάννα είπε στον Οδυσσέα τι ακριβώς είχε στο μυαλό της, και ύ-
στερα, έβαλε ένα καινούργιο βέλος στη βαλλίστρα της και έφυγε. 
  Ο Οδυσσέας την παρατηρούσε από τη μισάνοιχτη πόρτα, και την είδε 
να χάνεται μέσα στις πυκνές σκιές, προτού εμφανιστεί πάλι… πίσω 
από τον φρουρό που στεκόταν κοντά στην είσοδο του βασικού οική-
ματος του Βαν-τελ. Κάτι γυάλισε στο χέρι της Μαύρης Δράκαινας –η 
λεπίδα ενός ξιφιδίου–, και ο φρουρός σπαρτάρισε για μια στιγμή. Με-
τά, η σκοτεινή του φιγούρα κρύφτηκε μέσα στις σκιές, όπως και η δο-
λοφόνος του. 
  Ο Οδυσσέας έστρεψε το βλέμμα του στον άλλο στόχο της Ιωάννας: 
τον φρουρό στις παρυφές του αεροδρομίου, ο οποίος βημάτιζε αργά. 
Τα μάτια του Πρόμαχου δεν έμειναν, όμως, για πολύ σ’αυτόν, καθώς 
κάτι άλλο τράβηξε την προσοχή τους: μια μαύρη σιλουέτα, που διέσχι-
ζε μια νησίδα φωτός. Η Ιωάννα, σίγουρα. Και δεν πήγαινε προς τη με-
ριά του φρουρού· πήγαινε προς ένα παράλληλο σημείο. Ο Οδυσσέας 
την έχασε πάλι μες στο σκοτάδι… 
  …κι ύστερα, είδε τον φρουρό να σωριάζεται μ’ένα βέλος καρφωμένο 
στο λαιμό. 
  Αυτό ήταν και το σημάδι που ο Πρόμαχος είχε συμφωνήσει με τη 
Μαύρη Δράκαινα. Έκανε νόημα στους συντρόφους του να βγουν από 
το δωμάτιο και να τον ακολουθήσουν. 
  Διέσχισαν τον περίβολο και έφτασαν στο αεροδρόμιο, όπου η Ιωάννα 
φάνηκε να υλοποιείται μέσα απ’τις σκιές και να έρχεται πλάι τους. Ένα 
καινούργιο βέλος ήταν περασμένο στη βαλλίστρα της. 
  Ο Οδυσσέας βάδισε, γρήγορα, προς ένα αεροπλάνο που, από το σχήμα 
του, φαινόταν ότι ήταν φτιαγμένο για ταξίδι στον Αιθέρα. Και πρέπει 
να ήταν πολύ αναπτυγμένης τεχνολογίας. Από τα καλύτερα που κυ-
κλοφορούσαν. 
  Το πλησίασε και άνοιξε τη θύρα του, μπαίνοντας. Οι υπόλοιποι τον 
ακολούθησαν. Ο Οδυσσέας κάθισε στη θέση του πιλότου και έλεγξε τα 
συστήματα. Όλα λειτουργούσαν, και υπήρχαν αρκετά ενεργειακά α-
ποθέματα για να πετάξουν στον Αιθέρα και να ταξιδέψουν ώς την Α-
πολλώνια. Επιπλέον, το αεροσκάφος ήταν έτσι κατασκευασμένο που 
δε χρειαζόταν να τρέξει επάνω σε αεροδιάδρομο για να απογειωθεί· 
μπορούσε να σηκωθεί στον αέρα από οπουδήποτε και να προσγειωθεί 
οπουδήποτε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  755 

 

 

  Ο Σέλιρ’χοκ κάθισε στο ενεργειακό κέντρο του σκάφους και ύφανε τη 
Μαγγανεία Κινήσεως, γιατί τα περισσότερα αεροπλάνα που πετούσαν 
στον Αιθέρα είχαν ανάγκη από τη βοήθεια ενός μάγου, προκειμένου να 
λειτουργήσουν σωστά. 
  Ο Οδυσσέας έστρεψε τους προωθητήρες προς τα κάτω και τους ε-
νεργοποίησε. 
  Το βουητό τους έσχισε τη σιγαλιά της νύχτας, και η φωτιά τους φώ-
τισε τον περίβολο. 
  Ο Οδυσσέας είδε, από το τζάμι εμπρός του, ανθρώπους να τρέχουν. 
Μας πήραν είδηση, όπως ήταν αναμενόμενο. Αλλά ας ελπίσουμε πως δε 
θα μας καταδιώξουν. Μονάχα άλλα δύο σκάφη είναι εδώ. 
  Θέτοντας τους προωθητήρες στο μέγιστο, έκανε το αεροπλάνο του να 
υψωθεί από το έδαφος, αφήνοντας πίσω του καπνό και φωτιά. Ύστε-
ρα, άλλαξε κατεύθυνση στους προωθητήρες και πέταξε ευθύγραμμα. 
Πήρε κλίση προς τα επάνω κι άρχισε να σκαρφαλώνει ομαλά στα 
στρώματα του νυχτερινού ουρανού, με προορισμό του το σημείο με-
τάβασης για τον Αιθέρα, τη θέση του οποίου μπορούσε να δει στην 
οθόνη εμπρός του. 
  Οι ανιχνευτές του αεροπλάνου δεν εντόπιζαν κανένα σημάδι καταδί-
ωξης. Τα πράγματα είχαν εξελιχτεί καλύτερα απ’ό,τι ο Πρόμαχος περί-
μενε, έτσι επέτρεψε στον εαυτό του να χαλαρώσει λιγάκι και να αι-
σθανθεί άρχοντας του ιπτάμενου σκάφους του. 
  Το αεροπλάνο είχε προ πολλού περάσει πάνω από τα σύννεφα, και το 
σημείο μετάβασης ερχόταν ολοένα και πιο κοντά… 
  …ολοένα και πιο κοντά– 
  Γλίστρησαν στον αργυρογάλανο, αχανή κόσμο του Αιθέρα. 

 



 

 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

 

 
 
 
 
 
 
 
 
 
 

Μέρος Τέταρτο 

ΤΟ ΒΟΡΕΙΟ ΜΕΤΩΠΟ 
 
 
 
 
 
 
 
 
 
 
 
 
 
 
 
 
 
 
 
 
 
 



 

 

 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  759 

 

 

48 
 
 
Το αεροσκάφος βγήκε από τον Αιθέρα και πέρασε στους ουρανούς της 
Απολλώνιας. Ήταν μικρό και γρήγορο, και το μέταλλό του γυάλιζε στο 
φως του μεσημεριανού ήλιου. 
  Οι επιβάτες του ήταν όλοι Φεηνάρκιοι, και όλοι επαναστάτες. Ο Πρό-
μαχος Φάργκιελ είχε αποφασίσει να τους στείλει εδώ, για να συντρέ-
ξουν τον Πρίγκιπα Ανδρόνικο. 
  Η Νατμάλι, που καθόταν πίσω απ’τον πιλότο, ζήτησε από τον Κάλ-
βριλ που καθόταν πλάι του: «Ενεργοποίησε τον χάρτη της Απολλώνι-
ας.» Ήταν μια ερυθρόδερμη γυναίκα με σκούρα-μπλε μαλλιά, τα οποία 
έπεφταν σπαστά και πλούσια στους ώμους και στην πλάτη της. Φο-
ρούσε πανωφόρι και παντελόνι από καφέ δέρμα· και απ’το λαιμό της 
κρεμόταν, μέσα στα ρούχα της, ένα περιδέραιο που ήταν πολύ σημα-
ντικό για εκείνη, γιατί κρατούσε εντός του φυλακισμένο έναν θεό-
δαίμονα της Φεηνάρκια. Η Νατμάλι’λι ήταν μάγισσα, και ανήκε στο 
τάγμα των Δεσμοφυλάκων. Ο Πρόμαχος Φάργκιελ είχε επιμείνει να τη 
στείλει στην Απολλώνια, γιατί πίστευε ότι, για να ζητά βοήθεια ο Πρί-
γκιπας Ανδρόνικος, πρέπει να υπήρχε πολύ σοβαρός λόγος, και στις 
δύσκολες περιστάσεις είναι καλύτερα να χρησιμοποιεί κανείς τα ισχυ-
ρότερά του όπλα. Η Νατμάλι ήταν, αναμφίβολα, ένα από αυτά: ένα 
από τα ισχυρότερα όπλα της Επανάστασης στη Φεηνάρκια. «Και 
γι’αυτό τώρα πρέπει να συντρέξεις τον άνθρωπο που είναι η καρδιά της 
Επανάστασης,» της είχε τονίσει ο Φάργκιελ, όταν την είδε διστακτική. 
  Ο Κάλβριλ πάτησε ένα πλήκτρο στην κονσόλα εμπρός του, και ο χάρ-
της της Απολλώνιας παρουσιάστηκε στην οθόνη. Το σκάφος τους φαι-
νόταν ως μια κινούμενη κόκκινη κουκίδα επάνω του. Ο Κάλβριλ ήταν 
επίσης Φεηνάρκιος, αλλά όχι ερυθρόδερμος· είχε μαύρο, κατάμαυρο, 
δέρμα και το ίδιο μαύρα μαλλιά. Μες στο σκοτάδι, αν ήταν γυμνός, ή αν 
φορούσε μελανόχρωμα ρούχα, ήταν αδύνατον να τον εντοπίσεις. Η 
Νατμάλι και οι άλλοι επαναστάτες τον αποκαλούσαν Νυχτοβάτη. Ή-
ταν πολύ καλός κυνηγός και σκοπευτής. 
  «Στην Απαστράπτουσα πηγαίνουμε,» είπε η Νατμάλι στον πιλότο, 
τεντώνοντας το χέρι της, για να δείξει επάνω στον χάρτη της οθόνης. 



760  |  ΚΩΣΤΑΣ ΒΟΥΛΑΖΕΡΗΣ 

 

 

«Δεν είμαστε σίγουροι αν θα σταματήσουμε ακριβώς εκεί, αλλά κάπου 
εκεί κοντά θα προσγειωθούμε.» 
  «Στις διαταγές σας,» αποκρίθηκε ο πιλότος, που ήταν Σάρντλιος και 
ονομαζόταν Νάρτιλ. Είχε χρυσό δέρμα και μικρό ανάστημα, και δεν 
έκρυβε το γεγονός ότι ο τρόπος της Νατμάλι τον ενοχλούσε. Ο τόνος 
της φωνής του ήταν ειρωνικός· ωστόσο, δεν έφερε αντίρρηση ως προς 
τον προορισμό τους. 
  Η Νατμάλι δεν τον συμπαθούσε αυτόν τον άνθρωπο. Αλλά, σε τελική 
ανάλυση, δεν έπρεπε και να τον συμπαθεί για να μπει ως επιβάτης στο 
αεροσκάφος του. 
  Το αεροπλάνο πετούσε πάνω από τα σύννεφα του ουρανού της Α-
πολλώνιας, για να είναι κρυμμένο από αδιάκριτα μάτια και από αδιά-
κριτα συστήματα εντοπισμού. Οι επιβάτες του μπορούσαν να δουν 
μονάχα λευκά νεφελώματα από κάτω τους. Στον χάρτη της οθόνης, 
όμως, φαινόταν καθαρά ότι κατευθύνονταν προς την Απαστράπτου-
σα, περνώντας, επί του παρόντος, πάνω από μια θάλασσα, η οποία ή-
ταν σημειωμένη ως Η ΑΠΑΤΗ ΘΑΛΑΣΣΑ. 
  Η Νατμάλι δεν είχε ποτέ της ξανάρθει σε τούτη τη διάσταση, ούτε και 
κανένας άλλος απ’την ομάδα της. Είχε, όμως, αρκετές πληροφορίες 
μαζί της ώστε να μπορεί να πλοηγηθεί και να επιβιώσει εδώ. Το σημα-
ντικό ήταν να βρει τον Πρίγκιπα Ανδρόνικο, κι από κει και πέρα αυτός 
θα κατεύθυνε εκείνη και τους υπόλοιπους επαναστάτες. 
  Κάτω απ’τα ρούχα της, η Νατμάλι αισθανόταν το περιδέραιό της να 
θερμαίνεται και να πάλλεται ελαφρώς. Ο Τραγουδιστής των Στροβιλι-
ζόμενων Ανέμων ήταν ένα πνεύμα του αέρα, και τώρα που η αφέντρα 
του πετούσε τόσο ψηλά πάνω απ’τη γη, έμοιαζε εκστασιασμένος. Η 
Νατμάλι μπορούσε να τον ακούσει να σιγοτραγουδά μέσα στο κεφάλι 
της. Ησυχία, τον πρόσταζε. Ησυχία. Αλλά ο μπάσταρδος δεν υπάκουγε, 
λες κι οι τεχνικές που η μάγισσα είχε χρησιμοποιήσει για να τον υπο-
τάξει να μην ήταν πλέον αποτελεσματικές. Ήλπιζε αυτό να μη συνεχι-
ζόταν για όσο θα βρισκόταν στην Απολλώνια… 
  Το αεροσκάφος έφτασε στην περιοχή της Απαστράπτουσας, και η 
Νατμάλι είπε στον Νάρτιλ: «Δε θα προσγειωθείς στο αεροδρόμιο· θα 
μας αφήσεις στα βορειοδυτικά της πόλης, σε κάποιο απομονωμένο 
σημείο. Θέλουμε, πρώτα, να ερευνήσουμε το έδαφος, προτού ειδο-
ποιήσουμε κανέναν για την παρουσία μας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  761 

 

 

  «Ναι, ναι…» είπε ο Νάρτιλ, και μεγέθυνε τον χάρτη στην οθόνη του, 
εστιάζοντας γύρω από την Απαστράπτουσα και τα περίχωρά της. «Ε-
δώ είναι καλά;» ρώτησε, δείχνοντας ένα δασώδες μέρος στα βορειοδυ-
τικά. 
  «Καλό μοιάζει.» 
  «Ευτυχώς συμφωνούμε.» 
  Το αεροσκάφος πέρασε μέσα από τα σύννεφα και έχασε ύψος. Από 
κάτω του φάνηκε μια δασώδη περιοχή, όπως έδειχνε ο χάρτης. Το δά-
σος, βέβαια, δεν ήταν τόσο πυκνό όπως τα δάση της Φεηνάρκια, μα 
πρόσφερε κάποια σχετική κάλυψη. 
  Ο Νάρτιλ οδήγησε το αεροπλάνο του πάνω από ένα ξέφωτο, και το 
έφερε κοντά στο έδαφος. «Θα κατεβείτε με ανεμόσκαλα,» είπε. 
  «Εντάξει.» 
  «Καλή τύχη.» 
  «Και σε σένα.» 
  Η Νατμάλι’λι, ο Κάλβριλ, και οι άλλοι επαναστάτες που ήταν μαζί 
τους κατέβηκαν από την ανεμόσκαλα και πάτησαν στο χορτάρι του 
Απολλώνιου δάσους. Το αεροσκάφος του Νάρτιλ υψώθηκε στον ουρα-
νό και χάθηκε απ’τα μάτια τους· σύντομα, θα περνούσε στον Αιθέρα 
και θα επέστρεφε στη Σάρντλι και στο Φτερωτό Όρος. 
  Η Νατμάλι οδήγησε την ομάδα της προς την πόλη της Απαστράπτου-
σας, και δεν άργησαν να τη δουν μπροστά τους. Τα ψηλά της οικοδο-
μήματα άστραφταν στο μεσημεριανό φως του ήλιου, και δεν υπήρχε 
αμφιβολία από πού είχε πάρει το όνομά της. 
  «Καλύτερα να κρύψουμε τα όπλα μας,» είπε ο Κάλβριλ. Η Νατμάλι 
συμφώνησε. Κι αφού έκρυψαν τα όπλα τους, άρχισαν να πηγαίνουν 
προς την πόλη, βαδίζοντας πλάι σ’έναν μεγάλο, λιθόστρωτο δρόμο, 
απ’όπου περνούσαν οχήματα και ιππείς. 
  Φτάνοντας στην Απαστράπτουσα, έβαλαν έναν απ’την ομάδα τους να 
αγοράσει όλες τις εφημερίδες από ένα περίπτερο. Ο Πρόμαχος Φάρ-
γκιελ είχε πει στη Νατμάλι πως ο καλύτερος τρόπος για να πληροφο-
ρηθείς εδώ τα τελευταία σημαντικά γεγονότα ήταν από τις εφημερί-
δες· και οι μεγαλύτερες από αυτές ήταν γραμμένες στη Συμπαντική 
Γλώσσα, οπότε δεν υπήρχε λόγος να ξέρεις να διαβάζεις τη Γλώσσα 
των Απολλώνιων –που κανένας στην ομάδα της Νατμάλι (συμπερι-
λαμβανομένης και της ίδιας) δεν ήξερε. 



762  |  ΚΩΣΤΑΣ ΒΟΥΛΑΖΕΡΗΣ 

 

 

  Η μάγισσα ήταν καθισμένη στο πέτρινο πεζούλι ενός σιντριβανιού, 
όταν ο απεσταλμένος της επέστρεψε. Μερικοί από τους υπόλοιπους 
επαναστάτες στέκονταν γύρω της· μερικοί άλλοι στέκονταν λίγο πα-
ραπέρα, μήπως τύχαινε να παρατηρήσουν κάτι ύποπτο: όπως, για πα-
ράδειγμα, κάποιον να παρακολουθεί τη Νατμάλι’λι κι αυτούς που βρί-
σκονταν γύρω της, ή κάποιον να τους σημαδεύει από απόσταση. Οι 
Φεηνάρκιοι γνώριζαν πως οι πόλεις ορισμένων άλλων διαστάσεων 
μπορούσαν, κάλλιστα, να είναι το ίδιο επικίνδυνες με τα άγρια δάση 
της δικής τους διάστασης. 
  Η Νατμάλι πήρε στα χέρια της τις εφημερίδες, τους έριξε μια γρήγορη 
ματιά, και συμπέρανε πως η Φωνή της Απολλώνιας πρέπει να ήταν η 
πιο μεγάλη και η πιο σοβαρή. Επίσης, ήταν ολόκληρη γραμμένη στη 
Συμπαντική Γλώσσα, κι επομένως, εύκολο να τη διαβάσει. 
  Δε χρειάστηκε, όμως, να διαβάσει και πολλές σελίδες, για να καταλά-
βει σε τι κατάσταση βρισκόταν το Βασίλειο της Απολλώνιας ετούτο 
τον καιρό. Απ’ό,τι έλεγε η εφημερίδα, ο Πρίγκιπας Ανδρόνικος καθόταν 
στον Κυανό Θρόνο (κι αυτός, μάλλον, πρέπει να ήταν ο θρόνος στο πα-
λάτι της Απαστράπτουσας, υπέθετε η Φεηνάρκια μάγισσα)· ο αδελφός 
του, ο Πρίγκιπας Λούσιος, βρισκόταν στη Ρακμάνη (η Νατμάλι δεν είχε 
ιδέα ποια πόλη ήταν αυτή, αλλά, κοιτάζοντας στο χάρτη, δε δυσκολεύ-
τηκε να τη βρει) και είχε στραφεί εναντίον του, διεκδικώντας το βασί-
λειο για τον εαυτό του και διχάζοντας, έτσι, ολόκληρη την Απολλώνια· 
οι υπηρέτες και οι ιερείς κάποιου Μαύρου Νάρζουλ (θεός, αναμφίβο-
λα) ήταν εξαπλωμένοι σ’όλη τη διάσταση και προκαλούσαν προβλή-
ματα· τα στρατεύματα της Παντοκράτειρας στο Βόρειο Μέτωπο είχαν 
πετύχει αξιοσημείωτες νίκες, και οι υπερασπιστές του βασιλείου δυ-
σκολεύονταν: γίνονταν, μάλιστα, εικασίες και για μαζική υποχώρηση 
από τις θέσεις τους. 
  Η Νατμάλι έκλεισε την εφημερίδα και είπε: «Ο Πρίγκιπας Ανδρόνικος 
είναι εδώ. Μπορούμε να πάμε στο παλάτι.» Ύστερα, πρόσεξε πως ο 
επαναστάτης που είχε στείλει στο περίπτερο κρατούσε και κάτι άλλο 
στα χέρια του: ένα περιοδικό, το οποίο διάβαζε. «Τι είν’αυτό;» τον ρώ-
τησε. 
  «Περιοδικό για τα όπλα και το κυνήγι,» απάντησε εκείνος. «Ονομάζε-
ται Όπλα, Θηρία, και Θηράματα, και είναι όλο γραμμένο στη Συμπαντι-
κή. Αυτοί οι Απολλώνιοι, όμως, δε φαίνεται να έχουν ιδέα από πραγμα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  763 

 

 

τικό κυνήγι!» γέλασε. «Κι επίσης, έχουν μια τρελή μανία με τα σπαθιά! 
Το ένα τρίτο του περιοδικού είναι αφιερωμένο σ’αυτά, το πιστεύεις;» 
  Η Νατμάλι σηκώθηκε απ’το σιντριβάνι. «Πάμε να φύγουμε,» είπε· κι 
έκανε νόημα στους επαναστάτες που βρίσκονταν σε κάποια απόσταση 
από εκείνη. 
  Η ομάδα της μάγισσας την ακολούθησε, ενώ ο Σάλβιθ –ο ερυθρόδερ-
μος άντρας που είχε αγοράσει το Όπλα, Θηρία, και Θηράματα– έλεγε: 
«Δεν κάνω πλάκα!» 
  «Εντάξει,» είπε ο Κάλβριλ, λοξοκοιτάζοντάς τον ενοχλημένα, «σε πι-
στεύουμε.» 
  «Οι Απολλώνιοι είναι γνωστό πως έχουν μανία με τα σπαθιά,» είπε 
ένας άλλος. «Όπως επίσης και με τις μονομαχίες με τα σπαθιά. Έτσι και 
τύχει και βρίσεις κανέναν, θα τραβήξει το σπαθί του και θα σε τεμαχί-
σει επιτόπου.» 
  «Σώπα, ρε φίλε!» έκανε ο Σάλβιθ. «Μιλάς σοβαρά; Είναι τελείως πα-
λαβοί εδώ πέρα; Και δε φαίνονται έτσι, να πούμε, αν κοιτάξεις γύρω 
σου όλα αυτά τα ψηλά σπίτια και τα λοιπά, ε;» 
 
 
 
Ο ερχομός των επαναστατών από τη Φεηνάρκια ήταν μια ευχάριστη 
έκπληξη για τον Πρίγκιπα Ανδρόνικο. Τον έκανε να χαμογελάσει, παρά 
την ανησυχία για τη μητέρα του που έτρωγε το νου του. Ετούτη ήταν η 
δεύτερη ημέρα που η Βασίλισσα Γλυκάνθη έλειπε από το παλάτι, και ο 
γιος της δεν είχε ακόμα αποφασίσει αν θα ήταν σκόπιμο να στείλει 
κάποιον στη Ρακμάνη. Αν, όμως, η μητέρα του αργούσε κι άλλο, σίγου-
ρα θα το έκανε. 
  Και τώρα, με την άφιξη των Φεηνάρκιων, είχε κι άλλους έμπιστους 
ανθρώπους στη διάθεσή του. 
  Τους οποίους, αναμφίβολα, θα χρειαζόταν για πολλές δουλειές, γιατί, 
μέρα με τη μέρα, οι ακόλουθοι του Μαύρου Νάρζουλ έμοιαζαν να γίνο-
νται ολοένα και πιο επιθετικοί. Δεν αρκούνταν πλέον στο να επιτίθε-
νται στον ψυχισμό των εχθρών τους· έβαζαν βόμβες, μαχαίρωναν αν-
θρώπους μες στη νύχτα, εισέβαλλαν απρόσμενα σε χώρους και πυρο-
βολούσαν. Η κατάσταση δεν ήταν ακόμα εκτός ελέγχου, αλλά δεν απο-
κλείεται να έφτανε και σ’αυτό το σημείο. 



764  |  ΚΩΣΤΑΣ ΒΟΥΛΑΖΕΡΗΣ 

 

 

  «Καλωσορίσατε, Νατμάλι’λι,» είπε ο Ανδρόνικος, καθώς στεκόταν 
μπροστά στον Κυανό Θρόνο. «Καλωσορίσατε. Ελπίζω το ταξίδι σας να 
μην ήταν δύσκολο.» Αναρωτιόταν αν θα ήταν συνετό να στείλει κά-
ποιους από αυτούς τους επαναστάτες στη Ρακμάνη, ή αν όφειλε να 
τους κρατήσει εδώ, για την καλύτερη αντιμετώπιση των ακόλουθων 
του Μαύρου Νάρζουλ. Η Απαστράπτουσα ήταν η σημαντικότερη πόλη 
του βασιλείου· αν κατρακυλούσε στο χάος και στην αναρχία, τότε ο 
Λούσιος θα κέρδιζε τον πόλεμο. Θα «αποδείκνυε» ότι ο αδελφός του 
ήταν, όντως, παράφρων και δεν μπορούσε να κρατήσει την εξουσία· 
και θα παρουσιαζόταν εκείνος ως σωτήρας, για να επιβάλει την τάξη. 
Οι ακόλουθοι του Μαύρου Νάρζουλ, ασφαλώς, θα τον υπάκουγαν, ε-
φόσον ήταν ιερέας τους και σύζυγος της Αρχιέρειάς τους. Ήταν φανε-
ρό πως ό,τι έκαναν το έκαναν για να προετοιμάσουν τον ερχομό του. 
  «Το ταξίδι μας δεν ήταν τίποτα, Υψηλότατε, μπροστά στα προβλήμα-
τα που φαίνεται να έχετε εδώ,» αποκρίθηκε η Νατμάλι. 
  Δε μπορείς να φανταστείς πόσο δίκιο έχεις. «Τι ξέρεις για τα προβλή-
ματά μας;» 
  «Ό,τι διάβασα στις εφημερίδες μόνο,» παραδέχτηκε η Φεηνάρκια μά-
γισσα. «Και συγκεκριμένα, στη Φωνή της Απολλώνιας.» 
  Ο Ανδρόνικος ένευσε, γιατί κι εκείνος είχε διαβάσει το σημερινό φύλ-
λο της εν λόγω εφημερίδας. «Δεν είναι ψέματα. Υφίστανται πράγματι 
αυτά τα προβλήματα. Και, όπως καταλαβαίνεις, χρειάζομαι πολύ τη 
βοήθειά σας, γιατί οι άνθρωποι που μπορώ να εμπιστευτώ είναι ελά-
χιστοι. Οι ακόλουθοι του Μαύρου Νάρζουλ έχουν διαποτίσει την κοι-
νωνία της Απολλώνιας με το δηλητήριό τους.» 
  «Βρισκόμαστε στις υπηρεσίες σας, Πρίγκιπά μου,» αποκρίθηκε η Να-
τμάλι’λι. «Θα κάνουμε τα πάντα για να κρατήσουμε σταθερό το κέντρο 
της Επανάστασης.» 
  Σταθερό… σκέφτηκε ο Ανδρόνικος. Σταθερό, σίγουρα, δεν είναι πλέον. 
Δεν αναζητάμε τώρα τη σταθερότητα· αναζητάμε έναν τρόπο για να 
μην επέλθει η απόλυτη καταστροφή. 
  «Παρεμπιπτόντως,» είπε, «δε θυμάμαι να είχα ζητήσει από τον Οδυσ-
σέα να καλέσει βοήθεια από τη Φεηνάρκια… όχι πως παραπονιέμαι 
που ήρθατε. Κάθε άλλο· είμαι ευγνώμων.» 
  «Ο Πρόμαχος Φάργκιελ μάς έστειλε, με δική του πρωτοβουλία, αφό-
του συζήτησε με τον Πρόμαχο Οδυσσέα.» 
  «Τον ευχαριστώ πολύ, τότε,» αποκρίθηκε ο Ανδρόνικος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  765 

 

 

 
 
 
Το ρολόι στον τοίχο έδειξε μεσάνυχτα. 
  Ο Ανδρόνικος δεν κοιμόταν. Έκανε πέρα-δώθε μες στα διαμερίσματά 
του, ντυμένος με μια μπλε ρόμπα. Ο καφές στην κούπα του είχε τε-
λειώσει. Τα νεύρα του ήταν τσιτωμένα. Άφησε την άδεια κούπα και 
γέμισε ένα ποτήρι κρασί. Ήπιε, συνεχίζοντας να βηματίζει. 
  Ο χτύπος του ρολογιού ήταν ενοχλητικός. 
  Όχι, ο χτύπος του ρολογιού δεν ήταν ενοχλητικός· εκείνος ενοχλιόταν 
από τα πάντα. 
  Το μυαλό του δεν μπορούσε να ησυχάσει. 
  Δεν έπρεπε να την είχα αφήσει να πάει να βρει τον Λούσιο! 
  Κανονικά, θα έπρεπε να είχε επιστρέψει τώρα. Δεν μπορεί να έχουν τό-
σα να πουν… 
  Αύριο, θα στείλω κάποιους να πάνε στη Ρακμάνη. Να ψάξουν γι’αυτήν. 
  Κάτι άσχημο θα της έχει συμβεί· είμαι βέβαιος –το νιώθω. Ο Λούσιος θα 
την έχει αιχμαλωτίσει. 
  Δεν μπορεί να την έχει σκοτώσει. Ακόμα κι εκείνος, δεν μπορεί νάχει 
σκοτώσει τη μητέρα του. Εκτός αν οι ακόλουθοι του Μαύρου Νάρζουλ 
τον έχουν αποτρελάνει τελείως. 
  Ο Ανδρόνικος πλησίασε την πόρτα του γραφείου του– 
  «Γιατί δεν κοιμάσαι;» 
  Η φωνή τον έκανε να σταματήσει στο κατώφλι, και να στραφεί, για 
ν’αντικρίσει την Άνμα’ταρ. Η χρυσόδερμη Δράκαινα στεκόταν στο κα-
τώφλι μιας αντικρινής πόρτας: αυτής του δωματίου της. Κοιμόταν στα 
διαμερίσματα του Ανδρόνικου, για να τον φρουρεί από πιθανούς δο-
λοφόνους. Επί του παρόντος, ήταν ντυμένη με ροζ πιτζάμα που είχε 
επάνω της κεντημένα κίτρινα πουλάκια. Έμοιαζε αστείο, αν σκεφτό-
ταν κανείς τι ήταν η Άνμα’ταρ. 
  Ωστόσο, ο Ανδρόνικος δεν είχε τώρα όρεξη γι’αστεία. «Ποιο είναι το 
πρόβλημά σου, μάγισσα;» 
  «Κουράζεις τον εαυτό σου άδικα,» είπε η Άνμα με απόλυτη σοβαρό-
τητα. «Το σώμα σου χρειάζεται ανάπαυση. Και το μυαλό σου, επίσης.» 
  «Το μυαλό μου δεν μπορεί να ξεκουραστεί.» 
  «Το βλέπω.» Η Άνμα κάθισε σε μια πολυθρόνα. «Θες να μου μιλήσεις;» 
  «Τι να πούμε; Ήμουν έτοιμος να επικοινωνήσω με την Κατήνεμη.» 



766  |  ΚΩΣΤΑΣ ΒΟΥΛΑΖΕΡΗΣ 

 

 

  «Τέτοια ώρα;» 
  «Θέλω να έχει ένα αεροσκάφος έτοιμο, αύριο, με την αυγή. Ελπίζο-
ντας πάντα ότι κάποιος ακόλουθος του Μαύρου Νάρζουλ δεν θα έχει 
ανατινάξει ολόκληρο τον Βασιλικό Αερολιμένα ώς τότε.» 
  «Σκοπεύεις να πας κάπου;» 
  «Σκοπεύω να στείλω μερικούς ανθρώπους μας στη Ρακμάνη,» είπε ο 
Ανδρόνικος. «Η μητέρα μου, κανονικά, δε θα είχε αργήσει τόσο. Κάτι 
τής έχει συμβεί.» 
  «Ίσως…» Η όψη της μάγισσας ήταν σκεπτική. 
  «Δεν υπάρχει ‘ίσως’. Σίγουρα έτσι είναι.» 
  «Πιστεύεις ότι την έχει αιχμαλωτίσει ο αδελφός σου;» 
  «Τι άλλο;» 
  «Αν την είχε αιχμαλωτίσει, δε θα σου τόλεγε;» 
  «Γιατί να μου το πει;» 
  Η Άνμα ανασήκωσε τον έναν ώμο. «Για να σε εκβιάσει, πιθανώς. Για 
να σου ασκήσει ψυχολογική πίεση, στην απλούστερη περίπτωση.» 
  «Δεν ξέρω…» είπε ο Ανδρόνικος, οφείλοντας να ομολογήσει πως αυτό 
που υπέθετε η μάγισσα έβγαζε νόημα. «Δεν πιστεύω, όμως, ότι θα τη 
σκότωνε,» πρόσθεσε, σαν να ήθελε περισσότερο να πείσει τον εαυτό 
του. 
  «Εσύ τον ξέρεις καλύτερα.» 
  Τον ξέρω; Ο Ανδρόνικος αναρωτιόταν αν μπορούσε, πραγματικά, να 
δώσει θετική απάντηση σ’αυτή την ερώτηση. Τον ήξερε πλέον τον 
Λούσιο; Ή, μήπως, ο αδελφός του δεν ήταν τώρα παρά ένας άγνωστος; 
  «Τέλος πάντων,» είπε. «Θα ειδοποιήσω τη Βικτώρια.» 
  Μπήκε στο γραφείο του και άνοιξε τον επικοινωνιακό δίαυλο, καλώ-
ντας την Κατήνεμη στα δωμάτιά της μέσα στο παλάτι. Ο Ανδρόνικος 
προτιμούσε να την έχει εδώ, παρά στο σπίτι της, γιατί εδώ ήταν, α-
ναμφίβολα, πιο ασφαλής· και ο Πρίγκιπας δεν ήθελε να τη χάσει, εξαι-
τίας κάποιου ακόλουθου του Μαύρου Νάρζουλ. Του ήταν πολύτιμη, 
όπως και όλοι οι άνθρωποι που ήταν, ετούτη τη στιγμή, πιστοί 
σ’εκείνον πέραν πάσης αμφιβολίας. 
  Η Βικτώρια άνοιξε τον επικοινωνιακό της δίαυλο. «Παρακαλώ;» Η 
φωνή της μαρτυρούσε ότι είχε μόλις ξυπνήσει. 
  «Ο Ανδρόνικος είμαι, Βικτώρια. Με συγχωρείς που σε ενοχλώ τέτοια 
ώρα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  767 

 

 

  «Δεν υπάρχει πρόβλημα, Πρίγκιπά μου. Ο ύπνος είναι ο εχθρός μου, 
τούτες τις μέρες.» 
  Ο Ανδρόνικος γέλασε, κι άκουσε και τη Βικτώρια να γελά στην άλλη 
άκρη του διαύλου. 
  «Θέλω, με την αυγή, να έχεις ένα αεροσκάφος έτοιμο.» 
  «Τι αεροσκάφος;» 
  «Μικρό και γρήγορο. Σαν αυτό που πήγε τη μητέρα μου στη Ρακμάνη. 
Δε χρειάζεται να μπορεί να ταξιδέψει στον Αιθέρα.» 
  «Εντάξει. Υπάρχει κάτι άλλο;» 
  «Όχι. Καληνύχτα, Βικτώρια.» 
  «Καληνύχτα, Υψηλότατε.» 
  Ο Ανδρόνικος έκλεισε τον δίαυλο και επέστρεψε στο καθιστικό, όπου 
η Άνμα ακόμα καθόταν στην πολυθρόνα και τον κοίταζε. 
  «Τι είναι;» τη ρώτησε, πίνοντας μια γουλιά απ’το κρασί του. 
  «Τι θάπρεπε να είναι;» 
  «Με κοιτάζεις, μάγισσα.» 
  «Και είναι κακό αυτό;» 
  Ο Ανδρόνικος κάθισε σε μια πολυθρόνα, αντίκρυ της. «Με κάνει να 
ντρέπομαι,» αποκρίθηκε, αστειευόμενος. 
  «Δε μου είχε πει η Ιωάννα ότι είσαι τόσο ντροπαλός.» 
  Ο Ανδρόνικος συνοφρυώθηκε. «Τι άλλο σού έχει πει η Ιωάννα, δηλα-
δή;» 
  Ένα λοξό μειδίαμα φάνηκε στην άκρη του στόματος της μάγισσας. 
«Σ’ενδιαφέρει να μάθεις;» 
  Ο Ανδρόνικος τελείωσε το κρασί του. «Όχι και τόσο.» Ύστερα, ρώτη-
σε: «Θα μείνεις εδώ όλη νύχτα;» 
  «Θα περιμένω να δω πότε θα κοιμηθείς.» 
  «Για στατιστικούς λόγους;» 
  Η Άνμα γέλασε. Έβγαλε ένα τσιγάρο απ’την τσέπη της πιτζάμας της 
και το άναψε. «Δεν κάνω στατιστική για τις συνήθειες που έχουν οι 
πρίγκιπες της Απολλώνιας σχετικά με τον ύπνο.» Σταύρωσε τα πόδια 
της στο γόνατο, φυσώντας καπνό απ’την άκρη του στόματός της. 
  Ο επικοινωνιακός δίαυλος χτύπησε. 
  Η Άνμα συνοφρυώθηκε. «Η Βικτώρια;» 
  «Θα μου φαινόταν περίεργο.» 
  Ο Ανδρόνικος σηκώθηκε, πήγε στο γραφείο, και άνοιξε τον δίαυλο. 
«Πρίγκιπας Ανδρόνικος,» είπε. 



768  |  ΚΩΣΤΑΣ ΒΟΥΛΑΖΕΡΗΣ 

 

 

  «Υψηλότατε,» ακούστηκε μια αντρική φωνή, «μας συγχωρείτε που σας 
ενοχλούμε, αλλά πιστεύουμε ότι αυτό θα θέλετε να το μάθετε: Στην πύ-
λη του κήπου έχουν έρθει κάποιοι οι οποίοι ισχυρίζονται πως είναι επα-
ναστάτες από τη Βίηλ και πως τους περιμένετε.» 
  «Τους περιμένω,» είπε ο Ανδρόνικος. «Επιτρέψτε τους να περάσουν 
και οδηγήστε τους στην Αίθουσα του Κυανού Θρόνου. Θα τους συνα-
ντήσω εκεί. 
  »Επίσης, μην ξεχάσετε να τους ελέγξετε, μήπως είναι Ομοιώματα 
σταλμένα απ’τον αδελφό μου.» 
  «Μάλιστα, Υψηλότατε.» 
 
 
 
Ο Ανδρόνικος ντύθηκε επίσημα, όπως άρμοζε στην κοινωνική του θέ-
ση, με καλά ρούχα και με πορφυρό μανδύα. Στη ζώνη του πέρασε τον 
Κελευστή και ένα πιστόλι. Η Άνμα’ταρ φόρεσε μια μαύρη, δερμάτινη 
στολή, που έκλεινε με φερμουάρ στη μπροστινή μεριά, από την κοιλιά 
ώς το λαιμό. Τα όπλα της ήταν κρεμασμένα από τη ζώνη της, και δύο 
ξιφίδια ήταν θηκαρωμένα στις μπότες της. 
  Στην Αίθουσα του Κυανού Θρόνου τούς περίμεναν οι επαναστάτες 
από τη Βίηλ, περιτριγυρισμένοι από φρουρούς του παλατιού, οι οποίοι 
έδειχναν να είναι επιφυλακτικοί μαζί τους, γιατί τούτες οι ημέρες ήταν 
οι σωστές ημέρες για να είναι κανείς επιφυλακτικός. Ο Ανδρόνικος ή-
θελε να πιστεύει πως όσοι φρουροί είχαν απομείνει στο παλάτι του 
ήταν όλοι πιστοί σ’εκείνον και όχι προδότες ή ακόλουθοι του Μαύρου 
Νάρζουλ· όμως δεν μπορούσε να είναι και βέβαιος. 
  «Πρίγκιπά μου!» 
  Ο άντρας που μίλησε ήταν ψηλός, λιγνός, και νευρώδης, με σκληρούς 
μύες που διακρίνονταν μέσα από το γαλανό πουκάμισο που φορούσε. 
Τα μαλλιά του ήταν καστανά και πλούσια, το πρόσωπό του ξυρισμένο. 
Τα ρούχα του ήταν μουσκεμένα, από ιδρώτα μάλλον. Στους ώμους του 
έπεφτε μια γκρίζα κάπα. 
  «Ονομάζομαι Άλτρες,» είπε ο άντρας, «και είμαι σταλμένος από την 
Πρόμαχο Λαμρίτ, που είχε μιλήσει με τον Πρόμαχο Οδυσσέα. Έρχομαι 
για να σας προσφέρω τη βοήθειά μου. Οι σύντροφοί μου ήταν, αρχικά, 
περισσότεροι, αλλά δυστυχώς…» Στράφηκε να κοιτάξει τους τέσσερις 
ανθρώπους που στέκονταν πίσω του: τρεις άντρες και μία γυναίκα. Η 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  769 

 

 

τελευταία ήταν τραυματισμένη στο χέρι και το τραύμα της δεμένο με 
επίδεσμο. «Δυστυχώς, τα πράγματα ήταν δύσκολα για μας.» 
  «Καθίστε,» είπε ο Ανδρόνικος. «Ξεκουραστείτε.» 
  Οι επαναστάτες κάθισαν, κι εκείνος πήρε θέση στον Κυανό Θρόνο. Η 
Άνμα’ταρ πήγε στις σκιές της αίθουσας, απ’όπου μπορούσε να παρα-
τηρεί χωρίς να την παρατηρούν. Το προτιμούσε έτσι. 
  «Είχαμε περάσει τη δίοδο για τη Ρελκάμνια, Πρίγκιπά μου, χρησιμο-
ποιώντας ψεύτικες ταυτότητες και χωρισμένοι σε δύο υποομάδες, ώ-
στε να μη μπορούν να μας εντοπίσουν,» είπε ο Άλτρες. «Η μία από αυ-
τές τις υποομάδες, όμως, πρέπει κάπως να εντοπίστηκε, γιατί, όταν 
επανενωθήκαμε μέσα στη Ρελκάμνια, οι Παντοκρατορικοί προσπάθη-
σαν να μας συλλάβουν. Υποπτεύομαι ότι ίσως ακόμα και να υπήρχε 
κάποιος προδότης ανάμεσά μας, μα δε μπορώ με κανέναν τρόπο να το 
αποδείξω· δεν έχω ούτε καν μια συγκεκριμένη υποψία.» 
  Στη Ρελκάμνια… σκέφτηκε η Άνμα. Εκεί δε χρειάζεται να υπάρχει προ-
δότης ανάμεσά σας· τα μέτρα ασφαλείας είναι όπως πουθενά αλλού. Και 
δεν ήταν τυχαίο αυτό: η Ρελκάμνια ήταν το κέντρο της Παντοκρατορί-
ας, η πατρίδα της ίδιας της Παντοκράτειρας. Και η πατρίδα της Άν-
μα’ταρ, επίσης. Την ήξερε τη Ρελκάμνια αρκετά καλά. Όσο είναι δυνα-
τόν να γνωρίζει κανείς αυτή την αχανή πόλη… Γιατί σχεδόν ολόκληρη 
η διάσταση ήταν οικοδομημένη. Το ένα χτίριο πάνω στο άλλο, πάνω 
στο άλλο, πάνω στο άλλο… και κάτω από το άλλο. Ήταν επίσης γνω-
στή και ως η Ατέρμονη Πολιτεία. 
  «Από τη σύγκρουσή μας με τους Παντοκρατορικούς, λίγοι από εμάς 
απέμειναν,» συνέχισε ο Άλτρες. «Λίγο περισσότεροι απ’ό,τι είμαστε 
τώρα. Η παγίδα που μας είχαν στήσει ήταν εξαιρετικά επικίνδυνη. Κα-
ταφέραμε, όμως, να τους ξεφύγουμε και να χαθούμε μέσα στους δρό-
μους της Ρελκάμνια. Γνωρίζοντας, βέβαια, πως τώρα θα μας έψαχναν 
παντού. Επομένως, έπρεπε να βιαστούμε. Πήγαμε σ’ένα αεροδρόμιο 
και, χρησιμοποιώντας τις μάσκες του Δάρυλμος, από εδώ…» Ο Άλτρες 
κοίταξε έναν από τους συντρόφους του: έναν πρασινόδερμο άντρα με 
μικρό, στρογγυλό (σχεδόν παιδικό) πρόσωπο και μαύρα, κοντά μαλ-
λιά. «Ο Δάρυλμος είναι καταπληκτικός μασκοποιός, Πρίγκιπά μου. Πι-
στέψτε με, λίγοι υπάρχουν σαν κι αυτόν σ’όλες τις διαστάσεις.» Ο Άλ-
τρες έστρεψε πάλι το βλέμμα του στον Ανδρόνικο, ο οποίος τον άκου-
γε καθισμένος στον Κυανό Θρόνο. «Χρησιμοποιώντας τις μάσκες του, 
καταφέραμε να μπούμε σ’ένα επιβατικό αεροπλάνο με προορισμό την 



770  |  ΚΩΣΤΑΣ ΒΟΥΛΑΖΕΡΗΣ 

 

 

Αλβέρια· και, όταν ήμασταν στον Αιθέρα, κάναμε αεροπειρατεία, για 
να πάρουμε τον έλεγχο. Η αντίσταση, όμως, που πρόβαλαν οι φρουροί 
του αεροπλάνου ήταν αξιοσημείωτη· κι επίσης, για κακή μας τύχη, υ-
πήρχε μια γυναίκα ανάμεσα στους επιβάτες η οποία δεν μπορεί παρά 
να ήταν πράκτορας της Παντοκράτειρας και μάγισσα. Μας προκάλεσε 
πολλά προβλήματα, μέχρι να τη σκοτώσουμε. Κι εκεί ήταν που χάσαμε 
και τους υπόλοιπούς μας συντρόφους. Τον έλεγχο του σκάφους, όμως, 
καταφέραμε να τον πάρουμε, ξεπαστρεύοντας τους πιλότους και α-
πειλώντας τους μάγους στο ενεργειακό κέντρο ότι, αν δε μας υπάκου-
γαν, θα πέθαιναν. Πιλοτάραμε οι ίδιοι το αεροπλάνο και το φέραμε 
στην Απολλώνια. 
  »Αλλά, καθώς βγαίναμε από τον Αιθέρα, διαπιστώσαμε πως η μάγισ-
σα –η πράκτορας της Παντοκράτειρας– πρέπει να είχε κάνει κάτι στις 
μηχανές που δεν το είχαμε αντιληφτεί. Έτσι, η ενέργεια του σκάφους 
άρχισε να πέφτει με ταχύ ρυθμό, κι επίσης να γίνονται εκρήξεις σε 
φαινομενικά τυχαία σημεία. Ήταν αδύνατον να το προσγειώσουμε σε 
αεροδρόμιο. Ευτυχώς, κατορθώσαμε να το φέρουμε κοντά στην Απα-
στράπτουσα και να το κατεβάσουμε σ’ένα ανοιχτό μέρος στα δυτικά 
της. Μετά, ήρθαμε κατευθείαν σ’εσάς.» 
  «Και με το αεροπλάνο τι έγινε; Με τους επιβάτες; Με τους μάγους στο 
ενεργειακό του κέντρο;» ρώτησε ο Ανδρόνικος. 
  «Τους αφήσαμε πίσω μας, Πρίγκιπά μου· δε μπορούσαμε να κάνουμε 
κάτι άλλο. Ελπίζω, όμως, ότι θα ήταν αρκετά έξυπνοι ώστε να φύγουν, 
προτού το σκάφος διαλυθεί τελείως.» 
  «Δηλαδή,» είπε ο Ανδρόνικος, «αυτή τη στιγμή υπάρχουν δυτικά της 
πρωτεύουσάς μου τα συντρίμμια ενός επιβατικού αεροπλάνου, καθώς 
και ένα σωρό επιβάτες που πήγαιναν για την Αλβέρια αλλά κατέληξαν 
στην Απολλώνια;» 
  «Τολμώ να πω πως ναι, Πρίγκιπά μου.» 
  Υπέροχα… σκέφτηκε ο Ανδρόνικος. «Θα πρέπει, λοιπόν, να το φροντί-
σουμε αυτό. Εσείς πηγαίνετε να ξεκουραστείτε· από αρκετά περάσατε. 
Οι υπηρέτες του παλατιού θα σας οδηγήσουν στα δωμάτιά σας.» 
  «Ευχαριστούμε, Υψηλότατε,» αποκρίθηκε ο Άλτρες, καθώς εκείνος κι 
οι σύντροφοί του σηκώνονταν. 
  Ο Ανδρόνικος είπε σ’έναν φρουρό: «Ειδοποιήστε τον Φένχιλ ότι θέλω 
να του μιλήσω επειγόντως.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  771 

 

 

 

49 
 
 
Η αυγή βρήκε τον Ανδρόνικο ξύπνιο, στην Αίθουσα του Κυανού Θρό-
νου· και, καθώς το πρώτο, γκρίζο φως απλωνόταν στην Απολλώνια, ο 
Φένχιλ επέστρεψε, φέρνοντας νέα σχετικά με το αεροπλάνο που είχαν 
ρίξει στα δυτικά της Απαστράπτουσας ο Άλτρες και οι άλλοι επανα-
στάτες από τη Βίηλ. 
  «Οι περισσότεροι από τους επιβάτες βρέθηκαν, Πρίγκιπά μου, και 
τους έχουμε συγκεντρώσει σ’ένα ξενοδοχείο, μέσα στην πόλη. Οι υπό-
λοιποι δεν γνωρίζουμε πού είναι. Τους μάγους του σκάφους, επίσης, 
δεν τους έχουμε εντοπίσει. Έχουμε, όμως, τα ονόματά τους και τις πε-
ριγραφές τους.» 
  «Έκανες καλή δουλειά, Φένχιλ.» 
  «Στις υπηρεσίες σας, Πρίγκιπά μου.» 
  Ο Ανδρόνικος άνοιξε τον επικοινωνιακό δίαυλο της αίθουσας και κά-
λεσε τη Βικτώρια. 
  «Μάλιστα;» την άκουσε να λέει μέσα από το ακουστικό. Ετούτη τη 
φορά, πρέπει ήδη να είχε ξυπνήσει. 
  «Ο Ανδρόνικος είμαι, Βικτώρια. Μπορείς να έρθεις στην Αίθουσα του 
Κυανού Θρόνου;» 
  «Ασφαλώς, Πρίγκιπά μου. Για την ακρίβεια, ήμουν έτοιμη να φύγω για 
το αεροδρόμιο. Έρχομαι αμέσως.» 
  Ο Ανδρόνικος έκλεισε τον δίαυλο, και είπε στον Φένχιλ να καθίσει, 
πράγμα το οποίο εκείνος έκανε. Ένας υπηρέτης τον ρώτησε αν θα ήθε-
λε να του φέρουν κάτι, κι ο ερυθρόδερμος επαναστάτης ζήτησε έναν 
καφέ. 
  Η Βικτώρια Κατήνεμη ήρθε στην αίθουσα μετά από λίγο, ντυμένη με 
μαύρο πανωφόρι, μαύρη φούστα, και λευκό πουκάμισο. Τα κοντά, κα-
στανά μαλλιά της ήταν καλοχτενισμένα και γυάλιζαν. Το πρόσωπό της 
ήταν διακριτικά βαμμένο. 
  «Καλημέρα, Πρίγκιπά μου,» χαιρέτησε. Και, παρατηρώντας τον επα-
ναστάτη από τη Σάρντλι: «Φένχιλ.» 
  Ο ερυθρόδερμος άντρας έγνεψε προς το μέρος της. 



772  |  ΚΩΣΤΑΣ ΒΟΥΛΑΖΕΡΗΣ 

 

 

  «Το αεροσκάφος,» είπε η Βικτώρια στον Ανδρόνικο, «δεν το έχω ακό-
μα έτοιμο. Τώρα, όμως, που θα πάω στο αεροδρόμιο–» 
  «Δε σε κάλεσα γι’αυτό,» τη διέκοψε ο Πρίγκιπας, καθίζοντας στον 
Κυανό Θρόνο. «Σε κάλεσα επειδή έχουμε ένα άλλο πρόβλημα.» Και της 
εξήγησε την περίπτωση των επαναστατών από τη Βίηλ. «Οι επιβάτες 
του αεροπλάνου πήγαιναν, μέσω Αιθέρα, στην Αλβέρια, και δε θα ήθε-
λα να τους προκαλέσω πρόβλημα στο ταξίδι τους. Θα μπορούσες να το 
κανονίσεις; Υπάρχει κάποιο σκάφος που πετάει για Αλβέρια σήμερα;» 
  «Υπάρχει,» είπε η Βικτώρια. «Τα έξοδα του ταξιδιού θα τα αναλάβετε 
εσείς, Πρίγκιπά μου;» 
  «Ασφαλώς. Και φρόντισε οι επιβάτες να το μάθουν αυτό.» 
  Η Βικτώρια κατένευσε. «Θα το φροντίσω.» Και ρώτησε: «Πού βρίσκο-
νται τώρα; Έχουν σταλθεί στο αεροδρόμιο;» 
  «Όχι. Ο Φένχιλ τούς έχει συγκεντρώσει σ’ένα ξενοδοχείο.» 
  «Φέρτε τους, τότε, στο αεροδρόμιο και όλα θα κανονιστούν. Σχετικά 
με το άλλο αεροσκάφος, όμως… αυτό για το οποίο μιλήσαμε χτες βρά-
δυ… ποιος θα το χρησιμοποιήσει;» 
  «Δεν το έχω αποφασίσει ακόμα,» είπε ο Ανδρόνικος. «Θέλω να στείλω 
κάποιους ανθρώπους στη Ρακμάνη, για να μάθουν τι γίνεται η μητέρα 
μου.» Αναστέναξε. «Πολύ φοβάμαι πως κάτι άσχημο τής έχει συμβεί.» 
  «Δε λείπει και τόσες πολλές μέρες, Πρίγκιπά μου,» προσπάθησε να 
τον καθησυχάσει η Βικτώρια. 
  «Και πάλι… Δεν μπορώ να καταλάβω τι την καθυστερεί. Αλλά, όπως 
και νάχει, Βικτώρια, θα προτιμούσα να μάθω, ώστε να είμαι βέβαιος.» 
  «Θα θέλατε να κανονίσω εγώ ποιοι θα πάνε στη Ρακμάνη, Πρίγκιπά 
μου;» ρώτησε ο Φένχιλ. 
  «Προτείνεις να στείλουμε κάποιους από τους επαναστάτες;» 
  Ο Φένχιλ ήπιε μια γουλιά απ’τον καφέ του. «Ναι. Κι αν επιθυμείτε, 
μπορώ να πάω κι εγώ ο ίδιος.» 
  «Σε χρειάζομαι εδώ,» του είπε ο Ανδρόνικος· «θα στείλουμε κάποιους 
άλλους. Το μόνο που θέλω να κάνουν είναι να δουν τη μητέρα μου αυ-
τοπροσώπως, για να μάθουν αν είναι καλά, και μετά να επιστρέψουν 
αμέσως εδώ, στην Απαστράπτουσα, για να μου αναφέρουν.» 
  «Επομένως,» είπε ο Φένχιλ, «νομίζω πως τρεις είναι υπεραρκετοί.» 
  «Ναι, πρέπει να είναι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  773 

 

 

  Ο Φένχιλ σηκώθηκε απ’την καρέκλα του, αφήνοντας την κούπα με 
τον καφέ επάνω στο τραπέζι. «Με την άδειά σας, θα ειδοποιήσω αμέ-
σως αυτούς που έχω στο μυαλό μου.» 
  Ο Ανδρόνικος έγνεψε καταφατικά. 
  «Θα με περιμένεις;» ρώτησε ο Φένχιλ τη Βικτώρια. 
  Εκείνη ανασήκωσε τους ώμους. «Ναι.» 
  Ο ερυθρόδερμος άντρας έφυγε από την Αίθουσα του Κυανού Θρό-
νου…  
  …και παραλίγο να πέσει πάνω στον Φαρνέλιο, ο οποίος έμπαινε. 
  Καλημέρισε τον Πρίγκιπα και τη Βικτώρια, και είπε: «Είχαμε μεταμε-
σονύχτιες αφίξεις, έμαθα.» 
  «Ναι,» αποκρίθηκε ο Ανδρόνικος. «Ήρθαν οι επαναστάτες από τη Βί-
ηλ. Μάλλον αποδεκατισμένοι.» 
  Ο Φαρνέλιος ύψωσε τα φρύδια του, ερωτηματικά. 
  Ο Ανδρόνικος τού είπε τι είχε συμβεί, ενώ περίμεναν την επιστροφή 
του Φένχιλ. 
  Όταν εκείνος επέστρεψε, μαζί με τρεις επαναστάτες, δήλωσε ότι μπο-
ρούσαν να ξεκινήσουν. Ο Ανδρόνικος εξήγησε στους επαναστάτες τι 
ακριβώς όφειλαν να κάνουν, το οποίο ήταν σχετικά απλό. Τους τόνισε 
πως δεν έπρεπε, σε καμία περίπτωση, να παραμείνουν στη Ρακμάνη· 
έπρεπε να επιστρέψουν αμέσως μόλις δουν τη Βασίλισσα Γλυκάνθη, 
αυτοπροσώπως και μόνο αυτοπροσώπως. Τους έστελνε εκεί για να 
μάθει νέα της, και για τίποτα περισσότερο. Οι επαναστάτες αποκρίθη-
καν ότι τα πάντα θα γίνονταν όπως τα επιθυμούσε ο Πρίγκιπας. Υπο-
κλίθηκαν εμπρός του και έφυγαν από την αίθουσα, μαζί με τον Φένχιλ 
και τη Βικτώρια. 
  Ο Φαρνέλιος κάπνιζε την πίπα του, πίνοντας μια κούπα τσάι. Το 
βλέμμα του έμεινε, για λίγο, σ’ένα σκιερό μέρος του μεγάλου δωματί-
ου, κι εκεί διέκρινε την Άνμα’ταρ· δεν της μίλησε, όμως, ούτε αναγνώ-
ρισε με κανέναν άλλο τρόπο την παρουσία της. 
  «Ανάμεσα στους επιβάτες,» είπε, «πιθανώς να υπάρχουν και κατά-
σκοποι της Παντοκράτειρας, ή και άνθρωποι με χρήσιμες πληροφορίες 
για τη Ρελκάμνια. Ίσως θα ήταν συνετό να μην τους στείλεις όλους 
στην Αλβέρια, Πρίγκιπά του. Τουλάχιστον, όχι προτού γίνει κάποια 
έρευνα.» 
  Ο Ανδρόνικος άγγιξε το ξανθό του μούσι, σκεπτικά. Ο Φαρνέλιος δεν 
είχε άδικο, συλλογίστηκε. Θα μπορούσε να γίνει μια μικρή έρευνα στις 



774  |  ΚΩΣΤΑΣ ΒΟΥΛΑΖΕΡΗΣ 

 

 

αποσκευές τους, καθώς και κάποιες ερωτήσεις στους ίδιους τους επι-
βάτες, με πρόφαση ότι οι άνθρωποι του Πρίγκιπα προσπαθούσαν να 
πάρουν πληροφορίες για τους αεροπειρατές και για την όλη κατάστα-
ση. 
  «Φαρνέλιε,» είπε, «ορισμένες φορές, πιστεύω πως έχεις πιο δαιμόνιο 
νου απ’ό,τι δείχνεις.» 
  «Γιατί,» αποκρίθηκε εκείνος, «δείχνω εγώ ποτέ ότι έχω δαιμόνιο 
νου;» Χαμογελούσε, όμως, μέσα από τη λευκή του γενειάδα. 
  Ο Ανδρόνικος αναρωτήθηκε ποιον να έβαζε υπεύθυνο για την έρευνα 
των επιβατών… και η απάντηση ήρθε στο μυαλό του. Για να δούμε αν 
είναι στις πράξεις τόσο πρόθυμη όσο και στα λόγια, σκέφτηκε. Σηκώ-
θηκε απ’τον Κυανό Θρόνο και πλησίασε τον επικοινωνιακό δίαυλο. 
Τον άνοιξε και κάλεσε την αδελφή του, στα διαμερίσματά της μέσα 
στο παλάτι. 
  Εκείνη δεν απάντησε αμέσως· και, όταν απάντησε, ήταν προφανές ότι 
ήταν μισοκοιμισμένη. «…Ναι;» 
  «Βασιλική,» είπε ο Ανδρόνικος, «καλημέρα!» 
  Η Βασιλική μούγκρισε, κι ύστερα είπε: «Είσαι τρελός; Είναι αυγή, γα-
μώτη μου!» 
  «Τις προάλλες μού έλεγες ότι ήθελες να βοηθήσεις–» 
  «Και τώρα το θυμήθηκες; Ξημερώματα;» 
  «Οι δουλειές δεν περιμένουν. Μπορείς να έρθεις στην Αίθουσα του 
Κυανού Θρόνου;» 
  «Τώρα;» 
  «Ναι.» 
  Η Βασιλική αναστέναξε. 
  «Αν είναι δύσκολο,» είπε ο Ανδρόνικος, «θα πρέπει να βρω κάποιον 
άλλο, γιατί–» 
  «Εντάξει, έρχομαι.» 
  «Υπέροχα. Σε περιμένω.» Ο Ανδρόνικος έκλεισε τον δίαυλο, μειδιώ-
ντας. 
  Ο Φαρνέλιος φύσηξε καπνό απ’τα ρουθούνια του. «Μη μου πεις ότι 
προσπαθείς να μάθεις στην αδελφή σου να ξυπνά νωρίς…» 
  «Ο Πρίγκιπας πιστεύει ότι, όπως εκείνος, έτσι και όλοι οι άλλοι δεν 
έχουν ανάγκη από ύπνο,» σχολίασε η Άνμα’ταρ, από το σκιερό της ση-
μείο. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  775 

 

 

  «Μη γίνεσαι κακιά, μάγισσα,» είπε ο Ανδρόνικος. «Η Βασιλική μού 
είχε εκφράσει την επιθυμία της να βοηθήσει στις κρατικές δουλειές 
του βασιλείου, καθώς και στην Επανάσταση. Θα της δώσω, λοιπόν, μια 
ευκαιρία.» 
  «Θα τη στείλεις στο αεροδρόμιο, για να κάνει έρευνα στους επιβά-
τες;» είπε ο Φαρνέλιος. 
  «Ακριβώς.» Ο Ανδρόνικος επέστρεψε στον Κυανό Θρόνο και κάθισε. 
  Η Βασιλική ήρθε γρηγορότερα απ’ό,τι περίμενε. Ήταν ντυμένη με 
λευκό χιτώνιο που είχε φαρδιά μανίκια, εφαρμοστό μαύρο παντελόνι, 
και μαύρες μπότες που έφταναν ώς το γόνατο. Στην πλάτη της έπεφτε 
ένας πορφυρός μανδύας, που αναδευόταν καθώς βάδιζε. Τα μακριά, 
σγουρά, ξανθά της μαλλιά ήταν λυτά και εντυπωσιακά· μονάχα οι δύο 
μπροστινές τούφες δένονταν πίσω απ’το κεφάλι της, για να μη σκιά-
ζουν το πρόσωπό της. 
  «Ελπίζω,» είπε η Πριγκίπισσα Βασιλική στον αδελφό της, καθώς έ-
μπαινε στην αίθουσα με γρήγορα βήματα, «να υπάρχει ένας πολύ κα-
λός λόγος γι’αυτό.» 
  «Υπάρχει,» τη διαβεβαίωσε ο Ανδρόνικος. «Θέλω να διεξάγεις μια έ-
ρευνα.» 
  Η Βασιλική συνοφρυώθηκε. «Τι έρευνα;» 
  Της εξήγησε. 
 
 
 
Ο Φένχιλ, παίρνοντας ένα άλογο, κάλπασε προς το ξενοδοχείο όπου 
βρίσκονταν οι επιβάτες του αεροπλάνου που είχε συντριβεί δυτικά της 
πρωτεύουσας. Σκόπευε να τους βάλει όλους σ’ένα μεγάλο όχημα και 
να τους φέρει στο αεροδρόμιο. 
  Η Βικτώρια και οι τρεις επαναστάτες που θα πετούσαν για Ρακμάνη 
δεν πήγαν μαζί του· μπήκαν στο τρίκυκλο όχημα της Κατήνεμης και 
εκείνη τούς οδήγησε κατευθείαν στον Βασιλικό Αερολιμένα, έξω από 
την Απαστράπτουσα. Φτάνοντας εκεί, φρόντισε να ετοιμαστεί 
γι’αυτούς ένα μικρό, γρήγορο αεροσκάφος το συντομότερο δυνατό. 
  Οι προετοιμασίες είχαν τελειώσει και οι επαναστάτες βάδιζαν προς 
το υπόστεγο του αεροπλάνου, για να ξεκινήσουν την αποστολή που 
τους είχε αναθέσει ο Πρίγκιπας Ανδρόνικος, όταν ένας φρουρός του 
αερολιμένα πλησίασε τη Βικτώρια και της είπε: 



776  |  ΚΩΣΤΑΣ ΒΟΥΛΑΖΕΡΗΣ 

 

 

  «Κυρία Κατήνεμη, η Πριγκίπισσα Βασιλική είναι εδώ.» 
  Η Βασιλική; Η Βικτώρια έστρεψε το βλέμμα της, παίρνοντάς το από 
τους τρεις επαναστάτες, που διέσχιζαν το πλάι του αεροδιάδρομου, 
και πηγαίνοντάς το στον φρουρό. Τέτοια ώρα; Η Βασιλική, κανονικά, 
δεν ξυπνούσε τόσο πρωί. 
  «Οδήγησέ με σ’αυτήν.» 
  Ο νεαρός άντρας την πήγε στο γραφείο της, έξω απ’το οποίο στέκο-
νταν μερικοί παλατιανοί φρουροί· η Πριγκίπισσα πρέπει να τους είχε 
φέρει μαζί της. Η Βικτώρια άνοιξε την πόρτα, και βρήκε τη Βασιλική να 
στέκεται μέσα στο δωμάτιο με τα χέρια της σταυρωμένα εμπρός της. 
  «Καλημέρα, Πριγκίπισσα. Τι σε φέρνει εδώ;» 
  «Έχω να κάνω μια έρευνα.» 
  Η Βικτώρια ύψωσε το ένα της φρύδι, ερωτηματικά. 
  «Στους επιβάτες του αεροπλάνου που συνετρίβη.» 
  «Ο Ανδρόνικος σε έστειλε;» 
  «Ναι.» 
  Η Βικτώρια συνοφρυώθηκε. «Και γιατί δε μου το είπε, προτού φύγω 
απ’το παλάτι;» 
  Η Βασιλική ανασήκωσε τους ώμους. «Δεν ξέρω. Ίσως να μην είχε χρό-
νο. Πάντως, αν θες, μπορείς να επικοινωνήσεις μαζί του, για να τον 
ρωτήσεις.» Έδειξε τον τηλεπικοινωνιακό δίαυλο με το σαγόνι της. 
  «Δε νομίζω ότι είναι απαραίτητο.» 
  «Εντάξει,» είπε η Βασιλική. «Πού είναι, λοιπόν, οι επιβάτες;» 
  «Δεν έχουν έρθει ακόμα· ο Φένχιλ έχει πάει να τους πάρει από το ξε-
νοδοχείο. Αλλά, πες μου, γιατί θα γίνει αυτή η έρευνα;» 
  «Για να συγκεντρώσουμε χρήσιμες πληροφορίες που πιθανώς να έ-
χουν. Πληροφορίες που ίσως να ενδιαφέρουν την Επανάσταση. Ασφα-
λώς, στους ίδιους δε θα το πούμε αυτό: θα τους πούμε ότι η έρευνα 
γίνεται προκειμένου να μάθουμε ό,τι μπορούμε για τους αεροπειρατές 
και τις μεθόδους τους.» 
  «Καλώς,» είπε η Βικτώρια, και κάθισε πίσω απ’το γραφείο της. Άναψε 
ένα τσιγάρο, ατενίζοντας τη Βασιλική ερευνητικά. Και μειδίασε. 
  «Γιατί έχεις αυτή την έκφραση;» ρώτησε η Πριγκίπισσα. 
  «Γιατί μου φαίνεται περίεργο που ασχολείσαι με τέτοια θέματα.» 
  Η Βασιλική κάθισε στην καρέκλα μπροστά απ’το γραφείο, σταυρώ-
νοντας τα πόδια στο γόνατο. «Δε θα έπρεπε; Βρισκόμαστε σε δύσκο-
λους καιρούς· χρειάζεται όλοι να προσφέρουμε τη βοήθειά μας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  777 

 

 

  Το μειδίαμα της Βικτώριας πλάτυνε, και κούνησε το κεφάλι της, ενώ, 
συγχρόνως, τίναζε στάχτη απ’το τσιγάρο μέσα σ’ένα τασάκι. 
  «Γιατί; Δε συμφωνείς;» 
  «Συμφωνώ. Απλά, αυτή δεν είναι η Βασιλική που ξέρω.» 
  «Γιατί το λες αυτό; Θεωρείς ότι είμαι ανεύθυνη και δε με νοιάζει για 
τίποτα;» 
  Η Βικτώρια πήρε μια τζούρα απ’το τσιγάρο της. «Εε… όχι τελείως.» 
  Η Βασιλική τής έριξε ένα προσβεβλημένο βλέμμα τέτοιας προσποιη-
τής σοβαρότητας που ήταν αστείο. 
  Η Βικτώρια γέλασε. 
  Κι οι δυο τους γέλασαν. 
  Η Βασιλική άναψε ένα τσιγάρο. «Ίσως νάχεις δίκιο,» παραδέχτηκε. 
«Όχι τελείως,» πρόσθεσε, μιμούμενη τη φωνή της, «αλλά ίσως νάχεις 
λίγο δίκιο.» Χαμογέλασε, μισοκλείνοντας το ένα μάτι, καθώς ρουφούσε 
καπνό. 
  Ο Φένχιλ παρουσιάστηκε στο αεροδρόμιο μετά από μισή ώρα, φέρνο-
ντας μαζί του τους επιβάτες του κατεστραμμένου αεροπλάνου: ή, του-
λάχιστον, όσους από αυτούς είχαν βρεθεί. Η Βικτώρια βγήκε, για να 
τους καλωσορίσει στον Βασιλικό Αερολιμένα και να τους διαβεβαιώ-
σει πως θα φρόντιζε να ταξιδέψουν στην Αλβέρια το συντομότερο δυ-
νατό. Πρώτα, όμως, έπρεπε –με διαταγή του Πρίγκιπα Ανδρόνικου– να 
γίνει μια σύντομη έρευνα, η οποία θα αφορούσε τους αεροπειρατές. 
  «Τι έρευνα;» ρώτησε, χαμηλόφωνα, ο Φένχιλ, που στεκόταν παραδί-
πλα, πλάι στην Πριγκίπισσα Βασιλική. «Τι νόημα θα έχει μια έρευνα 
για τους επαναστάτες από τη Βίηλ;» 
  «Δε θα είναι για τους επαναστάτες από τη Βίηλ,» του εξήγησε εκείνη. 
«Αυτή είναι μονάχα η πρόφαση. Θέλουμε να πάρουμε πληροφορίες 
που ίσως να έχουν οι επιβάτες.» 
  «Πληροφορίες σχετικά με τι;» 
  «Πληροφορίες που μπορεί να ενδιαφέρουν την Επανάσταση.» 
  Ο Φένχιλ την κοίταξε με στενεμένα μάτια. Από πάνω ώς κάτω. Το 
βλέμμα του έμοιαζε να αναρωτιέται: Και τι σχέση έχεις εσύ με την Επα-
νάσταση, Πριγκιπισσούλα; 
  «Υπάρχει κάποιο πρόβλημα;» ρώτησε η Βασιλική, νιώθοντας τα χα-
ρακτηριστικά του προσώπου της να τσιτώνονται. 
  «Κανένα, υποθέτω.» 
  Υποθέτεις; Τι πάει να πει αυτό; 



778  |  ΚΩΣΤΑΣ ΒΟΥΛΑΖΕΡΗΣ 

 

 

  Οι φωνές των επιβατών, όμως, την έκαναν να στραφεί προς εκείνους 
και να μην απαντήσει στον Φένχιλ. Έμοιαζαν να διαμαρτύρονται για 
κάποιο λόγο… 
  «Μην ανησυχείτε,» προσπάθησε να τους καθησυχάσει η Βικτώρια, 
μιλώντας δυνατά, για ν’ακουστεί πάνω απ’την οχλοβοή. «Μην ανησυ-
χείτε καθόλου. Τίποτα δεν πρόκειται να χαθεί απ’τις αποσκευές σας.» 
  «Μπορείτε να μου απαντήσετε σε ένα ερώτημα, κυρία Κατήνεμη;» 
είπε ένας άντρας. 
  «Ασφαλώς. Ρωτήστε με.» 
  «Τι σχέση μπορεί να έχουν οι αποσκευές μας με τους αεροπειρατές; 
Γιατί, πραγματικά, εγώ αδυνατώ να καταλάβω!» 
  «Οι άνθρωποι του Πρίγκιπα θέλουν να βεβαιωθούν για ορισμένα 
πράγματα· αυτό είναι όλο,» αποκρίθηκε η Βικτώρια. «Κανένα από τα 
υπάρχοντά σας δε θα χαθεί· σας διαβεβαιώνω. Και θα πρότεινα τώρα 
να ξεκινήσουμε την όλη διαδικασία, για να μην αργήσετε να πετάξετε 
προς τον προορισμό σας.» Μερικοί φρουροί του αερολιμένα είχαν ήδη 
πλησιάσει τους επιβάτες. «Δώστε στους κυρίους τις αποσκευές σας 
και καθίστε. Ό,τι πάρετε για να φάτε ή να πιείτε το κερνά ο Πρίγκιπας 
Ανδρόνικος.» 
  Οι επιβάτες συνέχισαν να μουρμουρίζουν αναμεταξύ τους, αλλά δεν 
αρνήθηκαν να δώσουν στους φρουρούς τις αποσκευές τους. Εξάλλου, 
ήξεραν ότι βρίσκονταν στο έλεος των Απολλώνιων. Και, μέχρι στιγμής, 
αυτοί δεν τους είχαν φερθεί άσχημα· ο Πρίγκιπας Ανδρόνικος θα τους 
έστελνε στην Αλβέρια –όπου αρχικά όλοι τους προορίζονταν– χωρίς 
κανένα αντάλλαγμα. 
  Η Βασιλική και ο Φένχιλ πήγαν στο δωμάτιο όπου οι φύλακες του 
αερολιμένα συγκέντρωσαν τις αποσκευές. Ένας μάγος ήταν εκεί: ένας 
άντρας που ονομαζόταν Φινέας’μορ, και ήταν κοντός και παχύς με 
μαύρα, σγουρά μαλλιά και μούσι. 
  «Μπορείς να ελέγξεις αν υπάρχουν όπλα ανάμεσα στα πράγματά 
τους;» τον ρώτησε η Βασιλική. 
  «Ασφαλώς, Πριγκίπισσά μου.» 
  «Κάνε το.» 
  Ο Φινέας’μορ χρησιμοποίησε μια συσκευή η οποία έμοιαζε με πιστόλι 
και συνδεόταν, μέσω ενός καλωδίου, με μια οθόνη. Με το «πιστόλι» 
σημάδεψε τις αποσκευές, ενώ το βλέμμα του ήταν στραμμένο στην 
οθόνη. Συγχρόνως, άρχισε να μουρμουρίζει τα λόγια για κάποιο ξόρκι. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  779 

 

 

Η Βασιλική υπέθετε ότι το έκανε αυτό για να διαλύσει πιθανές μαγγα-
νείες αντιανίχνευσης που μπορεί να είχαν επάνω τους ορισμένα όπλα. 
  Μετά από λίγο, η οθόνη έδωσε δεδομένα. Στις αποσκευές, όπως φά-
νηκε, υπήρχαν πέντε πιστόλια, τρία τουφέκια (διαλυμένα σε κομμάτι-
α), και δώδεκα μαχαίρια. 
  Ο Φένχιλ άνοιξε τις τσάντες και τις βαλίτσες όπου βρίσκονταν αυτά 
και τα έλεγξε, ένα προς ένα. 
  «Τι βλέπεις;» τον ρώτησε η Βασιλική. 
  «Πού φτιάχτηκαν, και τι τεχνοτροπίας είναι.» 
  «Και το συμπέρασμα;» 
  Ο Φένχιλ απάντησε, αφότου τελείωσε με τον έλεγχό του: «Στη Ρελκά-
μνια είναι φτιαγμένα όλα, και είναι σύγχρονα. Τίποτα το ιδιαίτερο. Αν 
είναι να βρούμε κάτι, Πριγκίπισσα, θα το βρούμε στις λεπτομέρειες, όχι 
στα όπλα που κουβαλούν αυτοί οι τύποι.» Και, μ’ετούτα τα λόγια, ά-
νοιξε μια βαλίτσα κι άρχισε να ψάχνει μέσα της. 
  Η Βασιλική τον μιμήθηκε. 
  Εν τω μεταξύ, ήξερε πως οι φρουροί του παλατιού έκαναν ερωτήσεις 
στους επιβάτες, παίρνοντάς τους από την αίθουσα αναμονής και απο-
μονώνοντάς τους, έναν-έναν. Σε κάθε δωμάτιο όπου γίνονταν οι ερω-
τήσεις –οι οποίες ήταν συγκεκριμένες, σύμφωνα με τις οδηγίες του 
Ανδρόνικου– υπήρχε μια συσκευή που κατέγραφε τα πάντα με εικόνα 
και ήχο. Τα δεδομένα θα τα επεξεργάζονταν μετά, με την άνεσή τους. 
  Η Βασιλική βρήκε μέσα στις αποσκευές αντικείμενα διαφόρων ειδών, 
ορισμένα πλήρως αναμενόμενα, ορισμένα καθόλου αναμενόμενα: ταυ-
τότητες με τα στοιχεία των επιβατών, ρούχα και κάπες, παπούτσια και 
μπότες, εσώρουχα, κάλτσες, στιλό, τετράδια, έναν πίνακα ζωγραφικής, 
κοσμήματα από ποικίλα μέταλλα, καλλυντικά, τρία λαξευτά αγαλματί-
δια από ξύλο, σύριγγες, βαζάκια με φάρμακα, μερικά σακουλάκια με 
Σάρντλια φυτά που προκαλούσαν έκσταση όταν τα έκαιγες και εισέ-
πνεες τον καπνό τους (όπως την ενημέρωσε ο Φένχιλ, όταν τον ρώτη-
σε γι’αυτά), ένα ξύλινο κουτί που στο εσωτερικό του υπήρχαν νεκρά 
έντομα (η Βασιλική δεν ήξερε πώς ονομάζονταν, ούτε από ποια διά-
σταση ήταν· και ούτε κι ο Φένχιλ γνώριζε), αλυσίδες με κρίκους που 
ανοιγόκλειναν (η Βασιλική υποπτευόταν σε τι χρησίμευαν, γιατί της 
έρχονταν ιδέες κοιτάζοντάς τες), τρεις περούκες, μία μάσκα αλεπούς 
με φτερά πάνω απ’το δεξί αφτί, μπουκάλια με ποτά, συντηρημένα φα-
γητά, μερικά μυθιστορήματα, ένα θρησκευτικό βιβλίο, τρία φιλοσοφι-



780  |  ΚΩΣΤΑΣ ΒΟΥΛΑΖΕΡΗΣ 

 

 

κά βιβλία, δύο βιβλία με ερωτικές τεχνικές, ένα μυστικιστικό βιβλίο, 
μία τρομπέτα, μία κιθάρα, ένα ερωτικό γράμμα, τρία γράμματα γενικό-
τερης θεματολογίας, ένα ημερολόγιο (που δεν έγραφε τίποτα το αξιο-
σημείωτο ή ενδιαφέρον), ένα– 
  «Μα τους θεούς! Κοίτα τι σκατά κουβαλάει αυτός ο άνθρωπος μαζί 
του!» έκανε η Βασιλική, παρατηρώντας ότι η πιο παράξενη έκπληξη 
την περίμενε στην τελευταία βαλίτσα. 
  Ο Φένχιλ πλησίασε και κοίταξε το μακρόστενο, μπρούντζινο κουτί 
που είχε μόλις ξεκλειδώσει ο Φινέας’μορ, χρησιμοποιώντας ένα ξόρκι 
του. 
  Στο εσωτερικό του κουτιού υπήρχε ένα σκελετωμένο χέρι από τον 
αγκώνα και κάτω. 
  Ο Φένχιλ ανασήκωσε τους ώμους. «Ο κόσμος έχει περίεργα γούστα…» 
  «Περίεργα γούστα;» είπε η Βασιλική. 
  «Ναι…» Ο Φένχιλ επέστρεψε στη δουλειά του. 
  Η Πριγκίπισσα κούνησε το κεφάλι της και έκλεισε το κουτί, κάνοντας 
νόημα στον μάγο να το ξανακλειδώσει. Ο Φινέας’μορ ύψωσε τα χέρια 
του πάνω απ’την κλειδαριά και άρθρωσε τα λόγια για ένα ξόρκι. Ένα 
σιγανό κλικ-κλικ ακούστηκε. 
 
 
 
Όταν όλοι οι επιβάτες –είκοσι-τρεις, στο σύνολό τους– απάντησαν 
στις ερωτήσεις των παλατιανών φρουρών, η Βικτώρια τούς επέστρε-
ψε τις αποσκευές τους και τους ευχήθηκε καλό ταξίδι. Το αεροσκάφος 
τους τους περίμενε, είπε, και σύντομα θα βρίσκονταν στην Αλβέρια, 
χάρη στη γενναιοδωρία του Πρίγκιπα Ανδρόνικου. «Μας συγχωρείτε 
για την καθυστέρηση και τον έλεγχο, αλλά κρίθηκαν απαραίτητα.» 
  Οι αεροσυνοδοί οδήγησαν τους επιβάτες έξω απ’το κεντρικό χτίριο 
του Βασιλικού Αερολιμένα και στον αεροδιάδρομο. Το αεροπλάνο που 
τους περίμενε ήταν μεγάλο και ικανό για ταξίδι στον Αιθέρα. Δύο μά-
γοι βρίσκονταν στο ενεργειακό του κέντρο, ώστε να φροντίζουν για τη 
ροή της ενέργειας. 
  Η Βικτώρια ξεφύσησε. «Πάει κι αυτό…» 
  Είχε περάσει το μεσημέρι μ’όλες τούτες τις διαδικασίες και πλησίαζε 
το βράδυ. Ο ήλιος της Απολλώνιας έγερνε ήδη προς τον δυτικό ορίζο-
ντα. Ο ουρανός είχε αρχίσει να γεμίζει σύννεφα, και ένας παγερός άνε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  781 

 

 

μος φυσούσε. Ίσως να έριχνε χαλάζι, αργότερα· ίσως ακόμα και να 
χιόνιζε. 
  «Βρήκατε τίποτα ενδιαφέρον;» ρώτησε η Βικτώρια τον Φένχιλ και τη 
Βασιλική. 
  Ο ερυθρόδερμος επαναστάτης κούνησε το κεφάλι. «Τίποτα που να 
απασχολεί την Επανάσταση.» 
  «Ο Πρίγκιπας Ανδρόνικος μού είπε ότι στο αεροπλάνο βρισκόταν και 
μια πράκτορας της Παντοκράτειρας, μια μάγισσα, η οποία προκάλεσε 
προβλήματα στον Άλτρες και τους επαναστάτες του, προτού τη σκο-
τώσουν. Τι έγιναν τα πράγματά της;» 
  «Καλή ερώτηση, Βικτώρια,» είπε ο Φένχιλ. «Δυστυχώς, δεν έχω απά-
ντηση. Το αεροπλάνο έχει γίνει κομμάτια από εσωτερικές εκρήξεις –τις 
οποίες, όπως υποστήριξε ο Άλτρες, ενεργοποίησε η ίδια η μάγισσα με 
κάποιο τρόπο– και τα πράγματά της πρέπει επίσης να έχουν γίνει κομ-
μάτια. Δε νομίζω κανένας να τα διέσωσε.» 
  Ο τηλεπικοινωνιακός δίαυλος επάνω στο γραφείο της Βικτώριας 
χτύπησε. Η κλήση φαινόταν να έρχεται απ’το παλάτι. 
  Τον άνοιξε, σηκώνοντας το ακουστικό. «Βικτώρια Κατήνεμη,» είπε. 
  «Ο Ανδρόνικος είμαι, Βικτώρια.» 
  «Υψηλότατε.» 
  «Οι απεσταλμένοι μου δεν έχουν επιστρέψει ακόμα;» 
  «Όχι.» 
  «Πέταξαν το πρωί, όπως είχαμε συμφωνήσει;» 
  «Ασφαλώς. Έφυγαν την ώρα που η Βασιλική ήρθε και μου μίλησε για 
την έρευνα των επιβατών.» 
  «Αυτό σημαίνει, Βικτώρια, πως θα έπρεπε να είχαν επιστρέψει ώς τώ-
ρα. Το αεροσκάφος τους ήταν γρήγορο, σωστά;» 
  Η Βικτώρια δάγκωσε το χείλος της, καταλαβαίνοντας ότι ο Ανδρόνι-
κος είχε δίκιο. «Σωστά. Αν είχαν σκοπό να γυρίσουν αμέσως από τη 
Ρακμάνη–» 
  «Αυτός ακριβώς ήταν ο σκοπός τους: να μιλήσουν με τη μητέρα μου και 
να γυρίσουν αμέσως.» 
  Η Βικτώρια έμεινε σιωπηλή, μην ξέροντας τι ν’αποκριθεί και μην έχο-
ντας καμια πληροφορία να δώσει. 
  «Είσαι εκεί, Βικτώρια;» 
  «Μάλιστα, Πρίγκιπά μου…» 



782  |  ΚΩΣΤΑΣ ΒΟΥΛΑΖΕΡΗΣ 

 

 

  «Κάτι πρέπει να τους συνέβη στη Ρακμάνη,» είπε ο Ανδρόνικος με βα-
ριά φωνή. «Κάποιος πρέπει να τους εμπόδισε απ’το να επιστρέψουν.» 
 
 
 
«Ο Λούσιος!» φώναξε ο Ανδρόνικος, πετώντας την κούπα του στον 
τοίχο και σπάζοντάς την. «Την κρατά αιχμάλωτη!» 
  «Ας μη βιαζόμαστε–» άρχισε ο Φαρνέλιος. 
  «Να μη βιαζόμαστε; Τι υποθέτεις εσύ ότι συμβαίνει, Φαρνέλιε;» 
  Ο Φαρνέλιος έσμιξε τα χείλη, έτριψε τα λευκά του γένια, και δεν μίλη-
σε. 
  Ο Ανδρόνικος βημάτιζε μπροστά απ’τον Κυανό Θρόνο. Στην αίθουσα, 
εκτός από εκείνον, βρίσκονταν η Άνμα’ταρ (μισοκρυμμένη στις σκιές, 
όπως συνήθιζε), ο Κλείτος Φιλόπνοος, μερικοί άλλοι αξιωματικοί, η 
Νατμάλι’λι, ο Άλτρες, κάποιοι συμβουλάτορες (όλοι τους Απολλώνιοι 
ευγενείς), ο Δαίδαλος, και ο Φαρνέλιος. 
  «Πρίγκιπά μου,» προθυμοποιήθηκε ο Άλτρες, «θα μπορούσαμε να πά-
με κι εμείς σ’αυτή τη Ρακμάνη, για να μάθουμε τι έχει συμβεί.» 
  Γιατί; σκέφτηκε, εκνευρισμένα, ο Ανδρόνικος. Πιστεύεις ότι η ομάδα 
σου δεν έχει ήδη αποδεκατιστεί αρκετά; Δε μίλησε αμέσως, όμως, προ-
σπαθώντας να καλμάρει τα νεύρα του. Το λάθος ήταν, εξαρχής, δικό 
μου! Δεν έπρεπε να την είχα αφήσει να πάει στον Λούσιο. 
  Και τώρα, ίσως να μην έχω χάσει μόνο τη μητέρα μου, αλλά και τον Αυ-
γερινό… 
  «Δε χρειάζεται,» είπε στον Άλτρες, σταματώντας να κάνει πέρα-δώθε 
μπροστά απ’τον Κυανό Θρόνο. «Δε χρειάζεται να πάτε στη Ρακμάνη· 
είναι πολύ επικίνδυνο, όπως έχει αποδειχτεί. Πρέπει να το σκεφτώ, 
πρώτα. Να το σκεφτώ καλά.» 
  Κοίταξε τον Δαίδαλο. «Εκτός αν έχετε να προτείνετε κάτι εσείς, κύριε 
Δαίδαλε. Μπορείτε, κάπως, να μάθετε τι συμβαίνει στη Ρακμάνη;» 
  «Η Ρακμάνη, Πρίγκιπά μου, βρίσκεται εκατοντάδες χιλιόμετρα μακριά 
από την Απαστράπτουσα. Ακόμα κι οι δικές μου δυνάμεις δε φτάνουν 
ώς εκεί.» 
  «Υψηλότατε,» είπε ο Στρατάρχης Φιλόπνοος, «με συγχωρείτε που 
διακόπτω, αλλά πραγματικά πιστεύω ότι θα έπρεπε να επιστρέψουμε 
στο θέμα του Βόρειου Μετώπου.» Το πρωί, είχαν έρθει νέα σχετικά με 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  783 

 

 

τον πόλεμο εκεί. Άσχημα νέα, που ζωγράφιζαν έναν πολύ σκοτεινό πί-
νακα για τις δυνάμεις της Απολλώνιας. 
  «Το ξέρω, Κλείτε,» αποκρίθηκε ο Ανδρόνικος, γνέφοντας με σφιγμένα 
χείλη. «Το ξέρω ότι υπάρχουν θέματα που επείγουν πολύ περισσότερο 
από την εξαφάνιση της μητέρας μου και μερικών επαναστατών.» 
  «Η εξαφάνιση της Βασίλισσας είναι, αναμφίβολα, πολύ σημαντική, 
Πρίγκιπά μου,» είπε ο Κλείτος. «Όπως επίσης και η εξαφάνιση οποιου-
δήποτε συμμάχου μας. Όμως–» 
  «–αν οι δυνάμεις της Παντοκράτειρας διαλύσουν το Βόρειο Μέτωπο, 
είμαστε όλοι καταδικασμένοι.» 
  Ο Κλείτος κατένευσε. «Ακριβώς, Πρίγκιπά μου. Πρέπει να αναπτύξου-
με μια αποτελεσματική στρατηγική, όσο πιο γρήγορα μπορούμε.» 
  Ο Ανδρόνικος πλησίασε το μεγάλο τραπέζι, όπου ήταν απλωμένος ο 
χάρτης του Βόρειου Μετώπου. Επάνω του υπήρχαν πιόνια που σημά-
δευαν τις θέσεις στρατευμάτων. «Ας αρχίσουμε, λοιπόν, Κλείτε,» είπε ο 
Πρίγκιπας της Απολλώνιας, ενώ, συγχρόνως, αισθανόταν εντός του 
έναν παγερό φόβο να ξεδιπλώνεται. Τον φόβο πως δε θα κατάφερνε 
να διατηρήσει όσα είχε, με αγώνες, οικοδομήσει. 



784  |  ΚΩΣΤΑΣ ΒΟΥΛΑΖΕΡΗΣ 

 

 

 

50 
 
 
Το Φρούριο του Σμαραγδένιου Βουνού είχε πέσει. 
  Βρισκόταν τώρα στα χέρια των δυνάμεων της Παντοκράτειρας, και 
ήταν κατεστραμμένο, τίποτα περισσότερο από ένα ερείπιο που χρεια-
ζόταν σοβαρές επισκευές αν ήθελε κανείς να το αποκαλέσει ξανά 
φρούριο. Η κεντρική του πύλη ήταν σμπαραλιασμένη, και ολόκληρα 
κομμάτια από τα τείχη του είχαν γκρεμίσει. Το ενεργειακό του κέντρο 
(απ’όπου φορτίζονταν τα φώτα και τα ενεργειακά όπλα του φρουρί-
ου) ήταν τελείως διαλυμένο· οι ενεργειακές φιάλες είχαν εκραγεί, προ-
καλώντας παντού τρομερές καταστροφές (και πυρπολώντας στιγ-
μιαία τους μάγους που βρίσκονταν, εκείνη την ώρα, εκεί για να ρυθμί-
ζουν την ενεργειακή ροή στους οπλισμούς). 
  Το Φρούριο του Σμαραγδένιου Βουνού είχε πέσει στα χέρια των Πα-
ντοκρατορικών, αλλά τους ήταν, ουσιαστικά, άχρηστο. Ένα κατε-
στραμμένο κέλυφος. 
  Πράγμα το οποίο δεν τους ενοχλούσε καθόλου. Γι’αυτούς δεν αποτε-
λούσε παρά εμπόδιο. Και το εμπόδιο τώρα είχε φύγει. Είχε γκρεμιστεί. 
  Τα στρατεύματα μπορούσαν να προελάσουν μέσα στο Πέρασμα του 
Σμαραγδένιου Βουνού. 
  Οι δυνάμεις της Απολλώνιας προσπάθησαν να σταματήσουν τους 
Παντοκρατορικούς, παίρνοντας θέσεις στις χιονισμένες πλαγιές του 
περάσματος και σε καλυμμένα μέρη, απ’όπου μπορούσαν άνετα να 
τους βλέπουν και να τους χτυπούν. Δεν κατάφεραν, όμως, να τους κα-
θυστερήσουν για πολύ, γιατί εκείνοι είχαν αεροσκάφη που πετούσαν 
πάνω από τις θέσεις των Απολλώνιων και τους βομβάρδιζαν συνεχώς, 
με αποτέλεσμα να τους αναγκάσουν να υποχωρήσουν. Να πάνε στη 
νότια άκρη του περάσματος, όπου είχαν συγκεντρωθεί κι άλλοι συ-
μπατριώτες τους, από τα ανατολικά και τα δυτικά. Με τις κινήσεις 
τους αυτές, βέβαια, αδυνάτιζαν τα σημεία του Βόρειου Μετώπου που 
βρίσκονταν στην Ανατολή και στη Δύση, μα δεν γινόταν αλλιώς· έπρε-
πε να ενισχύσουν το κέντρο, ύστερα από την πτώση του Φρουρίου του 
Σμαραγδένιου Βουνού. Αν δεν το έκαναν, οι εχθροί τους θα έφταναν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  785 

 

 

στη Χρυσόπολη… κι απ’τη Χρυσόπολη, θα έμπαιναν στην καρδιά του 
Βασιλείου της Απολλώνιας και θα το ρήμαζαν, υποτάσσοντάς το ξανά 
στην εξουσία της Παντοκράτειρας. 
  Έτσι, οι Απολλώνιοι είχαν τώρα οργανώσει την άμυνά τους νότια του 
Περάσματος του Σμαραγδένιου Βουνού και βόρεια της Χρυσόπολης, 
φτιάχνοντας χαρακώματα και άλλα οχυρωματικά έργα· φέρνοντας 
αντιαεροπορικά και αντιαρματικά όπλα, και βάζοντάς τα στις θέσεις 
που θεωρούσαν καταλληλότερες· στήνοντας ένα οχυρωμένο ενεργεια-
κό κέντρο, απ’όπου μπορούσαν να αντλούν ενέργεια τα ενεργειακά 
κανόνια, και όπου μπορούσαν να βρίσκονται οι μάγοι, Τεχνομαθείς και 
Βιοσκόποι· βάζοντας αεροσκάφη να κάνουν κύκλους πάνω από την 
ευρύτερη περιοχή, διαιρεμένα σε σμήνη· έχοντας τα ελαφριά και γρή-
γορα οχήματα μάχης και τα βαριά και αργοκίνητα σε σημεία όπου 
μπορούσαν να δώσουν τη μέγιστη δυνατή αποτελεσματικότητά τους· 
έχοντας έφιππες μονάδες έτοιμες να παίξουν ρόλο μπαλαντέρ ανάμε-
σα στους πεζούς και στα οχήματα, με την ταχύτητα και την ευελιξία 
τους· και έχοντας τους Ιππότες της Απολλώνιας –ειδικά εκπαιδευμέ-
νους ιππείς με ενεργειακά φορτισμένες πανοπλίες και λόγχες– να πε-
ριμένουν να πέσουν κατά μέτωπο στη μάχη όταν άρχιζε. 
  Εν τω μεταξύ, είχαν αφήσει κάποιες ελάχιστες δυνάμεις στο χιονι-
σμένο Πέρασμα του Σμαραγδένιου Βουνού, προκειμένου να παρενο-
χλούν τα ερχόμενα στρατεύματα της Παντοκράτειρας. 
  Οι Παντοκρατορικοί, παρά τις δυσκολίες του χειμερινού καιρού (που 
δεν ήταν λίγες σ’εκείνη την ορεινή περιοχή), δεν έβλεπαν την παρου-
σία αυτών των Απολλώνιων ως τίποτα περισσότερο από μια μικρή 
ενόχληση, η οποία ήταν αδύνατον να τους σταματήσει. Ούτε καν να 
μειώσει τον ρυθμό της προέλασής τους δεν μπορούσε. Είχαν χιλιάδες 
στρατιώτες, πλήρως εξοπλισμένους, με ικανούς διοικητές στην κάθε 
μονάδα. Είχαν πανίσχυρα άρματα μάχης, πολλά από τα οποία μετα-
βαλλόμενα. Είχαν αεροσκάφη που βομβάρδιζαν τις θέσεις των εχθρών, 
και αεροσκάφη που μετέφεραν μηνύματα, για να έρχονται ενισχύσεις. 
Είχαν ιππείς με θανατηφόρα ενεργειακά όπλα. Και είχαν και τον Δρά-
κοντα, που έσπερνε τον τρόμο στους Απολλώνιους. 
  Επρόκειτο για ένα πανύψηλο άρμα μάχης με τέσσερα καταστρώματα, 
γεμάτο ενεργειακά κανόνια, πολυβόλα, ρουκετοβόλα, και φλογοβόλα. 
Ένα θηρίο που μετακινιόταν επάνω σε πελώριες ερπύστριες, οι οποίες 
διέθεταν χοντρά και αιχμηρά καρφιά, κάνοντας το έδαφος να τρυπιέ-



786  |  ΚΩΣΤΑΣ ΒΟΥΛΑΖΕΡΗΣ 

 

 

ται και να ραγίζει στο πέρασμά τους. Εκτός αυτών, ο Δράκοντας είχε 
ένα ελικοδρόμιο, όπου μπορούσε να προσγειωθεί και να απογειωθεί 
ένα μικρό ελικόπτερο. Κι επίσης, ο ίδιος ο Δράκοντας είχε τη δυνατό-
τητα να πετάξει· ήταν ένα μεταβαλλόμενο όχημα, που, όταν οι τέσσε-
ρις μάγοι στο ενεργειακό του κέντρο ύφαιναν το Ξόρκι Μηχανικής Με-
ταβλητότητος, το σχήμα του άλλαζε ελαφρώς, οι ερπύστριές του κρύ-
βονταν, και έβγαζε φτερά και προωθητήρες. Εξαιτίας του βάρους του 
και τις πολυπλοκότητάς του, απαιτούσε τρομερά ποσά ενέργειας για 
να πετάξει, έτσι δεν ήταν καλό για μακρινές πτήσεις· ωστόσο, για μι-
κρές πτήσεις μέσα στο πεδίο της μάχης ήταν ιδανικό –και καταστρο-
φικό. 
  Τα Παντοκρατορικά στρατεύματα παρουσιάστηκαν μεσημέρι από τη 
νότια μεριά του Περάσματος του Σμαραγδένιου Βουνού, και βρήκαν 
τους υπερασπιστές του Βασιλείου της Απολλώνιας να είναι σχεδόν 
έτοιμοι γι’αυτούς. Σχεδόν. Διότι ήταν προφανές ότι ορισμένα –όχι τα 
περισσότερα, αλλά τα λιγότερα– από τα οχυρωματικά τους έργα ήταν 
ακόμα ημιτελή. 
  Η Στρατηγός Νικίτα Δεξιόχειρη, η επικεφαλής των δυνάμεων της Πα-
ντοκράτειρας, η οποία βρισκόταν στο κέντρο ελέγχου του Δράκοντα, 
δεν σκόπευε να τους δώσει τον χρόνο να τα τελειώσουν. Πρόσταξε τον 
στρατό της να παραταχθεί και να ξεκινήσει την επίθεση. 
  Εξάλλου, οι αψιμαχίες είχαν ήδη αρχίσει. Τα σμήνη των Παντοκρατο-
ρικών αεροσκαφών είχαν συγκρουστεί με τα Απολλώνια σμήνη και 
είχαν ανταλλάξει πυρά, κάνοντας κύκλους στον αέρα. Οι Παντοκρατο-
ρικοί καταδρομείς είχαν χτυπηθεί με τους υπερασπιστές στα χαρακώ-
ματα. Και βολές από ενεργειακά κανόνια είχαν εκτοξευτεί εκατέρωθεν: 
μακριές, κατακόκκινες ουρές, που έσχιζαν τον αέρα και εκεί όπου χτυ-
πούσαν προκαλούσαν τρομερές εκρήξεις, αν ήταν έδαφος, δημιουργώ-
ντας μεγάλες λακκούβες και σηκώνοντας σκόνη. Αν πετύχαιναν αν-
θρώπους, τους εξαΰλωναν· κι αν πετύχαιναν οχήματα, μετέτρεπαν το 
μέταλλό τους από στέρεο σε υγρό που κάπνιζε. 
  Οι Απολλώνιοι επιτέθηκαν μαζικά στους Παντοκρατορικούς, όσο α-
κόμα εκείνοι προσπαθούσαν να παραταχθούν, μη θέλοντας να τους 
αφήσουν να αποκτήσουν το παραμικρό πλεονέκτημα. Ταχέα άρματα 
μάχης και ιππείς στάλθηκαν, για να πυροβολήσουν τις δυνάμεις της 
Παντοκράτειρας καθώς παρατάσσονταν. Διέγραφαν ημικύκλια με την 
κίνησή τους, χτυπούσαν, και απομακρύνονταν, ενώ οι εχθροί τους 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  787 

 

 

προσπαθούσαν να ανταποδώσουν. Μ’αυτό τον τρόπο, αρκετοί πεζοί 
σκοτώθηκαν και τραυματίστηκαν, καθώς και ορισμένα οχήματα υπέ-
στησαν σοβαρές ζημιές. Η επίθεση, όμως, δεν μπορούσε να βλάψει τα 
ισχυρότερα άρματα μάχης του στρατεύματος, δεν μπορούσε να προ-
καλέσει παρά ελάχιστες απώλειες (σε σχέση με το πλήθος των Παντο-
κρατορικών), και, φυσικά, δεν μπορούσε να κρατήσει για πολύ, αφού 
οι δυνάμεις της Παντοκράτειρας δεν άργησαν να πάρουν θέσεις μάχης. 
Ο όγκος του στρατού τους, που σχημάτιζε μια μακριά ουρά, για να 
προελαύνει ευκολότερα μέσα στο Πέρασμα του Σμαραγδένιου Βουνού, 
σύντομα ξεδιπλώθηκε, αποκαλύπτοντας όλο το τρομαχτικό του μεγα-
λείο, όπως ένα επικίνδυνο θηρίο που σηκώνεται για να σε κατασπαρά-
ξει, αφότου του έχεις ενοχλήσει το πετσί με τις βελόνες σου. 
  Η Στρατηγός Νικίτα Δεξιόχειρη, κοιτάζοντας το πεδίο της μάχης από 
το παράθυρο του κέντρου ελέγχου του Δράκοντα, έδωσε διαταγή 
στους ιππείς και στα ελαφριά άρματα μάχης να επιτεθούν πρώτα –
χρησιμοποιώντας την ίδια τακτική με τους Απολλώνιους, της ημικυ-
κλικής κίνησης και της ταχείας υποχώρησης–, ενώ το πεζικό και τα 
βαριά άρματα μάχης θα ακολουθούσαν. Τα αεροσκάφη τα πρόσταξε 
να προσπαθήσουν να διεισδύσουν στην καρδιά του εχθρού και να 
βομβαρδίσουν τις κεντρικές του εγκαταστάσεις, όπου σίγουρα θα βρί-
σκονταν τα ενεργειακά κέντρα και τα κέντρα ελέγχου. 
  Οι Απολλώνιοι πολέμησαν αποτελεσματικά από τα χαρακώματά 
τους, χτυπώντας τους προπορευόμενους ιππείς και τα ελαφριά άρμα-
τα μάχης με οπλοπολυβόλα και πολυβόλα, σκοπεύοντας να τους προ-
καλέσουν όσο το δυνατόν περισσότερη ζημιά, προτού, ολοκληρώνο-
ντας τα ημικύκλιά τους, υποχωρήσουν και βγουν από το πεδίο βολής. 
Τα ενεργειακά όπλα τους –και, γενικά, τα πιο βαριά τους όπλα– δεν τα 
χρησιμοποίησαν ακόμα, γιατί δε θα ήταν εύκολο να στοχεύσουν τους 
γρήγορα κινούμενους στόχους, κι επιπλέον θα τα χρειάζονταν για την 
αντιμετώπιση του κυρίως όγκου του εχθρικού στρατεύματος. 
  Ο τόπος γέμισε φωτιά, σφαίρες, και πτώματα ανθρώπων και αλόγων. 
Και οι Απολλώνιοι φαινόταν να νικούν σ’ετούτη την πρώτη, μικρή σύ-
γκρουση. 
  Εν τω μεταξύ, τα Παντοκρατορικά αεροσκάφη προσπαθούσαν να δι-
εισδύσουν στην καρδιά της Απολλώνιας παράταξης, ενώ συναντούσαν 
σθεναρή αντίσταση από τα αεροσκάφη των εχθρών τους και από τα 
αντιαεροπορικά όπλα. Ήταν δύσκολο να φτάσουν στα κεντρικά ση-



788  |  ΚΩΣΤΑΣ ΒΟΥΛΑΖΕΡΗΣ 

 

 

μεία που ήθελαν, κι έτσι υποχώρησαν… για να κάνουν κύκλο και να 
ξανάρθουν. 
  Κι ο ουρανός είχε γεμίσει φωτιά. 
  Και έβρεχε φωτιά στη γη. Καθώς και μεταλλικά κομμάτια από αερο-
πλάνα. 
  Ένας Παντοκρατορικός, βλέποντας ότι και τα δύο φτερά του σκά-
φους του είχαν διαλυθεί, πήδησε έξω, ανοίγοντας το αλεξίπτωτό του… 
και έπεσε μέσα σ’ένα χαράκωμα των Απολλώνιων, όπου οι στρατιώτες 
τράβηξαν σπαθιά, τον έκαναν κομμάτια, και παλούκωσαν το κεφάλι 
του πάνω απ’τη σημαία τους. 
  Τα ελαφριά οχήματα της Παντοκράτειρας και οι ιππείς ξανάρχονταν, 
για να χτυπήσουν πάλι τους Απολλώνιους στα χαρακώματα, ενώ οι 
πεζοί και τα βαριά άρματα ζύγωναν από πίσω. Η ανταλλαγή πυρών 
δυνάμωσε· ζημιές, νεκροί, και τραυματίες υπήρξαν κι απ’τις δύο μεριές, 
αλλά, όπως και πριν, οι Απολλώνιοι φάνηκε να νικάνε. 
  Και μετά, ήρθε ο κύριος όγκος του Παντοκρατορικού στρατεύματος. 
Οι πεζοί πυροβολούσαν με οπλοπολυβόλα και τουφέκια· τα βαριά άρ-
ματα μάχης επιτίθονταν με κανόνια, πολυβόλα, και ενεργειακά κανό-
νια. Τα χαρακώματα ανατινάζονταν· οι Απολλώνιοι στρατιώτες εξαϋ-
λώνονταν, ή καίγονταν, ή τα μέλη τους εκτοξεύονταν τριγύρω. Κραυ-
γές αντηχούσαν παντού, και κρότοι, και ο ήχος από σιδερένιες ρόδες 
και ερπύστριες. 
  Οι δυνάμεις της Απολλώνιας, όμως, δεν είχαν ηττηθεί ακόμα. Τα αντι-
αρματικά όπλα επιτέθηκαν στα βαριά άρματα, διαλύοντας τη θωράκι-
σή τους· τα ενεργειακά κανόνια εξαπέλυσαν τη θανατηφόρα τους ισχύ, 
λιώνοντας μέταλλα και σάρκα και κόκαλα, και προκαλώντας δυνατές 
εκρήξεις· οι πεζοί έριξαν χειροβομβίδες, και πυροβόλησαν με τουφέκια, 
πολυβόλα, και οπλοπολυβόλα. Και τα βαριά άρματα μάχης της Απολ-
λώνιας ήρθαν να βοηθήσουν, αντιμετωπίζοντας κατά μέτωπο τα άρ-
ματα μάχης της Παντοκράτειρας. Εκρήξεις και φωτιά, και εκτοξευόμε-
νη ακατέργαστη ενέργεια, και χάος, και κραυγές, και ουρλιαχτά, και 
κομμάτια από μέταλλα κι από ανθρώπους κι από άλογα. 
  Οι Ιππότες της Απολλώνιας ήρθαν, καλπάζοντας, μέσα από τη σκόνη 
και τον σαματά. Ήρθαν, ντυμένοι από πάνω ώς κάτω με πανοπλίες 
από ενεργειακά ενισχυμένο ατσάλι· και τα άλογά τους ήταν παρόμοια 
αρματωμένα. Το μέταλλο γυάλιζε από την ενέργεια που του πρόσφε-
ραν οι ειδικά προστατευμένες φιάλες στα πλευρά των ίππων. Γυάλιζε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  789 

 

 

και, παράγοντας απωθητικές δυνάμεις, απέκρουε τις περισσότερες 
σφαίρες που στόχευαν τους Ιππότες. Εκείνοι κρατούσαν μακριές λόγ-
χες μέσα στα γαντοφορεμένα τους χέρια, οι οποίες ήταν τόσο φορτι-
σμένες από ενέργεια, που έμοιαζαν διάπυρες, έμοιαζαν έτοιμες να ε-
κραγούν… κι ακριβώς αυτός ήταν ο σκοπός τους. 
  Ουρλιάζοντας πολεμικές κραυγές, οι Ιππότες όρμησαν στα εχθρικά 
άρματα μάχης και τα λόγχισαν, διαλύοντας τις λόγχες τους επάνω στη 
θωράκισή τους και προκαλώντας πανίσχυρες εκρήξεις, ενώ, την ίδια 
στιγμή, έφευγαν μέσα από τη φωτιά και τον καπνό. Οι οπλές των αλό-
γων τους –επιλεγμένα ζώα όλα, από τα καλύτερα που είχε να δώσει η 
Απολλώνια και ειδικά εκπαιδευμένα– έκαναν τη γη να τραντάζεται. 
  Παρά τη δύναμή τους, όμως, ακόμα κι οι Ιππότες δεν ήταν αήττητη. 
Υπήρχαν περιπτώσεις που σφαίρες κατάφερναν να περάσουν τις ε-
νεργειακές αρματωσιές τους και να τους σωριάσουν στη γη· υπήρχαν 
περιπτώσεις που οι φιάλες τους έσπαγαν, είτε από ατύχημα είτε από 
εχθρικά πυρά, και τους άφηναν απροστάτευτους ή έκαναν εκρήξεις 
και τους σκότωναν· υπήρχαν περιπτώσεις που γρήγορα οχήματα συ-
γκρούονταν, εσκεμμένα, επάνω τους, για να τους ανατρέψουν και να 
τους τσακίσουν κάτω απ’τους τροχούς τους· και υπήρχαν περιπτώσεις 
που οι εχθροί έριχναν μεγάλες οβίδες κανονιών στο έδαφος κοντά 
τους (γιατί κάλπαζαν πολύ γρήγορα για να τους πετύχουν εύκολα), 
προκειμένου να τους ρίξουν από τα άλογά τους και να τους κάνουν 
εύκολη λεία. 
  Η σύγκρουση ανάμεσα στις Απολλώνιες δυνάμεις και τις Παντοκρα-
τορικές έχασε κάθε λογική, ύστερα από μερικά λεπτά. Τίποτα δε φαι-
νόταν παρά σκόνη, φωτιά, μαύρες φιγούρες που έτρεχαν ή προσπα-
θούσαν να καλυφτούν, και οχήματα που έκαναν επικίνδυνες μανού-
βρες και πυροβολούσαν. Και παντού αντηχούσε ο θόρυβος της μάχης: 
ο θόρυβος από τις εκκωφαντικές εκρήξεις και από τους πυροβολι-
σμούς. 
  Ο Δράκοντας μπήκε στη σύγκρουση τελευταίος. Τα όπλα του χτυπού-
σαν και στον ουρανό και στη γη, σπέρνοντας εξίσου τον θάνατο. Οι 
ερπύστριές του τσάκιζαν από κάτω τους ό,τι τύχαινε να βρεθεί στο 
πέρασμά τους, ακόμα κι αν επρόκειτο για συμμαχικό όχημα με διαλυ-
μένους τροχούς. 
  Οι Ιππότες της Απολλώνιας ανασυγκροτήθηκαν και εφόρμησαν κα-
ταπάνω του, με τις λόγχες τους ράβδους θανατηφόρου φωτός στα γα-



790  |  ΚΩΣΤΑΣ ΒΟΥΛΑΖΕΡΗΣ 

 

 

ντοφορεμένα τους χέρια. Τα κλειστά τους κράνη δεν επέτρεπαν σε κα-
νέναν να δει τα πρόσωπά τους, μα δεν υπήρχε αμφιβολία, ούτε από 
εχθρό ούτε από φίλο, πως οι όψεις όλων τους θα ήταν αποφασισμένες: 
νίκη ή θάνατος. 
  Οι χειριστές των όπλων του Δράκοντα έστρεψαν τα πυρά τους κατά 
των Ιπποτών. Σφαίρες εκτοξεύτηκαν, οβίδες, φλόγες, ενεργειακή ι-
σχύς. Οι ιππείς βρέθηκαν μέσα σε μια καταστροφική θύελλα. Ορισμέ-
νοι εξαϋλώθηκαν επιτόπου. Ορισμένοι έπεσαν απ’τα άλογά τους. Ορι-
σμένοι τραυματίστηκαν. Ορισμένοι σκοτώθηκαν.  
  Αλλά δεν σταμάτησαν. 
  Έπεσαν πάνω στο πανύψηλο, θηριώδες άρμα, καρφώνοντας τις λόγ-
χες τους στη θωράκισή του και προκαλώντας δυνατές εκρήξεις. Εκρή-
ξεις που καταδίκασαν ακόμα και τους ίδιους. Πολλοί δεν πρόλαβαν 
καν να απομακρυνθούν· κι όσοι το προσπάθησαν χτυπήθηκαν από τα 
πυρά του Δράκοντα. 
  Το άρμα είχε πάθει ζημιές, κυρίως στις ερπύστριες και στο κατώτερό 
του κατάστρωμα· μα δεν είχε ούτε κατά διάνοια καταστραφεί. 
  Η Στρατηγός Νικίτα Δεξιόχειρη, ωστόσο, γρύλισε αισχρές βρισιές, 
τρίζοντας τα δόντια της, γιατί το χτύπημα που είχαν δώσει οι Ιππότες 
στον Δράκοντα δεν ήταν μικρό. 
  Ο ουρανός είχε γίνει κατακόκκινος από τις φωτιές. Τα αεροσκάφη της 
Παντοκρατορίας πάλευαν να περάσουν από τον προστατευτικό δα-
κτύλιο των Απολλώνιων αεροσκαφών και αντιαεροπορικών όπλων. 
Πάλευαν να περάσουν, και ελάχιστα το κατόρθωναν, εξαπολύοντας 
μερικά ασήμαντα πυρά στα κεντρικότερα τμήματα της εχθρικής πα-
ράταξης, προτού κάποιο βλήμα τα καταρρίψει και οι πιλότοι τους κα-
ταλήξουν αιχμάλωτοι ή νεκροί. 
  Για τους Απολλώνιους, η μάχη πήγαινε καλύτερα στον αέρα απ’ό,τι 
στην ξηρά. 
  Στην ξηρά, όμως, ήταν που έπρεπε να κρατήσουν, για να αποτρέψουν 
τους Παντοκρατορικούς απ’το να φτάσουν στη Χρυσόπολη: εγχείρημα 
που τους έμοιαζε ολοένα και πιο δύσκολο. 
  Υποχωρώντας, όχι άτακτα αλλά σταδιακά, μαζεύτηκαν γύρω από τα 
κεντρικότερα σημεία των οχυρωματικών τους έργων και προσπάθη-
σαν να μείνουν εκεί, δημιουργώντας μια ασπίδα με ό,τι τους είχε απο-
μείνει και συγκεντρώνοντας τα πυρά τους. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  791 

 

 

  Οι Παντοκρατορικοί προτίμησαν να μη συνεχίσουν τη σύγκρουση, όχι 
αμέσως τουλάχιστον. Η Στρατηγός Νικίτα Δεξιόχειρη ήθελε να ελέγ-
ξουν τις ζημιές στον Δράκοντα, γιατί νόμιζε πως, εξαιτίας της επίθεσης 
των Ιπποτών της Απολλώνιας, η ταχύτητά του είχε μειωθεί και η κίνη-
σή του είχε γίνει κάπως ασταθής. Έτσι, ο στρατός της ανασυγκροτή-
θηκε επάνω στο έδαφος που είχε κερδίσει και άρχισε να φτιάχνει οχυ-
ρωματικά έργα, πολύ πιο πρόχειρα από των Απολλώνιων, αφού οι Πα-
ντοκρατορικοί δεν ήθελαν να κρατήσουν τη θέση τους εδώ· σκόπευαν 
να προχωρήσουν και να φτάσουν στη Χρυσόπολη. 
  Καθώς η θολούρα στο πεδίο της μάχης άρχισε να καταλαγιάζει, ο ήλι-
ος έγερνε προς τον δυτικό ορίζοντα, πίσω απ’τα βουνά. Οι κοκκινωπές 
του αχτίνες φανέρωναν τα απομεινάρια της σύγκρουσης σ’όλη τους 
την κτηνωδία: σώματα καρβουνιασμένα, κρανία διαλυμένα και μυαλά 
εκτοξευμένα έξω, πτώματα κατατρυπημένα από σφαίρες, πτώματα 
που τους έλειπαν χέρια ή πόδια, πτώματα που τα έντερά τους είχαν 
χυθεί στο χώμα, πτώματα που ήταν εν μέρει καμένα· οχήματα σμπα-
ραλιασμένα, με τα τζάμια τους σπασμένα, τα μεταλλικά τους περιβλή-
ματα να έχουν βουλιάξει ή να έχουν σχιστεί, οι τροχοί τους να λείπουν, 
και πυκνός καπνός να βγαίνει απ’τις μηχανές τους, ενώ φλόγες χόρευ-
αν επάνω τους· αεροσκάφη πεσμένα στη γη, χωρίς φτερούγες ή κομ-
μένα στη μέση, ή έχοντας γίνει κομμάτια και θρύψαλα, έτσι που με δυ-
σκολία ξεχώριζες τι ήταν πριν. 
  Τα μακάβρια σημάδια του πολέμου. 
 
 
 
Η Στρατηγός Νικίτα είχε τα χέρια της ακουμπισμένα στην κονσόλα 
εμπρός της, και στηριζόταν εκεί, καθώς κοίταζε έξω απ’το μεγάλο πα-
ράθυρο. Το βλέμμα της ήταν εστιασμένο στις δυνάμεις της Απολλώνι-
ας, οι οποίες είχαν συγκεντρωθεί γύρω από το κέντρο της παράταξής 
τους, σαν μια σφιγμένη, ατσάλινη γροθιά, έτοιμη ν’ανοίξει και να εξα-
πολύσει αστραπές και φωτιά. 
  Η Στρατηγός Νικίτα χαμογέλασε. Απελπισμένοι είναι, κι απελπισμένοι 
φαίνονται. 
  Πήρε τα χέρια της από την κονσόλα και στράφηκε στο εσωτερικό του 
κέντρου ελέγχου του Δράκοντα. Ήταν μια ψηλή, λεπτή γυναίκα με κα-
θαρά στρατιωτικό παράστημα και λευκό δέρμα με απόχρωση του ροζ. 



792  |  ΚΩΣΤΑΣ ΒΟΥΛΑΖΕΡΗΣ 

 

 

Τα μαλλιά της ήταν μαύρα και μακριά, και τώρα πιασμένα κότσο πίσω 
απ’το κεφάλι της. Το δεξί της μάτι έλειπε, και στη θέση του βρισκόταν 
ένας πορφυρόχρωμος λίθος, που λαμπύριζε όταν τον χτυπούσε το 
φως, ενώ έμοιαζε σχεδόν μαύρος όταν βρισκόταν στη σκιά. Η στολή 
της ήταν λευκή και στολισμένη με τα γαλόνια που τη διέκριναν ως 
στρατηγό. Στη μέση της τυλιγόταν μια μαύρη, δερμάτινη ζώνη, κι από 
τον αριστερό της ώμο περνούσε μια παρόμοια τιράντα. 
  Στο κέντρο ελέγχου του Δράκοντα, εκτός από εκείνη, βρίσκονταν και 
κάμποσοι άλλοι αξιωματικοί και στρατιωτικοί, καθισμένοι στις θέσεις 
τους, μπροστά από οθόνες και κονσόλες. Το βλέμμα της, όμως, πήγε 
στον άντρα που στεκόταν στο βάθος του δωματίου, ο οποίος τώρα 
άρχιζε να βαδίζει προς το μέρος της. 
  Ο μάγος Μέμντουρ’χοκ. Ντυμένος με μαύρο χιτώνα, που ταίριαζε στο 
κατάμαυρο δέρμα του. Τα μακριά, φαρδιά μανίκια του έκρυβαν τελεί-
ως το αριστερό του χέρι και εν μέρει το δεξί, που βαστούσε το ραβδί 
του, το οποίο ήταν όσο και το μπόι του, και καλυμμένο, κατά το ένα 
τρίτο, με κρυστάλλους, κυκλώματα, και μικροσκοπικά κάτοπτρα. Το 
κεφάλι του μάγου ήταν ξυρισμένο, αλλά στο πρόσωπό του υπήρχε μια 
πλούσια, γκρίζα γενειάδα. Τα μάτια του ήταν στενά και γυαλιστερά. 
Καταγόταν από τη Μοργκιάνη και, όπως υποδήλωνε η κατάληξη ’χοκ 
του ονόματός του, ανήκε στο τάγμα των Διαλογιστών. 
  «Πώς βλέπεις τα πράγματα, Στρατηγέ;» ρώτησε, πλησιάζοντας, για να 
σταθεί μπροστά στη Νικίτα. «Είναι βέβαιη η νίκη;» 
  «Η νίκη ποτέ δεν είναι βέβαιη. Όμως, στη συγκεκριμένη περίπτωση, 
θα έλεγα πως, ναι, τα έχουμε πάει πολύ καλά. Οι Απολλώνιοι, μάλλον, 
θα αναγκαστούν να υποχωρήσουν. 
  »Ωστόσο,» πρόσθεσε, «δεν έχουμε ακόμα ελέγξει τις δικές μας απώ-
λειες, και δεν έχουμε εξακριβώσει τις ζημιές στον Δράκοντα.» Βάδισε 
προς τη σκάλα, και ο μάγος την ακολούθησε. 
  Κατέβηκαν στο δεύτερο κατάστρωμα, κι από εκεί στο πρώτο. Μια 
πλευρική θύρα άνοιξε επάνω στο πανύψηλο όχημα, και μια ράμπα τε-
ντώθηκε προς τα έξω, ακουμπώντας στη γη. Η Στρατηγός Νικίτα και ο 
Μέμντουρ’χοκ τη διέσχισαν, βγαίνοντας από τον Δράκοντα, για να 
δουν το μέγεθος της ζημιάς που είχαν προκαλέσει οι Ιππότες της Α-
πολλώνιας. 
  Οι αριστερές ερπύστριες είχαν, πράγματι, υποστεί μεγάλο πλήγμα, 
όπως υποψιαζόταν η Στρατηγός, και η θωράκιση ήταν επίσης άσχημα 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  793 

 

 

χτυπημένη· σ’ένα σημείο, μάλιστα, είχε τρυπήσει –πράγμα αξιοπερίερ-
γο, καθώς ο Δράκοντας είχε από τα ισχυρότερα είδη θωράκισης που 
ήταν γνωστά στο σύμπαν. Η Νικίτα μπορούσε να δει, μέσα από την 
τρύπα, ένα σημείο του πρώτου καταστρώματος. Στο εσωτερικό, οι 
στρατιώτες προσπαθούσαν να μαζέψουν τα συντρίμμια και να επιδι-
ορθώσουν τις ζημιές. 
  Η Στρατηγός ζύγωσε τον μηχανικό που επέβλεπε μερικούς άντρες οι 
οποίοι έφτιαχναν τις χτυπημένες ερπύστριες. «Πόσο άσχημη είναι η 
ζημιά;» 
  Εκείνος τη χαιρέτισε στρατιωτικά. «Σχετικά άσχημη,» αποκρίθηκε, 
«για τα δεδομένα του Δράκοντα. Κι αυτό που, κυρίως, μ’ανησυχεί είναι 
το γεγονός ότι ίσως να μην έχουμε τα κατάλληλα υλικά για να κάνουμε 
τις επιδιορθώσεις όπως πρέπει, Στρατηγέ.» 
  «Να ειδοποιήσουμε, τότε, ώστε να μας φέρουν τα υλικά από τη Ρελ-
κάμνια,» είπε η Νικίτα. 
  Ο μηχανικός ένευσε. «Αυτό νομίζω κι εγώ πως θα ήταν το συνετότε-
ρο. Ωστόσο, μέχρι να έρθουν τα υλικά, θα γίνουν κάποιες βασικές επι-
διορθώσεις, ώστε να μπορείτε, αν θέλετε, να ρίξετε τον Δράκοντα στη 
μάχη αύριο.» 
  «Ναι,» είπε η Νικίτα. «Αν και ίσως να μη χρειαστεί καθόλου να πολε-
μήσει ο Δράκοντας. Ίσως…» Το βλέμμα της πήγε προς τα νότια, προς 
τις συγκεντρωμένες δυνάμεις της Απολλώνιας. «Καλύτερα, όμως, να 
είμαστε έτοιμοι για τα πάντα.» 
  «Βεβαίως, Στρατηγέ μου.» 
  Η Νικίτα απομακρύνθηκε από τον μηχανικό και, με τον Μέμντουρ’χοκ 
να βαδίζει σαν σκιά πλάι της, πλησίασε έναν άλλο άντρα, ο οποίος στε-
κόταν κοντά σ’ένα χαμηλό, τετράτροχο όχημα, ελαφρά θωρακισμένο 
και με μόνο ένα πυροβόλο για οπλισμό. Ήταν όχημα για αναγνωριστι-
κές αποστολές, μεταφορά μηνυμάτων, και τα λοιπά· όχι για κατά μέ-
τωπο σύγκρουση. Ο άντρας ήταν ο Υποστράτηγος Φάνελμος: ένας τύ-
πος που το πρώτο πράγμα που πρόσεχες σ’αυτόν ήταν το φουντωτό, 
καστανό του μουστάκι· το δεύτερο, το πλατύ του πρόσωπο· και το τε-
λευταίο, οι φαρδείς του ώμοι και το μέτριό του ύψος. Το δέρμα του 
ήταν χρυσαφένιο, τα μαλλιά του κοντά, και τα μάτια του μικρά σαν 
κουμπότρυπες. 
  «Στρατηγέ,» χαιρέτισε. 
  «Υποστράτηγε,» είπε η Νικίτα. «Τι απώλειες είχαμε;» 



794  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν έχουν υπολογιστεί πλήρως ακόμα,» αποκρίθηκε ο Φάνελμος, 
«αλλά, έτσι όπως τα κρίνω τα πράγματα με μια ματιά…» Σταύρωσε τα 
χέρια του εμπρός του, κοιτάζοντας τους στρατιώτες τους, καθώς έ-
φτιαχναν ένα πρόχειρο στρατόπεδο. «Θα έλεγα πως έχουμε χάσει λι-
γότερο από το ένα τρίτο των δυνάμεών μας. Ωστόσο, από τις πληρο-
φορίες που έχω μέχρι στιγμής, οι απώλειες στον αέρα ήταν πολύ πιο 
άσχημες.» 
  «Εντάξει,» είπε η Νικίτα. «Όταν έχει ολοκληρωθεί η καταμέτρηση, θα 
περιμένω την αναφορά σου, Υποστράτηγε.» 
  «Μάλιστα, Στρατηγέ.» 
  Η Νικίτα τον χαιρέτισε στρατιωτικά, και ο Φάνελμος αντιχαιρέτισε. 
  Η Στρατηγός απομακρύνθηκε από το ελαφρύ όχημα και τον Υπο-
στράτηγο, βαδίζοντας ανάμεσα στους στρατιώτες της, για να ρίξει η 
ίδια μια ματιά στις ζημιές και στους τραυματίες. 
  «Το γεγονός ότι είχαμε σημαντικότερες απώλειες στον αέρα ίσως θα 
όφειλε να μας απασχολήσει…» είπε ο Μέμντουρ’χοκ. 
  «Για ποιο λόγο;» 
  «Γιατί, αν δεν κάνω λάθος, είχες δώσει εντολή στα αεροσκάφη μας να 
βομβαρδίσουν το κέντρο των Απολλώνιων.» 
  «Και λοιπόν;» 
  «Τα αποτελέσματα δείχνουν πως οι Απολλώνιοι θεωρούν ότι το κέ-
ντρο τους πρέπει να προφυλαχτεί πάση θυσία.» 
  «Λογικό είναι, μάγε. Κανείς δε θέλει να καταστραφεί το ενεργειακό 
κέντρο της παράταξής του: από εκεί φορτίζονται τα περισσότερα ε-
νεργειακά κανόνια, εκτός από αυτά που είναι πάνω σε οχήματα και 
έχουν δικούς τους μάγους για να ελέγχουν την ενεργειακή ροή. Αλλά 
τούτα, πιστεύω, τα γνωρίζεις καλύτερα από εμένα.» 
  «Δεν αντιλέγω, Στρατηγέ,» αποκρίθηκε ο Μέμντουρ’χοκ. «Ωστόσο, 
θεωρώ πως οι Απολλώνιοι μπορούσαν, κάλλιστα, να είχαν μετατοπίσει 
το ενεργειακό τους κέντρο –ή τα ενεργειακά τους κέντρα, γιατί δεν 
γνωρίζουμε αν είναι μόνο ένα–, αντί να δώσουν τόσο σκληρή μάχη ώ-
στε να κρατήσουν την καρδιά της παράταξής τους ανέπαφη και, μετά, 
να συγκεντρώσουν όλες τους τις δυνάμεις γύρω από αυτήν.» 
  «Τι θες να πεις; Ότι υπάρχει εκεί κάτι σημαντικότερο από ενεργειακά 
κέντρα;» 
  «Πιθανώς, Στρατηγέ. Πιθανώς.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  795 

 

 

  Η Νικίτα στράφηκε για να τον κοιτάξει, και ύψωσε ένα της φρύδι. 
«Έχεις κάποια συγκεκριμένη υποψία;» 
  «Ομολογώ πως όχι. Θα μπορούσα, όμως, να το ερευνήσω, προτού αρ-
χίσουμε την επόμενή μας επίθεση.» 
  «Να το ερευνήσεις; Πώς;» 
  «Έχω τους τρόπους μου, Στρατηγέ.» 
  Και η Νικίτα δεν έκανε άλλες ερωτήσεις, γνωρίζοντας πως ο Μέμ-
ντουρ’χοκ, όντως, είχε τους τρόπους του, και πάντοτε ήταν μυστηριώ-
δης, όπως όλοι οι Διαλογιστές, άλλωστε. 
 
 
 
Η Νικίτα κοιμόταν στο εσωτερικό του Δράκοντα, σ’ένα μικρό δωμάτιο 
και σ’ένα στενό κρεβάτι. Οι πολυτέλειες δεν την ενδιέφεραν. Όταν κα-
νείς πολεμούσε, ήταν καλύτερα να συνηθίζει στα δύσκολα, πίστευε, 
είτε επρόκειτο για απλό στρατιώτη είτε για στρατηγό. 
  Απόψε, ο ύπνος της δεν κράτησε περισσότερο από πέντε ώρες, γιατί 
δεν κοιμήθηκε αμέσως μόλις βράδιασε· ήθελε να ελέγξει αναλυτικά 
όλες τις αναφορές σχετικά με τις απώλειες, τις ζημιές, και τους τραυ-
ματίες, καθώς και να ξανασκεφτεί τη στρατηγική της. Πάντοτε ξανα-
σκεφτόταν τη στρατηγική της, ύστερα από μια μεγάλη σύγκρουση. 
  Το πρωί, ξύπνησε πριν από την αυγή. Παραμέρισε το ζεστό σκέπασμα 
του κρεβατιού και σηκώθηκε, πατώντας με τα γυμνά της πόδια στο 
ψυχρό μεταλλικό πάτωμα. Τα τοιχώματα του Δράκοντα θερμαίνονταν, 
από την ενεργειακή ροή του οχήματος, μα, τέτοια ώρα, και τέτοια επο-
χή που ήταν στην Απολλώνια, το κρύο ήταν τσουχτερό. Η Νικίτα ήταν 
ντυμένη μ’ένα στενό, μαύρο μεσοφόρι. Δεν φόρεσε τίποτα πιο βαρύ, κι 
άρχισε να γυμνάζεται, για να ξεμουδιάσει και να φέρει σε εγρήγορση 
το σώμα και το μυαλό της. Είχε ανακαλύψει πως οι ασκήσεις καθάρι-
ζαν τις σκέψεις της. 
  Όταν τελείωσε, σκουπίστηκε με μια πετσέτα (γιατί είχε ιδρώσει, πα-
ρά το κρύο), και ντύθηκε με τη στολή της. Έφυγε από το μικρό της 
δωμάτιο και πήγε στο κέντρο ελέγχου του Δράκοντα, όπου είχαν ήδη 
αρχίσει να συγκεντρώνονται οι υπόλοιποι αξιωματικοί. Επίσης, ο Μέμ-
ντουρ’χοκ ήταν εδώ, και η Νικίτα τον πλησίασε. 



796  |  ΚΩΣΤΑΣ ΒΟΥΛΑΖΕΡΗΣ 

 

 

  «Στρατηγέ,» είπε εκείνος, καθώς σηκωνόταν από τη θέση του, βα-
στώντας το ραβδί του, αλλά χωρίς να στηρίζεται σ’αυτό· δεν το είχε 
ανάγκη για να στέκεται: άλλη ήταν η χρησιμότητά του. 
  «Βρήκες τίποτα αξιοσημείωτο;» τον ρώτησε η Νικίτα. 
  Η όψη του Μέμντουρ’χοκ ήταν προβληματισμένη. «Όχι.» 
  «Αλλά πιστεύεις ότι ίσως να υπάρχει;» 
  «Ναι, ίσως…» 
  «Θα το μάθουμε, λοιπόν, σύντομα,» είπε η Νικίτα, και βάδισε προς το 
μεγάλο παράθυρο του δωματίου. 
 
 
 
Το μακελειό της μάχης άρχισε ξανά. 
  Οι δυνάμεις της Παντοκράτειρας κύκλωσαν σαν δαγκάνα τους Απολ-
λώνιους: σαν ένα πελώριο χέρι, αποτελούμενο από μεταλλικά οχήμα-
τα, ανθρώπους, και άλογα. Οι Απολλώνιοι, αντιθέτως, έμοιαζαν με μια 
σφιγμένη γροθιά, καθώς ήταν συγκεντρωμένοι ο ένας κοντά στον άλ-
λο. Δε σκόπευαν να παραδοθούν, ούτε να υποχωρήσουν· εδώ ήταν α-
ποφασισμένοι να σταματήσουν τους Παντοκρατορικούς, και ξεκίνη-
σαν να τους χτυπάνε μόλις βρέθηκαν μέσα στην εμβέλεια των όπλων 
τους. Φωτιά και κρότοι γέμισαν τον αέρα, ενώ, συγχρόνως, αεροσκά-
φη πετούσαν πάνω απ’το πεδίο της μάχης, βομβαρδίζοντας τις δυνά-
μεις ξηράς και πυροβολώντας το ένα τ’άλλο. 
  Ο πρωινός ουρανός έγινε κόκκινος και μαύρος. 
  Οι Απολλώνιοι δεν μετακινούνταν από τις θέσεις τους· δεν διέλυαν το 
σφιχτοδεμένο σχηματισμό τους, για να επιχειρήσουν μανούβρες που 
θα τους έδιναν κάποιο πλεονέκτημα. Έμοιαζαν να πιστεύουν πως εί-
χαν ό,τι πλεονέκτημα χρειάζονταν για να νικήσουν. 
  Έμοιαζαν να είναι τελείως ανόητοι. 
  Και, καθώς η μάχη μαινόταν, έκαναν κάτι που, αρχικά, φάνηκε ανεξή-
γητο. Οι γραμμές τους άνοιξαν, σχηματίζοντας έναν διάδρομο που ο-
δηγούσε στο κέντρο τους και σε ένα συγκεκριμένο οχυρό πρόχειρης 
κατασκευής, φτιαγμένο από ξύλο και μέταλλο με μέτρια θωράκιση. 
  Οι Παντοκρατορικοί, βλέποντας μέσα στο χαλασμό της μάχης το ά-
νοιγμα αυτό, το πλησίασαν, για να προκαλέσουν όσο το δυνατόν με-
γαλύτερη ζημιά στον εχθρό τους, θεωρώντας ότι οι Απολλώνιοι είχαν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  797 

 

 

κάνει κάποιο τραγικό λάθος, ότι είχαν αποφασίσει, τελικά, να επιχει-
ρήσουν κάποια μανούβρα που θα τους καταδίκαζε. 
  Η Στρατηγός Νικίτα Δεξιόχειρη, όμως, η οποία κοίταζε από απόστα-
ση, στεκόμενη μπροστά στο παράθυρο του τρίτου καταστρώματος 
του Δράκοντα, είδε το άνοιγμα στις γραμμές των Απολλώνιων ως αυτό 
που πραγματικά ήταν. 
  Παγίδα. 
  Επειδή δεν μπορεί να ήταν τίποτε άλλο. Μονάχα παγίδα. Ακόμα και 
παντελώς βλάκας να ήταν ο στρατηγός τους, δε θα δημιουργούσε τέ-
τοιο πέρασμα προς την καρδιά της παράταξής του χωρίς πολύ, πολύ 
καλό λόγο. 
  Όμως η Νικίτα Δεξιόχειρη δεν πρόλαβε να προειδοποιήσει τις δυνά-
μεις της, ώστε να σταματήσουν. Ήταν ήδη αργά. 
  Τα Παντοκρατορικά οχήματα κοπάνησαν το ένα πάνω στο άλλο, λες 
και οι οδηγοί τους είχαν, ξαφνικά, χάσει το τιμόνι. Οι πεζοί σωριάστη-
καν, σπαρταρώντας. Τα άλογα, επίσης· έπεσαν, και χτυπούσαν τα πό-
δια και το κεφάλι τους. 
  Η αιτία, όμως, για τούτο το φαινόμενο ήταν ανεξήγητη. Τίποτα δε 
φαινόταν να έχει χτυπήσει τις δυνάμεις της Νικίτας. Ούτε φωτιά, ούτε 
σφαίρες, ούτε ακατέργαστη ενέργεια. Τίποτα απολύτως. 
  «Πώς είναι αυτό δυνατόν;» γρύλισε η Νικίτα, κοπανώντας τη γροθιά 
της στην κονσόλα. 
  Πατώντας ένα πλήκτρο, μίλησε μέσω του τηλεπικοινωνιακού διαύ-
λου: «Στρατηγός Δεξιόχειρη προς άπασες τις μονάδες και τα άρματα 
μάχης: Υποχωρήστε από το άνοιγμα στις γραμμές των Απολλώνιων! 
Επαναλαμβάνω: Υποχωρήστε από το άνοιγμα στις γραμμές των Απολ-
λώνιων!» 
  Οι μαχητές της υπάκουσαν, μα αυτό δε σταμάτησε την επίθεση των 
εχθρών τους. Τα οχήματα εξακολουθούσαν να χάνουν τον έλεγχο, και 
οι άνθρωποι και τα άλογα να σωριάζονται. 
  Η Νικίτα, ωστόσο, δεν πανικοβλήθηκε. Είχε περάσει από πολλές μά-
χες για να φτάσει εδώ, στο αξίωμα της Στρατηγού· δεν ήταν πρωτό-
πειρη. Ήταν βετεράνος. 
  Και παρατήρησε. Γιατί ήξερε πως τα περισσότερα στρατηγικά προ-
βλήματα –ακόμα και τα δυσκολότερα– λύνονταν με τη σωστή πληρο-
φόρηση και την παρατήρηση. 



798  |  ΚΩΣΤΑΣ ΒΟΥΛΑΖΕΡΗΣ 

 

 

  Έτσι, είδε πως η αόρατη επίθεση των Απολλώνιων δεν είχε μεγάλη 
εμβέλεια. Τα άρματα και οι μονάδες που βρίσκονταν πιο πίσω δεν ε-
πηρεάζονταν, παρά μονάχα εκείνα που ήταν πιο κοντά στον εχθρό. 
  Γι’αυτό δημιούργησαν το άνοιγμα στις γραμμές τους: για να μας τρα-
βήξουν. Το ήξερα ότι ήταν παγίδα! Φώναζε από μακριά! 
  Στράφηκε απότομα στον Μέμντουρ’χοκ. 
  Ο μαυρόδερμος άντρας στεκόταν μερικά βήματα πίσω της, με τα 
βλέφαρα κλειστά και στηριζόμενος στο ραβδί του, οι κρύσταλλοι του 
οποίου γυάλιζαν. 
  «Μάγε; Τι κάνεις, μάγε;» 
  Ο Μέμντουρ’χοκ δεν απάντησε αμέσως. Μετά από πέντε ανάσες, ά-
νοιξε τα μάτια του και είπε, στραβώνοντας τα χείλη, σαν από απέχθει-
α: «Βιοσκόποι… Δύο από δαύτους.» 
  Η Νικίτα συνοφρυώθηκε· το δεξί, λίθινο μάτι της γυάλισε. «Βιοσκό-
ποι;» 
  «Ναι,» απάντησε ο Μέμντουρ’χοκ. «Αυτοί κάνουν την επίθεση. Πρέπει 
να έχουν φτιάξει κάποια συσκευή…» –φάνηκε σκεπτικός– «…κατά πά-
σα πιθανότητα με τη βοήθεια Τεχνομαθών–» 
  «Και τι κάνει αυτή η συσκευή;» τον διέκοψε η Νικίτα. «Πώς μπορούμε 
να την αντιμετωπίσουμε;» 
  «Οι Βιοσκόποι καταστρέφουν τη ζωτική ενέργεια των μαχητών μας, 
Στρατηγέ. Τους στοχεύουν με το όπλο τους και τους ρουφάνε τη ζωή, 
νεκρώνοντας τα ζωτικά τους όργανα, ακόμα και τον εγκέφαλό τους.» 
  Η Νικίτα καταράστηκε στο όνομα του Κρόνου. 
  «Δεν έχουν, όμως, αξιόλογη εμβέλεια,» συνέχισε ο Μέμντουρ’χοκ. «Α-
πομάκρυνε όλες τις μονάδες μας, Στρατηγέ, και τσάκισέ τους από α-
πόσταση.» 
  Η Νικίτα, μιλώντας μέσω του τηλεπικοινωνιακού διαύλου, μετέφερε 
τη διαταγή στον στρατό της, επαναλαμβάνοντάς την ξανά και ξανά. 
Και είδε τους μαχητές της να υποχωρούν, ενώ οι τρισκατάρατοι Απολ-
λώνιοι τούς έβαλλαν με ό,τι είχαν στη διάθεσή τους. Σφαίρες, φλόγες, 
ρουκέτες, οβίδες, και ακατέργαστη ενέργεια έσπερναν το θάνατο, την 
καταστροφή, και το χάος ανάμεσα στους Παντοκρατορικούς. 
  Η όψη της Στρατηγού Νικίτας είχε σκοτεινιάσει. Το πιο φωτεινό ση-
μείο πάνω στο πρόσωπό της ήταν το ολοπόρφυρο, δεξί, λίθινο μάτι 
της: κι αυτού η γυαλάδα ήταν τρομαχτική. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  799 

 

 

  «Ανασυνταχθείτε!» πρόσταξε, μέσω του διαύλου. «Ανασυνταχθείτε 
γύρω από τον Δράκοντα!» 
  Οι Απολλώνιοι δεν τους καταδίωξαν, ακριβώς όπως η Νικίτα περίμε-
νε. Το ξέρουν ότι πρέπει να τους προσπεράσουμε για να προχωρήσουμε. 
Εμείς πρέπει να κινηθούμε, όχι αυτοί. 
  Υπάρχουν, όμως, περισσότεροι από ένας δρόμος για να πας σε μια πό-
λη. 
  Η Νικίτα διέταξε να χτυπήσουν τους Απολλώνιους με όπλα μακρινής 
εμβέλειας… 
  …και είδε ένα ημιορατό πεδίο να απλώνεται γύρω από το κέντρο των 
εχθρών της. Ένα πεδίο που τους προστάτευε, κάνοντας τις ρουκέτες 
και τους πυραύλους μακρινής εμβέλεια να εκρήγνυνται στον αέρα. 
  Η Νικίτα γνώριζε τι ήταν αυτό· δε χρειαζόταν κανένας να της το εξη-
γήσει. Ήταν ένα κόλπο των Τεχνομαθών: ονομαζόταν Μαγγανεία Α-
ντιπυραυλικού Πεδίου, και απαιτούσε ένα ισχυρό ενεργειακό κέντρο, 
καθώς και ορισμένα σημεία εστίασης. Το πεδίο εξαπλωνόταν από το 
κέντρο προς τα σημεία εστίασης, προστατεύοντας από πυραυλικά ό-
πλα οτιδήποτε βρισκόταν εντός του. 
  «Οι μπάσταρδοι…» μουρμούρισε η Νικίτα, κάτω απ’την ανάσα της. 
«Φαίνεται να τα έχουν σκεφτεί όλα. Το πεδίο αυτό, όμως, απαιτεί με-
γάλα αποθέματα ενέργειας· για πόσο θα μπορούν να το διατηρούν;» 
  Για πολύ, ίσως. Οι Απολλώνιοι μπορούσαν, αναμφίβολα, να ανεφο-
διάζονται εύκολα σε ενέργεια· οι δυνάμεις της Παντοκράτειρας δεν 
τους είχαν κλείσει το δρόμο προς τα ενδότερα του βασιλείου τους. 
Προσπαθούν να μας κρατήσουν εδώ. Θέλουν να μας καθηλώσουν, μέχρι 
να έρθει βοήθεια. Μέχρι να έρθει κι άλλος στρατός. 
  Δε θα πιάσει, όμως. 
  Η Νικίτα στράφηκε πάλι στον Μέμντουρ’χοκ. «Βλέπεις τι κάνουν;» 
  «Είναι πασιφανές, θα έλεγα.» 
  «Μπορείς να το σταματήσεις;» Ο Μέμντουρ’χοκ δεν ήταν ένας ο-
ποιοσδήποτε μάγος του τάγματος των Διαλογιστών. Αν ήταν, η Νικίτα 
δε θα τον είχε μαζί της· δε θα τον χρειαζόταν. Τον είχε μαζί της επειδή 
ήταν ένας από τους ισχυρότερους του τάγματός του. Η δύναμη του 
Μέμντουρ’χοκ ήταν σχεδόν θρυλική στη Μοργκιάνη. Ελάχιστοι δεν 
είχαν ακούσει το όνομά του. Έτσι, είχε σίγουρα κάνει πολλούς ε-
χθρούς· αλλά είχε κάνει και τους σωστούς φίλους. Όπως την Παντο-
κράτειρα. 



800  |  ΚΩΣΤΑΣ ΒΟΥΛΑΖΕΡΗΣ 

 

 

  Επί του παρόντος, ο μαυρόδερμος μάγος είπε: «Θα προσπαθήσω.» 
  Μετριόφρων, όπως πάντα, σκέφτηκε η Νικίτα, υπομειδιώντας. Και δε 
σου πάει καθόλου. Μα καθόλου. 
  Ο Μέμντουρ’χοκ έκλεισε τα μάτια και έπιασε το ραβδί του με τα δύο 
χέρια. Τα χείλη του κινήθηκαν, υποτονθορύζοντας λόγια που δεν έβγα-
ζαν κανένα νόημα για τη Νικίτα. Οι κρύσταλλοι στο ραβδί του γυάλι-
σαν, έντονα. Τα κυκλώματα κοκκίνισαν. 
  Η Στρατηγός πήρε το βλέμμα της από τον μάγο και το έστρεψε στο 
μεγάλο παράθυρο, κοιτάζοντας έξω από τον Δράκοντα και προς τις 
δυνάμεις των Απολλώνιων. Το αντιπυραυλικό πεδίο εξακολουθούσε 
να υφίσταται· η Νικίτα το έβλεπε σαν μια ελαφριά θολούρα στον αέ-
ρα: λες κι ένα λιγάκι θαμπό γυαλί να είχε περιτριγυρίσει τους εχθρούς 
της. 
  Και μετά, το γυαλί αυτό φάνηκε να τρεμοπαίζει, και να χάνει τη δύνα-
μή του. Υποχώρησε, προς το κέντρο, δίνοντας την εντύπωση πως η 
κεντρική μονάδα δυσκολευόταν να φτάσει στα σημεία εστίασης. 
  Πίσω της, η Νικίτα άκουσε τη φωνή του Μέμντουρ’χοκ: «Αν είναι να 
κάνεις κάτι, Στρατηγέ, καλύτερα να το κάνεις τώρα. Δε μπορώ να δια-
τηρώ την παρεμβολή για πάντα.» 
  Η Νικίτα πρόσταξε επίθεση με βλήματα μακρινής εμβέλειας· και μει-
δίασε, άγρια, βλέποντας τις εκρήξεις ν’αρχίζουν να ξεπηδούν μέσα στις 
συγκεντρωμένες μονάδες των Απολλώνιων. Έτσι όπως έχουν μαζευτεί, 
τίποτα δεν τους σώζει. Τίποτα. 
  Προσπάθησαν να ανταποδώσουν, φυσικά· αλλά η δύναμη πυρός των 
Παντοκρατορικών ήταν μεγαλύτερη από τη δική τους. Δεν μπορούσαν 
να τους ανταγωνιστούν. 
  Και, αναμενόμενα, η Νικίτα τούς είδε να εγκαταλείπουν τις θέσεις 
τους και να υποχωρούν προς τα νότια. 
  Προς τη Χρυσόπολη. 
  Εγκαταλείποντας τα οχυρωματικά έργα πίσω τους. 
  «Μην τους καταδιώξετε!» πρόσταξε η Στρατηγός τους μαχητές της. 
«Περιμένετε. Περιμένετε…» Το μοναδικό της μάτι στένεψε. Θα συμβεί, 
δε θα συμβεί;… 
  Και συνέβη. 
  Τα οχυρωματικά έργα των Απολλώνιων εξερράγησαν· πυκνός καπνός 
υψώθηκε στον αέρα, και φλόγες τύλιξαν τα απομεινάρια. 
  Ναι, σκέφτηκε η Νικίτα. Ακόμα μια παγίδα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  801 

 

 

  «Τώρα,» είπε, «μπορούμε να προχωρήσουμε. Προς τη Χρυσόπολη.» 



802  |  ΚΩΣΤΑΣ ΒΟΥΛΑΖΕΡΗΣ 

 

 

 

51 
 
 
Μέσα στη νύχτα, τρία οχήματα βγήκαν από το παλάτι της Απαστρά-
πτουσας και έτρεξαν επάνω στους φωτισμένους της δρόμους. Είχαν 
όλα το έμβλημα του Οίκου των Ευφρόνων, και οι κόρνες τους έκαναν 
θόρυβο, ώστε τα άλλα οχήματα να παραμερίζουν για να περνάνε, αν 
και, ευτυχώς, η κίνηση δεν ήταν μεγάλη στις λεωφόρους. 
  Τα τρία οχήματα έφτασαν μπροστά στον Μεγάλο Ναό του Απόλλωνα, 
ο οποίος βρισκόταν στη μέση μιας πλατείας, σε υπερυψωμένο έδαφος, 
και μπορούσες να περάσεις την είσοδό του ανεβαίνοντας σκαλοπάτια. 
Τώρα, δυνάμεις της φρουράς της Απαστράπτουσας είχαν περιτριγυρι-
σμένο το μέρος, μην αφήνοντας τους απλούς περαστικούς να πλησιά-
σουν. 
  Οι πόρτες των τριών οχημάτων άνοιξαν. 
  Ο Πρίγκιπας Ανδρόνικος βγήκε, ντυμένος επίσημα, με φανταχτερά 
ρούχα και με έναν πορφυρό μανδύα να πέφτει στους ώμους του. Το 
βασιλικό του ξίφος κρεμόταν από τη ζώνη του, θηκαρωμένο. Πλάι του 
βρισκόταν η Άνμα’ταρ, φορώντας μαύρη, δερμάτινη στολή και μαύρη 
κάπα με την κουκούλα σηκωμένη. Τα μάτια της κοίταζαν ολόγυρα, μην 
εμπιστευόμενη ούτε για μια στιγμή τους φρουρούς εδώ. Εξάλλου, είχε 
ήδη αποδειχτεί ότι ανάμεσά τους υπήρχαν προδότες: πιστοί στον 
Λούσιο και ακόλουθοι του Μαύρου Νάρζουλ. 
  Οι υπόλοιποι που βγήκαν από τα τρία οχήματα ήταν όλοι επαναστά-
τες, ανάμεσα στους οποίους βρίσκονταν η Φεηνάρκια μάγισσα Νατμά-
λι’λι και ο Φαρνέλιος. Ο τελευταίος είχε την πίπα του αναμμένη, και 
φαινόταν να τη σφίγγει δυνατά με τα δόντια του, σαν να προετοίμαζε 
τον εαυτό του για το θέαμα που θα αντίκριζαν. 
  Ο Ανδρόνικος ακόμα δεν μπορούσε να πιστέψει αυτό που είχαν έρθει 
να του αναφέρουν μες στη νύχτα. Και δε θα το πίστευε μέχρι να το έ-
βλεπε με τα ίδια του τα μάτια. Τον έκανε να αναρωτιέται πόσο άσχημη 
μπορεί να ήταν, τελικά, η κατάσταση στην Απολλώνια. 
  Περιτριγυρισμένος από τους επαναστάτες, άρχισε ν’ανεβαίνει τα 
σκαλοπάτια του Ναού με σταθερό αλλά γρήγορο βήμα. Φτάνοντας 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  803 

 

 

επάνω, πέρασε ανάμεσα από τις κολόνες της εισόδου και μπήκε στον 
πρόναο. Το μέρος ήταν άδειο, όπως είχε προστάξει· δεν ήθελε κανένας 
να ερευνήσει τον χώρο πριν από τον ίδιο. Κι από το βάθος μπορούσε 
ήδη να δει το αποτρόπαιο θέαμα. 
  Ω θεοί, είναι αλήθεια τελικά… Αλήθεια… συλλογίστηκε, σαν να περίμε-
νε –να ευχόταν– ότι ίσως να του είχαν πει ψέματα, για κάποιο λόγο. 
  Ο Ανδρόνικος διέσχισε τον πρόναο και μπήκε στον σηκό, όπου και 
είχε γίνει η φρικιαστική πράξη. 
  Από το ίδιο το άγαλμα του Απόλλωνα κρεμόταν ο Αρχιερέας της Α-
παστράπτουσας. Νεκρός. Το σώμα του ήταν γυμνό και γεμάτο αίμα. 
Τα χέρια του ήταν σηκωμένα πάνω απ’το κεφάλι του και δεμένα στους 
καρπούς, έτσι ώστε να μπορούν να κρατιούνται από τον αυχένα του 
Απόλλωνα, ενώ η πλάτη του Αρχιερέα ακουμπούσε στο άγαλμα. Το 
στόμα του ήταν βουλωμένο μ’ένα πανί νοτισμένο απ’το αίμα. Τα μάτια 
του ήταν βγαλμένα. Το στήθος του ήταν ανοιγμένο, και το ίδιο κι η 
κοιλιά του. Τα σωθικά του βρίσκονταν κάτω απ’τα γυμνά του πόδια, 
που δεν ακουμπούσαν στο έδαφος. 
  Το θέαμα ήταν από τα χειρότερα που είχε δει ο Ανδρόνικος στη ζωή 
του. Ούτε η Παντοκράτειρα δε θα έκανε κάτι τέτοιο· η τρέλα της ήταν 
διαφορετική. Ο Απολλώνιος Πρίγκιπας ξεροκατάπιε, προσπαθώντας 
να μην ξεράσει, καθώς ένα ψύχος περνούσε από τη ράχη του και κατέ-
ληγε στην κοιλιά του. Κι ύστερα, το ψύχος έγινε φωτιά, οργή και μίσος 
για τους ανθρώπους που είχαν διαπράξει ένα τέτοιο αποτρόπαιο έ-
γκλημα εναντίον ενός γηραιού και ιερού προσώπου, και μέσα σ’έναν 
χώρο όπως ήταν ο Ναός του Απόλλωνα. 
  «Ερευνήστε,» είπε, σφίγγοντας τη λαβή του Κελευστή στη ζώνη του. 
«Βρείτε τους!» 
  «Πρίγκιπά μου,» είπε η Νατμάλι’λι, «υπάρχει κάτι γραμμένο στο πά-
τωμα.» Έδειξε επάνω στις πλάκες, λίγη απόσταση από τον κρεμασμένο 
Αρχιερέα. 
  Ο Ανδρόνικος, η Άνμα’ταρ, ο Φαρνέλιος, και η Φεηνάρκια μάγισσα 
πλησίασαν, ενώ οι υπόλοιποι επαναστάτες σχημάτιζαν δακτύλιο γύρω 
τους με τα όπλα τους έτοιμα. Στο πάτωμα ήταν γραμμένη, με το αίμα 
του Αρχιερέα, η εξής φράση: ΘΥΣΙΑ ΓΙΑ ΤΟΝ ΚΑΤΑΚΕΡΑΥΝΩΤΗ. 
  Ο Ανδρόνικος συνοφρυώθηκε. «Τι σημαίνει αυτό; Ποιος είναι ο Κατα-
κεραυνωτής;» 



804  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Φαρνέλιος απάντησε: «Αν δε λαθεύω, Πρίγκιπά μου, ένας από τους 
Οκτώ. Διάβασα το όνομά του, όσο μελετούσα για τους ακόλουθους του 
Μαύρου Νάρζουλ.» 
  Ο Ανδρόνικος προσπάθησε να θυμηθεί, και… ναι, νόμιζε πως κι εκεί-
νος είχε κάπου, κάποτε, ακούσει ή διαβάσει το όνομα Κατακεραυνωτής 
ως ένα από τα Μαύρα Ονόματα: τα ονόματα που δεν ήταν να ξεστομί-
ζει κανείς· τα ονόματα που, στην Απολλώνια, θεωρούνταν βλάσφημα 
και μονάχα οι ακόλουθοι του Μαύρου Νάρζουλ τα μνημόνευαν. 
  «Γιατί, όμως, το έγραψαν εδώ;…» μουρμούρισε ο Ανδρόνικος. 
  «Δεν υποτίθεται ότι ο αδελφός σου, Πρίγκιπά μου, θα ελευθέρωνε 
έναν από τους Οκτώ;» είπε η Άνμα’ταρ. 
  Ο Ανδρόνικος στράφηκε να κοιτάξει το πρόσωπό της, καθώς ήταν 
μισοκρυμμένο στη σκιά της κουκούλας της. Η μάγισσα δεν υπήρχε αμ-
φιβολία ότι μιλούσε σοβαρά… και δεν υπήρχε αμφιβολία ότι, κατά πά-
σα πιθανότητα, είχε δίκιο. Μεγάλε Απόλλωνα! Έπρεπε να το είχα σκε-
φτεί κι εγώ. Έπρεπε να το είχα σκεφτεί αμέσως. 
  «Ναι,» άκουσε τον Φαρνέλιο να λέει. «Ναι, Άνμα, μάλλον αυτό είναι… 
Ο Λούσιος ελευθέρωσε τον έναν απ’τους Οκτώ, κι αυτός είναι ο Κατα-
κεραυνωτής.» 
  Και η μητέρα μου δεν έχει ακόμα επιστρέψει απ’τη Ρακμάνη, σκέφτηκε 
ο Ανδρόνικος. Πράγμα που ίσως να σημαίνει ότι κατέληξε κι εκείνη– 
θυσία για τον Κατακεραυνωτή; Δεν ήθελε να φτάσει σ’ένα τέτοιο συ-
μπέρασμα. Δεν μπορεί ο Λούσιος να την είχε θυσιάσει!… 
  Είχαν περάσει τέσσερις μέρες τώρα, από τότε που είχαν πετάξει οι 
τρεις επαναστάτες στη Ρακμάνη, προκειμένου να βρουν τη Βασίλισσα 
Γλυκάνθη και να μάθουν αν ήταν καλά, και ο Ανδρόνικος δεν είχε κα-
νένα νέο, ούτε από αυτούς, ούτε από τη μητέρα του. Σήμερα το πρωί, ο 
Άλτρες είχε προτείνει να επιχειρήσουν έναν διαφορετικό τρόπο προ-
σέγγισης: έναν τρόπο που, ίσως, ταίριαζε περισσότερο σε επαναστά-
τες που ήταν, παρά σε επίσημους φορείς εξουσίας στην Απολλώνια. 
Είχε πει να στείλουν άλλους δύο ανθρώπους τους στη Ρακμάνη, όχι 
όμως ως φανερούς απεσταλμένους του Πρίγκιπα Ανδρόνικου, αλλά ως 
κατασκόπους. Θα έμπαιναν σ’ένα πλοίο, σαν κανονικοί επιβάτες, και 
θα ταξίδευαν στη Ρακμάνη· κι όταν έφταναν εκεί, θα προσπαθούσαν 
να πάρουν πληροφορίες για το τι είχε συμβεί στη Βασίλισσα Γλυκάν-
θη, και πού βρισκόταν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  805 

 

 

  Ο Ανδρόνικος είχε συμφωνήσει μ’αυτό το σχέδιο, και ο Άλτρες είχε 
προτείνει δύο δικούς του ανθρώπους για τη δουλειά, ο ένας εκ των 
οποίων ήταν ο Δάρυλμος, ένας επαναστάτης από τη Βίηλ ειδικός στο 
να φτιάχνει μάσκες. 
  Τώρα, ο Πρίγκιπας φοβόταν τι νέα μπορεί να του έφερναν οι κατά-
σκοποι του Άλτρες. Μπορεί ο Λούσιος να ήταν τόσο διεφθαρμένος από 
τη θρησκεία του Μαύρου Νάρζουλ, ώστε να είχε θυσιάσει την ίδια του 
τη μητέρα στο όνομα κάποιου δαίμονα; 
  «Πρίγκιπά μου;» Η φωνή του Φαρνέλιου. 
  Ο Ανδρόνικος στράφηκε να τον κοιτάξει, συνειδητοποιώντας ότι 
πρέπει να είχε μείνει τελείως αμίλητος και ακίνητος για λίγο. Μουδια-
σμένος από τις σκέψεις. 
  «Ναι,» είπε, «αυτό πρέπει να έγινε… Ο αδελφός μου ελευθέρωσε τον 
Κατακεραυνωτή. 
  »Για τον φόνο, όμως, τίποτα δεν αλλάζει.» Ύψωσε το βλέμμα του στο 
αιματοβαμμένο πτώμα του Αρχιερέα, που κρεμόταν από το άγαλμα 
του Απόλλωνα. «Θέλω να βρεθούν οι υπεύθυνοι, για να λάβουν τη δι-
καιοσύνη που τους αξίζει.» 
  «Θα γίνει, Πρίγκιπά μου,» υποσχέθηκε η Νατμάλι’λι. «Θα τους κυνη-
γήσουμε σαν θηράματα στο δάσος.» 
  Ο Ανδρόνικος πήρε τη ματιά του από τον νεκρό Αρχιερέα –Είθε η ψυ-
χή σου να βρει ανάπαυση, Μεγάλε Πατέρα– και την έστρεψε στον Φαρ-
νέλιο. «Πρέπει να μιλήσουμε στον Δαίδαλο, νομίζω.» 
  Ο Φαρνέλιος ένευσε. «Ναι,» συμφώνησε, «κι εγώ θα το θεωρούσα 
μάλλον συνετό.» 
 
 
 
Ο Δαίδαλος καθόταν πίσω απ’το γραφείο των δωματίων που του είχε 
παραχωρήσει ο Ανδρόνικος στο παλάτι της Απαστράπτουσας. Εμπρός 
του, σ’ένα αναλόγιο, βρισκόταν ένα ανοιχτό βιβλίο. Αφού η εξώπορτα 
χτύπησε και ο μάγος είπε Περάστε στους επισκέπτες, εκείνοι μπήκαν 
και στάθηκαν αντίκρυ του. 
  «Μας συγχωρείτε για το ακατάλληλο της ώρας, κύριε Δαίδαλε,» είπε ο 
Ανδρόνικος. 



806  |  ΚΩΣΤΑΣ ΒΟΥΛΑΖΕΡΗΣ 

 

 

  «Όπως βλέπεις, Πρίγκιπά μου, δεν κοιμάμαι,» αποκρίθηκε εκείνος. «Κι 
επιπλέον, δε νομίζω ότι υπάρχει ακατάλληλη ώρα για εσάς. Παρακαλώ, 
καθίστε.» 
  Ο Ανδρόνικος, ο Φαρνέλιος, και η Άνμα’ταρ κάθισαν: ο πρώτος σε μια 
καρέκλα αντίκρυ στον Δαίδαλο, ο δεύτερος σ’έναν μικρό καναπέ, και η 
τρίτη στη γωνία του ίδιου καναπέ, λυγίζοντας το ένα της πόδι από κά-
τω της. 
  «Στο Ναό του Απόλλωνα,» είπε ο Πρίγκιπας, «συνέβη απόψε κάτι α-
ποτρόπαιο και ανήκουστο. Ένας φόνος. Του ίδιου του Αρχιερέα.» 
  Τα πεταχτά φρύδια του Δαίδαλου υψώθηκαν απότομα. Ύστερα, έσμι-
ξαν. «Σοβαρή απώλεια, Πρίγκιπά μου. Γνωρίζετε ποιος τον σκότωσε; 
Ή, μήπως, να υποθέσω;» 
  Ο Ανδρόνικος μπορούσε να φανταστεί την υπόθεση που θα έκανε ο 
μάγος, έτσι ένευσε. «Ναι, οι ακόλουθοι του Μαύρου Νάρζουλ ήταν. Και, 
στο πάτωμα του σηκού, έχουν γράψει με το αίμα του Αρχιερέα: Θυσία 
για τον Κατακεραυνωτή.» 
  Οι βαθιές ρυτίδες στο πρόσωπο του Δαίδαλου βάθυναν ακόμα περισ-
σότερο. «Το ένα κακό διαδέχεται το άλλο,» είπε, μετά από μερικές 
στιγμές σιγής. «Σε είχα προειδοποιήσει, Πρίγκιπά μου. Και ο Αρχιερέας 
–είθε η Κυρά του Καπνού να αναπαύσει την ψυχή του– σε είχε προει-
δοποιήσει. Αν ο αδελφός σου απελευθέρωνε τον έναν από τους Οκτώ, 
τρομερά πράγματα θα επακολουθούσαν. Κι ακόμα χειρότερα θα έρ-
θουν.» 
  Ο Ανδρόνικος αισθάνθηκε να θυμώνει απ’τα λόγια του μάγου. Όχι 
επειδή τα θεωρούσε προσβλητικά, αλλά επειδή ήξερε ότι ο Δαίδαλος 
είχε δίκιο. Τι θα μπορούσα, όμως, να είχα κάνει για να σταματήσω τον 
Λούσιο; Δεν είχα χρόνο! «Δεν υπάρχει τρόπος να τον εξολοθρεύσουμε;» 
ρώτησε, απότομα. «Δεν υπάρχει τρόπος να πολεμήσουμε τον Κατακε-
ραυνωτή;» 
  «Θα πρέπει να βρούμε έναν τρόπο, Πρίγκιπά μου,» αποκρίθηκε ο Δαί-
δαλος. «Γιατί, αν δεν βρούμε, η Απολλώνια θα υποφέρει για χρόνια. Για 
αιώνες, ίσως. 
  »Και μη νομίζεις πως ο Κατακεραυνωτής θα αρκεστεί στη δική του 
παρουσία εδώ…» 
  «Τι εννοείτε;» 
  «Θα προσπαθήσει να φέρει στην Απολλώνια και άλλους από τους Ο-
κτώ.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  807 

 

 

  Ο Φαρνέλιος καταράστηκε, δαγκώνοντας την πίπα του. 
  «Ίσως θα έπρεπε να πάω στη Ρακμάνη, τότε,» είπε ο Ανδρόνικος, βια-
στικά. 
  «Δε θα το συνιστούσα, έτσι όπως έχουν έρθει τα πράγματα,» διαφώ-
νησε ο Δαίδαλος. 
  «Τι θα συνιστούσατε, τότε, κύριε Δαίδαλε;» 
  «Πρέπει να το σκεφτώ,» είπε ο μάγος. «Και δεν μπορώ να μείνω άλλο 
εδώ, στο παλάτι. Εξάλλου, δε νομίζω ότι η παρουσία μου βοηθά. Θα 
πάω στη Μακρόπολη· κι εκεί, θα ψάξω, κι όταν έχω βρει κάποιον τρό-
πο αντιμετώπισης, θα επιστρέψω.» 
  Ο Ανδρόνικος δεν ήξερε αν θα ήταν συνετό να διαφωνήσει, έτσι κατέ-
νευσε. 
 
 
 
Η Νατμάλι’λι έκλεισε τα μάτια, άγγιξε το περιδέραιο μέσα στα ρούχα 
της, και μίλησε στον Τραγουδιστή των Στροβιλιζόμενων Ανέμων. 
  Το τραγούδι του γέμισε το νου της. Ο δαίμονας ήταν ατίθασος και 
πάλευε με τη φυλακή του, προσπαθώντας κάθε τόσο να βγει, και απο-
τυχαίνοντας· η Νατμάλι μπορούσε να το καταλάβει, όποτε ερχόταν σε 
επαφή μαζί του. 
  Χρειάζομαι τη βοήθειά σου, του είπε. 
  Άρνηση. Κατηγορηματική. Θυμός. 
  Η Νατμάλι χρησιμοποίησε τις νοητικές τεχνικές που ήξερε, για να τον 
υποτάξει στη θέλησή της. Να τον καλμάρει και να τον κάνει να συνερ-
γαστεί πρόθυμα. 
  Υπάρχει αίμα εδώ. Και ένας νεκρός. Βρες μου το φονιά του. Την αύρα 
του. 
  Δεν ήταν ένας, απάντησε ο Τραγουδιστής μετά από λίγο. Ήταν πολ-
λοί. Εφτά. Εφτά αύρες. Ο ένας, ο χειρότερος! Δυνατός πολύ! Ο θάνατος 
τού αρέσει. Τρομαχτικός! Δε λέγονται τραγούδια γι’αυτόν. 
  Αν συναντήσουμε την αύρα του, θα την καταλάβεις; 
  Αμέσως! 
  Ωραία. Θα σε ξαναχρειαστώ· μην ξεχαστείς. 
  Η Νατμάλι άνοιξε τα μάτια, και είπε στους επαναστάτες γύρω της, 
που όλοι ήταν Φεηνάρκιοι: «Ο Πρίγκιπας Ανδρόνικος μάς έδωσε άδεια 
να κάνουμε ερωτήσεις στους ιερείς, στους διακόνους, και στους υπάλ-



808  |  ΚΩΣΤΑΣ ΒΟΥΛΑΖΕΡΗΣ 

 

 

ληλους του Ναού. Ας τους ρωτήσουμε, λοιπόν. Θέλω να μάθω τι άκου-
σαν και τι είδαν, πριν από το φόνο και κατά τη διάρκειά του.» 
  Οι επαναστάτες δε δυσκολεύτηκαν να βρουν αυτούς που ήταν μέσα 
στον Ναό όταν το φονικό συνέβη, γιατί η φρουρά της πόλης τούς είχε 
συγκεντρώσει στην πλατεία, μην αφήνοντας κανέναν να φύγει. Συνο-
λικά, ήταν πέντε: μια ιέρεια που κοιμόταν εκεί απόψε, επειδή ήταν η 
βάρδια της· δύο διάκονοι, που κι αυτοί κοιμόνταν στον Ναό επειδή ή-
ταν η βάρδια τους· η επιστάτρια, η οποία είχε κάποιες δουλειές ακόμα, 
προτού αποσυρθεί στο σπίτι της· και ένας υπάλληλος του Ναού, που 
βοηθούσε την επιστάτρια. 
  Οι επαναστάτες τούς απομάκρυναν, έναν-έναν, από τους φρουρούς 
και τους έκαναν ερωτήσεις μέσα στον πρόναο. 
  Η ιέρεια είπε ότι δεν είχε αντιληφτεί απολύτως τίποτα, γιατί κοιμό-
ταν. Οι φωνές της επιστάτριας την ξύπνησαν και, πηγαίνοντας στον 
σηκό, αντίκρισε το τρομερό θέαμα, «ο Απόλλων να μας φυλά όλους 
από τις δυνάμεις του Μαύρου Άρχοντα!» Δεν ήξερε ούτε καν ότι ο Αρ-
χιερέας θα ερχόταν εδώ, μια τέτοια νυχτερινή ώρα. Δεν το συνήθιζε. 
  Ο ένας από τους διακόνους κοιμόταν, όπως η ιέρεια. Ο άλλος –ένας 
ευτραφής νεαρός με φουσκωτά μάγουλα– βρισκόταν στην κουζίνα 
του Ναού και τσιμπούσε κάτι, καθώς τον είχε πιάσει μια ξαφνική λι-
γούρα. Σε κάποια στιγμή, νόμισε πως είχε ακούσει βήματα στον διά-
δρομο απέξω. Σηκώθηκε, για να κοιτάξει, μα, φτάνοντας στο κατώφλι 
της πόρτας, δεν είδε κανέναν· μονάχα σκιές. Έτσι, υπέθεσε ότι, μάλλον, 
θα ήταν η επιστάτρια ή κάποιος υπάλληλος, που καθάριζαν το μέρος ή 
μετέφεραν κάτι. Ο Κάλβριλ ο Νυχτοβάτης τού ζήτησε να τους δείξει 
πού ακριβώς ήταν η κουζίνα κι ο διάδρομος στον οποίο αναφερόταν, 
κι εκείνος υπάκουσε. 
  Η επιστάτρια είπε ότι λάδωνε τους μεντεσέδες μιας πόρτας και, μετά, 
έπρεπε να περάσει από τον σηκό, όπου και είδε τον Αρχιερέα σκοτω-
μένο, ευλογημένη νάναι για πάντα η ψυχή του. 
  Ο υπάλληλος είπε ότι η επιστάτρια τον είχε στείλει στο κελάρι του 
Ναού, για να γεμίσει ένα μπουκάλι με λάδι και να της το φέρει· βγαίνο-
ντας από εκεί, όμως, κάτι τον χτύπησε στο κεφάλι και τον αναισθητο-
ποίησε. Για να τον πιστέψουν, τους έδειξε και το τραύμα μέσα απ’τα 
μαλλιά του. Δεν είχε δει τίποτα που να του λέει από πού είχαν έρθει οι 
φονιάδες. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  809 

 

 

  «Σίγουρα, όμως, πέρασαν κοντά από το κελάρι,» είπε ο Κάλβριλ στη 
Νατμάλι, όταν ήταν μόνοι. «Υπάρχει κάποια είσοδος του Ναού εκεί πέ-
ρα;» 
  Η μάγισσα πρότεινε να ελέγξουν· και έλεγξαν, χωρίς να βρουν τίποτα. 
Το κελάρι βρισκόταν σ’έναν σημείο όπου ήταν αδύνατον να καταλήξει 
κανείς αν δεν πήγαινε εσκεμμένα εκεί. 
  «Μοιάζει να τον περίμεναν για να τον χτυπήσουν,» είπε ο Κάλβριλ. 
  «Ύποπτο, ε;» 
  «Θα έλεγα πως ναι. Κάποιος φαίνεται να είχε προετοιμάσει το έδαφος 
για την εισβολή των φονιάδων, ώστε να μην αποτύχουν στην αποστο-
λή τους.» 
  «Σ’αυτή την περίπτωση, γιατί να χτυπήσουν μόνο τον υπάλληλο, αλ-
λά όχι και την επιστάτρια;» 
  «Την ίδια σκέψη έχουμε, μάγισσα…» 
  Τα μάτια της στένεψαν. «Υποπτεύεσαι την επιστάτρια, Νυχτοβάτη;» 
  «Γιατί όχι;» 
  Η Νατμάλι άγγιξε το περιδέραιο μέσα στα ρούχα της, και έκλεισε τα 
μάτια, ερχόμενη σε επαφή με τη χαοτική μουσική του Τραγουδιστή 
των Στροβιλιζόμενων Ανέμων. 
  Ενόχληση! Τι ήθελε πάλι η αφέντρα; 
  Υπάρχει μια γυναίκα στα σκαλιά του Ναού, του είπε η Νατμάλι, και του 
μετέφερε, νοητικά, την εικόνα της επιστάτριας. Αναγνωρίζεις την αύρα 
της; 
  Άγνωστη. 
  Δεν ήταν ανάμεσα στους εφτά; 
  Δεν ήταν. 
  Η Νατμάλι άνοιξε τα μάτια. Η πληροφορία που της είχε δώσει ο Τρα-
γουδιστής ήταν μεν χρήσιμη, μα το μόνο που της αποκάλυπτε ήταν ότι 
η επιστάτρια δεν είχε επιτεθεί στον Αρχιερέα. Αυτό δεν σήμαινε κιόλας 
ότι δεν είχε φέρει τους δολοφόνους μέσα στο Ναό… 
  «Βρήκες κάτι;» τη ρώτησε ο Κάλβριλ, που γνώριζε για τις δυνάμεις 
της. 
  «Τίποτα το ιδιαίτερο. Νομίζω πως πρέπει να κάνουμε κάποιες ερω-
τήσεις ακόμα στη φίλη μας την ιέρεια, και στον διάκονο που βρισκό-
ταν στην κουζίνα.» 
  Από την ιέρεια ζήτησαν να τους δείξει όλες τις εισόδους του Ναού, 
πέρα από την κεντρική. Εκείνη υπάκουσε, πρόθυμα. Μια μικρή πόρτα 



810  |  ΚΩΣΤΑΣ ΒΟΥΛΑΖΕΡΗΣ 

 

 

υπήρχε στην πίσω μεριά του Ναού, για να μπορούν να μπαίνουν οι υ-
πάλληλοι, χωρίς να περνούν την κεντρική είσοδο και να ενοχλούν τους 
πιστούς, σε περιπτώσεις που γινόταν λειτουργία. Μια άλλη μικρή πόρ-
τα υπήρχε από τη μεριά των κοιτώνων των ιερέων (που δεν ήταν πολ-
λοί), και μια τρίτη από τη μεριά των κοιτώνων των διακόνων (που ή-
ταν περισσότεροι). 
  Η Νατμάλι έλεγξε αυτές τις πόρτες και διαπίστωσε πως όλες, ανεξαι-
ρέτως, ήταν κλειδωμένες. Αμπάρες ήταν τραβηγμένες από την εσωτε-
ρική τους μεριά. Αυτό, σκέφτηκε η μάγισσα, σήμαινε το εξής: Αν οι δο-
λοφόνοι είχαν βγει από κάποια από αυτές τις πόρτες, πρέπει ένας άν-
θρωπος του είδους τους να είχε μείνει μέσα, για να κλείσει και να τρα-
βήξει την αμπάρα. 
  Εκτός, βέβαια, αν είχαν φύγει από την κεντρική είσοδο. 
  Η Νατμάλι ζήτησε από τους επαναστάτες να ρωτήσουν τους ενοίκους 
των γύρω σπιτιών, καθώς και τα διάφορα μαγαζιά που ήταν ανοιχτά 
ετούτη την ώρα, αν είχαν δει κάποιους να μπαίνουν ή να βγαίνουν 
απ’την κεντρική είσοδο του Ναού. 
  Εν τω μεταξύ, μίλησε πάλι στον διάκονο που έτρωγε στην κουζίνα 
όταν έγινε ο φόνος. Από πού είχε ακούσει να έρχονται αυτοί που βάδι-
ζαν; Και πόσοι ήταν; Ένας; δύο; τρεις; περισσότεροι; 
  Ο διάκονος φάνηκε να σκέφτεται. «Περισσότεροι,» απάντησε. «Σαν 
περισσότεροι, μου ακούστηκαν. Μα δεν είμαι και βέβαιος. Πάντως, έ-
νας-δύο αποκλείεται να ήταν.» 
  Δηλαδή, αποκλείεται να είχε ακούσει τον υπάλληλο ή την επιστάτρια, 
ή και τους δύο μαζί. Είχε, σίγουρα, ακούσει τους φονιάδες του Μαύρου 
Νάρζουλ. 
  «Από πού τους άκουσες να έρχονται;» τον ξαναρώτησε η Νατμάλι, 
γιατί δεν της είχε απαντήσει ακόμα. 
  Ο διάκονος την κοίταξε νευρικά –η ερυθρόδερμη μάγισσα έμοιαζε να 
τον αναστατώνει, για κάποιο λόγο που εκείνη δεν μπορούσε να κατα-
λάβει– και της απάντησε, πηγαίνοντάς την στην είσοδο της κουζίνας 
για να της δείξει. 
  Η Νατμάλι σκέφτηκε: Επομένως, ίσως να μπήκαν από τους κοιτώνες 
των διακόνων. 
  Καλώντας τον άλλο διάκονο, τον ρώτησε αν ήταν σίγουρος πως δεν 
είχε ακούσει τίποτα. Εκείνος απάντησε πως, όχι, τίποτα δεν είχε ακού-
σει· κοιμόταν. Δυστυχώς, δεν μπορούσε να βοηθήσει. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  811 

 

 

  Η Νατμάλι ήρθε σε επαφή με τον Τραγουδιστή των Στροβιλιζόμενων 
Ανέμων, και του ζήτησε να εντοπίσει τυχόν αύρες στην πόρτα και στον 
κεντρικό διάδρομο των κοιτώνων των διακόνων. Ούτε ο δαίμονας, 
όμως, μπορούσε να τη βοηθήσει, και η μάγισσα ήξερε γιατί: Για να δια-
τηρηθούν απομεινάρια από τις αύρες, κάποιο έντονο περιστατικό έ-
πρεπε να είχε συμβεί (όπως ένας φόνος, για παράδειγμα). Το να μπει 
κανείς από μια πόρτα και να διασχίσει έναν διάδρομο δε μπορούσε να 
χαρακτηριστεί έντονο περιστατικό. 
  Όπως φαινόταν η κατάσταση, όμως, οι φονιάδες είχαν έρθει από τους 
κοιτώνες των διακόνων, είχαν χτυπήσει τον υπάλληλο που έβγαινε 
από το κελάρι (σαν να γνώριζαν ότι αυτός θα βρισκόταν εκεί), είχαν 
προσπεράσει την κουζίνα, και είχαν επιτεθεί στον Αρχιερέα στον σηκό. 
Δύο πράγματα ήταν παράξενα στην όλη ιστορία: ο διάκονος στην κου-
ζίνα δεν είχε ακούσει τίποτα την ώρα που γινόταν η επίθεση των δο-
λοφόνων· και ούτε η επιστάτρια είχε ακούσει. Ο πρώτος μπορούσε να 
δικαιολογηθεί, επειδή η κουζίνα βρισκόταν μακριά απ’τον σηκό, και 
επειδή, όπως φαινόταν, οι φονιάδες είχαν φιμώσει τον Αρχιερέα. Η 
επιστάτρια, όμως, σύμφωνα με τα δικά της λόγια, ήταν εκεί κοντά, λα-
δώνοντας μια πόρτα. Πώς ήταν δυνατόν να μην είχε πάρει είδηση το 
παραμικρό; Επίσης, είχε πει ότι δεν είχε ακούσει ούτε τον Αρχιερέα να 
έρχεται. Δεν ήξερε πως βρισκόταν στο Ναό· τον είχε δει μόνο όταν ή-
ταν νεκρός. Παράξενο κι αυτό. Κανονικά, αφού τριγύριζε εδώ μέσα για 
να κάνει δουλειές, έπρεπε να είχε αντιληφτεί ή τον ερχομό του ή την 
επίθεση εναντίον του. 
  Κάτι έκρυβε. 
  Η Νατμάλι και οι επαναστάτες την πήραν από τους φρουρούς της πό-
λης και την κατέβασαν στο κελάρι του Ναού, τραβώντας την από το 
μπράτσο. Ήταν μια σαραντάρα γυναίκα με καστανά μαλλιά και χρυσό 
δέρμα. Φορούσε απλά ρούχα, που δεν έκρυβαν το γεγονός ότι ήταν 
παχιά γύρω απ’τη μέση. 
  Απαίτησε να μάθει γιατί την είχαν φέρει εδώ κάτω. Τι ήθελαν; Η Να-
τμάλι τής είπε ότι γνώριζαν για την προδοσία της, οπότε εκείνη καλά 
θα έκανε ν’άρχιζε να τους λέει τις λεπτομέρειες. Η επιστάτρια αρνήθη-
κε, κατηγορηματικά, ότι είχε καμία ανάμιξη στη δολοφονία του Αρχιε-
ρέα. Πώς ήταν δυνατόν να είχαν φανταστεί κάτι τέτοιο; φώναξε. Ο 
Πρίγκιπας Ανδρόνικος είχε βάλει τους λάθος ανθρώπους να ερευνή-
σουν! Και έκανε να φύγει απ’το κελάρι. Οι επαναστάτες την άρπαξαν 



812  |  ΚΩΣΤΑΣ ΒΟΥΛΑΖΕΡΗΣ 

 

 

απ’το μπράτσο, την τράβηξαν πίσω, και την ξυλοκόπησαν. Όχι πολύ 
δυνατά. 
  Τώρα, βρισκόταν πεσμένη στο πάτωμα με αίμα να τρέχει απ’τη μύτη 
της, αναμαλλιασμένη, και με τα μάγουλά της κοκκινισμένα. 
  Η Νατμάλι τής ζήτησε ξανά να της πει την αλήθεια. Η επιστάτρια 
ούρλιαξε ότι δεν είχε καμία σχέση, και θα φρόντιζε να πληρώσουν για 
ό,τι της είχαν κάνει! Θα διαμαρτυρόταν στον Πρίγκιπα Ανδρόνικο! Θα–
! 
  «Σκοτώστε την,» είπε η Νατμάλι, γυρίζοντάς της την πλάτη και βαδί-
ζοντας προς τη σκάλα του κελαριού· «δεν τη χρειαζόμαστε άλλο.» 
  Ένας επαναστάτης όπλισε το πιστόλι του και σημάδεψε την επιστά-
τρια. 
  Εκείνη ούρλιαξε, υψώνοντας τα χέρια της: «Θα σας πω! Θα σας πω!» 
  Ο επαναστάτης πυροβόλησε. Η σφαίρα χτύπησε το πάτωμα δίπλα 
απ’τον ώμο της. 
  Η Νατμάλι στράφηκε να την κοιτάξει. «Ακούμε.» 
 
 
 
Η επιστάτρια τούς είπε μερικά ονόματα, καθώς και τη διεύθυνση ενός 
μπαρ μέσα στην Απαστράπτουσα. Οι επαναστάτες την παρέδωσαν 
στους φρουρούς της πόλης και τους ζήτησαν να τη θέσουν υπό κρά-
τηση, γιατί ήταν αναμιγμένη στην υπόθεση της δολοφονίας του Αρχιε-
ρέα του Απόλλωνα. Ύστερα, μπήκαν σ’ένα τετράτροχο όχημα και κα-
τευθύνθηκαν προς το μπαρ, που ονομαζόταν Άναστρη Πόρτα. 
  Ο Σάλβιθ, ο οποίος καθόταν στη θέση του οδηγού και ακολουθούσε 
τον χάρτη της Απαστράπτουσας που φαινόταν στην οθόνη, είπε: «Αυ-
τές οι Απολλώνιες πόλεις είναι το κάτι άλλο, βρε αδελφέ. Πώς δε χάνο-
νται δω πέρα οι άνθρωποι; Ολόκληρη τούτη η πόλη πρέπει νάναι σαν 
τρεις δικές μας. Τέσσερις, ίσως.» 
  «Οδήγα και άσε τη φλυαρία,» του είπε ο Κάλβριλ. 
  «Θες να πεις ότι μιλάω πολύ;» 
  Κανείς δεν του απάντησε. 
  Ο Σάλβιθ ανασήκωσε τους ώμους. «Απλά, έλεγα ότι μ’έχει εντυπω-
σιάσει το μέγεθος της πόλης. Μα τους θεούς, είναι τόσο πολύπλοκη!» 
  «Και πού να πήγαινες στη Ρελκάμνια,» του είπε ένας άλλος επανα-
στάτης, που ονομαζόταν Έλφοντελ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  813 

 

 

  «Μη ρίχνεις ξύλα στη φωτιά…» μούγκρισε ο Κάλβριλ. 
  Σταμάτησαν το όχημά τους ένα οικοδομικό τετράγωνο πριν από την 
Άναστρη Πόρτα. Το μέρος βρισκόταν στο λιμάνι της Απαστράπτουσας 
και κοντά στον Σιδηροδρομικό Σταθμό. Οι επαναστάτες μπορούσαν να 
δουν και τα πλοία που ήταν αραγμένα στις αποβάθρες και το τρένο 
που ετοιμαζόταν για αναχώρηση. 
  «Το μπαρ πρέπει να είναι από κει,» είπε ο Σάλβιθ, δείχνοντας. 
  Ο Κάλβριλ –που κι εκείνος παρακολουθούσε τον χάρτη, καθώς κινού-
νταν– κατένευσε. 
  Η Νατμάλι’λι βάδισε πρώτη, κι οι άλλοι –πέντε, στο σύνολό τους– την 
ακολούθησαν. Όλοι τους φορούσαν κάπες, και είχαν τις κουκούλες 
τους σηκωμένες· τα πρόσωπά τους ήταν κρυμμένα στις σκιές. 
  Ο αέρας που ερχόταν από τη θάλασσα ήταν ψυχρός, κι έφερνε μαζί 
του μια δυνατή υγρασία που τρυπούσε ώς το κόκαλο. 
  Φτάνοντας στην είσοδο του μπαρ, είδαν ότι ήταν στενή και ψηλή, κι 
από πάνω της η πινακίδα έγραφε: Η ΑΝΑΣΤΡΗ ΠΟΡΤΑ, με γράμματα που 
λαμπύριζαν αχνά, αλλάζοντας χρώματα με αργό ρυθμό. Η Νατμάλι ά-
νοιξε και μπήκε, για να συναντήσει έναν άντρα με λευκό-ροζ δέρμα, ο 
οποίος έκοβε εισιτήρια, και την κοίταξε από πάνω ώς κάτω. Αναμφί-
βολα, του είχε κινήσει την περιέργεια το κόκκινο δέρμα της, που δεν 
ήταν κοινό στην Απολλώνια και, συνήθως, μαρτυρούσε ότι κάποιος 
ήταν εξωδιαστασιακός. 
  «Καλησπέρα,» της είπε. «Να κόψω έξι;» Το βλέμμα του πήγε στον 
Κάλβριλ και τους υπόλοιπους, και τα μάτια του στένεψαν, καθώς πα-
ρατήρησε ότι κι αυτοί ήταν ερυθρόδερμοι. 
  «Ναι,» απάντησε η Νατμάλι. 
  Ο άντρας τούς έκοψε τα εισιτήρια, και τον πλήρωσαν. «Το δίνετε στο 
μπαρ μέσα και έχει δωρεάν ποτό,» τους είπε. 
  «Ευχαριστούμε.» 
  «Καλή φάση, ε;» είπε ο Σάλβιθ, καθώς έμπαιναν σ’έναν χώρο με χα-
μηλό φωτισμό, δυνατή μουσική, και σκιερές φιγούρες. 
  «Έχε τα μάτια σου ανοιχτά κι άσε τα σχόλια,» του είπε ο Κάλβριλ. 
«Κυνηγάμε φονιάδες· δεν είμαστε εδώ για πλάκα.» 
  Πέρασαν από τον πάγκο του μπαρ, έδωσαν τα εισιτήριά τους, και πα-
ρέλαβαν το δωρεάν ποτό. 
  Η Νατμάλι ήπιε μια γουλιά απ’το χαμηλό της ποτήρι. Το ποτό ήταν 
καυτερό στη γλώσσα, αλλά σου άνοιγε την αναπνοή· σ’έκανε να νομί-



814  |  ΚΩΣΤΑΣ ΒΟΥΛΑΖΕΡΗΣ 

 

 

ζεις ότι, ξαφνικά, υπήρχε περισσότερος αέρας να αναπνεύσεις. Διεγερ-
τικό. 
  Η Φεηνάρκια μάγισσα κοίταξε τον χώρο γύρω τις. Τις σκιερές φιγού-
ρες. Η επιστάτρια τούς είχε δώσει μια γενική περιγραφή του ιερέα 
Καλνέρου –του επικεφαλής της ομάδας των δολοφόνων που είχαν ει-
σβάλει στον Ναό–, αλλά αυτή η περιγραφή δεν ήταν επαρκής για να 
μπορέσει η Νατμάλι να τον αναγνωρίσει εδώ μέσα, με τόσο άλλο κό-
σμο και με τόσο χαμηλό φωτισμό. 
  Δεν πείραζε, όμως. 
  Γλιστρώντας το αριστερό της χέρι μέσα στα ρούχα της, άγγιξε το πε-
ριδέραιο όπου βρισκόταν φυλακισμένος ο Τραγουδιστής των Στροβι-
λιζόμενων Ανέμων, και επικοινώνησε μαζί του. 
  Πες μου πού είναι η αύρα που εντόπισες στο Ναό. Η χειρότερη απ’όλες. 
Είναι εδώ; 
  Για μερικές στιγμές, καθώς η Νατμάλι’λι είχε τα βλέφαρά της κλειστά, 
άκουγε μόνο το τραγούδι του φυλακισμένου θεού, το οποίο έμοιαζε να 
διώχνει τη μουσική του μπαρ, σα να ήταν παρείσακτη. 
  Ύστερα, ο Τραγουδιστής τής έδωσε απάντηση. 
  Εδώ! Ήταν εδώ! 
  Κοντά; 
  Ναι. 
  Δείξε μου. 
  Η Νατμάλι στράφηκε, ακολουθώντας τη νοητική υπόδειξη του Τρα-
γουδιστή. Εξακολουθούσε να έχει τα μάτια της κλειστά· ύστερα, όμως, 
τα άνοιξε. Και είδε. 
  Κοντά σ’έναν απ’τους τοίχους του μπαρ, πλάι στον πίνακα μιας γυ-
μνής γοργόνας, βρισκόταν ένα τραπέζι. Και γύρω απ’το τραπέζι ήταν 
καθισμένοι εφτά άνθρωποι. 
  Οι εφτά δολοφόνοι. Κι αυτός εκεί πρέπει νάναι ο ιερέας… Ένας άντρας 
με ξυρισμένο πρόσωπο και μακριά, μαύρα μαλλιά. 
  «Τους βρήκα,» είπε η Νατμάλι στους συντρόφους της. 
  «Αυτοί που κοιτάς είναι;» ρώτησε ο Κάλβριλ. 
  Η Νατμάλι ένευσε. 
  «Τι θα κάνουμε;» 
  «Θα τους περιμένουμε να φύγουν, και θα τους ακολουθήσουμε. Εκτός 
αν έχεις κάτι καλύτερο να προτείνεις.» 
  «Δεν έχω.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  815 

 

 

  Τους περίμεναν, και, μετά από κάποια ώρα, αυτοί σηκώθηκαν από το 
τραπέζι τους και πήγαν προς την έξοδο του μπαρ. Βγήκαν, ενώ τα μά-
τια της Φεηνάρκιας μάγισσας ήταν καρφωμένα στην πλάτη τους. 
  «Πάμε,» είπε η Νατμάλι’λι στους συντρόφους της. 
  Και έφυγαν από την Άναστρη Πόρτα, βγαίνοντας στους δρόμους του 
λιμανιού της Απαστράπτουσας, όπου τώρα το κρύο ήταν πιο τσουχτε-
ρό από πριν, και εκείνοι το ένιωθαν ακόμα δυνατότερο, ύστερα από 
τόση ώρα μέσα στο ζεστό μπαρ. 
  «Οι Απολλώνιοι δεν ξέρουν από ποτά, πάντως,» είπε ο Σάλβιθ. «Τα 
πάντα είναι ή νερουλιάρικα ή… ή σαν ξίδια. Δε βάζουν καθόλου ουσίες 
από ζώα μέσα· αυτό φταίει–» 
  «Σκασμός!» σφύριξε η Νατμάλι, γυρίζοντας για να τον αγριοκοιτάξει. 
  Οι εφτά δολοφόνοι έστριψαν σε μια γωνία, αντίκρυ. Βάδιζαν έτσι που 
μαρτυρούσε ότι ήταν ζαλισμένοι απ’το ποτό. Επίσης, ορισμένοι 
απ’αυτούς μιλούσαν μεγαλόφωνα, ή γελούσαν. Έμοιαζαν ικανοποιη-
μένοι με τον εαυτό τους, ύστερα από την πρόσφατη επιτυχία τους 
στον Ναό του Απόλλωνα. 
  Θα τους βγει ξινό, όμως, σκέφτηκε η Νατμάλι, ακολουθώντας τους και 
κάνοντας νόημα στους ανθρώπους της να πάνε από άλλες μεριές, για 
να τους περικυκλώσουν. Η ίδια τράβηξε το πιστόλι της, απασφαλίζο-
ντάς το, αλλά κρατώντας το, προς το παρόν, κρυμμένο μέσα στην κά-
πα της. 
  Οι εφτά φονιάδες προχώρησαν κατά μήκος ενός άδειου δρόμου. Τα 
βήματά τους αντηχούσαν μέσα στη νύχτα. Οι φιγούρες τους μια πα-
ρουσιάζονταν στο φως λαμπών και μια χάνονταν στο σκοτάδι. 
  Η Νατμάλι έκανε νόημα στους συντρόφους της να δράσουν. 
  Ο Σάλβιθ και ο Έλφοντελ πετάχτηκαν μπροστά στους εφτά άντρες, 
σημαδεύοντάς τους με τα πιστόλια τους. «Ακίνητοι!» φώναξε ο πρώ-
τος. 
  Η Νατμάλι είχε ήδη υψώσει το δικό της πιστόλι, όπως επίσης και οι 
επαναστάτες δεξιά κι αριστερά της. 
  Ο Κάλβριλ έμεινε κρυμμένος στο σκοτάδι, ένα με τη νύχτα. Η μάγισσα 
δεν μπορούσε να τον δει, μα ήξερε πού βρισκόταν, καθώς και ότι ο Νυ-
χτοβάτης μπορούσε, άνετα, να σκοτώσει τρεις από αυτούς τους μεθυ-
σμένους τύπους, προτού οι άλλοι είχαν την παραμικρή ελπίδα 
ν’αρχίσουν να καταλαβαίνουν τι συνέβαινε γύρω τους. 
  Οι δολοφόνοι έκαναν να τραβήξουν τα όπλα τους. 



816  |  ΚΩΣΤΑΣ ΒΟΥΛΑΖΕΡΗΣ 

 

 

  «Πετάξτε τα!» τους προειδοποίησε η Νατμάλι, κι εκείνοι τότε συνει-
δητοποίησαν ότι οι εχθροί δεν βρίσκονταν μόνο μπροστά τους, αλλά 
και πίσω τους. 
  «Δεν έχουμε τίποτα για να ληστέψετε,» είπε ο Καλνέρος. 
  «Δεν είμαστε ληστές,» αντιγύρισε η Νατμάλι. 
  «Και τι σκατά είστε;» 
  «Κυνηγοί. Κι απόψε κυνηγάμε ιερείς του Μαύρου Νάρζουλ.» 
  Οι εφτά τράβηξαν τα όπλα τους– 
  Οι επαναστάτες τούς πυροβόλησαν, σωριάζοντάς τους στο πλακό-
στρωτο του δρόμου. 
  Η Νατμάλι αισθάνθηκε μια σφαίρα να περνά ξυστά από το κεφάλι 
της, αλλά δεν τραυματίστηκε. Ούτε εκείνη ούτε κανένας από τους συ-
ντρόφους της. 
  «Δείτε ποιοι είναι ζωντανοί,» πρόσταξε. 
 
 
 
Ο Ανδρόνικος δέχτηκε τη Νατμάλι’λι στο καθιστικό των διαμερισμά-
των του. Έτσι κι αλλιώς, δεν είχε ακόμα κοιμηθεί, παρά το προχωρη-
μένο της ώρας. 
  «Βρήκατε τίποτα;» τη ρώτησε, κουρασμένα, περιμένοντας ότι, μάλ-
λον, η μάγισσα θα ανέφερε αποτυχία. Έτσι όπως πήγαιναν τα πράγμα-
τα τελευταία, δεν ήταν κανείς νάναι αισιόδοξος. 
  «Οι δολοφόνοι του Αρχιερέα είναι νεκροί, Πρίγκιπά μου, εκτός από 
δύο, ο ένας εκ των οποίων είναι άσχημα τραυματισμένος –ίσως ετοι-
μοθάνατος– κι ο άλλος ελαφρά τραυματισμένος στο πόδι. Ο ιερέας του 
Μαύρου Νάρζουλ, δυστυχώς, είναι ανάμεσα στους νεκρούς. Δε μας 
άφησαν άλλη επιλογή.» 
  Ο Ανδρόνικος βλεφάρισε, προσπαθώντας να συνειδητοποιήσει τι του 
έλεγε η Φεηνάρκια μάγισσα. Έπειτα, γέλασε. Αυτό ήταν ανέλπιστο! 
«Θες να πεις ότι βρήκατε τους φονιάδες; Τους ακόλουθους του Μαύ-
ρου Νάρζουλ;» 
  «Ασφαλώς, Άρχοντά μου· τι άλλο;» 
  Ο Ανδρόνικος γέλασε πάλι. Γέμισε δύο ποτήρια κρασί, και το ένα το 
έδωσε στη μάγισσα. «Καλή δουλειά, Νατμάλι’λι.» 
  «Ευχαριστώ, Υψηλότατε.» Η Φεηνάρκια ήπιε μια μικρή γουλιά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  817 

 

 

  Ο Ανδρόνικος ήπιε το μισό ποτήρι. «Τους έχετε υπό κράτηση, τους 
ζωντανούς;» 
  Η Νατμάλι κατένευσε. «Επίσης,» είπε, «ανακαλύψαμε και ποιος τους 
έβαλε μέσα στο Ναό. Η επιστάτρια ήταν. Και βρίσκεται κι αυτή υπό 
κράτηση τώρα.» 
  Ο Ανδρόνικος συνοφρυώθηκε. «Ήταν ακόλουθος του Μαύρου Νάρ-
ζουλ, ή την είχαν εκβιάσει;» 
  «Νομίζω πως το έκανε οικειοθελώς.» 
  «Σ’ευχαριστώ, Νατμάλι’λι. Αύριο, όλο το βασίλειο θα μάθει ότι βρέθη-
καν οι φονιάδες του Αρχιερέα και τιμωρήθηκαν ανάλογα. Ή, τουλάχι-
στον, όλα τα μέρη του βασιλείου όπου μπορεί να εκπέμψει το Φως της 
Απολλώνιας.» 
  «Στις υπηρεσίες σας, Πρίγκιπά μου,» είπε η μάγισσα, και άφησε το 
κρασί της πάνω σ’ένα τραπεζάκι. «Με χρειάζεστε κάτι άλλο;» 
  «Όχι,» αποκρίθηκε ο Ανδρόνικος. «Πήγαινε να ξεκουραστείς.» 
  Η Νατμάλι στράφηκε προς την πόρτα. 
  Προτού φύγει, ο Ανδρόνικος τη ρώτησε: «Είχαμε τίποτα απώλειες;» 
  «Όχι, Πρίγκιπά μου. Ούτε τραυματίες. Τα πράγματα πήγαν πολύ κα-
λά.» 
  «Αυτό σημαίνει ότι θα κοιμηθείς απόψε;» ρώτησε η Άνμα’ταρ, όταν η 
Νατμάλι’λι έφυγε, κλείνοντας την πόρτα πίσω της. 
  Ο Ανδρόνικος στράφηκε, για ν’αντικρίσει τη Δράκαινα να στέκεται 
στο κατώφλι του δωματίου της. Φορούσε πάλι εκείνη τη ροζ πιτζάμα 
με τα κίτρινα πουλάκια. 
  «Σταμάτα να το κάνεις αυτό, μάγισσα,» είπε ο Ανδρόνικος, και τελεί-
ωσε το κρασί στο ποτήρι του. «Σε παρακαλώ, σταμάτα.» 
  Η Άνμα σταύρωσε τα χέρια της εμπρός της. «Ακόμα κι οι πρίγκιπες 
της Απολλώνιας χρειάζονται ύπνο, νομίζω. Κι αφού υποτίθεται ότι, 
τούτο τον καιρό, σε προστατεύω–» 
  «Δεν εννοούσα αυτό.» 
  Η Άνμα ύψωσε ένα της φρύδι, ερωτηματικά. 
  «Μιλούσα για τούτη την αμφίεση.» Ο Ανδρόνικος έδειξε την πιτζάμα 
της μάγισσας, από πάνω ώς κάτω. «Πραγματικά, δεν την αντέχω!» εί-
πε, χαμογελώντας. 
  «Με συγχωρείς πολύ, αλλά θεωρώ αυτή την πιτζάμα συμπαθητικότα-
τη! Κι επιπλέον, δε θα ήθελα να φορέσω τίποτα πιο προκλητικό και να 
παρεξηγηθούμε με την Ιωάννα.» 



818  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ανδρόνικος κάθισε στον καναπέ. «Δε χρειάζεται ν’ανησυχείς 
γι’αυτό.» 
  «Δε θα πετύχεις τίποτα με τις προσβολές, σε προειδοποιώ.» 
  «Ποιες προσβολές;» 
  «Κάνεις πως δεν καταλαβαίνεις, αλλά δεν το πιστεύω.» 
  Ο Ανδρόνικος άναψε ένα τσιγάρο. «Δεν είπα τίποτα για να σε προ-
σβάλω, Άνμα. Απλά, είπα ότι αυτή η αμφίεση κάνει τις τρίχες μου να 
σηκώνονται.» 
  Η μάγισσα άρπαξε ένα μαξιλάρι από μια πολυθρόνα και το εκτόξευσε. 
  Ο Ανδρόνικος έσκυψε. 
  Ένα βάζο έπεσε στο πάτωμα, αλλά δεν έσπασε, γιατί ήταν καμωμένο 
από μπρούτζο. 
  Η Άνμα μπήκε στο δωμάτιό της, κοπανώντας την πόρτα. 
  Ο Ανδρόνικος αναστέναξε. Σηκώθηκε απ’τον καναπέ, πήρε το βάζο 
από κάτω, και το έβαλε εκεί όπου βρισκόταν πριν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  819 

 

 

 

52 
 
 
Πέντε ημέρες είχαν περάσει από την απελευθέρωση του Κατακεραυ-
νωτή, και οι κάτοικοι της Ρακμάνης αισθάνονταν τα αποτελέσματα 
της επιρροής του, χωρίς να ξέρουν από πού προερχόταν αυτό που ένι-
ωθαν, ούτε τι ακριβώς ήταν. Άσχημες σκέψεις και κακές μνήμες είχαν 
γεμίσει τα κεφάλια όλων, βγάζοντας μια οργή –συγκαλυμμένη ή πιο 
έκδηλη, ανάλογα με το χαρακτήρα του καθενός– από βαθιά μέσα τους. 
Μια οργή που, σε ορισμένες περιπτώσεις, δεν αρκείτο μόνο στα προ-
σβλητικά λόγια και στις απλές πράξεις, αλλά έφτανε και στη βία. Στο 
έγκλημα. 
  Η εγκληματικότητα στην πόλη της Ρακμάνης, καθώς και στα περίχω-
ρά της, αυξήθηκε δραματικά μέσα σ’αυτές τις πέντε ημέρες. Οι δυνά-
μεις ασφαλείας έπρεπε να λάβουν σοβαρά μέτρα, για να την καταπο-
λεμήσουν· και, φυσικά, δεν παρέλειψαν κι αυτοί να χρησιμοποιήσουν 
βία, και να κάνουν πράγματα που, παλιότερα, δε θα είχαν κάνει –ή, 
τουλάχιστον, όχι στην πλειοψηφία τους. 
  Ο Λούσιος, όμως, δεν ανησυχούσε γι’αυτά τα γεγονότα. Τα θεωρούσε 
μάλλον φυσιολογικά. Ο λαός της Ρακμάνης θα μάθαινε να ζει με την 
επιρροή του Κατακεραυνωτή, τη δική του επιρροή· θα προσαρμοζόταν. 
Ο πιο αντιδραστικός ήταν ο Δούκας Φερέσβιος, ο οποίος αρνιόταν να 
συνεργαστεί, χωρίς ουσιαστικό λόγο· κι έτσι, θα έπρεπε να παραμείνει, 
προς το παρόν, στα μπουντρούμια του παλατιού, αυτός και η οικογέ-
νειά του, ώσπου  να καταλάβει ποιο ήταν το συμφέρον του και το 
συμφέρον ολόκληρης της Απολλώνιας. 
  Εκείνο που ανησυχούσε αληθινά τον Λούσιο ήταν το ίδιο πράγμα που 
τον ανησυχούσε και προτού απελευθερωθεί ο Κατακεραυνωτής: το 
Βόρειο Μέτωπο και οι δυνάμεις της Παντοκράτειρας. Παρότι ο Κατα-
κεραυνωτής είχε κατοικήσει μέσα στο σώμα του, παρότι, ουσιαστικά, 
οι ψυχές τους είχαν ενωθεί με τρόπο που ήταν αδύνατον πλέον να χω-
ριστούν, παρότι οι μνήμες του Κατακεραυνωτή είχαν προστεθεί στις 
μνήμες του Λούσιου, φτιάχνοντας ένα ψηφιδωτό που είχε κομμάτια 
πανάρχαια και κομμάτια πολύ, πολύ πρόσφατα από την Ιστορία της 



820  |  ΚΩΣΤΑΣ ΒΟΥΛΑΖΕΡΗΣ 

 

 

Απολλώνιας· παρ’όλα αυτά, ο Λούσιος εξακολουθούσε να θέλει να 
προστατέψει το βασίλειό του. Εξακολουθούσε να είναι εκείνος που 
ήταν. Απλά, τώρα ήταν κάτι περισσότερο. Κάτι μεγαλύτερο από πριν. 
Κάτι σημαντικότερο. 
  Και μπορούσε να αισθανθεί και να αντιληφτεί πράγματα που, παλιά, 
δεν αντιλαμβανόταν. Είχε μέσα στο μυαλό του γνώσεις που κανείς ζω-
ντανός στην Απολλώνια δεν είχε. Είχε μνήμες για γεγονότα που δεν 
ήταν καταγεγραμμένα ούτε στα ιστορικά βιβλία· κι όμως, εκείνος τα 
θυμόταν σα να είχαν συμβεί χτες. 
  Τώρα καταλάβαινε γιατί η Δομινίκη λάτρευε τον Δάσκαλο. Καταλά-
βαινε γιατί δεν τον θεωρούσε μονάχα «χρήσιμο» (τι βλασφημία, να 
θεωρεί κανείς τον Μεγάλο Δάσκαλο χρήσιμο, σαν εργαλείο!), αλλά την 
συνέπαιρναν οι διδαχές του. Τι κρίμα που η μοίρα της ήταν να πεθάνει, 
προτού προλάβει να δει τον Κατακεραυνωτή να ελευθερώνεται από τη 
μακροχρόνια φυλάκισή του. Τι κρίμα… 
  Ο Λούσιος την είχε κηδέψει ο ίδιος, χωρίς να την παραδώσει στην Κυ-
ρά του Καπνού. Η Δομινίκη ανήκε στον Δάσκαλο, και μόνο στον Δά-
σκαλο· ήταν Αρχιέρειά του. Είχε μεταφέρει το πτώμα της –που βρι-
σκόταν σε άσχημη κατάσταση σήψης– στα υπόγεια του παλατιού της 
Ρακμάνης, και, έχοντας μονάχα ελάχιστους ανθρώπους γύρω του, ελά-
χιστους ανθρώπους που ήταν όλοι πιστοί στον Δάσκαλο, είχε αγκα-
λιάσει τη σύζυγό του για τελευταία φορά. Και είχε στείλει τη δύναμη 
του Κατακεραυνωτή μέσα της, τυλίγοντάς την με αστραποειδή ενέρ-
γεια και κάνοντας το σκοτεινό δωμάτιο να φωτιστεί με απόκοσμο 
φως. Το πτώμα της Δομινίκης είχε γίνει στάχτη, η οποία έτρεξε ανάμε-
σα από τα δάχτυλα του Λούσιου και σκορπίστηκε στο πάτωμα· κι ύ-
στερα, μια ιέρεια του Δασκάλου τη μάζεψε και την έβαλε σ’ένα τεφρο-
δοχείο. 
  Έτσι, η μητέρα των παιδιών του ήταν τώρα νεκρή. Τίποτα περισσό-
τερο από μια ανάμνηση. Ακόμα κι οι δικές του δυνάμεις δεν μπορού-
σαν να τη φέρουν πίσω. 
  Ο Λούσιος, όμως, δεν ήθελε ο γιος του και η κόρη του να μείνουν χω-
ρίς τη σωστή καθοδήγηση. Γι’αυτό είχε αναθέσει σε μια ιέρεια την επι-
μόρφωσή τους. Σε μια γυναίκα που έμενε στη Ρακμάνη, που λάτρευε 
τον Δάσκαλο, και που μπορούσε να μεταδώσει το μεγαλείο και τις δι-
δαχές του στον Αλεξίλυπο και στην Αρχιμάχη. Ο Λούσιος θα επιθυμού-
σε να μπορούσε να το κάνει ο ίδιος, μα, ετούτη την περίοδο, ήταν αδύ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  821 

 

 

νατον. Έπρεπε να δραστηριοποιηθεί, σύντομα, για να πολεμήσει την 
Παντοκράτειρα, και να τη διώξει για πάντα από την Απολλώνια. 
  Σκόπευε να φύγει από τη Ρακμάνη και να ταξιδέψει στο Βόρειο Μέ-
τωπο, όπου οι δυνάμεις του θα μπορούσαν να χρησιμοποιηθούν υπέρ 
των μαχητών του βασιλείου και εναντίον των Παντοκρατορικών. Το 
μόνο που τον απασχολούσε ήταν ο αδελφός του, ο Ανδρόνικος, που, 
έχοντας σφετεριστεί τον Κυανό Θρόνο, βρισκόταν στην Απαστρά-
πτουσα και σχεδίαζε πώς να τον καταστρέψει, αδιαφορώντας για το 
γενικότερο καλό της Απολλώνιας. Ο Λούσιος φοβόταν πως, φεύγοντας 
από τη Ρακμάνη, θα έδινε στον Ανδρόνικο την ευκαιρία που ζητούσε. 
Θα του έδινε την ευκαιρία να πάρει περισσότερο από το βασίλειο με το 
μέρος του. 
  Δεν μπορούσε, όμως, να μείνει άλλο εδώ. Αν η Απολλώνια έπεφτε, αν 
κατακτιόταν ξανά από τις δυνάμεις της Παντοκράτειρας, τότε όλες οι 
προσπάθειες του Λούσιου θα ήταν για το τίποτα. Επομένως: θα πήγαι-
νε στο Βόρειο Μέτωπο· δεν υπήρχε αμφιβολία γι’αυτό. Το πρόβλημα 
ήταν πώς να διασφαλίσει την εξουσία του στο εσωτερικό του βασιλεί-
ου, όσο θα έλειπε από τη Ρακμάνη και θα ήταν απασχολημένος με τον 
πόλεμο κατά της Παντοκράτειρας. 
  Θα έπρεπε, κατά πρώτον, να αφήσει έναν αντικαταστάτη στη θέση 
του. Έναν κυβερνήτη της Ρακμάνης, αφού ο Δούκας Φερέσβιος δε 
φαινόταν να βάζει μυαλό και θα παρέμενε στο κελί του. 
  Κατά δεύτερον, θα έπρεπε να βρει έναν μηχανισμό άμυνας… ή ένα 
όπλο… για να το χρησιμοποιήσει εναντίον του αδελφού του. 
  Δεν άργησε να φτάσει σ’ένα συμπέρασμα και για τα δύο. 
  Ως Αντικαταστάτη του στη Ρακμάνη θα άφηνε έναν διοικητή από τη 
φρουρά της πόλης, που γνώριζε ότι ήταν πιστός ακόλουθος του Δα-
σκάλου. Ήταν ένας από τους ανθρώπους-κλειδιά μέσα στη Ρακμάνη, ο 
οποίος είχε, παλιότερα, οργανώσει πολλά πράγματα για τον Λούσιο 
και τη Δομινίκη. Θα λάμβανε, επομένως, την ανταμοιβή που του άξιζε. 
Ήταν καιρός. Οι ακόλουθοι του Δασκάλου θα έπρεπε, σιγά-σιγά, να 
πάψουν να κρύβονται και να πάρουν, φανερά πλέον, τις θέσεις που 
τους αναλογούσαν μέσα στην κοινωνία της Απολλώνιας. Συγχρόνως, 
όμως, ο Λούσιος θα έλεγε στην ιέρεια που δίδασκε τα παιδιά του να 
συμβουλεύει τον Αντικαταστάτη επάνω σε ό,τι θέματα χρειαζόταν, 
γιατί πίστευε ότι η κρίση της ήταν καλή και ότι καλύτερα να σκέφτο-
νται δύο μυαλά παρά ένα. 



822  |  ΚΩΣΤΑΣ ΒΟΥΛΑΖΕΡΗΣ 

 

 

  Και όσον αφορούσε το δεύτερο ζήτημα, το ζήτημα του όπλου κατά 
του Ανδρόνικου, ο Λούσιος ανέτρεξε στις παλιές του μνήμες, στις πα-
νάρχαιες μνήμες του. Ή, μάλλον, στις μνήμες του Κατακεραυνωτή… 
Αλλά τι σημασία είχε πλέον ο διαχωρισμός; Ο Λούσιος ήταν ο Κατακε-
ραυνωτής. Ανέκαθεν ήταν ο Κατακεραυνωτής. Εξάλλου, το «Κατακε-
ραυνωτής» δεν ήταν αληθινό όνομα. Το όνομα που είχε παλιά ήταν άλ-
λο, και, παραδόξως, ο Λούσιος δεν μπορούσε να το θυμηθεί. Στο μυαλό 
του, όταν θυμόταν ανθρώπους να του μιλάνε από την εποχή που ήταν 
ελεύθερος, πάντοτε Λούσιο τον αποκαλούσαν, σαν και τότε να ονομα-
ζόταν έτσι. Κι όμως, ήταν σχεδόν βέβαιος πως τότε πρέπει να είχε δια-
φορετικό όνομα. 
  Ήταν περίεργο. Σαν ένα ανεξήγητο φαινόμενο της ροής του χρόνου. 
Αλλά δεν είχε σημασία. 
  Σημασία είχε ότι τώρα οι αρχαίες μνήμες του του είχαν αποκαλύψει 
το όπλο που θα χρησιμοποιούσε εναντίον του Ανδρόνικου. Κάτι που, 
έτσι κι αλλιώς, όφειλε να είχε σκεφτεί από πριν… 
  Ήταν νωρίς το πρωί, και ο ήλιος περνούσε ανάμεσα από τις κουρτίνες 
του υπνοδωματίου του, καθώς ο Λούσιος βγήκε από το μπάνιο, πλυμέ-
νος. Το σώμα του ήταν βρεγμένο από το ζεστό νερό και τα ξανθά του 
μαλλιά νοτισμένα. Δε φορούσε τίποτα επάνω του. 
  Στο μεγάλο κρεβάτι ήταν ξαπλωμένη η Κορνηλία, μπρούμυτα, με τα 
μακριά, μαύρα της μαλλιά να απλώνονται γύρω απ’το κεφάλι της κι 
επάνω στη γυμνή της πλάτη, σαν χυμένο μελάνη από μελανοδοχείο 
που είχε αναποδογυρίσει. Το πρόσωπό της ήταν γυρισμένο στο πλάι, 
έτσι που η αριστερή του μεριά ήταν φανερή, μαζί με την ουλή που υ-
πήρχε εκεί, στο λαιμό και στο μάγουλο. Την ουλή για την οποία ευθυ-
νόταν η Δομινίκη, όπως είχε πει η ίδια η Κορνηλία. 
  Ο Λούσιος μειδίασε, άθελά του, και σκέφτηκε: Η Δομινίκη δε θα έφευ-
γε ποτέ χωρίς ν’αφήσει πίσω της σημάδια… Γέλασε, σιγανά, μη θέλο-
ντας ακόμα να ξυπνήσει την Κορνηλία. Μη θέλοντας να την ξυπνήσει 
με το γέλιο του. 
  Πλησίασε το κρεβάτι και άπλωσε το χέρι του. Άγγιξε την πλάτη της –
τόσο λεία και μαλακή– και τα μαλλιά της –μεταξένια και αρκετά πλού-
σια για να χαθείς μέσα στον μικρόκοσμό τους. Έμπλεξε τα δάχτυλά 
του ανάμεσά τους, τα ανακάτεψε, ενώ ανέβαινε στο κρεβάτι. 
  Τα μάτια της Κορνηλίας άνοιξαν. Κοίταξε το πρόσωπό του· κι ύστερα, 
το βλέμμα της γλίστρησε προς τα κάτω, στο βρεγμένο στήθος του, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  823 

 

 

στην κοιλιά του, και στη στύση του. Τα μάτια της ξαναπήγαν στο πρό-
σωπό του, και συνάντησαν τα δικά του ματιά. «Δεν κοιμάσαι ποτέ;» 
τον ρώτησε. 
  «Λίγο,» παραδέχτηκε ο Λούσιος. «Πολύ λίγο.» Δεν του ήταν απαραί-
τητο πλέον· η δύναμη του Κατακεραυνωτή τον τροφοδοτούσε επαρ-
κώς. Δυο-τρεις ώρες ύπνος τού ήταν υπεραρκετός. 
  Λύγισε και φίλησε το αριστερό της μάγουλο. Έσυρε τη γλώσσα του 
επάνω στην ουλή εκεί, κι επάνω στο λαιμό της. Ο καυλός του πίεσε τον 
μηρό της, που ήταν καλυμμένος με τα σκεπάσματα του κρεβατιού. Και 
ο Λούσιος άκουσε την αναπνοή της Κορνηλίας να δυναμώνει, κι αι-
σθάνθηκε το αίμα να κυλά πιο γρήγορα στις φλέβες της. Δάγκωσε τον 
ώμο της. Τράβηξε τα σκεπάσματα και τα πέταξε από το κρεβάτι. Η 
Κορνηλία γύρισε ανάσκελα, τυλίγοντας τα μακριά της πόδια πίσω 
απ’την πλάτη του. 
  Ο Λούσιος κοίταξε για μερικές στιγμές τα όμορφα στήθη της, τόσο 
τέλεια σχηματισμένα, με τις θηλές τους ορθωμένες και μυτερές, σαν τις 
κορυφές ενός γλυκίσματος, που με δυσκολία κρατιόταν κανείς απ’το 
να καταβροχθίσει ολόκληρο, γνωρίζοντας πως η απόλαυση είναι στις 
στιγμές, όχι στο τέλος. 
  Η Κορνηλία γέλασε. «Τι κοιτάζεις;» 
  Τα δάχτυλα των χεριών τους μπλέχτηκαν. «Σου έχω καταπληκτικά 
νέα σήμερα.» Το βλέμμα του πήγε στο πρόσωπό της. «Καταπληκτικά 
νέα.» 
  «Τι νέα;» 
  Ο Λούσιος έσκυψε και φίλησε τα χείλη της, ενώ ο ανδρισμός του γλι-
στρούσε μέσα της, κάνοντάς τη να μουγκρίσει και να τυλίξει ακόμα πιο 
δυνατά τα πόδια της γύρω του. 
  «…Τι νέα;» Η φωνή της ήταν τώρα βραχνή και ελαφρώς ξέπνοη. 
  Ο Λούσιος γέλασε, καθώς η γλώσσα του έγλειφε τα χείλη της και παι-
χνίδιζε με το σαγόνι της. «Ένα δώρο.» 
  «Νομίζεις ότι δε με έχεις ήδη αποπλανήσει αρκετά;» 
  Ο καυλός του Λούσιου τη λόγχισε πιο βαθιά. 
  Η Κορνηλία ξεφώνησε. Τα νύχια της μπήχτηκαν στη σάρκα των χε-
ριών του, δυνατά, επώδυνα, κι έμειναν έτσι πιεσμένα –ο πόνος που του 
προκαλούσαν τον διέγειρε ακόμα περισσότερο. 
  «Αν δε με είχες αποπλανήσει ήδη, πρέπει να το κατάφερες… και αι-
σθάνομαι τόσο παράξενα… αλλά όχι με άσχημο τρόπο…» 



824  |  ΚΩΣΤΑΣ ΒΟΥΛΑΖΕΡΗΣ 

 

 

  «Τι σημαίνει αυτό;» 
  «Συνήθως, εγώ ήμουν που σε αποπλανούσα, ξάδελφε–» 
  «Ακόμα με αποπλανείς.» 
  «Αλλά νομίζω πως εσύ με αποπλανείς περισσότερο. Είσαι σίγουρος 
πως εσύ είσαι εσύ;» 
  Ο Λούσιος μειδίασε. «Είμαι περισσότερο εγώ απ’ό,τι ήμουν ποτέ, Κορ-
νηλία.» 
  Οι γλώσσες τους συναντήθηκαν και πάλεψαν, σαν φίδια, για κάμποση 
ώρα, ενώ οι ανάσες τους γίνονταν ολοένα και πιο γρήγορες. 
  Τα νύχια της τρύπησαν το δέρμα του, έκαναν αίμα να τρέξει, καθώς η 
Κορνηλία έφτασε στην κορύφωσή της. Τα γόνατά της τον πίεσαν σαν 
να ήθελαν να σπάσουν τα πλευρά του. Τα κάτω χείλη της έμοιαζαν να 
προσπαθούν να κατασπαράξουν ολόκληρο τον φαλλό και τους όρχεις 
του. 
  Ο Λούσιος εκσπερμάτωσε δυνατά μέσα της… κι έπειτα, έμειναν κι οι 
δύο ακίνητοι, βαριανασαίνοντας. 
  Ο Λούσιος ξάπλωσε στο πλάι… και τα νύχια της Κορνηλίας βγήκαν 
μέσα απ’το δέρμα των χεριών του, αιματοβαμμένα. 
  Η Κορνηλία τα ύψωσε εμπρός της. Τα κοίταξε σα να μην καταλάβαινε 
γιατί είχαν κοκκινίσει έτσι. Συνοφρυώθηκε. Κι ύστερα, τα μάτια της 
γούρλωσαν. 
  Στράφηκε να τον κοιτάξει. Το στόμα της ανοιγόκλεισε μερικές φορές, 
χωρίς να βγει ήχος. Το βλέμμα της πήγε στα χέρια του, που ήταν τραυ-
ματισμένα. 
  Και η Κορνηλία ένιωσε αυτό το παγερό συναίσθημα να περνά απ’το 
σώμα και την ψυχή της. Το παγερό συναίσθημα που είχε νιώσει και 
σ’άλλες, παρόμοιες στιγμές, όταν είχε, τις τελευταίες ημέρες, κάνει κάτι 
που δεν ήθελε ακριβώς. Κάτι βίαιο. Κάτι που, κανονικά, δε θα έκανε, 
γιατί δεν ήταν του χαρακτήρα της, αλλά τώρα της έμοιαζε σωστό, κα-
τά κάποιο τρόπο. Θα έπρεπε, όμως; Θα έπρεπε να της μοιάζει σωστό; 
αναρωτιόταν. 
  Ο Λούσιος χαμογέλασε, κοιτάζοντας το πρόσωπό της. 
  Τι βλέπει στο πρόσωπό μου; σκέφτηκε η Κορνηλία. Αιφνιδιασμό; Φό-
βο; 
  «Τι σε απασχολεί;» τη ρώτησε. 
  Η Κορνηλία άγγιξε το δεξί του χέρι, ελαφρά. «Με συγχωρείς…» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  825 

 

 

  «Ανοησίες,» είπε ο Λούσιος, και ύψωσε το χέρι του, φέρνοντάς το κο-
ντά στα χείλη της. 
  Η Κορνηλία φίλησε την πληγή. Έγλειψε το αίμα. Κι αισθάνθηκε ό-
μορφα, κάνοντάς το. 
  «Σου έχω ένα δώρο,» είπε ο Λούσιος. «Αλλά θα πρέπει να πας να το 
βρεις μόνη σου.» 
  Η Κορνηλία χαμογέλασε, λοξά. «Θέλεις να παίξουμε, δηλαδή;» Αι-
σθάνθηκε ένα γαργαλητό στο σώμα της: ξεκινούσε από τον αυχένα, 
κατέβαινε στη ράχη, κι έφτανε εκεί, βαθιά, στη γυναικεία της φύση, 
κάνοντάς τη να συσπαστεί, παρότι είχε πριν από λίγο βρει ικανοποίη-
ση. 
  «Δεν είναι παιχνίδι,» είπε ο Λούσιος, πολύ σοβαρά. «Θα είναι το όπλο 
με το οποίο θα πολεμήσουμε τον Ανδρόνικο.» 
  «Όπλο;» παραξενεύτηκε η Κορνηλία. «Και είναι κρυμμένο;» 
  «Ναι. Αλλά εγώ ξέρω την κρυψώνα. Ξέρω ακριβώς πού να πας για να 
το βρεις.» 
  «Τι όπλο είναι αυτό;» 
  «Στα Ελκόβρια Έλη, ο Απόλλωνας φυλάκισε την Υφάντρα. Αυτή είναι 
που θα πας να βρεις, κι αυτή θα είναι το όπλο μας.» 
  Τα μάτια της Κορνηλίας στένεψαν. «Την Υφάντρα;…» Γνώριζε πως ο 
Λούσιος μιλούσε για μία από τους Οκτώ. «Και θα πρέπει να… την απε-
λευθερώσω;» Και να της επιτρέψω να μπει μέσα μου; 
  «Ναι,» απάντησε ο Λούσιος. «Δεν αισθάνεσαι ενθουσιασμένη, Κορνη-
λία;» 
  Αισθανόταν μουδιασμένη. Να την αφήσω να μπει μέσα μου; Να κατα-
λάβει την ψυχή μου; 
  «Φοβάσαι, Κορνηλία;» 
  «Όχι… Απλώς… απλώς… Δεν ξέρω… Μου φαίνεται παράξενο.» Συνο-
φρυώθηκε. «Θα γίνω σαν εσένα;» 
  Ο Λούσιος γέλασε. «Όχι,» είπε, «δε θα γίνεις σαν εμένα. Θα μείνεις 
όπως είσαι. Αλλά θα είσαι πολύ… περισσότερη… απ’ό,τι είσαι.» 
  Η Κορνηλία κόμπιασε. «Δεν καταλαβαίνω.» Αισθανόταν διστακτική. 
  «Μη φοβάσαι, Κορνηλία. Δε θυμάσαι τι σου έλεγα, όσο ταξιδεύαμε 
μαζί, από την Απολεσθείσα Γη ώς εδώ; Δε θυμάσαι που σου μιλούσα 
για τον Δάσκαλο και για τις διδαχές του, και για το τι μπορεί να σου 
προσφέρει;» 



826  |  ΚΩΣΤΑΣ ΒΟΥΛΑΖΕΡΗΣ 

 

 

  Ναι, τα θυμόταν όλα αυτά. Φυσικά και τα θυμόταν. Πώς θα μπορούσε 
να τα ξεχάσει; Ο Κατακεραυνωτής την είχε κάνει πραγματική πιστή 
του Δασκάλου. Μέσα σε τόσο μικρό χρονικό διάστημα, της είχε διδάξει 
πράγματα που η Δομινίκη δε θα μπορούσε ποτέ να της διδάξει, όταν 
την είχε κάνει ιέρεια. 
  «Η Υφάντρα…» είπε, σα να ήθελε να δοκιμάσει τη λέξη στο στόμα της. 
«Ποιο είναι το αληθινό της όνομα;» 
  «Κορνηλία.» 
  Η Κορνηλία βλεφάρισε. «Συνωνυμία;» 
  «Όχι. Το όνομά της θα είναι Κορνηλία, γιατί εσύ θα είσαι εκείνη, κι 
εκείνη θα είναι εσύ. Όπως ο Κατακεραυνωτής κι εγώ είμαστε ένα.» 
  «Ναι, αλλά ποιο ήταν το παλιό της όνομα; Και ποιο ήταν το παλιό ό-
νομα του Κατακεραυνωτή;» 
  «Δε θυμάμαι,» είπε ο Λούσιος. «Και τότε Λούσιο μ’αποκαλούσαν… Και 
την Υφάντρα…» Μειδίασε, σαν μια ευχάριστη ανάμνηση να ήρθε στο 
μυαλό του. «Ναι, και την Υφάντρα Κορνηλία τη λέγανε.» 
  «Δεν είναι αυτό κάπως παράξενο;» 
  «Όχι· είναι απόλυτα λογικό. Θα καταλάβεις, όταν τη βρεις.» 
  «Και γιατί πρέπει να πάω μόνη μου;» ρώτησε η Κορνηλία. «Δε θα έρ-
θεις μαζί μου;» 
  «Πρέπει να κατευθυνθώ στο Βόρειο Μέτωπο. Έφτασε ο καιρός να 
πολεμήσουμε την Παντοκράτειρα.» 
  «Πιστεύεις ότι η παρουσία σου θα κάνει τόσο μεγάλη διαφορά;» 
  «Το ελπίζω.» 
  «Όταν έχω ελευθερώσει την Υφάντρα,» είπε η Κορνηλία, «θα έρθω να 
σε βρω. Για να βοηθήσω.» 
  «Όχι. Θα επιστρέψεις στη Ρακμάνη, γιατί φοβάμαι πως ο αδελφός 
μου θα βάλει σε εφαρμογή κάποιο πολύ άσχημο σχέδιο, όταν αντιλη-
φτεί ότι λείπω. Θα προσπαθήσει να διώξει τους πιστούς του Δασκάλου 
απ’ολόκληρο το βασίλειο.» 
  «Και τι θα μπορώ να κάνω εγώ για να τον σταματήσω;» 
  «Θα ξέρεις,» της είπε ο Λούσιος. «Θα ξέρεις.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  827 

 

 

 

53 
 
 
Ταξίδευαν για μέρες, καβάλα στα Σερπετά, αποφεύγοντας τους κε-
ντρικούς δρόμους και τις κατοικημένες περιοχές και προτιμώντας τα 
δάση, όπου μπορούσαν να είναι κρυμμένοι από τυχόν κατασκόπους 
του Κατακεραυνωτή. Ο Αυγερινός ήταν πολύ αυστηρός σ’αυτό το θέ-
μα: Δεν έπρεπε, σε καμία περίπτωση, να τους εντοπίσουν, έλεγε· η Βα-
σίλισσα έπρεπε να επιστρέψει στην Απαστράπτουσα με όσο το δυνα-
τόν περισσότερη ασφάλεια. Και κανείς δεν του έφερνε αντίρρηση, ού-
τε καν η Γλυκάνθη, σε καμία από τις προτροπές του· γιατί όλοι τους, 
αν και δεν το έλεγαν, τον αναγνώριζαν ως αρχηγό της ομάδας τους: κι 
επομένως, οι προτροπές του ήταν, ουσιαστικά, διαταγές. Ο Αυγερινός 
τούς οδηγούσε σε τούτο το δύσκολο ταξίδι επειδή, πολύ απλά, ήταν ο 
καταλληλότερος για να τους οδηγήσει. Ήταν ο σωστός άνθρωπος για 
τη δουλειά. Ήταν ο φυσικός εχθρός των ακόλουθων του Μαύρου Νάρ-
ζουλ και των Οκτώ: και ακριβώς αυτούς είχαν τώρα να αντιμετωπί-
σουν. 
  Ο Αυγερινός είχε σταθεί στο διάβα του ίδιου του Κατακεραυνωτή, 
προκειμένου να δώσει στους συντρόφους του την ευκαιρία να τρέ-
ξουν, μέσα στο παλάτι της Ρακμάνης, και να ξεφύγουν. Ο Αυγερινός 
τούς είχε κρύψει στα δάση και είχε επικαλεστεί τα Σερπετά, για να 
τους πάρουν μακριά από τους στρατιώτες του Πρίγκιπα Λούσιου. Ο 
Αυγερινός είχε, με κάποιο μυστηριώδη τρόπο, επικοινωνήσει με την 
Ορκισμένη Ιέρεια στον Ναό του Απόλλωνα, ώστε εκείνη να τους περι-
μένει και να τους προσφέρει καταφύγιο και προμήθειες για το ταξίδι 
τους. 
  Ο Αυγερινός έμοιαζε με απεσταλμένο του ίδιου του Απόλλωνα, όταν 
τα μάτια του και η λεπίδα του ξίφους του λαμπύριζαν με γαλανό φως. 
  Η Βασίλισσα Γλυκάνθη δεν αμφέβαλλε πλέον ότι επρόκειτο για πρό-
σωπο ιερό· πρόσωπο που εκπλήρωνε, απευθείας, το θέλημα του Φω-
τεινού Άρχοντα. Και οι επαναστάτες από την Αλβέρια, αν και δεν ήταν 
πιστοί του Απόλλωνα οι ίδιοι, αντιλαμβάνονταν ωστόσο την ιδιαίτερη 
φύση αυτού του Βασιλικού Φρουρού. 



828  |  ΚΩΣΤΑΣ ΒΟΥΛΑΖΕΡΗΣ 

 

 

  Κι έτσι, κανείς τους δεν αμφισβητούσε το γεγονός ότι εκείνος, και μό-
νο εκείνος, μπορούσε να τους οδηγήσει πίσω, στην Απαστράπτουσα. 
  Τα δύο Σερπετά –με τα οποία ο Αυγερινός έμοιαζε πάντοτε να βρί-
σκεται σε κάποιου είδους σιωπηλή επικοινωνία– τούς μετέφεραν ό-
λους, δίχως να δείχνουν σημάδια κόπωσης. Ταξίδευαν, και ταξίδευαν, 
και ταξίδευαν, ακούραστα, αφοσιωμένα, αποφασισμένα. Η Βασίλισσα 
Γλυκάνθη αναρωτιόταν αν είχαν, πραγματικά, ανάγκη από ξεκούραση 
το βράδυ· ο Αυγερινός, όμως, έκανε τότε μια μεγάλη στάση, ώστε όλοι 
τους να κοιμηθούν. Κι άλλη μία στάση έκανε το μεσημέρι, για λιγότε-
ρες ώρες. 
  Τα μέρη που διέσχιζαν ήταν, πολλές φορές, δύσβατα, γεμάτα κρη-
μνούς, ανώμαλα εδάφη, λάκκους, χαντάκια, και χαμηλή αλλά σκληρή 
βλάστηση που δυσχέραινε το ταξίδι. Τα Σερπετά, όμως, αγνοούσαν 
κάθε δυσκολία, λες κι ήταν καμωμένα από σίδερο, λες κι ήταν μηχανές. 
Η εντύπωση αυτή, ένα βράδυ, έγινε τόσο επίμονη στο νου της Γλυκάν-
θης, που η Βασίλισσα έβαλε τ’αφτί της επάνω στα πλευρά του Σερπε-
τού απ’το οποίο είχε μόλις ξεκαβαλικέψει και αφουγκράστηκε, ανα-
ρωτούμενη αν θα άκουγε γρανάζια να γυρίζουν. Το μόνο, όμως, που 
άκουσε ήταν η αναπνοή του μεγάλου θηρίου, και το στομάχι του να 
γουργουρίζει. Το Σερπετό, ρίχνοντας ένα φιλικό βλέμμα στη Βασίλισ-
σα, απομακρύνθηκε απ’αυτήν και πήγε λίγο παραπέρα, για να μασου-
λήσει μερικούς θάμνους. 
  Το άλλο Σερπετό είχε ήδη φύγει, μακριά από τους συντρόφους, και, 
αργότερα, όταν επέστρεψε, είχε ένα αγριογούρουνο καρφωμένο επά-
νω στο μακρύ κέρατο στη μουσούδα του. Το έριξε στο έδαφος, ανάμε-
σα στον εαυτό του και στο πρώτο Σερπετό, και μαζί άρχισαν να το 
τρώνε, σχίζοντας τις σάρκες του με τα δόντια και τα νύχια τους. Το 
θέαμα παραξένεψε τη Γλυκάνθη. Αν και, κανονικά, δε θα έπρεπε, σκέ-
φτηκε η Βασίλισσα. Εξάλλου, ακόμα και τα Σερπετά χρειάζονταν φα-
γητό. Δεν ήταν κάποιου είδους ανεξήγητα όντα που είχαν κατεβεί 
απ’τους ουρανούς, τυλιγμένα στο φως· ήταν πλάσματα της γης της 
Απολλώνιας, και, όπως όλα τα θηρία, είχαν ανάγκη από τροφή. 
  Ο ήλιος και τα φεγγάρια ανέτελλαν και βασίλευαν, καθώς η Βασίλισ-
σα Γλυκάνθη, ο Αυγερινός, και οι επαναστάτες ταξίδευαν. Ανέτελλαν 
και βασίλευαν, ανέτελλαν και βασίλευαν, εναλλάσσοντας τη μέρα με 
τη νύχτα και τη νύχτα με τη μέρα, ενώ εκατοντάδες χιλιόμετρα περ-
νούσαν κάτω απ’τα νυχάτα πόδια των Σερπετών. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  829 

 

 

  Και μια αυγή, ο Αυγερινός είπε: «Ήρθε η ώρα να πλησιάσουμε τη θά-
λασσα. Αν δεν κάνω λάθος, πρέπει να είμαστε κοντά στην πόλη της 
Ζέρλια.» 
  Βρίσκονταν σε μια κατάφυτη περιοχή, επάνω σ’ένα υψίπεδο, και εί-
χαν μόλις διαλύσει τον καταυλισμό τους, ο οποίος, όπως πάντα, ήταν 
πολύ προσεχτικά στημένος, με τις φωτιές καλυμμένες ώστε να μη 
μπορούν να τους δουν από μακριά. 
  Η Γλυκάνθη έβηξε πάνω σ’ένα μαντήλι (Όπως ήταν αναμενόμενο, είχε 
κρυολογήσει, ύστερα από την περιπέτειά τους μέσα στη βροχή, και το 
κρυολόγημα δεν είχε ακόμα περάσει) και ρώτησε: «Σκέφτεσαι να πά-
ρουμε πλοίο, Αυγερινέ;» 
  Εκείνος ένευσε. «Ναι, Βασίλισσά μου. Αρκεί να μπορούμε να μπαρκά-
ρουμε χωρίς να μας αναγνωρίσουν.» 
  «Με το συμπάθιο, Αυγερινέ,» είπε η Σαρφάλλη, «αλλά δε νομίζω ότι, 
αν έχουν κάποια πληροφόρηση για σένα, είναι εύκολο να μπερδέψουν 
τη φάτσα σου.» 
  Ο Βασιλικός Φρουρός, ασφαλώς, γνώριζε σε τι αναφερόταν η επανα-
στάτρια: στην ουλή που ξεκινούσε από το μέτωπό του, επάνω δεξιά, 
και τελείωνε στο σαγόνι του, κάτω αριστερά. Πραγματικά, δεν μπο-
ρούσε κανείς να μπερδέψει τη φάτσα του. 
  «Κι επίσης,» πρόσθεσε ο Ούρος, «όλοι στην Απολλώνια γνωρίζουν το 
πρόσωπο της Βασίλισσας, από τις εφημερίδες, τα περιοδικά, και τα 
τηλεοπτικά κανάλια.» 
  «Ναι,» παραδέχτηκε ο Αυγερινός, «αυτά είναι δύο πολύ σοβαρά προ-
βλήματα…» Και, για πρώτη φορά από τότε που είχαν φύγει απ’τον 
Ναό του Απόλλωνα, έμοιαζε αναποφάσιστος, σα να μην ήξερε πώς έ-
πρεπε να κινηθούν. Σαν η θεόπνευστη καθοδήγηση στο μυαλό του να 
τον είχε εγκαταλείψει. 
  Κι ετούτο δεν μπορούσε παρά να ρίξει το ηθικό των επαναστατών. 
  Αλλά και της Γλυκάνθης. Η Βασίλισσα αισθάνθηκε λες και, ξαφνικά, 
κάποιος είχε αφήσει το χέρι της μέσα σ’ένα σκοτεινό δάσος. Προσπα-
θώντας, όμως, να διώξει αυτή την αίσθηση, είπε: «Την ξέρω τη Δού-
κισσα της Ζέρλια, κι εκείνη ξέρει εμένα. Κι επιπλέον, εξακολουθώ να 
είμαι Βασίλισσά της. Θα με εξυπηρετήσει. Δε χρειάζεται να μπούμε σαν 
κυνηγημένοι σε κάποιο πλοίο.» 



830  |  ΚΩΣΤΑΣ ΒΟΥΛΑΖΕΡΗΣ 

 

 

  «Είστε βέβαιη, Μεγαλειοτάτη, ότι αυτή η Δούκισσα δεν έχει συμμα-
χήσει με τον Λούσιο;» ρώτησε ο Θελλέδης, που ήταν καθισμένος σε μια 
πέτρα, γιατί δεν μπορούσε να στέκεται με τον χτυπημένο του μηρό. 
  Η Γλυκάνθη δίστασε να απαντήσει. 
  «Ακριβώς αυτό φοβάμαι κι εγώ, Θελλέδη,» είπε ο Αυγερινός. «Δεν ξέ-
ρω μέχρι πού είναι απλωμένη η επιρροή του εχθρού μας. Κι επομένως, 
πρέπει να πάρουμε όσο το δυνατόν περισσότερα μέτρα ασφαλείας.» 
  «Έτσι όπως τη βλέπω την κατάσταση,» είπε ο Θελλέδης, «έχω να 
προτείνω το εξής, ως μια σκέψη και τίποτα περισσότερο: Θα μπορού-
σαν ο Ούρος και η Σαρφάλλη να κατεβούν στη Ζέρλια, να κλείσουν ει-
σιτήρια για όλους μας σε κάποιο πλοίο που φεύγει για Απαστράπτου-
σα, και μετά να πάμε εμείς και να επιβιβαστούμε. Μ’αυτό τον τρόπο, οι 
πιθανότητες να μας αναγνωρίσουν είναι λιγότερες. Τον Ούρο και τη 
Σαρφάλλη δεν τους ξέρει κανένας· και δεν έχουν τίποτα το ιδιαίτερο ή 
αξιοσημείωτο επάνω τους. Επιπλέον, ο καιρός είναι κρύος, επομένως 
μπορούν άνετα να φορούν κουκούλες, χωρίς να τραβήξουν την προσο-
χή. Και, φυσικά, το ίδιο θα κάνεις κι εσύ, Αυγερινέ, καθώς και η Βασί-
λισσα, όταν είναι να αναχωρήσουμε.» 
  «Και η ώρα της αναχώρησης του πλοίου καλό θα ήταν να είναι βραδι-
νή,» είπε ο Αυγερινός. 
  Ο Θελλέδης κατένευσε. 
  «Θα προχωρήσουμε έτσι, λοιπόν;» ρώτησε ο Φέτανιρ, ύστερα από 
μερικές στιγμές που όλοι τους ήταν αμίλητοι. 
  Ο Αυγερινός σταύρωσε τα χέρια του εμπρός του. «Δε βλέπω καμια 
άλλη λύση. Εκτός αν θέλετε να ταξιδέψουμε ώς τον Μαύρο Ποταμό και 
να πάρουμε πλοίο από τις όχθες του.» 
  Η Γλυκάνθη, που είχε δει τον χάρτη, συνοφρυώθηκε. «Ο Μαύρος Πο-
ταμός είναι μακριά από δω, Αυγερινέ. Γύρω στα τετρακόσια χιλιόμε-
τρα, αν θυμάμαι καλά.» 
  Ο Βασιλικός Φρουρός ένευσε. «Καλά θυμάστε, Βασίλισσά μου. Είναι, 
πράγματι, μακριά.» 
  «Ας επιχειρήσουμε, λοιπόν, να φύγουμε από το λιμάνι της Ζέρλια,» 
είπε η Γλυκάνθη, και έβηξε μέσα στο μαντήλι της. Καταραμένο κρυο-
λόγημα! 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  831 

 

 

Ο Ούρος και η Σαρφάλλη πήγαν στη Ζέρλια, οδοιπορώντας. Και άργη-
σαν να επιστρέψουν. Οι σύντροφοί τους είχαν αρχίσει ν’ανησυχούν 
γι’αυτούς, όταν τους είδαν να έρχονται, το μεσημέρι. 
  Ο Φέτανιρ κατέβηκε από το δέντρο όπου είχε σκαρφαλώσει, για να 
παρατηρεί, και ενημέρωσε τους υπόλοιπους ότι ο Ούρος και η Σαρ-
φάλλη πλησίαζαν· και δε φαίνονταν νάναι τραυματισμένοι, ούτε κανέ-
νας τους καταδίωκε. 
  Η Γλυκάνθη έβηξε μέσα στο μαντήλι της. Θετικό σημάδι, σκέφτηκε. 
  Ο Ούρος και η Σαρφάλλη ανέβηκαν στο υψίπεδο από ένα μονοπάτι 
που ίσα που ξεχώριζε μέσα απ’τη βλάστηση, και ήρθαν κοντά στους 
συντρόφους τους. «Τα έχουμε,» είπε ο πρώτος, βγάζοντας τα εισιτήρια 
από μια τσέπη του και υψώνοντάς τα εμπρός του. «Έξι. Για τα μεσάνυ-
χτα.» 
  «Γιατί αργήσατε τόσο;» ρώτησε ο Αυγερινός. 
  «Διότι δεν είχαμε χρήματα, και έπρεπε να ψάξουμε να βρούμε φτηνά 
εισιτήρια για κάποιο σκάφος που έφευγε την ώρα που θέλουμε.» 
  «Σωστά,» είπε ο Θελλέδης, κοιτάζοντας τον Αυγερινό. «Δε λάβαμε υ-
πόψη μας την οικονομική μας κατάσταση.» 
  «Τι πλοίο βρήκατε;» ρώτησε η Γλυκάνθη τον Ούρο. 
  «Ιστιοφόρο με κωπηλάτες, Μεγαλειοτάτη. Δυστυχώς, ήταν αδύνατον 
να κλείσουμε θέση σε κάποιο ενεργειακό σκάφος.» 
  Οι θέσεις στα ενεργειακά σκάφη ήταν πάντα ακριβότερες· η Γλυκάν-
θη το ήξερε. Και υπήρχε ένας πολύ καλός λόγος που τα πράγματα ήταν 
έτσι: Για να λειτουργήσουν, τα ενεργειακά πλοία της Απολλώνιας δεν 
χρειάζονταν μόνο μεγάλα αποθέματα ενέργειας, αλλά και μάγους, για 
να ελέγχουν την ενεργειακή ροή. Όλα τούτα σήμαιναν υψηλό κόστος 
για τον πλοιοκτήτη, αφού ούτε οι ενεργειακές φιάλες ήταν φτηνές, 
ούτε οι μάγοι εργάζονταν με χαμηλούς μισθούς, καθότι ήταν λίγοι και 
η ζήτηση για την εργασία τους μεγάλη. Επομένως, τα εισιτήρια ήταν, 
αναπόφευκτα, πολύ ακριβότερα από τα εισιτήρια των ιστιοφόρων. 
Και, όπως είχε αποδειχτεί, ήταν πιο ακριβά απ’ό,τι επέτρεπαν οι οικο-
νομίες της ομάδας της Βασίλισσας. 
  «Αυτό σημαίνει ότι θ’αργήσουμε να φτάσουμε στην Απαστράπτου-
σα…» είπε η Γλυκάνθη, μελαγχολικά· γιατί σκεφτόταν ότι ο Ανδρόνι-
κος και η Βασιλική, σίγουρα, θ’ανησυχούσαν για εκείνη. 
  «Σχετικά,» αποκρίθηκε ο Αυγερινός. «Είναι, όμως, νομίζω, η καλύτερη 
λύση, Βασίλισσά μου.» 



832  |  ΚΩΣΤΑΣ ΒΟΥΛΑΖΕΡΗΣ 

 

 

  «Πόσες μέρες θα διαρκέσει το ταξίδι;» θέλησε να μάθει η Γλυκάνθη. 
  «Δεν είμαι ειδικός στα πλοία…» 
  «Τρεις μέρες, περίπου, τις υπολογίζω εγώ,» είπε ο Ούρος. 
  Η Γλυκάνθη πήρε μια βαθιά ανάσα και την έβγαλε αργά από μέσα 
της. Έβηξε, σκεπάζοντας το στόμα και τη μύτη με το μαντήλι της. «Ε-
ντάξει,» είπε. «Θα περιμένουμε τα μεσάνυχτα.» 
  Δεν περίμεναν, όμως, μέχρι τότε, γιατί ο Ούρος είπε πως δε θα ήταν 
καλή ιδέα να τρέχουν για να προφτάσουν το πλοίο, την τελευταία 
στιγμή· εκτός απ’το ότι ίσως να το έχαναν, θα τραβούσαν και την προ-
σοχή διάφορων περίεργων –πράγμα το οποίο, αναμφίβολα, δεν ήθε-
λαν. Ο Αυγερινός και η Γλυκάνθη δεν μπόρεσαν παρά να συμφωνή-
σουν μαζί του. Έτσι, έφυγαν από το υψίπεδο δύο ώρες πριν από τα 
μεσάνυχτα, εγκαταλείποντας τα Σερπετά πίσω τους. Η Βασίλισσα ό-
φειλε να παραδεχτεί ότι λυπόταν που τα άφηνε· τα αισθανόταν σαν 
δύο πανίσχυρους προστάτες στο πλευρό της. 
  Ντυμένοι με τις κάπες τους και κουκουλωμένοι, πλησίασαν τη Ζέρλια, 
που τα φώτα της διέλυαν το σκοτάδι της νύχτας. Ο αέρας που φυσού-
σε ήταν παγερός και ερχόταν από τη θάλασσα, πράγμα που σήμαινε 
ότι ήταν βόρειος. Η Γλυκάνθη ανησύχησε μήπως ήταν τόσο δυνατός 
ώστε να έχει απαγορευτεί ο απόπλους· ο Ούρος, όμως, τη διαβεβαίωσε 
πως αποκλείεται να είχε συμβεί κάτι τέτοιο. 
  Μπήκαν στους δρόμους της πόλης και βάδισαν κάτω από τα φώτα 
των λαμπών της. Η κίνηση δεν ήταν μεγάλη, λόγω της ώρας. Και, κα-
θώς πλησίαζαν το λιμάνι, είδαν σε δύο σημεία συμμορίες να περιφέρο-
νται: η μία απαρτιζόταν από πέντε άντρες, οι δύο απ’τους οποίους εί-
χαν άλογα· η άλλη απαρτιζόταν από τέσσερις γυναίκες και τρεις ά-
ντρες, που ανάμεσά τους είχαν ένα τρίκυκλο όχημα. Τα βλέμματα που 
έριξαν και οι δύο συμμορίες στη Βασίλισσα και τους συνοδούς της ή-
ταν σα να υπολόγιζαν αν τους συνέφερε να τους επιτεθούν. Η Γλυκάν-
θη είχε και παλιότερα ακούσει ότι οι δρόμοι της Ζέρλια δεν ήταν και 
τόσο ασφαλείς τη νύχτα, ειδικά κοντά στο λιμάνι, αλλά ποτέ άλλοτε 
δεν είχε βρεθεί εδώ μια τέτοια ώρα, για να το διαπιστώσει από μόνη 
της. 
  Σκέφτηκε: Οι ακόλουθοι του Μαύρου Νάρζουλ δε θα έχουν δυσκολευ-
τεί να απλώσουν τα πλοκάμια τους σ’ένα μέρος όπως αυτό. 
  Η Σαρφάλλη και ο Ούρος οδήγησαν τους συντρόφους τους στην απο-
βάθρα όπου ήταν αραγμένο το ιστιοφόρο που θα επιβιβάζονταν. Ε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  833 

 

 

πρόκειτο για ένα μακρύ και ψηλό τρικάταρτο σκάφος, φτιαγμένο από 
ξύλο. Στα πλευρά του ήταν γραμμένο το όνομα Το Άτι της Θάλασσας. 
  Ο Θελλέδης πρότεινε ένα σχέδιο, προτού πλησιάσουν περισσότερο. 
Είπε πως θα ήταν καλύτερα να μην περάσουν από τον ελεγκτή εισιτη-
ρίων όλοι μαζί, γιατί τότε εκείνος θα τους ζητούσε να έρθουν ένας-
ένας μπροστά του, για να κοιτάξει τα εισιτήριά τους· κι επομένως, θα 
υπήρχε κίνδυνος να αναγνωρίσει τον Αυγερινό ή τη Βασίλισσα, σε πε-
ρίπτωση που είχε κάποια πληροφόρηση γι’αυτούς. «Πιστεύω πως μας 
συμφέρει να τον πλησιάσουμε δύο-δύο, χωρίς να δώσουμε κανένα ση-
μάδι ότι γνωριζόμαστε μεταξύ μας. Έτσι, θα έχουμε διπλό πλεονέκτη-
μα: πρώτον, θα κρύψουμε τον πραγματικό μας αριθμό (που είναι το 
λιγότερο σημαντικό)· και δεύτερον, θα μπορέσουμε εύκολα να κρύ-
ψουμε εσένα, Αυγερινέ, καθώς και τη Βασίλισσα. Εκείνος που θα είναι 
μαζί σας θα δείξει και τα δύο εισιτήρια συγχρόνως, έτσι ο ελεγκτής θα 
κοιτάξει μόνο το δικό του πρόσωπο, ενώ τα δικά σας πρόσωπα θα εί-
ναι κρυμμένα στη σκιά της κουκούλας σας. Επομένως, δε θα υπάρχει 
πιθανότητα να σας αναγνωρίσει, ακόμα κι αν έχει πληροφόρηση για 
εσάς.» 
  Η Γλυκάνθη μειδίασε. «Οι επαναστάτες είστε γεμάτοι κόλπα,» είπε. 
Και προς τον Αυγερινό: «Εμένα η ιδέα του Θελλέδη μού φαίνεται κα-
λή.» 
  Ο Αυγερινός ένευσε. «Κι εμένα, Βασίλισσά μου.» 
  Την εφάρμοσαν. 
  Ο Θελλέδης και η Σαρφάλλη ζύγωσαν πρώτοι το σκάφος. Ανέβηκαν 
την ξύλινη ράμπα, και η δεύτερη έδειξε τα εισιτήριά τους στον ελεγκτή, 
ενώ ο πρώτος στηριζόταν σ’ένα ραβδί για να βαδίζει. Έπειτα, μπήκαν 
στο σκάφος και χάθηκαν απ’τα μάτια των συντρόφων τους. 
  Ο Αυγερινός περίμενε να περάσει λίγη ώρα και, μετά, πλησίασε μαζί 
με τον Φέτανιρ. Ο μαυρόδερμος επαναστάτης έδειξε τα εισιτήριά τους 
και μπήκαν κι αυτοί στο πλοίο. 
  «Πάμε, Βασίλισσά μου;» ρώτησε ο Ούρος, όταν πέρασαν πάλι μερικά 
λεπτά. 
  Η Γλυκάνθη κατένευσε. 
  Ζύγωσαν το Άτι της Θάλασσας και διέσχισαν τη ράμπα που οδηγούσε 
στην είσοδό του· η Βασίλισσα μπορούσε ν’ακούσει το ξύλο να τρίζει 
κάτω απ’τις μπότες που της είχαν δώσει στον Ναό του Απόλλωνα. Στο 
κατώφλι της θύρας στεκόταν ένας άντρας με πυκνό μαύρο μούσι και 



834  |  ΚΩΣΤΑΣ ΒΟΥΛΑΖΕΡΗΣ 

 

 

άγριο βλέμμα. Από τη ζώνη του κρεμόταν ένα πιστόλι. Τα ρούχα του 
ήταν χαρακτηριστικά για ναυτικό. 
  «Καλ’σπέρα,» χαιρέτησε. 
  «Καλησπέρα,» αντιχαιρέτησε ο Ούρος, και του έδωσε τα δύο εισιτή-
ριά τους. 
  Ο άντρας τα κοίταξε… κι ύστερα, το βλέμμα του σηκώθηκε και στρά-
φηκε στη Γλυκάνθη– 
  Ω Μεγάλε Απόλλωνα! Με κατάλαβε! Με κατάλαβε! 
  –για να ξανακατεβεί στα εισιτήρια, μετά από μια στιγμή. Έκοψε τις 
άκρες τους και τα επέστρεψε στον Ούρο. 
  «Καλό ταξίδι,» ευχήθηκε. 
  «Ευχαριστούμε.» 
  Ο επαναστάτης και η Βασίλισσα της Απολλώνιας μπήκαν στο πλοίο. 
  Η Γλυκάνθη αισθανόταν την καρδιά της να βροντοκοπά κάτω απ’το 
στήθος της, και έβηξε δυνατά πάνω στο μαντήλι της, ξανά και ξανά και 
ξανά. 
  «Είστε καλά;» της ψιθύρισε ο Ούρος. 
  «…Ναι.» Η Γλυκάνθη ξεροκατάπιε. «Ναι.» 
  Βρίσκονταν σ’έναν στενό, ξύλινο διάδρομο του πλοίου, ο οποίος φω-
τιζόταν από μια ενεργειακή λάμπα στο ταβάνι. 
  Ο Αυγερινός τούς πλησίασε. «Όλα εντάξει;» ρώτησε. 
  Η Γλυκάνθη κατένευσε. 
  «Μάλλον, θα πρέπει να βρούμε μόνοι τις καμπίνες μας,» είπε ο Αυγε-
ρινός. «Δε βλέπω να υπάρχει κανένας καμαρότος, για να μας οδηγή-
σει.» 
  «Ο αριθμός τους είναι γραμμένος στα εισιτήρια,» υπέδειξε ο Ούρος. 
  «Ναι, το ξέρω. Ελάτε.» 
  Βάδισαν μέσα στον διάδρομο, και έστριψαν. 
  «Πού είναι οι άλλοι;» ρώτησε η Γλυκάνθη. 
  «Πήγαν να βρουν τις δικές τους καμπίνες. Εγώ περίμενα, πρώτα, να 
δω ότι είστε καλά, Βασίλισσά μου.» 
  Κατέβηκαν μια στενή, επικίνδυνη σκάλα και βρέθηκαν σ’έναν άλλο 
διάδρομο. Στις πόρτες δεξιά κι αριστερά, είδαν τους αριθμούς που ή-
ταν γραμμένοι και στα εισιτήριά τους. Ο Ούρος και η Σαρφάλλη είχαν 
κλείσει διπλές καμπίνες για όλους. Η Βασίλισσα θα έμενε μαζί με τον 
Αυγερινό· ο Θελλέδης με τη Σαρφάλλη· και ο Ούρος με τον Φέτανιρ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  835 

 

 

  Ο Βασιλικός Φρουρός άνοιξε την πόρτα της καμπίνας που αναλογού-
σε σ’εκείνον και τη Γλυκάνθη, και μέσα φάνηκε ένα στενόχωρο δωμά-
τιο, που τα κρεβάτια ήταν το ένα πάνω από το άλλο. Μοναδικό άνοιγ-
μα προς τον έξω κόσμο ήταν ένα μικρό φινιστρίνι. Ενεργειακή λάμπα 
δεν υπήρχε: μονάχα μια λάμπα λαδιού, κρεμασμένη από ένα τσιγκέλι 
στον τοίχο. 
  «Καταλαβαίνω,» είπε ο Αυγερινός, μπαίνοντας, «πως αυτός δεν είναι 
ο κατάλληλος χώρος για εσάς, Βασίλισσά μου…» 
  «Μη γίνεσαι ανόητος, Αυγερινέ,» αποκρίθηκε η Γλυκάνθη, ακολουθώ-
ντας τον. Έκλεισε την πόρτα και έβηξε. «Το λιγότερο που με απασχολεί 
τώρα είναι η ‘καταλληλότητα’.» Κάθισε στο κάτω κρεβάτι. 
  Ο Αυγερινός άναψε τη λάμπα που κρεμόταν απ’το τσιγκέλι, για να 
φωτίσει το δωμάτιο· γιατί, αλλιώς, ο μοναδικός φωτισμός που θα εί-
χαν θα ήταν το γαλανό φεγγαρόφωτο της Γλαυκής, που έμπαινε απ’το 
φινιστρίνι. 
  «Προτιμάτε το πάνω κρεβάτι ή το κάτω, Βασίλισσά μου;» ρώτησε, 
ύστερα. 
  «Το κάτω.» 
  «Σας πιάνει η θάλασσα;» 
  «Δυστυχώς, ναι. Εκτός αν είμαι ξαπλωμένη και δεν κινούμαι.» 
  «Τότε,» είπε ο Αυγερινός, «καλύτερα θα ήταν να μην κινείστε. Ο και-
ρός φαίνεται άσχημος.» 
  Η Γλυκάνθη έβηξε, δυνατά, πάνω στο μαντήλι της. «Για τρεις ολόκλη-
ρες μέρες;» είπε, βραχνά. «Να μην κινούμαι για τρεις ολόκληρες μέ-
ρες;» 
  Ο Αυγερινός ύψωσε τους ώμους. «Μια πρόταση έκανα…» 
  Η Γλυκάνθη καθάρισε το λαιμό της, και τον ψηλάφισε με τα δάχτυλα 
του δεξιού της χεριού. Πονούσε. «Δε νομίζω ότι τούτος ο κλειστός χώ-
ρος μού κάνει καλό,» παρατήρησε. «Φοβάμαι πως δε θα είμαι ευχάρι-
στη παρέα, Αυγερινέ.» 
  «Δεν υπάρχει πρόβλημα, Βασίλισσά μου.» 



836  |  ΚΩΣΤΑΣ ΒΟΥΛΑΖΕΡΗΣ 

 

 

54 
 
 
Ο Λούσιος έφυγε το μεσημέρι, παίρνοντας το μεγάλο πλοίο που τους 
είχε φέρει από την Απαστράπτουσα. Η Κορνηλία ετοιμάστηκε όσο κι 
εκείνος ετοιμαζόταν, αλλά νωχελικά, γιατί σκόπευε να εγκαταλείψει 
τη Ρακμάνη μετά απ’αυτόν. Δε βιαζόταν να ξεκινήσει το ταξίδι της, και 
δε βιαζόταν να απελευθερώσει την Υφάντρα, παρότι καταλάβαινε ότι 
θα ήταν ένα πανίσχυρο όπλο υπέρ τους και υπέρ της θρησκείας του 
Μαύρου Νάρζουλ, που η Κορνηλία την είχε δει με διαφορετικό μάτι –ή, 
μάλλον, την είχε κατανοήσει με διαφορετικό νου– ύστερα από όσα τής 
είχε πει ο Κατακεραυνωτής. Φοβόταν το γεγονός ότι θα έπρεπε να δε-
χτεί την Υφάντρα εντός της. Φοβόταν τι αποτελέσματα μπορεί να είχε 
αυτό επάνω της. 
  Μην είσαι ανόητη! μάλωσε τον εαυτό της. Ο Λούσιος –ο Κατακεραυ-
νωτής– σου είπε ότι τίποτα δε θ’αλλάξει· ότι θα είσαι η ίδια, απλά με 
περισσότερες γνώσεις, με περισσότερες δυνάμεις. Πολύ σημαντικότερη 
απ’ό,τι είσαι τώρα. 
  Έχεις μόνο να κερδίσεις, Κορνηλία. Μόνο να κερδίσεις. 
  Μόνο να κερδίσεις. 
  Επαναλαμβάνοντάς το αυτό, ξανά και ξανά, μέσα της, έκανε τις τε-
λευταίες προετοιμασίες και βγήκε απ’τα διαμερίσματα του Λούσιου 
στο παλάτι της Ρακμάνης. Κατευθύνθηκε προς το δωμάτιο ενός συ-
γκεκριμένου ανθρώπου, τον οποίο ο Πρίγκιπας τής είχε πει να πάρει 
μαζί της, γιατί οι ικανότητές του θα της χρειάζονταν. «Η Δομινίκη τού 
είχε μεγάλη εκτίμηση, Κορνηλία. Και δε νομίζω κι εσένα να 
σ’απογοήτευσε στην Απολεσθείσα Γη, έτσι δεν είναι;» 
  Έτσι ήταν. Ο Αναξιμένης’σαρ δεν την είχε απογοητεύσει καθόλου, 
παρότι, αρχικά, η Κορνηλία τον θεωρούσε ολίγον αντιπαθητικό. 
  Στεκόμενη τώρα μπροστά στην πόρτα του δωματίου του, χτύπησε, 
ευγενικά, με τις φάλαγγες των δαχτύλων. Περίμενε λίγο, και ο μάγος 
άνοιξε. Ήταν ντυμένος με γκρίζα, μάλλινη μπλούζα και μαύρο, υφα-
σμάτινο παντελόνι. Τα καστανά του μαλλιά και τα μούσια του ήταν 
καλοχτενισμένα. Τα μάτια του πρόδιδαν αιφνιδιασμό, που την αντί-
κριζαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  837 

 

 

  «Αρχόντισσά μου,» είπε, σε χαιρετισμό. 
  «Καλησπέρα, Αναξιμένη. Ελπίζω να μην έρχομαι σε ακατάλληλη ώρα.» 
  Για μια στιγμή, τα μάτια του στένεψαν, σα να ήταν έτοιμος να της 
αποκριθεί ότι, ναι, ερχόταν σε ακατάλληλη ώρα και καλύτερα να έ-
φευγε. Μετά, όμως, είπε: «Ετοιμαζόμουν να πάω για φαγητό. Αλλά δεν 
υπάρχει πρόβλημα, αν με θέλετε για κάποιο λόγο.» 
  Η επιρροή του Κατακεραυνωτή, συνειδητοποίησε η Κορνηλία. Η επιρ-
ροή που τους έκανε όλους λιγάκι πιο απότομους, λιγάκι πιο βίαιους, 
απ’ό,τι ήταν. Η επιρροή που ορισμένους τούς οδηγούσε πέρα από τα 
όρια, στο έγκλημα. Ο Αναξιμένης’σαρ, όμως, είχε καταφέρει να τιθα-
σεύσει τον εαυτό του. Και η Κορνηλία, επίσης, μπορούσε να τιθασεύει 
τον δικό της εαυτό· εκτός από όταν κάποιος την ενοχλούσε, ή όταν… 
Ένα ρίγος διέτρεξε τη ράχη της, καθώς θυμήθηκε το αίμα στα νύχια 
της, σήμερα το πρωί. 
  Το έδιωξε απ’το μυαλό της. «Θα μπορούσαμε να φάμε μαζί, τότε, αν 
θέλεις,» πρότεινε στον μάγο. 
  «Θα ήταν ευχαρίστησή μου, Αρχόντισσά μου.» 
  «Κορνηλία. Μπορείς να με λες Κορνηλία.» 
  «Όπως επιθυμείς, Κορνηλία,» είπε ο Αναξιμένης’σαρ, και ένα μικρό 
χαμόγελο φάνηκε μέσα απ’τα καστανά μούσια του. 
  Είναι δικός μου τώρα, σκέφτηκε η Κορνηλία, ικανοποιημένη με τον 
εαυτό της. Και δεν έχω ακόμα αρχίσει μαζί του… 
  Πήγαν σε μια τραπεζαρία του παλατιού και παράγγειλαν φαγητό από 
έναν υπηρέτη. Καθώς έτρωγαν, η Δούκισσα της Βανκάρης εξήγησε 
στον μάγο γιατί ακριβώς τον χρειαζόταν. Έπρεπε να έρθει μαζί της, 
του είπε, στα Ελκόβρια Έλη, προκειμένου να ελευθερώσουν ακόμα έ-
ναν από τους Οκτώ. Την Υφάντρα. Ο Πρίγκιπας Λούσιος είχε δώσει 
στην Κορνηλία συγκεκριμένες οδηγίες για το πώς να το κάνουν αυτό, 
κι εκείνη τις μετέφερε όλες στον Αναξιμένη. Τα μάτια του μάγου γυάλι-
ζαν, καθώς την άκουγε να του μιλά. Ήταν, αναμφίβολα, πιστός ακό-
λουθος του Δασκάλου, και όχι μόνο. Πρέπει το θέμα της φυλάκισης 
των Οκτώ να τον συνέπαιρνε, προσωπικά. Είναι Ερευνητής, θύμισε 
στον εαυτό της η Κορνηλία. Οι Ερευνητές ενθουσιάζονται με ό,τι έχει 
σχέση με τη φύση των διαστάσεων. 
  «Η Δομινίκη τού είχε μεγάλη εκτίμηση,» είχε πει ο Λούσιος. Και, μάλ-
λον, αυτός ήταν ο λόγος: ο Αναξιμένης’σαρ είχε ασχοληθεί προσωπικά 
με την περίπτωση των Οκτώ: με τη φυλάκισή τους από τον Απόλλωνα, 



838  |  ΚΩΣΤΑΣ ΒΟΥΛΑΖΕΡΗΣ 

 

 

τόσα χρόνια πριν. Τον ενδιέφερε πραγματικά να τους ελευθερώσει 
από τις φυλακές τους. 
  Όταν τελείωσαν το γεύμα τους, η Κορνηλία πρότεινε να ετοιμαστούν, 
για να ξεκινήσουν το ταξίδι προς τα Ελκόβρια Έλη, και ο μάγος δεν έ-
φερε αντίρρηση. Είπε ότι θα τη συναντούσε, σε μισή ώρα, στο γκαράζ 
του παλατιού. 
  Η Κορνηλία ντύθηκε με ταξιδιωτικά ρούχα και κάλυψε, όσο καλύτερα 
μπορούσε, την ουλή στην αριστερή μεριά του προσώπου της, χρησι-
μοποιώντας μακιγιάζ. Το περίεργο ήταν πως η ύπαρξή της δεν την 
στεναχωρούσε και τόσο πλέον. Ασφαλώς, όταν έβρισκε χρόνο, θα 
προσλάμβανε τους καλύτερους γιατρούς για να την εξαφανίσουν από 
το μάγουλό της, αν ήταν εφικτό. Όμως, προς το παρόν, είχε σημαντι-
κότερα πράγματα να κάνει. Ήταν μια ιέρεια του Δασκάλου, και δε θά-
πρεπε ποτέ να το ξεχνά αυτό· ο Κατακεραυνωτής τής το είχε τονίσει· 
την είχε κάνει να το δει, όπως βλέπει κανείς ότι ο ουρανός είναι γαλά-
ζιος το πρωί και σκούρος-μπλε τη νύχτα. 
  Η Κορνηλία κατέβηκε στο γκαράζ του παλατιού, πηγαίνοντας προς το 
όχημα που θα χρησιμοποιούσε για να ταξιδέψει στα Ελκόβρια Έλη. 
Επρόκειτο για ένα ψηλό, μακρύ κατασκεύασμα με οκτώ μεγάλες ρό-
δες. Το εσωτερικό του ήταν χωρισμένο σε τρία τμήματα: το πρόσθιο 
τμήμα, που διέθετε δύο θέσεις και, πίσω τους, το ενεργειακό κέντρο 
του οχήματος· το μεσαίο τμήμα, που διέθετε τρεις θέσεις (δύο πολυ-
θρόνες και έναν καναπέ)· και το οπίσθιο τμήμα, που διέθετε αρκετό 
χώρο για να μπορούν να επιβιβαστούν άνετα οι δεκαπέντε πολεμιστές 
που θα συνόδευαν τη Δούκισσα της Βανκάρης στην αποστολή της. Το 
όχημα ήταν, επίσης, μεταβαλλόμενο: μπορούσε να κρύψει τους τρο-
χούς του και να βγάλει οκτώ μακριά, αραχνοειδή πόδια. Αυτό το έκανε 
ιδανικό για να διασχίζει βάλτους και παρόμοια δύσβατα εδάφη με λά-
σπες και νερά. 
  Ο Αναξιμένης’σαρ την περίμενε πλάι στο όχημα, και τη χαιρέτησε φι-
λικά, καθώς εκείνη τον πλησίασε. 
  Η Κορνηλία ρώτησε: «Θα καθίσεις εσύ στο ενεργειακό κέντρο, όπως 
είπαμε το μεσημέρι;» 
  «Φυσικά,» αποκρίθηκε ο μάγος. «Δεν είναι κανένας δύσκολος μηχανι-
σμός.» 
  Οι πολεμιστές της Δούκισσας είχαν ήδη πάρει τις θέσεις τους στο ε-
σωτερικό του οχήματος, καθώς επίσης κι ο οδηγός. Η Κορνηλία κάθισε 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  839 

 

 

στον καναπέ του μεσαίου τμήματος, και ο Αναξιμένης’σαρ στο ενερ-
γειακό κέντρο. Τα συστήματα του οχήματος ενεργοποιήθηκαν, και 
βγήκε απ’το γκαράζ του παλατιού και από τον κήπο. Κατέβηκε το δε-
ντρόφυτο ύψωμα, ακολουθώντας τον δρόμο που τυλιγόταν σπειροει-
δώς γύρω του, και βρέθηκε στις λεωφόρους της Ρακμάνης. Βγήκε από 
τη βόρεια μεριά της πόλης και οι οκτώ τροχοί του κύλησαν επάνω 
σ’έναν πολύ μεγαλύτερο, εξοχικό δρόμο, που απλωνόταν πλάι στην 
ακτή. Από τα παράθυρα του οχήματος φαίνονταν τα χειμωνιάτικα κύ-
ματα της Άπατης Θάλασσας. 
  Η Κορνηλία καθόταν και τα κοίταζε, προσπαθώντας ν’αδειάσει το 
μυαλό της από τις αμφιβολίες σχετικά με το πνεύμα της Υφάντρας και 
να επικεντρωθεί στην αποστολή της. 
 
 
 
Όταν ο ήλιος είχε δύσει, έφτασαν στην πόλη που ονομαζόταν Θαλασ-
σόπνοη και βρισκόταν βόρεια της Ρακμάνης και νότια των Ελκόβριων 
Ελών. Είχαν κάνει το μισό ταξίδι μέχρι τους βάλτους. Η Κορνηλία θα 
προτιμούσε να μη σταματήσουν· θα προτιμούσε να συνεχίσουν, μέσα 
στη νύχτα, αλλάζοντας οδηγό στο τιμόνι του οχήματός τους. Για να το 
κάνουν, όμως, αυτό, θα έπρεπε ν’αλλάξουν και μάγο στο ενεργειακό 
κέντρο· και άλλο μάγο δεν είχαν, πέρα από τον Αναξιμένη’σαρ, ο ο-
ποίος, αναμφίβολα, χρειαζόταν ξεκούραση. Κι αν είναι να σταματήσου-
με κάπου, σκέφτηκε η Κορνηλία, καλύτερα να σταματήσουμε στη Θα-
λασσόπνοη, παρά μέσα στις ερημιές. Γιατί, σύμφωνα με τους χάρτες 
της, βόρεια από την πόλη δεν υπήρχε κανένας μεγάλος δρόμος· οι πε-
ριοχές ήταν άγριες, μέχρι τα Ελκόβρια Έλη· και, μέσα στα ίδια τα έλη, 
σίγουρα, τα πράγματα χειροτέρευαν. 
  Έτσι, η Δούκισσα της Βανκάρης πρόσταξε να σταματήσουν στις πα-
ρυφές της Θαλασσόπνοης, σ’ένα πανδοχείο έξω απ’την πόλη. Ο πανδο-
χέας τούς δέχτηκε χωρίς να κάνει πολλές-πολλές ερωτήσεις, μοιάζο-
ντας να τους φοβάται και να καταλαβαίνει, από τις ενδυμασίες τους, 
ότι πρέπει να ήταν απεσταλμένοι του Πρίγκιπα Λούσιου. Η Κορνηλία 
δεν ήξερε αν την είχε αναγνωρίσει, πάντως η ίδια δεν του ανέφερε 
ποια ήταν. Δεν το θεώρησε απαραίτητο. 
  Το πρωί, οι πολεμιστές της, ο Αναξιμένης’σαρ, και εκείνη μπήκαν στο 
οκτάτροχο όχημα και απομακρύνθηκαν από τη Θαλασσόπνοη, κατευ-



840  |  ΚΩΣΤΑΣ ΒΟΥΛΑΖΕΡΗΣ 

 

 

θυνόμενοι βόρεια, όπου, όπως είχε δει η Κορνηλία στους χάρτες, τα 
μέρη ήταν, πράγματι, άγρια. Τα χωριά που συνάντησαν ήταν λίγα· δεν 
έμεναν παρά ελάχιστοι άνθρωποι σε τούτες τις περιοχές. Και, φυσικά, 
δρόμος κατάλληλος για την κίνηση ενεργειακών οχημάτων δεν υπήρ-
χε· μονάχα κακοτράχαλα μονοπάτια, που άλλα ήταν πιο φαρδιά, άλλα 
πιο στενά, άλλα ανηφορικά κι άλλα κατηφορικά. Ευτυχώς, όμως, οι 
τροχοί του οχήματος της Κορνηλίας ήταν μεγάλοι και φτιαγμένοι έτσι 
ώστε να μπορούν να διασχίζουν δύσβατα εδάφη. Μέχρι ενός σημείου, 
ασφαλώς. Αλλά, όταν οι τροχοί αδυνατούσαν να περάσουν από κάπου, 
τότε μπορούσαν να βγουν τα αραχνοειδή πόδια για να συνεχίσουν το 
ταξίδι. Όπως φάνηκε, όμως, αυτό δε χρειάστηκε… 
  …ώσπου, το μεσημέρι, έφτασαν στα Ελκόβρια Έλη: μια έκταση γεμά-
τη στάσιμα νερά και μπερδεμένη βλάστηση, που, σε ορισμένα σημεία, 
έμοιαζε να σχηματίζει φυτικά δίχτυα. Η Κορνηλία έκρινε ότι εδώ, σί-
γουρα, θα χρειαζόταν να ενεργοποιήσουν τα αραχνοειδή πόδια. Επο-
μένως, πρότεινε να γίνει μια στάση, προτού το κάνουν. Αν μη τι άλλο, 
για να ξεκουραστεί ο Αναξιμένης’σαρ. 
  Ο οδηγός σταμάτησε το όχημα μερικά μέτρα απόσταση από τους 
βάλτους, και η Κορνηλία βγήκε απ’το εσωτερικό του, τυλίγοντας την 
κάπα της γύρω της, γιατί ο αέρας ήταν τσουχτερός. Το περιβάλλον ή-
ταν κρύο και υγρό εδώ. Εμπρός της, στα βορειοανατολικά, φαίνονταν 
τα Ελκόβρια Έλη· αριστερά της, στα βορειοδυτικά, φαινόταν η Άπατη 
Θάλασσα, φουσκωμένη απ’τον χειμωνιάτικο άνεμο. Στο βάθος, η Κορ-
νηλία μπορούσε να διακρίνει ένα καράβι να ταξιδεύει, κι αναρωτήθηκε 
αν αυτό ήταν το σκάφος του Λούσιου, που κατευθυνόταν προς τη 
Βανκάρη. 
  Πηγαίνει στην πόλη μου. Και θα δει τον Ταχύβιο, τον σύζυγό μου, ο ο-
ποίος… άραγε, αυτή τη στιγμή, προς ποια παράταξη κλίνει; Προτού εμ-
φανιστεί ο Ανδρόνικος, δεν είχε δώσει κανένα σημάδι ότι μπορεί να 
σχεδίαζε προδοσία κατά του Λούσιου. Τώρα, όμως, τι περνούσε απ’το 
μυαλό του; Τον είχε, μήπως, παραπλανήσει η προπαγάνδα του Ανδρό-
νικου; 
  Η Κορνηλία σκέφτηκε ότι είχε πολύ καιρό να δει τον σύζυγό της. Πα-
ραπάνω απ’ό,τι ήταν συνετό. Οτιδήποτε μπορούσε να είχε συμβεί στη 
Βανκάρη, όσο εκείνη έλειπε. Οτιδήποτε. Ειδικά σε μια ασταθή περίοδο, 
όπως ετούτη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  841 

 

 

  Τέλος πάντων. Ό,τι κι αν είναι, ο Λούσιος θα καταφέρει να το αντιμε-
τωπίσει. Είμαι βέβαιη. 
  Κι αν δεν ήταν βέβαιη για τον Λούσιο, ήταν βέβαιη για τον Κατακε-
ραυνωτή… 
  Επιπλέον, στη Βανκάρη, υπήρχαν πολλοί πιστοί του Δασκάλου (όπως 
και σ’όλο το βασίλειο πλέον)· αν ο Ταχύβιος φερόταν ασύνετα, θα τον 
έβαζαν στη θέση του. Μια σκέψη που δεν άρεσε στην Κορνηλία, γιατί 
αυτόν τον σύζυγό της τον συμπαθούσε περισσότερο από τον προη-
γούμενο. Κι επίσης, δεν ήταν υπέρ της βίαιης αντιμετώπισης, εκτός αν 
αποδεικνυόταν τελείως απαραίτητη– 
  Συνοφρυώθηκε, καθώς διαπίστωσε ότι το μυαλό της δεν κατακλυζό-
ταν πια από άσχημες και άγριες σκέψεις. Ούτε κακές αναμνήσεις το 
πολιορκούσαν. Βρίσκομαι μακριά από την επιρροή του Κατακεραυνω-
τή… 
  Κι αναμφίβολα, αυτό δεν ίσχυε μόνο για εκείνη. Ίσχυε και για όλους 
όσους ήταν μαζί της. Στρέφοντας το βλέμμα, κοίταξε, πάνω απ’τον 
ώμο της, τους πολεμιστές που είχαν βγει από το όχημα, καθώς και τον 
Αναξιμένη’σαρ. Καλό αυτό, σκέφτηκε. Είναι προτιμότερο να έχω νηφά-
λιους ανθρώπους μαζί μου, στα Ελκόβρια Έλη. 
 
 
 
Αφού έφαγαν και ξεκουράστηκαν, μπήκαν πάλι στο όχημά τους, και ο 
Αναξιμένης’σαρ, χρησιμοποιώντας ένα Ξόρκι Μηχανικής Μεταβλητό-
τητος, έκανε τους τροχούς του να κρυφτούν και τα οκτώ πόδια του να 
ξεπροβάλουν, κρατώντας το πάνω από το έδαφος όπως το σώμα αρά-
χνης. 
  «Θα οδηγήσω εγώ,» είπε η Κορνηλία, και ο οδηγός του οχήματος τής 
παρέδωσε τη θέση του. Εκείνη πήρε το τιμόνι και τους μοχλούς στα 
χέρια της, και έβαλε το οκτάποδο μηχανικό κατασκεύασμα να μπει 
στους βάλτους, πατώντας μέσα στα λασπώδη, στάσιμα νερά τους και 
σπάζοντας τη διχτυωτή βλάστηση στο πέρασμά του. 
  Στο σύστημα πλοήγησης, η Δούκισσα της Βανκάρης είχε ήδη αποθη-
κεύσει τον χάρτη που της είχε φτιάξει ο Λούσιος, όσο βρίσκονταν στα 
διαμερίσματά του, στο παλάτι της Ρακμάνης. 
  «Ακολούθησέ τον,» της είχε πει, «και θα σε οδηγήσει στον τόπο φυ-
λάκισης της Υφάντρας.» 



842  |  ΚΩΣΤΑΣ ΒΟΥΛΑΖΕΡΗΣ 

 

 

  «Τον ζωγράφισες από μνήμης;» είχε ρωτήσει η Κορνηλία, παραξενε-
μένη. 
  «Ναι.» 
  «Και τον θυμάσαι από… πόσο παλιά;» 
  «Από πολύ παλιά,» την είχε διαβεβαιώσει ο Λούσιος. 
  «Σίγουρα δεν έχεις κάνει κάποιο τραγικό λάθος;» 
  «Έτσι νομίζω.» 
  Και μακάρι νάχεις δίκιο, σκέφτηκε τώρα η Κορνηλία, καθώς κοίταζε 
τον χάρτη στη μικρή οθόνη πλάι της. Γιατί, αλλιώς, δεν πρόκειται να 
βρούμε άκρη εδώ μέσα. 
  Καθώς άρχισε να βραδιάζει, άναψε τα φώτα του οχήματος, για να 
βλέπει πού πήγαινε. Το μέρος ήταν επικίνδυνο· και τα μακριά, αραχνο-
ειδή πόδια δεν πρόσφεραν απόλυτη ασφάλεια. Υπήρχε πάντα ο κίνδυ-
νος να μπλεχτούν στη βλάστηση, ή να γλιστρήσουν στο ανώμαλο έδα-
φος και στα ελώδη νερά. Τα ζώα και τα πουλιά των βάλτων, ευτυχώς, 
δεν έμοιαζαν επιθετικά· σκορπίζονταν στο πέρασμα των ταξιδιωτών –
τουλάχιστον, όταν οι ταξιδιώτες βρίσκονταν μέσα σε όχημα. Γιατί η 
Κορνηλία δεν ήξερε τι μπορεί να γινόταν αν οδοιπορούσες εδώ μέσα. 
Αναμφίβολα, θα κινδύνευες από τα δαγκώματα δηλητηριωδών ερπε-
τών και εντόμων, υπέθετε. Και ίσως αυτό να ήταν το λιγότερο· ίσως να 
υπήρχαν και πλάσματα που ήθελαν να σε καταβροχθίσουν ολόκληρο, 
αλλά τώρα κρύβονταν, βλέποντας αυτό το οκτάποδο, μεταλλικό 
πράγμα να διασχίζει τα μέρη τους, τρομοκρατώντας τα με την παρου-
σία του. 
  Τη νύχτα, η Κορνηλία έκανε στάση, για να ξεκουραστεί η ίδια και ο 
Αναξιμένης’σαρ. Απ’ό,τι έβλεπε στον χάρτη της, είχαν κάνει περίπου τη 
μισή διαδρομή ώς τον τόπο φυλάκισης της Υφάντρας. 
  Ορισμένοι από τους δεκαπέντε πολεμιστές φύλαξαν σκοπιές, εναλλάξ, 
καθώς η Δούκισσα της Βανκάρης και ο μάγος κοιμόνταν. 
  Την επομένη, η Κορνηλία ξύπνησε με την αυγή και κάθισε πάλι στη 
θέση του οδηγού. «Σήμερα,» είπε στον Αναξιμένη, «πρέπει να φτάσου-
με.» 
  Ο μάγος, βλέποντας τον χάρτη, κατένευσε και κάθισε στο ενεργειακό 
κέντρο, για να υφάνει τη Μαγγανεία Κινήσεως. 
  Η Κορνηλία ενεργοποίησε τα συστήματα του οχήματος και ξεκίνησαν 
να ταξιδεύουν μέσα στα Ελκόβρια Έλη. 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  843 

 

 

 
 
Ο ήλιος είχε βασιλέψει, όταν έφτασαν στην τοποθεσία φυλάκισης της 
Υφάντρας. Ή, τουλάχιστον, στο σημείο που ήταν σημαδεμένο επάνω 
στον χάρτη του Λούσιου. 
  Η Κορνηλία σταμάτησε το όχημά της και φώτισε την περιοχή με τους 
μπροστινούς προβολείς. Το μέρος δεν είχε τίποτα το ιδιαίτερο, αλλά 
εκείνη ήξερε ακριβώς για τι έπρεπε να ψάξει. Ο Λούσιος τής είχε πει: 
«Θα δεις ένα δέντρο που οι γραμμές στον κορμό του μοιάζουν να σχημα-
τίζουν τη μορφή μιας γυναίκας. Κι αυτό το δέντρο θα προσέξεις ότι… 
γέρνει προς μια παράξενη γωνία. Δεν είναι κάτι που το βλέπεις αμέσως· 
ένα μάτι που δεν ψάχνει γι’αυτό δε θα το αντιληφτεί. Αλλά, αν το παρα-
τηρήσεις, θα διαπιστώσεις ότι η κλίση του δέντρου είναι… αλλόκοτη.» Η 
Κορνηλία δεν είχε καταλάβει, και του είχε ζητήσει να διευκρινίσει. Τι 
εννοούσε, αλλόκοτη; Τι εννοούσε, λέγοντας παράξενη γωνία; Ο Λούσι-
ος, όμως, της απάντησε πως θα το καταλάβαινε, όταν έβλεπε το δέ-
ντρο. 
  Και τώρα η Δούκισσα της Βανκάρης κοίταζε προσεχτικά, καθώς οι 
προβολείς του οχήματός της έσχιζαν το σκοτάδι των νυχτερινών βάλ-
των. Και είδε το δέντρο που οι γραμμές στον κορμό του έμοιαζαν –με 
κάποια φαντασία– να σχηματίζουν τη μορφή μιας γυναίκας. 
  Και κατάλαβε τι εννοούσε ο Λούσιος, λέγοντας ότι η κλίση του ήταν 
αλλόκοτη και ότι φαινόταν να γέρνει προς μια παράξενη γωνία. Το δέ-
ντρο, πράγματι, είχε μια τελείως ασυνήθιστη κλίση, σαν… σαν να προ-
σπαθούσε να βγει μέσα από την ίδια την πραγματικότητα της Απολ-
λώνιας. Έκλινε προς μια κατεύθυνση δύσκολο να καθοριστεί· δεν ήταν 
ούτε προς τα πάνω, ούτε προς τα κάτω, ούτε προς τα δεξιά, ούτε προς 
τ’αριστερά. Ήταν, κατά μία έννοια, σα να κοίταζες το δέντρο μέσα από 
ένα γυαλί που το διαστρέβλωνε· όχι πολύ, ελαφρώς μόνο. Ίσα για να 
το κάνει να φαίνεται περίεργο. 
  «Εκεί είναι φυλακισμένη η Υφάντρα,» της είχε πει ο Λούσιος. 
  Και ο Αναξιμένης’σαρ έπρεπε ν’ανοίξει τη φυλακή της. 
  Η Κορνηλία είπε ότι είχαν φτάσει στον προορισμό τους, και πρόσταξε 
να βγουν απ’το όχημα. Πράγμα το οποίο έκανε πρώτη η ίδια, αφήνο-
ντας τους προβολείς αναμμένους. Τα μποτοφορεμένα πόδια της πάτη-
σαν στα λασπώδη νερά των βάλτων, που, στο συγκεκριμένο μέρος, 
έφταναν ώς λίγο πιο πάνω απ’τους αστραγάλους της. Οι δεκαπέντε 



844  |  ΚΩΣΤΑΣ ΒΟΥΛΑΖΕΡΗΣ 

 

 

πολεμιστές της σχημάτισαν έναν ανοιχτό δακτύλιο γύρω από εκείνη 
και τον Αναξιμένη’σαρ, έχοντας τα όπλα τους σε ετοιμότητα. 
  Η Κορνηλία  βάδισε προς το δέντρο με αργά βήματα, και άπλωσε το 
δεξί της χέρι για να το αγγίξει. 
  Δεν το άγγιξε, όμως. Παραδόξως, είχε βρεθεί πλάι του, σα νάχε ζαλι-
στεί και να είχε παραπατήσει. 
  Αλλά δε θυμόταν ούτε να είχε ζαλιστεί, ούτε να είχε παραπατήσει. 
  Βλεφάρισε, παραξενεμένη, και –αν και νόμιζε πως καταλάβαινε γιατί 
είχε συμβεί ό,τι είχε συμβεί– ξαναπροσπάθησε ν’αγγίξει τον κορμό του 
δέντρου– 
  –έχοντας το ίδιο ακριβώς αποτέλεσμα. Το χέρι της άγγιξε μονάχα τον 
υγρό αέρα των βάλτων. 
  Η αλλόκοτη γωνία… Δεν μπορώ να πιάσω το δέντρο, όσο κι αν προ-
σπαθώ. Τι παράξενο… 
  Στράφηκε στον μάγο. «Τι συμβαίνει εδώ, Αναξιμένη;» ρώτησε, μαλα-
κά. 
  «Θέλεις να σου πω τι βλέπουν τα μάτια μου;» 
  Η Δούκισσα κατένευσε. 
  «Σε βλέπω να προσπαθείς ν’αγγίξεις το δέντρο, αλλά κάθε φορά 
ν’αποτυχαίνεις για λίγο.» 
  Η Κορνηλία στράφηκε πάλι στο δέντρο. Και βάδισε καταπάνω του– 
  –για να καταλήξει πλάι του. 
  Θα τρελαθώ…! 
  Κοίταξε τον Αναξιμένη. «Και τώρα; Τι με είδες να κάνω;» 
  «Να στρίβεις ελαφρώς, λίγο προτού συγκρουστείς με τον κορμό του.» 
  «Δε θυμάμαι να έστριψα οικειοθελώς,» είπε η Κορνηλία. «Γιατί συμ-
βαίνει αυτό;» 
  «Κάποια χρονική στρέβλωση, πιστεύω.» 
  «Χρονική στρέβλωση;» 
  Ο Αναξιμένης ένευσε. «Ναι. Μικρή βέβαια.» 
  «Τι σημαίνει ‘χρονική στρέβλωση’;» θέλησε να μάθει η Κορνηλία. 
  «Σημαίνει ότι το δέντρο βρίσκεται σε λίγο διαφορετικό χρονικό συνε-
χές απ’ό,τι η υπόλοιπη διάσταση της Απολλώνιας.» 
  «Και πώς εξηγείται το γεγονός ότι, όταν πηγαίνω καταπάνω του, 
στρίβω άθελά μου;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  845 

 

 

  Ο Αναξιμένης έμοιαζε συνεπαρμένος από την κουβέντα. «Σκέψου το 
ως εξής, Κορνηλία: Όταν ακολουθείς έναν διάδρομο που στρίβει κα-
μπυλωτά, το καταλαβαίνεις ότι στρίβεις;» 
  «Αν η στροφή είναι απότομη, ναι.» 
  «Αν, όμως, δεν είναι;» 
  Η Κορνηλία συνοφρυώθηκε. «Θες να πεις ότι ακολουθώ κάποιου εί-
δους καμπυλωτό διάδρομο μέσα στο χρόνο, χωρίς να το καταλαβαί-
νω;» 
  «Ακριβώς.» 
  «Και τι πρέπει να κάνουμε, λοιπόν, για να φτάσουμε στο δέντρο;» 
  «Μα, να ισιώσουμε τον καμπυλωτό διάδρομο, φυσικά,» απάντησε ο 
Αναξιμένης. 
  «Και είναι αυτό εύκολο;» 
  «Δεν το νομίζω.» 
  Το συνοφρύωμα της Κορνηλίας βάθυνε. «Μπορείς, όμως, να το κά-
νεις, έτσι;» 
  «Θα προσπαθήσω.» 
  «Ωραία. Θ’αρχίσεις το πρωί;» Του έκανε αυτή την ερώτηση επειδή ο 
μάγος ήταν όλη μέρα στο ενεργειακό κέντρο του οχήματός τους. 
  Ο Αναξιμένης κούνησε το κεφάλι. «Όχι· μπορώ να ξεκινήσω τώρα. 
Εξάλλου, θα πρέπει πρώτα να εξετάσω τη στρέβλωση· δεν είναι δυνα-
τόν να τη διορθώσω αμέσως.» 
  Και ύστερα, στάθηκε κοντά στο δέντρο και άρχισε να υποτονθορύζει 
τα λόγια για κάποιο ξόρκι. 
  Η Κορνηλία απομακρύνθηκε, κοιτάζοντάς τον με τα χέρια της σταυ-
ρωμένα εμπρός της. Τουλάχιστον, σκέφτηκε, τα πράγματα εδώ φαίνο-
νται πιο εύκολα απ’ό,τι στην Απολεσθείσα Γη. 
  Ο Αναξιμένης’σαρ έμεινε πολλή ώρα μπροστά στο παράξενο δέντρο, 
ατενίζοντάς το μ’ένα βλέμμα που υποδήλωνε ότι δεν κοίταζε απλώς 
την εξωτερική του εμφάνιση, αλλά ανέλυε κάτι πίσω από αυτήν, ή πέ-
ρα από αυτήν. Η Κορνηλία αναρωτήθηκε αν ο μάγος μπορούσε, πράγ-
ματι, να δει τη χρονική στρέβλωση ως έναν καμπυλωτό διάδρομο που 
διαμορφωνόταν μέσα στον αέρα. 
  Τελικά, ο Αναξιμένης έκλεισε τα βλέφαρά του και τα ξανάνοιξε. Και 
στράφηκε στη Δούκισσα. «Τα πράγματα είναι άσχημα,» είπε. «Θα δυ-
σκολευτώ πολύ να διορθώσω τη στρέβλωση.» 
  «Στην Απολεσθείσα Γη, πώς το έκανες;» 



846  |  ΚΩΣΤΑΣ ΒΟΥΛΑΖΕΡΗΣ 

 

 

  «Εκεί, δεν ήταν η ίδια περίπτωση. Δεν επρόκειτο για στρέβλωση στο 
χρόνο, αλλά για μια αναδίπλωση της διάστασης. Όχι πως αυτό, βέβαια, 
είναι εύκολο να το διορθώσει κανείς. Στην Απολεσθείσα Γη, όμως, εί-
χαμε ένα πολύ βασικό πλεονέκτημα: η διάσταση είναι πιο εύπλαστη 
από την Απολλώνια. Η Απολλώνια είναι μια σταθερή διάσταση, Κορ-
νηλία· καθόλου ευμετάβλητη.» 
  «Δηλαδή, δεν μπορείς να μου δώσεις πρόσβαση σ’αυτό το δέντρο;» 
  «Δεν είπα κάτι τέτοιο,» αποκρίθηκε ο Αναξιμένης. «Η διαδικασία, ό-
μως, δε θα είναι απλή, όπως ήταν στην Απολεσθείσα Γη. Δε νομίζω ότι 
εδώ φτάνει μόνο να μελετήσω τη χρονική στρέβλωση, όπως εκεί μελέ-
τησα την αναδίπλωση για να βρω την άκρη της.» 
  «Τι άλλο χρειάζεται;» 
  «Ενέργεια,» είπε ο μάγος. «Ενέργεια. Είναι σα να έχουμε ένα στραβό 
σίδερο. Για να το ισιώσουμε, πρέπει να το θερμάνουμε και να μεταβά-
λουμε τη μορφή του.» 
  «Και πού θα βρούμε την ενέργεια που χρειάζεσαι;» 
  Ο Αναξιμένης έστρεψε το βλέμμα του στο όχημα με τα αραχνοειδή 
πόδια. 
  «Οι ενεργειακές φιάλες;» είπε η Κορνηλία. «Είσαι σίγουρος ότι έχουμε 
αρκετές στην αποθήκη του οχήματος;» 
  «Πρέπει να μελετήσω τη στρέβλωση λίγο ακόμα,» αποκρίθηκε ο Ανα-
ξιμένης, «για να δω πόση ακριβώς ενέργεια θα χρειαστούμε. Καθώς 
και τι άλλο πιθανώς να χρειαστούμε…» πρόσθεσε, σχεδόν μουρμουρί-
ζοντας· και δεν έμοιαζε πρόθυμος να δώσει περαιτέρω εξηγήσεις. 
Στράφηκε πάλι στο παράξενο δέντρο και εστίασε το βλέμμα του εκεί, 
αρθρώνοντας μυστικιστικά λόγια. 
  Η Κορνηλία ανέβηκε στο μεσαίο τμήμα του οχήματος και περίμενε, 
βγάζοντας τις λασπωμένες μπότες της και μισοξαπλώνοντας στον κα-
ναπέ. 
  Όταν ο μάγος επέστρεψε, ήταν κουρασμένος από την έρευνά του, 
πράγμα φανερό από την όψη και το βήμα του. Ανέβηκε κι εκείνος στο 
όχημα και κάθισε σε μια από τις πολυθρόνες του μεσαίο τμήματος, α-
ντικρίζοντας την Κορνηλία. 
  «Τι βρήκες;» τον ρώτησε εκείνη. 
  «Να το συζητήσουμε το πρωί;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  847 

 

 

  Να το συζητήσουμε; παραξενεύτηκε η Κορνηλία. Τι έχουμε να συζητή-
σουμε, δηλαδή; Δεν έφερε αντίρρηση, ωστόσο. «Εντάξει,» είπε. Άσε τον 
να ξεκουραστεί, για να δούμε τι μπορεί να κάνει. 
  Γαμώτο! Και τα πράγματα έμοιαζαν τόσο εύκολα μέχρι εδώ… 
 
 
 
Το πρωί, αφού έλεγξε τα ενεργειακά τους αποθέματα, ο Αναξιμένης 
είπε: «Θα χρειαστώ όλες τις φιάλες που έχουμε… κι ελπίζω να αποδει-
χτούν αρκετές.» 
  «Όλες τις φιάλες;» έκανε η Κορνηλία. «Και πώς θα φύγουμε από τού-
τους τους βάλτους;» 
  «Επίσης,» συνέχισε ο μάγος, «θα πρέπει να φτιάξω ένα μηχάνημα, 
ώστε να έχω τη δυνατότητα να εστιάσω την ενέργεια επάνω στη χρο-
νική στρέβλωση. Και, για να φτιάξω αυτό το μηχάνημα, μπορώ να βρω 
κομμάτια μόνο από…» Κοίταξε γύρω του, καθώς στεκόταν μέσα στο 
μεσαίο τμήμα του οχήματος. 
  «Κομμάτια από το όχημα;» είπε η Κορνηλία. 
  «Δε νομίζω ότι γίνεται αλλιώς. Εκτός αν φύγουμε απ’τους βάλτους 
και επιστρέψουμε αργότερα, έχοντας μαζί μας ό,τι χρειάζομαι.» 
  Η Κορνηλία δάγκωσε τη γροθιά της, σκεπτικά, καθώς ήταν καθισμένη 
στον καναπέ. Δεν υπάρχει χρόνος. Δεν μπορούμε να φύγουμε και να ξα-
νάρθουμε. Η απειλή στο Βόρειο Μέτωπο είναι μεγάλη· και η απειλή του 
Ανδρόνικου επίσης. 
  Από την άλλη, όμως, αν διαλύσουμε το όχημά μας, πόσες μέρες θα μας 
πάρει μετά για να φύγουμε από τούτους τους καταραμένους βάλτους 
και να πάμε στη Ρακμάνη; 
  Σηκώθηκε απ’τον καναπέ, άνοιξε μια θυρίδα, και πήρε από μέσα έναν 
χάρτη του βασιλείου. 
  Η Ρακμάνη ήταν πολύ μακριά τους, για να επιστρέψουν με τα πόδια. 
Η Θαλασσόπνοη, επίσης, δεν ήταν κοντά· απείχαν κάπου εξακόσια χι-
λιόμετρα απ’αυτήν. Στην άλλη μεριά των Ελκόβριων Ελών, όμως, και 
στην αντίπερα όχθη του Ελόφιλου Ποταμού, βρισκόταν η Ελκοβρία. 
Και, εδώ όπου ήταν εκείνοι τώρα, δεν πρέπει να απείχε περισσότερο 
από διακόσια χιλιόμετρα από αυτή την πόλη. 
  Διακόσια χιλιόμετρα… Με τα πόδια… Μέσα σ’αυτούς τους ελεεινούς 
βάλτους… 



848  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία δεν ήθελε ούτε να το σκέφτεται. 
  Κι επειδή η ίδια δεν είχε ιδέα από πεζοπορία, ρώτησε έναν απ’τους 
πολεμιστές της πόσο καιρό θα τους έπαιρνε να διασχίσουν μια τέτοια 
απόσταση. 
  «Κανένα δεκαπενθήμερο, Αρχόντισσά μου,» αποκρίθηκε ο άντρας, 
«στην καλύτερη περίπτωση. Το έδαφος είναι πολύ δύσβατο εδώ. Κι 
επίσης, οι βάλτοι είναι επικίνδυνοι.» 
  Η Κορνηλία έσφιξε τη γροθιά της. Αποκλείεται! Αποκλείεται να το κά-
νουμε αυτό! 
  Θυμωμένη, στράφηκε στον Αναξιμένη’σαρ. «Δεν υπάρχει άλλος τρό-
πος, μάγε; Δε μπορείς να φτιάξεις αυτή τη στρέβλωση κάπως αλλιώς;» 
  «Δε νομίζω,» αποκρίθηκε εκείνος, συλλογισμένα. 
  «Τον στρατιώτη τον άκουσες; Θα χρειαστούμε τουλάχιστον δεκαπέ-
ντε μέρες για να διασχίσουμε τους βάλτους με τα πόδια –αν είμαστε 
τυχεροί! Δε μπορούμε ν’αφήσουμε το όχημά μας, Αναξιμένη. Δε γίνε-
ται! Πρέπει να βρεις άλλο τρόπο.» 
  «Δεν υπάρχει άλλος τρόπος,» είπε εκείνος. «Ή, μάλλον, ο μοναδικός 
άλλος τρόπος είναι να πάμε σε κάποια κοντινή πόλη, να πάρουμε από 
εκεί ό,τι χρειαζόμαστε, και να επιστρέψουμε. Σ’το είπα, εξαρχής.» 
  Στην Ελκοβρία… Πόσες ώρες θα έκαναν με το όχημά τους; Περίπου 
δεκαπέντε, τις υπολόγιζε η Κορνηλία. Σε σχέση με τις δεκαπέντε ημέρες, 
είναι τρομερή διαφορά! 
  «Θα πρέπει, λοιπόν, να πάμε στην Ελκοβρία και να επιστρέψουμε,» 
είπε στον Αναξιμένη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  849 

 

 

 

55 
 
 
Ο Λούσιος ξεκίνησε το θαλάσσιό του ταξίδι το μεσημέρι της μιας μέ-
ρας, και το βράδυ της άλλης είχε διασχίσει την Άπατη Θάλασσα και 
είχε φτάσει στο λιμάνι της Βανκάρης. 
  Τα νερά δεν ήταν γαλήνια, όσο ταξίδευε· τα μεγάλα κύματα και ο χει-
μωνιάτικος αέρας χτυπούσαν το πελώριο σκάφος, καθώς εκείνο συνέ-
χιζε επίμονα την πορεία του. Στη Δομινίκη δε θ’άρεσε καθόλου να ήταν 
εδώ μέσα, σκέφτηκε ο Λούσιος, παραπάνω από μία φορά. Δε θα της 
άρεσε καθόλου, μα καθόλου. Θα βρισκόταν όλη την ώρα πεσμένη στο 
κρεβάτι, μουγκρίζοντας· ή θα καταριόταν θεούς και δαίμονες· ή θα ε-
κτόξευε πράγματα δεξιά κι αριστερά, αν τύχαινε εκείνος να της μιλή-
σει. Ο Λούσιος χαμογέλασε, καθώς τη θυμόταν· και μετά, αισθάνθηκε 
δάκρυα να κυλούν στα μάγουλά του. Γιατί έπρεπε να φερθείς τόσο α-
νόητα, Δομινίκη; Θα μπορούσες τώρα να είσαι στο πλευρό μου. Θα είχα-
τε επιστρέψει με την Κορνηλία από την Απολεσθείσα Γη, και θα διώχνα-
με μαζί τις δυνάμεις της Παντοκράτειρας από την Απολλώνια. Και μετά, 
θα κυβερνούσαμε ετούτη τη διάσταση, ως αδιαφιλονίκητοι άρχοντές 
της, απλώνοντας παντού τη Σοφία του Δασκάλου… και αλλάζοντας το 
όνομά της. Δε θα υπάρχει πια λόγος να λέγεται Απολλώνια, όταν ο Απόλ-
λωνας θα έχει ηττηθεί. 
  Το μεγάλο πλοίο ζήτησε άδεια να αγκυροβολήσει στο λιμάνι της Βαν-
κάρης, και δεν του την αρνήθηκαν. 
  Ο Λούσιος, όμως, δεν ήταν σίγουρος αν ο Δούκας Ταχύβιος –ο σύζυ-
γος της Κορνηλίας– ήταν με το μέρος του. Πιθανώς να ήταν σύμμαχος 
του Ανδρόνικου, κι όλα τούτα να μην ήταν παρά μια παγίδα. Αν έχουν 
έτσι τα πράγματα, θα το μετανιώσει. Πικρά. Τα μάτια του Κατακεραυ-
νωτή άστραψαν, και αισθάνθηκε τη δύναμή του να διαρρέει απ’το σώ-
μα του, για να τον τυλίξει, σαν παλλόμενες αστραπές. 
  Το πλοίο του άραξε σε μια από τις αποβάθρες του λιμανιού, και αρκε-
τοί από τους στρατιώτες στο εσωτερικό του βγήκαν, πάνοπλοι και ε-
πίσημα ντυμένοι με τις στολές τους. Ο Λούσιος –που ήταν ντυμένος με 
πορφυρά και μαύρα υφάσματα, στολισμένα με χρυσάφι– επιβιβάστη-



850  |  ΚΩΣΤΑΣ ΒΟΥΛΑΖΕΡΗΣ 

 

 

κε σ’ένα τετράτροχο, θωρακισμένο όχημα, μαζί με έναν οδηγό και με-
ρικούς φρουρούς, και βγήκε κι αυτός από το σκάφος. 
  Το παλάτι του Δούκα Ταχύβιου Πολυκράτη βρισκόταν στην άλλη με-
ριά της πόλης. Στη βόρεια μεριά. Και ο Λούσιος μπορούσε να το δει, 
μέσα απ’το παράθυρο του οχήματός του, καθώς έστεκε επάνω σ’έναν 
λόφο, ο οποίος δεν ήταν δεντρόφυτος, όπως αυτός στην καρδιά της 
Ρακμάνης, αλλά ξερός και πετρώδης, με χαμηλό χόρτο να φυτρώνει 
μονάχα ανάμεσα στις πέτρες του. Ο Λούσιος, βέβαια, δεν μπορούσε 
τώρα να τα δει όλα αυτά, μέσα στο βράδυ, από την απόσταση όπου 
βρισκόταν, μα τα γνώριζε· γιατί ετούτη δεν ήταν η πρώτη φορά που 
επισκεπτόταν τη Βανκάρη. 
  Ο Δούκας Ταχύβιος είχε ήδη στείλει στο λιμάνι μερικούς από τους 
στρατιώτες του, μέσα σε οχήματα, κι αυτοί προσφέρθηκαν να συνο-
δέψουν τον Αντιβασιλέα Λούσιο στο παλάτι. Εκείνος έδωσε διαταγή 
στους δικούς του φρουρούς να ακολουθήσουν τους ανθρώπους του 
Ταχύβιου, και τα οχήματα διέσχισαν τις μεγάλες λεωφόρους της Βαν-
κάρης, οι οποίες περνούσαν ανάμεσα από ψηλές πολυκατοικίες και 
όμορφα χτίρια. 
  Ο δρόμος που σκαρφάλωνε τον πετρώδη λόφο, στα βόρεια της πόλης, 
και οδηγούσε στο παλάτι δεν ήταν σπειροειδής, όπως στη Ρακμάνη, 
αλλά ευθύς, παίρνοντας ολοένα και πιο απότομη κλίση καθώς ανέβαι-
νε. Τα οχήματα τον ακολούθησαν και έφτασαν στην ανοιχτή πύλη του 
κήπου του παλατιού, την οποία πέρασαν και σταμάτησαν στο γκαράζ. 
  Ένας στρατιώτης άνοιξε την πόρτα του Λούσιου κι εκείνος βγήκε, 
ατενίζοντας γύρω του. Δεν έβλεπε καμία παγίδα. Ούτε οι αισθήσεις 
του τον προειδοποιούσαν για κίνδυνο. 
  Οι φρουροί του Ταχύβιου προθυμοποιήθηκαν να τον οδηγήσουν στη 
μεγάλη αίθουσα του παλατιού. Γνωρίζω τον δρόμο, σκέφτηκε ο Λούσι-
ος, αλλά δεν τους αρνήθηκε. Περιτριγυρισμένος από τους δικούς του 
φρουρούς, τους ακολούθησε και, περνώντας από μερικούς διαδρό-
μους, έφτασε στην αίθουσα, που ήταν ψηλοτάβανη και φαρδιά, στολι-
σμένη με αγάλματα και λαξευτούς λίθους. Στο κέντρο της υπήρχε ένα 
στρογγυλό τραπέζι, και στο βάθος της ένας θρόνος. 
  Ο Ταχύβιος Πολυκράτης περίμενε τον Λούσιο μπροστά από το τραπέ-
ζι, ντυμένος με επίσημα, αλλά όχι φανταχτερά, ρούχα. Ήταν ένας ά-
ντρας μετρίου αναστήματος με ξανθά, σγουρά μαλλιά και λευκό-ροζ 
δέρμα. Στο πρόσωπό του υπήρχε ένα λεπτό μουστάκι. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  851 

 

 

  «Ξάδελφε!» χαιρέτησε. «Καλωσόρισες στη Βανκάρη.» 
  Δεν ήταν, φυσικά, πραγματικός ξάδελφος του Λούσιου. Είχε, όμως, 
παντρευτεί την Κορνηλία, κι αυτό τούς έκανε συγγενείς. 
  «Καλώς σε βρίσκω, Ταχύβιε,» αποκρίθηκε ο Λούσιος, πλησιάζοντάς 
τον, για ν’ανταλλάξει μια δυνατή χειραψία μαζί του. 
  Και, καθώς βρισκόταν κοντά του, παρατήρησε ότι ο Δούκας τον ατέ-
νιζε με κάποια καχυποψία. Το βλέμμα του έμοιαζε να ερευνά το πρό-
σωπο του Λούσιου. 
  «Τι σε φέρνει εδώ;» ρώτησε με τρόπο φιλικό, όχι απότομο ή ανακρι-
τικό. Ή, τουλάχιστον, προσπάθησε να κάνει τον τόνο της φωνής του 
ν’ακουστεί φιλικός. Προσπάθησε, αλλά δεν το πέτυχε πλήρως. Ο Λού-
σιος μπορούσε ν’αντιληφτεί ότι κάτι συνέβαινε εδώ, στη Βανκάρη. Κά-
τι συνέβαινε με τον Δούκα Ταχύβιο, τον εξ αγχιστείας ξάδελφό του. 
  Είσαι σύμμαχος του Ανδρόνικου, Ταχύβιε; Είσαι εχθρός μου; 
  Και τότε, καθώς ετούτη η σκέψη περνούσε απ’το νου του, είδε την 
όψη του Δούκα ν’αλλάζει: να γίνεται τρομαγμένη. Τα μάτια του να δι-
αστέλλονται. 
  Τι είδε; 
  Δεν είχε σημασία. 
  «Έρχομαι, ξάδελφε,» αποκρίθηκε, «για ν’αντιμετωπίσω την Παντο-
κράτειρα. Μια και καλή. Θα περάσω από εδώ και θα πάω στο Βόρειο 
Μέτωπο, για να σώσω το βασίλειό μας.» 
  Η όψη του Ταχύβιου άλλαξε πάλι. Ξανάγινε καχύποπτη. «Πώς;» ρώ-
τησε, διστακτικά. 
  Ο Λούσιος ύψωσε ένα του φρύδι. «‘Πώς’;» 
  «Θέλω να πω: τι σε κάνει να πιστεύεις ότι μπορείς να καταφέρεις κάτι 
τέτοιο, ξάδελφε; Τόσο καιρό αντιμετωπίζουμε τις δυνάμεις της Παντο-
κράτειρας… και τελευταία, μάλιστα, τα νέα που έρχονται από το Βό-
ρειο Μέτωπο δεν είναι καθόλου ενθαρρυντικά. Το Φρούριο του Σμα-
ραγδένιου Βουνού λένε ότι έχει πέσει. Οι Παντοκρατορικοί πλησιάζουν 
τη Χρυσόπολη…» 
  «Το γνωρίζω,» είπε ο Λούσιος. «Διαθέτω, όμως, ένα όπλο που θα μας 
προσφέρει, ελπίζω, μεγάλο πλεονέκτημα.» 
  Ο Ταχύβιος συνοφρυώθηκε. «Τι όπλο;» θέλησε να μάθει, μιλώντας 
κάπως απότομα. 



852  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος μειδίασε, αχνά. Η επιρροή μου… παρατήρησε. Η επιρροή 
μου έχει ήδη αρχίσει να απλώνεται στη Βανκάρη. Κάνει τους κατοίκους 
της πιο… οργισμένους. 
  Ίσως και να τους χρειάζεται… 
  «Δεν έχει σημασία, ξάδελφε· δε θα καταλάβεις. Εκείνο που έχει σημα-
σία είναι ότι–» 
  «Δεν έχει σημασία;» τον διέκοψε ο Ταχύβιος. «Δεν έχει σημασία;» Τα 
χέρια του γαντζώθηκαν επάνω στον πορφυρό μανδύα του Αντιβασι-
λέα. «Ξέρεις τι λένε για σένα, Λούσιε; Ξέρεις τι λένε για σένα και για 
τους ακόλουθους του Μαύρου Νάρζουλ;» 
  Ο Λούσιος έπιασε τους καρπούς του Ταχύβιου και τον έσπρωξε όπι-
σθεν, όχι βίαια, αλλά σταθερά. «Εσύ, ξάδελφε, δε θα πρέπει ν’ακούς 
τέτοιες ελεεινές προπαγάνδες. Τις εξαπλώνει ο αδελφός μου, ο Ανδρό-
νικος, ο οποίος είναι τρελός και έχει σφετεριστεί τον Κυανό Θρόνο.» 
  Ο Ταχύβιος ένευσε. «Ναι, το έχω ακούσει…» Απέφυγε, όμως, 
ν’ατενίσει τον Λούσιο στα μάτια. 
  «Το Φως της Απολλώνιας σάς έχει ζαλίσει εδώ, φαντάζομαι. Απόψε 
κιόλας θα δώσω διαταγή να καταστραφούν οι πομποί που μεταφέ-
ρουν το σήμα του στη Βανκάρη–» 
  Ο Ταχύβιος κούνησε το κεφάλι του. «Όχι…» 
  «Όχι;» Η φωνή του Λούσιου ήταν σιγανή, μαλακή, αλλά άκρως απει-
λητική. 
  Ο Ταχύβιος έκανε μερικά βήματα όπισθεν. Τα μάτια του τώρα κοίτα-
ζαν το πρόσωπο του Αντιβασιλέα, και έβλεπαν εκεί κάτι που του προ-
καλούσε τρόμο. 
  «Οι πολίτες έχουν δικαίωμα να ξέρουν τι συμβαίνει στο βασίλειο!» 
είπε, απότομα. 
  «Μην ανησυχείς γι’αυτό, Ταχύβιε. Θα τους ενημερώνω εγώ για το τι 
συμβαίνει στο βασίλειο. Και στο Βόρειο Μέτωπο, επίσης. Δε χρειάζεται 
να επηρεάζονται από ένα μέσο μαζικής ενημέρωσης που ελέγχεται από 
τους λάθος ανθρώπους.» 
  Ο Ταχύβιος ξεροκατάπιε. «Δεν μπορείς…!» 
  «Μπορώ,» είπε ο Λούσιος, «και θα το κάνω. Διαφωνείς με την από-
φασή μου, ξάδελφε;» 
  «Ναι!» 
  «Για ποιο λόγο;» 
  «Σου είπα: οι πολίτες μου έχουν δικαίωμα να–» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  853 

 

 

  «Οι πολίτες της Βανκάρης δεν χρειάζονται την προπαγάνδα του τρε-
λού αδελφού μου, Ταχύβιε. Ο Ανδρόνικος είναι σφετεριστής του Κυα-
νού Θρόνου. Το αμφισβητείς αυτό;» 
  Ο Δούκας πήρε μια βαθιά ανάσα. «Όχι.» 
  Λες ψέματα, μήπως; «Αμφισβητείς ότι ο σφετεριστείς πρέπει να… πα-
ραμεριστεί;» 
  «Όχι.» 
  «Τότε, θα με βοηθήσεις να τον διώξω από εκεί όπου δεν ανήκει. Και 
ένα από τα πρώτα βήματα για να πραγματοποιηθεί αυτό είναι η κατα-
στροφή των πομπών που μεταφέρουν εδώ το σήμα του Φωτός της 
Απολλώνιας.» 
 
 
 
Ο Λούσιος οδηγήθηκε σε πολυτελή δωμάτια μέσα στο παλάτι, για να 
περάσει τη νύχτα… 
  …ενώ η επιρροή του Κατακεραυνωτή εξαπλωνόταν σ’όλη την πόλη 
της Βανκάρης και στα περίχωρά της, χωρίς εκείνος να χρειάζεται να 
κάνει την παραμικρή προσπάθεια. Η επίδρασή του ήταν σαν ένα σύν-
νεφο που τον ακολουθούσε. Ένα αόρατο σύννεφο, που βρισκόταν μο-
νάχα στα μυαλά των ανθρώπων, που έπαιζε με τα συναισθήματα, τις 
σκέψεις, και τις μνήμες τους. 
  Όλοι μπορούσαν να το νιώσουν, ανεξαιρέτως. Ελάχιστοι, όμως, γνώ-
ριζαν τι πραγματικά ήταν. Ελάχιστοι γνώριζαν τι γέμιζε τα κεφάλια 
τους με κακές σκέψεις, άσχημες μνήμες, και βίαιες παρορμήσεις. Κι αυ-
τοί οι ελάχιστοι είχαν τρομοκρατηθεί, και προσεύχονταν στον Απόλ-
λωνα να τους βοηθήσει. Να τους λυτρώσει από τη μοχθηρή επιρροή 
του Μαύρου Νάρζουλ. 
  Ορισμένοι, όμως, ανάμεσά τους καταλάβαιναν ότι οι προσευχές μόνο 
δε θα έφταναν. Έπρεπε να δραστηριοποιηθούν. 
  Μέσα στη βαθιά νύχτα, σ’ένα μικρό σαλόνι του παλατιού της Βανκά-
ρης, μια γυναίκα συνάντησε τον Δούκα Ταχύβιο. Μαζί της ήταν έξι ά-
ντρες, οι οποίοι βάδιζαν πίσω της, σχηματίζοντας ημικύκλιο. 
  «Πρωθιέρεια…» είπε ο Ταχύβιος, κλίνοντας το κεφάλι. 
  «Βρίσκεται εδώ;» ρώτησε η γυναίκα. 
  «Μάλιστα, Πρωθιέρεια.» 
  «Στα δωμάτια που είχαμε συμφωνήσει;» 



854  |  ΚΩΣΤΑΣ ΒΟΥΛΑΖΕΡΗΣ 

 

 

  «Μάλιστα.» 
  «Το Απολλώνιο Φως να είναι μαζί σου, Δούκα Ταχύβιε,» είπε η γυναί-
κα. 
  Και εκείνη κι οι έξι πολεμιστές της έφυγαν από το μικρό σαλόνι και 
βάδισαν μέσα σε κρυφά περάσματα του παλατιού της Βανκάρης, τα 
οποία ήταν τυλιγμένα σε πυκνές σκιές, που διαλύονταν μονάχα από το 
φως της Γλαυκής, καθώς αυτό γλιστρούσε από στενά, κάθετα παρά-
θυρα, ψηλά στους τοίχους. 
  Σ’ένα σημείο των περασμάτων, οι πολεμιστές έσπρωξαν τον τοίχο και 
μια πόρτα άνοιξε, για να τους βάλει σ’ένα δωμάτιο που ήταν επιπλω-
μένο σαν καθιστικό. Η Πρωθιέρεια έμεινε πίσω, καθώς οι έξι σύντρο-
φοί της τραβούσαν τα μακρύκαννα πιστόλια τους και κοίταζαν γύρω, 
στις σκιές… χωρίς να δουν κανέναν. 
  Ένας απ’αυτούς έκανε νόημα στους υπόλοιπους με το χέρι του, και 
εκείνοι άνοιξαν τις πόρτες των δωματίων που γειτνίαζαν με τούτο, 
αναζητώντας τον στόχο τους. 
  Κανείς, όμως, δεν ήταν ούτε σ’αυτά τα δωμάτια. Μονάχα σκοτάδι και 
σκιές. 
  «Υποθέτω, ψάχνετε για εμένα,» αντήχησε μια αντρική φωνή, από μια 
γωνία του καθιστικού. 
  Οι πολεμιστές στράφηκαν, αμέσως, απορώντας πώς δεν είχαν παρα-
τηρήσει πριν ότι κάποιος στεκόταν εκεί. 
  Παλλόμενη ενέργεια τύλιξε τον Κατακεραυνωτή, διαγράφοντας τη 
μορφή του μες στο σκοτεινό δωμάτιο, κάνοντάς τον να μοιάζει εξω-
πραγματικός. Τα μάτια του άστραφταν. 
  «Πρίγκιπα Λούσιε,» είπε η Πρωθιέρεια, «βρίσκεσαι υπό δαιμονική κα-
τοχή. Παραδόσου σ’εμάς, για να διώξουμε τον δαίμονα.» 
  «Δαιμονική κατοχή;» Ο Κατακεραυνωτής γέλασε. «Όχι,» είπε· «είμαι 
αυτός που πάντα ήμουν.» 
  «Σκοτώστε τον!» πρόσταξε η Πρωθιέρεια. 
  Τα έξι μακρύκαννα πιστόλια πυροβόλησαν, συγχρονισμένα, κάνοντας 
το δωμάτιο να λάμψει και να μυρίσει καπνό. 
  Καμία σφαίρα, όμως, δεν έφτασε στο σώμα του Λούσιου· η αστραπο-
ειδής ενέργεια που τον τύλιγε τις παραμέρισε όλες, σα να μην ήταν τί-
ποτα περισσότερο από χάρτινες σαΐτες. Και ο Κατακεραυνωτής ύψω-
σε το χέρι του, και αστραπές ξεχύθηκαν απ’τα δάχτυλά του, χτυπώ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  855 

 

 

ντας έναν απ’τους πολεμιστές και μετατρέποντας τη σάρκα του σε 
στάχτη. Τα κόκαλά του σωριάστηκαν στο πάτωμα, κατάμαυρα. 
  Τα πιστόλια πυροβόλησαν ξανά. 
  Οι σφαίρες έχασαν την πορεία τους, καθώς αστραποειδή πλοκάμια 
τις χτύπησαν, στέλνοντάς τες από δω κι από κει. Και μετά, ενέργεια 
εκτινάχτηκε πάλι από τον Λούσιο –κι από τα δυο του χέρια–, καλύπτο-
ντας ένα μεγάλο μέρος του καθιστικού. Οι πολεμιστές προσπάθησαν 
να αποφύγουν το θανατηφόρο κύμα, μα αυτό αποδείχτηκε αδύνατο. Ο 
θάνατος ερχόταν με την ταχύτητα του φωτός. Ο θάνατος βρισκόταν 
τη μια στιγμή στις χούφτες του Κατακεραυνωτή, φυλακισμένος από 
τα δάχτυλά του, και την άλλη στιγμή ανάμεσά τους. Τρεις απ’αυτούς 
δεν πρόλαβαν ούτε καν να ουρλιάξουν· έγιναν στάχτη, και τα κόκαλά 
τους τινάχτηκαν γύρω, λες και κάτι να είχε εκραγεί εντός τους. 
  «ΑΝΟΗΤΟΙ!» φώναξε ο Λούσιος. «ΝΟΜΙΖΕΤΕ ΟΤΙ ΜΠΟΡΕΙΤΕ ΝΑ ΔΟ-
ΛΟΦΟΝΗΣΕΤΕ ΤΟΝ ΚΑΤΑΚΕΡΑΥΝΩΤΗ ΜΕΣΑ ΣΤΗ ΝΥΧΤΑ, ΣΑΝ ΖΩΟ ΓΙΑ 
ΣΦΑΞΙΜΟ;» Τα λόγια του αντήχησαν εξωπραγματικά δυνατά μέσα στα 
δωμάτιά του. 
  Η Πρωθιέρεια είχε κοκαλώσει στη θέση της, νιώθοντας όλο της το 
σώμα παγωμένο, μουδιασμένο. Οι δύο πολεμιστές που είχαν απομείνει 
πανικοβλήθηκαν· περίτρομοι, στράφηκαν και έτρεξαν προς την κρυφή 
είσοδο απ’την οποία είχαν μπει. 
  Η δύναμη του Κατακεραυνωτή τούς ακολούθησε. Τους καταδίωξε. 
Τους τύλιξε, και έστειλε το σώμα τους στην ανυπαρξία. Τα κόκαλά 
τους θρυμματίστηκαν· έγιναν μικρά οστέινα κομμάτια, που τινάχτη-
καν πάνω στην Πρωθιέρεια, σαν σκόνη, μπαίνοντας στα μάτια, στη 
μύτη, και στο στόμα της. 
  Η γυναίκα στράφηκε να φύγει, μέσα στα κρυφά περάσματα του πα-
λατιού της Βανκάρης. Αλλά ο εχθρός της βρισκόταν ήδη κοντά. Βρι-
σκόταν ήδη πίσω της. Το ένα του χέρι άρπαξε τα μαλλιά της, τραβώ-
ντας την κάτω, στο πάτωμα. Το άλλο του χέρι άγγιξε τον ώμο της· τα 
νύχια του μπήχτηκαν στη σάρκα της. Και η Πρωθιέρεια ούρλιαξε, κα-
θώς αισθάνθηκε την παλλόμενη ενέργεια να διατρέχει το σώμα της. Τα 
πόδια της χτυπήθηκαν πάνω στις πέτρες του τοίχου και του πατώμα-
τος. 
  Δεν ήταν, όμως, νεκρή· ο Κατακεραυνωτής δεν ήθελε να τη σκοτώσει. 
Τα ιερατικά της άμφια είχαν κουρελιαστεί από τη δύναμή του, και το 
δέρμα της είχε μαυρίσει, εκεί όπου την είχε αγγίξει. «Ο Απόλλωνας, λοι-



856  |  ΚΩΣΤΑΣ ΒΟΥΛΑΖΕΡΗΣ 

 

 

πόν, στέλνει τα σκυλιά του να σκοτώσουν τους πιστούς του Δασκάλου! 
Και ο Δούκας Ταχύβιος προδίδει τον Βασιληά του και συμφωνεί να συ-
νεργαστεί μαζί τους!» γρύλισε ο Κατακεραυνωτής. 
  Η Πρωθιέρεια έτρεμε σύγκορμη· δε μπορούσε να μιλήσει. Έκλαιγε και 
έσκουζε. 
  «Νομίζω πως πρέπει να σε κάνω παράδειγμα προς αποφυγή εσένα,» 
είπε ο Κατακεραυνωτής, και, αρπάζοντας τη γυναίκα απ’το λαιμό, την 
τράβηξε μέσα στο καθιστικό, πετώντας την στον καναπέ. Το σώμα της 
είχε ξανά τυλιχτεί από την παλλόμενη δύναμή του· τα άμφιά της είχαν 
σχεδόν εξαϋλωθεί: μονάχα ορισμένα κομμάτια έμεναν επάνω της. Το 
δέρμα της φαινόταν κοκκινισμένο και μαυρισμένο. 
  «…Τ-το… Φ-Φως του Απόλλωνα… θα σε δ-διώξει!…» έκανε η Πρωθιέ-
ρεια, μη μπορώντας να πάψει να τρέμει. 
  Ο Κατακεραυνωτής γέλασε. «Θα φέρω εδώ το δικό μου ‘Φως’!» είπε, 
πλησιάζοντας. «Και το ‘Φως’ του Δασκάλου, και θα κυνηγήσω τον Α-
πόλλωνα έξω από τούτη τη διάσταση, σα δαρμένο σκυλί!» Τα χέρια 
του έσκισαν τα τελευταία κομμάτια των κουρελιασμένων ρούχων της 
Πρωθιέρειας. Πιέζοντάς την ανάσκελα πάνω στον καναπέ, άνοιξε τους 
μηρούς της και χώθηκε ανάμεσά τους. Σήκωσε τον χιτώνα του και 
κάρφωσε τον ορθωμένο του φαλλό μέσα της. Εκείνη ούρλιαξε, παλεύ-
οντας αδύναμα, καθώς τα μέλη της έτρεμαν ασταμάτητα. Το γέλιο του 
Κατακεραυνωτή αντήχησε μες στο δωμάτιο. 
  Όταν τελείωσε μαζί της, σηκώθηκε από πάνω της, αφήνοντάς την 
στον καναπέ. Τα ρούχα της είχαν τώρα εξαϋλωθεί τελείως, και το σώ-
μα της ήταν ολόκληρο μαυρισμένο και κοκκινισμένο, σαν φλόγες να 
είχαν περάσει από πάνω του. Η γυναίκα διπλώθηκε, μαζεύοντας τα 
γόνατά της και κρύβοντας το πρόσωπό της με τα χέρια της. Ασυγκρά-
τητοι σπασμοί την τράνταζαν, και έκλαιγε με αναφιλητά. 
  «Τώρα,» είπε ο Κατακεραυνωτής, «πρέπει να μιλήσουμε και με τον 
ξάδελφό μου…» 
 
 
 
Η πόρτα άνοιξε, απότομα και με πάταγο, καθώς ένα μποτοφορεμένο 
πόδι την κλότσησε. 
  Ο Ταχύβιος, που στριφογύριζε μες στα διαμερίσματά του, στράφηκε, 
τρομαγμένος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  857 

 

 

  Στρατιώτες μπήκαν, έχοντας τα πιστόλια τους στα χέρια και περικυ-
κλώνοντάς τον. 
  «Τι συμβαίνει;» φώναξε. «Τι κάνετε;» 
  Ο Λούσιος παρουσιάστηκε στο κατώφλι της εξώπορτας, ακουμπώ-
ντας τα χέρια του στο πλαίσιο της και στηριζόμενος εκεί. «Ταχύβιε…» 
είπε. «Ταχύβιε…» 
  Τα μάτια του άστραψαν, όπως είχαν αστράψει δύο φορές μέσα στη 
μεγάλη αίθουσα: μ’εκείνον τον απόκοσμο τρόπο, που είχε τρομοκρα-
τήσει τον Δούκα της Βανκάρης και είχε επιβεβαιώσει αυτό που του 
είχε πει η Πρωθιέρεια του Απόλλωνα: ότι ο ξάδελφός του βρισκόταν 
υπό την κατοχή ενός από τους Οκτώ, του Κατακεραυνωτή, στο ανόσιο 
όνομα του οποίου οι ακόλουθοι του Μαύρου Νάρζουλ είχαν δολοφο-
νήσει τον Αρχιερέα του Ναού της Απαστράπτουσας. 
  Ο Ταχύβιος ξεροκατάπιε, κάνοντας μερικά βήματα όπισθεν. 
  «Η Κορνηλία σε βρίσκει συμπαθητικό…» είπε ο Λούσιος, παρατηρώ-
ντας τον. 
  Η Κορνηλία… σκέφτηκε ο Ταχύβιος. Γνώριζε πως η σύζυγός του βρι-
σκόταν μαζί με τον ξάδελφό της, τον τελευταίο καιρό, επειδή, όπως 
είχε η ίδια πει, τον βοηθούσε στην εύρεση κάποιου όπλου, με το οποίο 
θα αντιμετώπιζαν αποτελεσματικότερα την Παντοκράτειρα. Δεν μπο-
ρούσε να αποκαλύψει στον Ταχύβιο τίποτε άλλο, γιατί το σχέδιο ήταν 
μυστικό, από φόβο μη διαρρεύσει στους Παντοκρατορικούς. Ο Δούκας, 
όμως, υποψιαζόταν τώρα πως και η Κορνηλία υπηρετούσε τον Μαύρο 
Νάρζουλ, και γι’αυτό δεν ήθελε να του μιλήσει περισσότερο. 
  Από πότε;… Από πότε υπηρετεί τον Μαύρο Νάρζουλ;… Από τότε που τη 
γνώρισα;… 
  Ω Μεγάλε Απόλλωνα… Ο Ταχύβιος είχε χωρίσει την προηγούμενή του 
γυναίκα για την Κορνηλία. Ήταν ερωτευμένος με την Κορνηλία… 
  «Πες μου, λοιπόν,» συνέχισε ο Λούσιος, «τι θα πρότεινες να κάνω μαζί 
σου, προδότη;» 
  Ο Ταχύβιος πήρε μια βαθιά ανάσα. «Δε νομίζω ότι η γνώμη μου θα 
μετρήσει, ξάδελφε.» 
  Ο Λούσιος γέλασε. «Αν σ’αφήσω να ζήσεις, θα με προδώσεις ξανά, έ-
τσι δεν είναι;» 
  Ο Ταχύβιος δε μίλησε. 
  Ο Λούσιος άφησε το πλαίσιο της πόρτας και βάδισε μες στο δωμάτιο, 
πλησιάζοντάς τον. «Τι είναι εκείνο που σε σοκάρει τόσο, Ταχύβιε; Το 



858  |  ΚΩΣΤΑΣ ΒΟΥΛΑΖΕΡΗΣ 

 

 

γεγονός ότι θέλω, επιτέλους, να διώξω την Παντοκράτειρα από τη 
διάστασή μας;» 
  «Το γεγονός ότι λατρεύεις τον Μαύρο Νάρζουλ!» γρύλισε ο Δούκας 
της Βανκάρης. «Το γεγονός ότι φυλάκισες τον αδελφό σου–!» 
  «Ο Ανδρόνικος είναι τρελός· σ’το είπα ήδη. Κι επιπλέον, δε νοιάζεται 
για την Απολλώνια, Ταχύβιε! Θέλει μόνο να πάρει την προσωπική του 
εκδίκηση από την Παντοκράτειρα! Δε μπορείς να το δεις; Είσαι τόσο 
τυφλός; Ή τόσο ανόητος; 
  »Ο Ανδρόνικος δε θα σώσει το βασίλειο. Εγώ θα σώσω το βασίλειο–» 
  «Με τι είδους βοήθεια; Με τη βοήθεια του Μαύρου Νάρζουλ;» φώναξε 
ο Ταχύβιος. 
  Ο Λούσιος τον άρπαξε απ’το πέτο του πουκαμίσου του με το ένα χέρι. 
Τα μάτια του άστραψαν. «Κι αν είναι έτσι; Πού παρατηρείς το πρό-
βλημα, Ταχύβιε; Η διάσταση θα γίνει ξανά δική μας! Δική μας! Και δε 
θα φοβόμαστε κανέναν! Κοίταξέ με κατάματα, και πες μου ότι αυτό δε 
θα σου άρεσε. Πες μου!» Το χέρι του, που κρατούσε τον Δούκα με α-
τσάλινη λαβή, τον τράνταξε. 
  «Άφησέ με!» γρύλισε ο Ταχύβιος, πιάνοντας τον καρπό του Λούσιου, 
αλλά αδυνατώντας να τον κάνει να τον αφήσει. «Άφησέ με!» Υψώνο-
ντας το χέρι του, ο Δούκας γρονθοκόπησε τον ξάδελφό του καταπρό-
σωπο. 
  Ο Λούσιος παραπάτησε, αλλά δεν έχασε την ισορροπία του. Ωστόσο, ο 
Ταχύβιος ελευθερώθηκε απ’τη λαβή του. 
  Οι στρατιώτες ύψωσαν τα πιστόλια τους, σημαδεύοντας τον Δούκα 
της Βανκάρης. 
  Ο Λούσιος γέλασε. «Μην τον πυροβολήσετε,» πρόσταξε. «Μην τον 
πυροβολήσετε.» Τα μάτια του –που εξακολουθούσαν να αστράφτουν– 
ατένισαν τον Ταχύβιο σα να ήταν διασκεδαστικός. «Δε σ’αρέσει να σε 
κρατούν δέσμιο, ε, ξάδελφε;» είπε. «Ούτε κι εμένα. Ούτε και σε κανέναν 
άλλο κάτοικο της διάστασής μας, υποθέτω. Γι’αυτό θα πολεμήσω την 
Παντοκράτειρα. Γι’αυτό θα διώξω την Παντοκράτειρα απ’το Βόρειο 
Μέτωπο, Ταχύβιε! Θα ΣΥΝΘΛΙΨΩ τις δυνάμεις της! Θα τις κάνω ΣΚΟΝΗ!» 
Και, υψώνοντας το δεξί του χέρι, αστραπές παρουσιάστηκαν ανάμεσα 
στα δάχτυλά του. Αστραπές που εξαπολύθηκαν καταπάνω σ’ένα μαρ-
μάρινο άγαλμα του δωματίου, τυλίγοντάς το και μετατρέποντάς το σε 
μαρμαρόσκονη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  859 

 

 

  Ο Ταχύβιος κοίταζε με τα μάτια του γουρλωμένα. Το στόμα του ανοι-
γόκλεισε, δίχως να βγει ήχος. 
  Ο Λούσιος γέλασε πάλι. «Βλέπεις, ξάδελφε; Βλέπεις; Κι ετούτο δεν εί-
ναι τίποτα μπροστά στο τι μπορώ πραγματικά να κάνω. Αυτό μπορεί 
να το κάνει κι ένα ενεργειακό κανόνι. 
  »Εξακολουθείς να δυσπιστείς ότι έχω τη δύναμη να σώσω την Απολ-
λώνια από τους εχθρούς της;» 
  Ο Ταχύβιος ξεροκατάπιε. «Λούσιε…» είπε, και η φωνή του ήταν σφιγ-
μένη, βραχνή. 
  «Φοβάσαι, έτσι δεν είναι, ξάδελφε;» είπε ο Λούσιος. «Μπορώ να αι-
σθανθώ τον φόβο σου. Αλλά δε θα έπρεπε να φοβάσαι. Η δύναμη του 
Δασκάλου είναι στο πλευρό μας, όχι εναντίον μας.» 
  Ο Ταχύβιος έγλειψε τα χείλη του. «Η Κορνηλία…» ψέλλισε. «Είναι και 
η Κορνηλία…;» 
  Ο Λούσιος ένευσε. «Ναι, και η Κορνηλία πιστεύει στον Δάσκαλο. Είναι 
ιέρειά του. Και, σύντομα, θα είναι κάτι πολύ, πολύ περισσότερο.» Μει-
δίασε με τρόπο που έκανε ένα ρίγος να διαπεράσει τον Ταχύβιο. 
  «…Κάτι πολύ περισσότερο;» 
  «Θα δεις, Ταχύβιε. Έλα στο πλευρό μου και θα δεις… Θα δεις πράγμα-
τα που δε θα τα πιστεύεις.» 
  Και ο Δούκας της Βανκάρης γονάτισε, τότε, μπροστά στον Κατακε-
ραυνωτή. 
  «Βασιληά μου,» είπε. 
 
 
 
Την επομένη, μερικές ώρες μετά την αυγή, δυσάρεστα νέα έφτασαν 
στο παλάτι της Βανκάρης. 
  Η Χρυσόπολη είχε πέσει στα στρατεύματα της Παντοκράτειρας.  
  Η πλάστιγγα του Βόρειου Μετώπου είχε αρχίσει να γέρνει κατά των 
Απολλώνιων. 



860  |  ΚΩΣΤΑΣ ΒΟΥΛΑΖΕΡΗΣ 

 

 

 

56 
 
 
Ο Ταγματάρχης Φαίδων Υπόλυκος είχε αναγκαστεί να υποχωρήσει 
από το πόστο του, κυνηγημένος από τους Παντοκρατορικούς, και να 
πάει στον Ναό των Δυτικών Βουνών, για να παραδώσει στους ιερείς 
εκεί τους τραυματισμένους στρατιώτες του. Οι οποίοι ήταν πολλοί, 
πάρα πολλοί. Ο εχθρός τούς είχε κάνει θραύση. 
  Τώρα, όμως, ο Υπόλυκος βρισκόταν ξανά στο Βόρειο Μέτωπο με τον 
μάγο (και προσωπικό του φίλο) Νάτρη’μορ στο πλευρό του. Ο Στρα-
τηγός Εύηχος, που ήταν επικεφαλής των Απολλώνιων δυνάμεων στη 
Νούμβρια, χρειαζόταν κάθε πολεμιστή που μπορούσε να έχει. Γιατί, 
ύστερα από την πτώση του Φρουρίου του Σμαραγδένιου Βουνού, πολ-
λές από τις μονάδες που βρίσκονταν εδώ είχαν κληθεί να κινηθούν 
προς το κεντρικό Βόρειο Μέτωπο, προκειμένου να ενισχύσουν τις δυ-
νάμεις στη Χρυσόπολη και στο Πέρασμα του Σμαραγδένιου Βουνού. Οι 
υπερασπιστές της Νούμβρια και του Δυτικού Περάσματος είχαν απο-
δυναμωθεί πολύ. 
  Και είχε αρχίσει να τους κοστίζει. 
  Ο Υπόλυκος στεκόταν σ’ένα παρατηρητήριο, στις βόρειες πλαγιές του 
Δυτικού Περάσματος, και μπροστά του ήταν ένα μεγάλο ενεργειακό 
κανόνι, που το σύστημά του διέθετε μια κονσόλα με οθόνη, τηλεπικοι-
νωνιακό πομπό, και ανιχνευτές. Ο Νάτρης’μορ, χρησιμοποιώντας μια 
Μαγγανεία Οπλικής Φορτίσεως, ρύθμιζε την ενεργειακή του ροή. 
  Ο Υπόλυκος είχε τώρα ένα ζευγάρι κιάλια υψωμένα στα μάτια του και 
κοίταζε μια από τις πιο άγριες συγκρούσεις στο Δυτικό Πέρασμα. Οι 
δυνάμεις της Απολλώνιας σφυροκοπούνταν από παντού: από ξηρά κι 
από αέρα, κι από κάθε πιθανή μεριά· και, αναπόφευκτα, υποχωρού-
σαν. Οι κρότοι από τις εκρήξεις αντηχούσαν στα χιονισμένα βουνά. Και 
ο Υπόλυκος μόρφαζε με κάθε στρατιώτη που έβλεπε να σκοτώνεται· 
γιατί ήξερε πως τώρα κάθε ζωή μετρούσε. Όχι, βέβαια, πως πάντα δεν 
μετρούσε κάθε ζωή. Αλλά ειδικά τώρα μετρούσε ακόμα περισσότερο. 
Ειδικά τώρα, που οι δυτικές δυνάμεις της Απολλώνιας ήταν τόσο απο-
δυναμωμένες… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  861 

 

 

  Ο Υπόλυκος κατέβασε τα κιάλια του και έπιασε τους μοχλούς του ε-
νεργειακού κανονιού. Το έστρεψε προς μια συγκεκριμένη μεριά της 
σύγκρουσης και, χρησιμοποιώντας την οθόνη των ανιχνευτών, στό-
χευσε ένα Παντοκρατορικό άρμα. Πάτησε τη σκανδάλη και, από τη 
μεγάλη κάννη του κανονιού, μια παχιά δέσμη ακατέργαστης ενέργειας 
εκτοξεύτηκε, σχίζοντας τον αέρα, περνώντας πάνω από τα κεφάλια 
στρατιωτών, και χτυπώντας το θωρακισμένο όχημα. Η έκρηξη που 
έγινε ήταν δυνατή. Το άρμα ανατράπηκε, και το μέταλλό του έλιωσε σε 
πολλά σημεία. 
  Ο Υπόλυκος, όμως, ήξερε πως αυτό δεν πρόκειται να έκανε τους Α-
πολλώνιους να νικήσουν σ’ετούτη τη σύγκρουση. Δεν ήταν παρά μια 
μικρή ενόχληση για τις δυνάμεις της Παντοκράτειρας. Ωστόσο, σκέ-
φτηκε, δε θα πουλήσουμε τα τομάρια μας φτηνά! Θα τους κάνουμε να 
φτύσουν αίμα, για κάθε σπιθαμή εδάφους που κερδίζουν! 
  Και πυροβόλησε πάλι. 
  Η ακατέργαστη ενέργεια του κανονιού του εξαΰλωσε Παντοκρατορι-
κούς στρατιώτες στο πέρασμά της και χτύπησε στα πλευρά ένα άρμα 
μάχης με μεγάλες ερπύστριες, κάνοντάς το να αναποδογυρίσει. Τα πυ-
ροβόλα του εξαπέλυσαν μερικές ριπές, αλλά, μετά, η έκρηξη που επα-
κολούθησε τα σώπασε για πάντα. 
  Ο Υπόλυκος άναψε τσιγάρο. Πήρε μια γερή τζούρα, έβγαλε τον καπνό 
βιαστικά απ’το στόμα, και ύψωσε ξανά τα κιάλια στα μάτια του. Για να 
ερευνήσει τι γινόταν κάτω, στο πέρασμα, μέσα απ’τον καπνό, τις εκρή-
ξεις, τους πυροβολισμούς, και τις σκιές του απογεύματος. 
  «Φαίδωνα!» Ο Νάτρης. 
  Ο Υπόλυκος κατέβασε τα κιάλια και στράφηκε στον μάγο, ο οποίος 
στεκόταν πίσω του, ανάμεσα στα δύο επίπεδα, μεταλλικά κομμάτια 
που ονομαζόταν δέκτες και ήταν γεμάτα καλώδια και κυκλώματα. Οι 
δέκτες ήταν απαραίτητοι για να μπορεί ο Νάτρης’μορ –και ο οποιοσ-
δήποτε μάγος– να ρυθμίζει την ενεργειακή ροή του κανονιού. 
  Επί του παρόντος, ο φίλος του Υπόλυκου είχε πάρει το ένα του χέρι 
από τον δεξή δέκτη και έδειχνε στον ουρανό. 
  Ο Ταγματάρχης ύψωσε το βλέμμα και είδε ένα Παντοκρατορικό αε-
ροσκάφος να έρχεται καταπάνω τους. 
  Σκατά! 
  Έστρεψε, αμέσως, το κανόνι και πάτησε τη σκανδάλη. 



862  |  ΚΩΣΤΑΣ ΒΟΥΛΑΖΕΡΗΣ 

 

 

  Η ενεργειακή δέσμη που εκτοξεύτηκε έσχισε το αεροσκάφος στα δύο, 
καταρρίπτοντάς το στις πλαγιές του Δυτικού Περάσματος. 
  Οι Παντοκρατορικοί, όμως, δεν είχαν τελειώσει με τον Ταγματάρχη 
Υπόλυκο. Ακόμα ένα αεροπλάνο ερχόταν. 
  Πού είναι τα δικά μας αεροσκάφη; Πού στις Φωτιές του Μαύρου Νάρ-
ζουλ είναι; 
  Ο Υπόλυκος μπορούσε να δει ότι δεν έμενε ακόμα πολλή ενέργεια στο 
κανόνι: η ένδειξη ΠΟΣΟΤΗΤΑ ΕΝΕΡΓΕΙΑΣ είχε πέσει στο 28%. Δεν είχε, ό-
μως, άλλη επιλογή. Σημάδεψε, και πυροβόλησε. 
  Το αεροσκάφος απέφυγε τη δέσμη ακατέργαστης ενέργειας, κάνο-
ντας έναν γρήγορο ελιγμό. 
  «Πέσε κάτω, Νάτρη!» φώναξε ο Υπόλυκος. «ΠΕΣΕ ΚΑΤΩ!» Και έπεσε 
πρώτος ο ίδιος, μην έχοντας χρόνο να κοιτάξει τι έκανε ο μάγος. 
  Το αεροσκάφος πέρασε από πάνω τους, πυροβολώντας. 
  Ο Υπόλυκος άκουσε τις σφαίρες να χτυπάνε το κανόνι και να προκα-
λούν ζημιές. Ευτυχώς, όμως, δεν είχαν πετύχει τα ενεργειακά αποθέ-
ματα, αλλιώς θα γινόταν αμέσως δυνατή έκρηξη. 
  Έστρεψε το βλέμμα του στον Νάτρη, και είδε τον μάγο πεσμένο μερι-
κά μέτρα παραδίπλα. Τραυματισμένο. 
  Ο Υπόλυκος καταράστηκε, και σηκώθηκε στα τέσσερα, τρίζοντας τα 
δόντια. «Νάτρη,» είπε, καθώς σερνόταν προς τον μάγο. «Είσαι καλά;» 
  Ο Νάτρης’μορ φαινόταν να είχε χτυπηθεί στον ώμο. «Έχω δει και κα-
λύτερες μέρες…» μούγκρισε. 
  «Τολμώ να πω πως κι εγώ το ίδιο, φίλε μου.» 
  Ο Υπόλυκος άκουσε το αεροπλάνο να επιστρέφει. Γύρισε και κοίταξε. 
Δεν υπήρχε περίπτωση να προλάβουν να φύγουν. Ο εχθρός πλησίαζε 
πολύ γρήγορα, και το παρατηρητήριο ήταν πολύ μικρό για να κρυ-
φτούν: τίποτα περισσότερο από μια μεταλλική πλατφόρμα, επάνω 
στην οποία βρισκόταν το ενεργειακό κανόνι. 
  «Νάτρη,» είπε ο Υπόλυκος, «χάρηκα που σε γνώρισα.» 
  «Κι εγώ, Ταγματάρχη.» 
  Ρουκέτες εξαπολύθηκαν από το αεροσκάφος, διαγράφοντας ευθείες, 
φλεγόμενες γραμμές στον αέρα– 
  –και χτυπώντας το μικρό παρατηρητήριο στη χιονισμένη πλαγιά του 
περάσματος. 
  Το ενεργειακό κανόνι εξερράγη. Κομμάτια μετάλλου και πέτρας εκτο-
ξεύτηκαν παντού. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  863 

 

 

  Ο Ταγματάρχης Φαίδων Υπόλυκος και ο μάγος Νάτρης’μορ πέρασαν 
στην Ιστορία του Βασιλείου της Απολλώνιας. 



864  |  ΚΩΣΤΑΣ ΒΟΥΛΑΖΕΡΗΣ 

 

 

 

57 
 
 
Το όχημα με τα οχτώ αραχνοειδή, μεταλλικά πόδια ταξίδευε όλη την 
ημέρα μέσα στα Ελκόβρια Έλη, και, όταν είχε πια πέσει ο ήλιος και 
στον ουρανό βρίσκονταν η Γλαυκή και η Αθώρητη, έφτασε στις εκβο-
λές του Ελόφιλου Ποταμού, απ’όπου οι βάλτοι ξεκινούσαν και όπου οι 
όχθες ήταν λασπώδεις. 
  Η Κορνηλία δε βρισκόταν τώρα στη θέση του οδηγού –ένας από τους 
πολεμιστές της οδηγούσε–, αλλά, κοιτάζοντας έξω απ’το μπροστινό 
παράθυρο του οχήματος, είδε ένα χωριό κοντά στα νερά του ποταμού 
και, στην αντίπερα όχθη, διέκρινε τη μεγάλη πόλη Ελκοβρία, που τα 
φώτα στις πολυκατοικίες και στους δρόμους της τρυπούσαν το σκο-
τάδι της νύχτας. 
  Μια πέτρινη γέφυρα, που σχημάτιζε δύο καμπύλες, περνούσε πάνω 
απ’τον ποταμό, ξεκινώντας από το χωριό και φτάνοντας στην Ελκο-
βρία. 
  «Μπορούμε τώρα να χρησιμοποιήσουμε τους τροχούς μας;» ρώτησε η 
Κορνηλία τον οδηγό. 
  «Έτσι νομίζω, Αρχόντισσά μου.» 
  «Ας τους χρησιμοποιήσουμε, λοιπόν.» 
  Ο Αναξιμένης’σαρ, ακούγοντας τα λόγια της, ύφανε ένα Ξόρκι Μηχα-
νικής Μεταβλητότητος. 
  Τα μακριά, αραχνοειδή πόδια του οχήματος διπλώθηκαν και εξαφα-
νίστηκαν, ενώ τη θέση τους πήραν οκτώ μεγάλοι τροχοί. 
  «Στην Ελκοβρία, τώρα,» πρόσταξε η Κορνηλία, και ο οδηγός κατεύθυ-
νε το όχημά τους προς τη γέφυρα. 
  Στην αρχή της, όμως, δύο θωρακισμένα οχήματα και μια ντουζίνα ο-
πλισμένοι φρουροί τούς σταμάτησαν. 
  «Ποιοι είστε;» φώναξε ένας άντρας, που πρέπει να ήταν αρχηγός. Το 
δέρμα του ήταν χρυσό και τα μαλλιά του πορφυρά. 
  Η Κορνηλία άνοιξε την πόρτα πλάι της και βγήκε· κι αμέσως, βγήκαν 
και έξι απ’τους πολεμιστές της, περιτριγυρίζοντάς την με τα όπλα τους 
έτοιμα. «Γιατί ρωτάς;» είπε η Δούκισσα στον άντρα που φαινόταν αρ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  865 

 

 

χηγός των φρουρών της γέφυρας. «Απαγορεύεται η διέλευση οχημά-
των από εδώ;» 
  «Κυρία μου,» αποκρίθηκε εκείνος (μάλλον, μην αναγνωρίζοντάς την), 
«κανένας δεν είδε το όχημά σας να μπαίνει στα έλη. Και τώρα, το βλέ-
πουμε να βγαίνει από αυτά. Χρειάζονται, επομένως, κάποιες εξηγή-
σεις.» 
  Η Κορνηλία συνοφρυώθηκε. «Νομίζεις ότι ετούτη είναι η μόνη μεριά 
απ’την οποία μπορεί κανείς να μπει στα Ελκόβρια Έλη;» 
  «Συνήθως, από εδώ περνάνε. Τα άλλα σημεία του ποταμού είναι δυ-
σπρόσιτα.» 
  «Εμείς,» αποκρίθηκε η Κορνηλία, «ερχόμαστε από τη νότια μεριά των 
ελών.» 
  «Δηλαδή, τα διασχίσατε απ’άκρη σ’άκρη;» 
  «Ναι.» 
  «Το όχημά σας, ωστόσο, είναι μεγάλο. Επομένως, θα πρέπει να γίνει 
κάποιος έλεγχος.» 
  «Πλησίασε,» του είπε η Κορνηλία. «Πρέπει να σου δείξω κάτι.» 
  Ο άντρας ήρθε κοντά. Τα μάτια του στένεψαν, αντικρίζοντας το πρό-
σωπό της. Ίσως τώρα να του θύμιζε κάτι. Εξάλλου, η Ελκοβρία δε βρι-
σκόταν μακριά από τη Βανκάρη· διακόσια χιλιόμετρα τις χώριζαν. 
  Ο αρχηγός των φρουρών, ωστόσο, δεν είπε τίποτα. Περίμενε να του 
δείξει η Κορνηλία ό,τι είχε να του δείξει. 
  Εκείνη έβγαλε ένα χαρτί και του το έδωσε. Ήταν μια άδεια διέλευσης, 
υπογεγραμμένη από τον Λούσιο, ως Πρίγκιπα και Αντιβασιλέα του 
Βασιλείου της Απολλώνιας. 
  Ο αρχηγός τη διάβασε και την επέστρεψε την Κορνηλία, κοιτάζοντας 
πάλι το πρόσωπό της. «Είστε η Δούκισσα Κορνηλία, της Βανκάρης, 
όπως λέει το έγγραφο;» 
  Η Κορνηλία τού έδωσε την ταυτότητά της. «Ευχαριστημένος, τώρα;» 
  «Αυθεντική φαίνεται…» είπε ο άντρας, γυρίζοντάς την μέσα στα χέρια 
του. 
  Ο άνθρωπος ήταν εκνευριστικός, και η Κορνηλία βιαζόταν. Αλλά, ως 
συνήθως, αποφάσισε να μη φερθεί με αγένεια. Γέλασε, και είπε: «Νομί-
ζεις ότι, αν ήμουν απατεώνισσα, θα είχα ένα τέτοιο όχημα μαζί μου; 
Θες να ελέγξεις αν φοράω μάσκα;» 
  Ο άντρας μειδίασε, λοξά. «Όχι, Αρχόντισσά μου,» αποκρίθηκε, και της 
έδωσε την ταυτότητα. «Μπορείτε να περάσετε.» 



866  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία και οι πολεμιστές της επέστρεψαν στο εσωτερικό του 
οχήματος. 
  Οι φρουροί της γέφυρας παραμέρισαν, κάνοντάς τους χώρο να περά-
σουν. 
 
 
 
Η Ελκοβρία ήταν ήσυχη πόλη τη νύχτα. Αυτό, δυστυχώς, σήμαινε ότι 
και τα περισσότερα καταστήματα ήταν κλειστά. Η Κορνηλία ήξερε ότι 
δε θα έβρισκαν να αγοράσουν ούτε μηχανήματα ούτε αποθέματα ε-
νέργειας, ετούτη την ώρα· εκτός αν ήθελαν κάτι πολύ βασικό, όπως 
μια-δυο ενεργειακές φιάλες για ένα απλό όχημα. Ο Αναξιμένης’σαρ, 
όμως, είχε ξεκαθαρίσει ότι χρειαζόταν πολλή ενέργεια, προκειμένου να 
διορθώσει τη χρονική στρέβλωση στον τόπο φυλάκισης της Υφά-
ντρας. 
  Έτσι, πάρκαραν το όχημά τους σ’ένα γκαράζ που διανυκτέρευε και 
έκλεισαν δωμάτια σ’ένα ξενοδοχείο. 
  Η Κορνηλία φρόντισε το δικό της δωμάτιο να έχει λουτρό, γιατί, ύ-
στερα από τρεις ημέρες μέσα σ’αυτά τα καταραμένα έλη, ένιωθε κάθε 
σημείο του σώματός της να κολλά. Δεν είχε σημασία που την περισσό-
τερη ώρα την περνούσε στο εσωτερικό του οχήματός της· η γλίτσα 
των βάλτων έμοιαζε να βρίσκεται στον ίδιο τον αέρα. Ο ίδιος ο αέρας 
έμοιαζε να τη μεταφέρει και να τη στέλνει επάνω της. 
  Η Κορνηλία γδύθηκε και μπανιαρίστηκε, τρίβοντας το δέρμα της μέ-
χρι που κοκκίνισε και το κεφάλι της μέχρι που πόνεσε. Έπειτα, πήρε τα 
ρούχα της και τα πέταξε όλα –εσώρουχα και μη– στο σύστημα σκουπι-
διών του ξενοδοχείου· μόνο τις μπότες κράτησε, κι αυτό επειδή δεν 
είχε μαζί της άλλες. 
  Ξάπλωσε στο κρεβάτι και άνοιξε τον τηλεοπτικό δέκτη, για να δει τι 
γινόταν στο βασίλειο. 
  Το Φως της Απολλώνιας, άραγε, το έπιαναν εδώ; Δοκίμασε να συντο-
νίσει τον δέκτη στη συχνότητά του, αλλά δεν το βρήκε. Ο Λούσιος πρέ-
πει να κατέστρεψε τους πομπούς στη Βανκάρη, σκέφτηκε η Κορνηλία, 
γιατί γνώριζε πως το Φως της Απολλώνιας ερχόταν στην Ελκοβρία μέ-
σω της Βανκάρης. 
  Προσπάθησε να εντοπίσει κανένα άλλο, τοπικό κανάλι. Βρήκε τα 
Βανκάρια Νέα, και το πρώτο πράγμα που έμαθε ήταν ότι η Χρυσόπολη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  867 

 

 

είχε πέσει στα χέρια της Παντοκράτειρας. Η Κορνηλία αισθάνθηκε να 
παγώνει εσωτερικά, γιατί αυτό σήμαινε ότι η Απολλώνια είχε αρχίσει 
πάλι να κατακτείται από τους Παντοκρατορικούς. Οι τρισκατάρατοι 
μπάσταρδοι είχαν διεισδύσει μέσα στο βασίλειο. 
  Θα τους σταματήσουμε, όμως! σκέφτηκε, νιώθοντας τα δάχτυλά της 
να τρέμουν, καθώς άγγιζαν τα χείλη της. Με τη βοήθεια του Δασκάλου, 
θα τους σταματήσουμε! 
  Συνέχισε να παρακολουθεί τα Βανκάρια Νέα. 
  Και πληροφορήθηκε ότι ο Λούσιος είχε φτάσει, προ ημερών, στη Βαν-
κάρη, και ότι, εκεί, η Πρωθιέρεια του Ναού του Απόλλωνα είχε επιχει-
ρήσει να τον δολοφονήσει μέσα στο ίδιο το παλάτι του Δούκα Ταχύβι-
ου. Ο Αντιβασιλέας, όμως, είχε αντιμετωπίσει τους φονιάδες, είχε φυ-
λακίσει την ιέρεια, και είχε προστάξει να κλείσει ο Ναός και να ερευνη-
θεί. Αυτό, όπως ήταν αναμενόμενο, είχε προκαλέσει πολλές αντιδρά-
σεις, από ιερωμένους και μη· και, επί του παρόντος, τέσσερις άντρες 
και δύο γυναίκες σχολίαζαν τα δρώμενα. 
  Η Κορνηλία σκέφτηκε: Έξι μαλάκες, που ξέρουν μόνο να μιλάνε, χωρίς 
να κάνουν τίποτα. 
  Από τα Βανκάρια Νέα έμαθε, επίσης, ότι ο Λούσιος είχε τώρα φύγει 
από τη Βανκάρη και κατευθυνόταν προς το Βόρειο Μέτωπο, για 
ν’αντιμετωπίσει τους Παντοκρατορικούς. Ο Δούκας Ταχύβιος είχε πάει 
μαζί του, έχοντας αφήσει ως Αντικαταστάτη του στο Δουκάτο τον α-
δελφό του, Πολύστρατο. 
  Υπέροχα… σκέφτηκε η Κορνηλία. Ο σύζυγός της και ο ξάδελφός της 
είχαν κι οι δύο πάει σ’ένα μέρος απ’όπου δεν ήταν βέβαιο αν θα επέ-
στρεφαν… 
  Σοβαρέψου, Κορνηλία. Πιστεύεις ότι ο Κατακεραυνωτής θα ηττηθεί 
από τους Παντοκρατορικούς; 
  Το φοβόταν, όμως. Το φοβόταν. 
  Και ο Λούσιος θέλει εγώ να μείνω στη Ρακμάνη, για να φυλάω τον Αν-
δρόνικο… Μα τη Σοφία του Δασκάλου, τι σημασία μπορεί να έχει ο Αν-
δρόνικος, όταν η Απολλώνια κινδυνεύει να κατακτηθεί ξανά από την 
Παντοκράτειρα; 
  Η Κορνηλία έκλεισε τον τηλεοπτικό δέκτη, και προσπάθησε να κοι-
μηθεί. Άργησε, όμως, να την πάρει ο ύπνος. 
 
 



868  |  ΚΩΣΤΑΣ ΒΟΥΛΑΖΕΡΗΣ 

 

 

 
Οι βάλτοι ήταν μπερδεμένοι, και η Κορνηλία δε θυμόταν πώς είχε κατα-
φέρει να βρεθεί εδώ, μόνη της, οδηγώντας ετούτο το όχημα που έμοιαζε 
συνεχώς να κολλά στις λάσπες και να μπλέκεται στη διχτυωτή βλάστη-
ση. 
  Πού ήταν η έξοδος; 
  Και γιατί παντού συναντούσε σκέλεθρα, μισοθαμμένα στις λάσπες; 
  Ένα φωτάκι άρχισε ν’αναβοσβήνει, έντονα, επάνω στην κονσόλα της, 
και ένας διαπεραστικός ήχος να βγαίνει από ένα μεγάφωνο. 
  Γιατί γινόταν τώρα αυτό; Τι νόημα μπορεί να είχε; Και πώς θα σταμα-
τούσε; 
  Η Κορνηλία πατούσε διάφορα πλήκτρα, μα ο ήχος συνεχιζόταν, το ίδιο 
διαπεραστικός. 
  «Σταμάτα, γαμώτο! Σταμάτα!» 
  Η Κορνηλία τίναξε το χέρι της… και πέταξε τα σκεπάσματα του κρε-
βατιού στο πάτωμα. 
  Είχε ανασηκωθεί, και είχε ξυπνήσει. 
  Ο δαιμονισμένος ήχος ερχόταν από το ρολόι πλάι της. 
  Το έκλεισε, το τρισκατάρατο, και σηκώθηκε, για να ντυθεί. 
  Τον Αναξιμένη’σαρ και τους πολεμιστές της τους συνάντησε στην 
τραπεζαρία του ξενοδοχείου, όπου και αποφάσισαν να φάνε ένα γρή-
γορο πρωινό, προτού βγουν προς αναζήτηση ενέργειας και μηχανικών 
κομματιών, που χρειαζόταν ο μάγος, προκειμένου να διορθώσει τη 
χρονική στρέβλωση. 
  Η Κορνηλία πρότεινε να χωριστούν, για να κερδίσουν χρόνο. Εκείνη, ο 
Αναξιμένης, και τέσσερις πολεμιστές θα πήγαιναν για τα μηχανικά 
κομμάτια, ενώ τέσσερις άλλοι πολεμιστές θα πήγαιναν ν’αγοράσουν 
την απαραίτητη ενέργεια. Φυσικά, κανείς δε διαφώνησε μαζί της· ούτε 
καν ο μάγος, γιατί, αναμφίβολα, καταλάβαινε πως όσο πιο γρήγορα 
τελείωναν με τούτη την ιστορία, τόσο το καλύτερο. 
  Οι απαιτήσεις του Αναξιμένη, ευτυχώς, δεν ήταν δύσκολο να ικανο-
ποιηθούν. Τα κομμάτια που χρειαζόταν μπορούσαν να βρεθούν εύκο-
λα –όπως αποδείχτηκε– σε μια από τις μεγάλες πόλεις της Απολλώνι-
ας. Ήθελε καλώδια, φακούς εστίασης, επεξεργαστές ενέργειας, και με-
ρικά άλλα, δευτερεύοντα εξαρτήματα. Το δυστυχές ήταν ότι όλα τούτα 
κόστιζαν, και η Κορνηλία δεν είχε κανένα έγγραφο από τον Λούσιο που 
να λέει ότι έπρεπε οι έμποροι να της δίνουν τα εμπορεύματά τους δω-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  869 

 

 

ρεάν· έτσι, αναγκάστηκε, όχι μόνο να ξοδέψει ό,τι χρήματα είχε πάρει 
μαζί της, αλλά και να πουλήσει ορισμένα από τα όπλα των πολεμιστών 
της, ώστε να συγκεντρώσει το απαιτούμενο κεφάλαιο για την αγορά 
των μηχανημάτων και των ενεργειακών φιαλών. 
  «Ελπίζω,» είπε στον Αναξιμένη, «να μην τα κάναμε όλα τούτα άδικα.» 
  «Δεν το νομίζω,» αποκρίθηκε ο μάγος. «Μ’αυτά πρέπει να μπορέσω 
να διορθώσω τη στρέβλωση.» 
  Άντε, να δούμε… σκέφτηκε η Κορνηλία, που άλλο ένα ταξίδι μέσα στα 
Ελκόβρια Έλη δεν την ενθουσίαζε, αν και γνώριζε ότι ήταν απαραίτη-
το. 
  Πήρε το όχημά της από το γκαράζ και, καθίζοντας η ίδια στο τιμόνι, 
το οδήγησε προς τον Ελόφιλο Ποταμό και στην πέτρινη γέφυρα. Τη 
διέσχισε, πέρασε μέσα από το χωριό, και μπήκε στους βάλτους, όπου ο 
Αναξιμένης εξαφάνισε τις ρόδες του οχήματος και έκανε τα αραχνοει-
δή πόδια να ξεπροβάλουν. 
  Το επόμενο πρωί, με την αυγή, έφτασαν στον τόπο φυλάκισης της 
Υφάντρας: στο δέντρο που φαινόταν να έχει μια αλλόκοτη κλίση και 
που οι γραμμές στον κορμό του έμοιαζαν να σχηματίζουν τη μορφή 
μιας γυναίκας. 
  Η Κορνηλία σταμάτησε το όχημά της, και βγήκαν, πατώντας στα βαλ-
τόνερα. Ο Αναξιμένης πρόσταξε τους πολεμιστές να φέρουν έξω τον 
εξοπλισμό που είχε αγοράσει και να τον τοποθετήσουν έτσι, κι έτσι, κι 
έτσι γύρω από το δέντρο. Εκείνοι υπάκουσαν, και, σε λίγο, τα μηχανή-
ματα περιστοίχιζαν τη φυλακή της Υφάντρας. Έμοιαζαν με κανόνια, ή 
μεγάλα τηλεσκόπια. Οι ενεργειακές φιάλες ήταν συνδεδεμένες πίσω 
από αυτά τα «τηλεσκόπια», στους επεξεργαστές ενέργειας. Ο Αναξιμέ-
νης πλησίασε μια μικρή κονσόλα, η οποία στηριζόταν σ’ένα μακρύ, με-
ταλλικό πόδι, και πάτησε μερικά πλήκτρα, κάνοντας φωτάκια 
ν’ανάψουν. Συγχρόνως, οι γυάλινες άκρες των «τηλεσκοπίων» έλαμ-
ψαν, κι αμέσως μετά, ενέργεια εκτοξεύτηκε προς το δέντρο, σε λεπτές 
δέσμες. Δεν έφτασε, όμως, στον κορμό του, είτε επειδή εμποδιζόταν 
από τη χρονική στρέβλωση είτε επειδή ο Αναξιμένης δεν ήθελε να 
φτάσει ώς εκεί. Η Κορνηλία δεν ήξερε τι απ’τα δύο ίσχυε (ίσως και τα 
δύο), πάντως οι ενεργειακές δέσμες συνέκλιναν σ’ένα σημείο μπροστά 
απ’το δέντρο, και εκεί σχημάτιζαν μια φωτεινή σφαίρα. 
  Μια πολύ, πολύ φωτεινή ενεργειακή σφαίρα. 



870  |  ΚΩΣΤΑΣ ΒΟΥΛΑΖΕΡΗΣ 

 

 

  Η Δούκισσα αναγκάστηκε να στενέψει τα μάτια της, για να τα προ-
στατέψει απ’τη φωτεινότητά της. 
  «Καλύτερα να μην κοιτάζετε,» είπε ο Αναξιμένης στους συντρόφους 
του. «Ή,» πρόσθεσε, «αν θέλετε να κοιτάζετε, φορέστε γυαλιά.» Και, 
βγάζοντας ο ίδιος ένα ζευγάρι μαύρα γυαλιά, τα φόρεσε. 
  Η Κορνηλία τον μιμήθηκε, αλλά οι περισσότεροι στρατιώτες απλά 
στράφηκαν απ’την άλλη. 
  Ο Αναξιμένης βημάτισε προς την ενεργειακή σφαίρα, όμως δεν πήγε 
πολύ κοντά της· κράτησε μια απόσταση περίπου δύο μέτρων· και άρ-
χισε να αρθρώνει τα λόγια για κάποιο ξόρκι. 
  Η Κορνηλία τον παρατηρούσε καθώς εκείνος δούλευε, και είδε ότι η 
ενέργεια της σφαίρας καταναλωνόταν, σταδιακά, σα να διαχεόταν 
στον αέρα γύρω της· συγχρόνως, όμως, περισσότερη ενέργεια ερχόταν 
από τα μηχανήματα με τα οποία ο μάγος είχε περιστοιχίσει τον τόπο 
φυλάκισης της Υφάντρας. Έτσι, την ίδια στιγμή που ο όγκος της ενερ-
γειακής σφαίρας μειωνόταν, άρχιζε να αυξάνεται και πάλι. Ποιο ήταν 
το νόημα, λοιπόν; Τι προσπαθούσε να κάνει ο Αναξιμένης; 
  Η Κορνηλία θυμήθηκε κάτι που της είχε πει, την προηγούμενη φορά 
που βρίσκονταν εδώ: «Είναι σα να έχουμε ένα στραβό σίδερο. Για να το 
ισιώσουμε, πρέπει να το θερμάνουμε και να μεταβάλουμε τη μορφή 
του.» Και σκέφτηκε: Συγκεντρώνει την ενέργεια στο σημείο της χρονι-
κής στρέβλωσης και, χρησιμοποιώντας κάποιο ξόρκι, τη στέλνει μέσα 
σ’αυτό. Έτσι, το θερμαίνει… μέχρι που να μπορεί να το ισιώσει. 
  Η Κορνηλία περίμενε και, μετά από λίγη ώρα, παρατήρησε ότι ο ίδιος 
ο αέρας γύρω από το δέντρο έμοιαζε να έχει φορτιστεί. Ήταν θολός, 
και τα χρώματα πίσω του φαίνονταν αλλαγμένα: περισσότερες απο-
χρώσεις του κόκκινου απ’ό,τι ήταν το φυσιολογικό. 
  Η στρέβλωση, σκέφτηκε η Κορνηλία, έχει θερμανθεί. Έχει φορτιστεί 
από την ενέργεια. 
  Τα λόγια που άρθρωνε ο Αναξιμένης άλλαξαν· η Δούκισσα της Βανκά-
ρης δεν ήξερε από ξόρκια και μαγγανείες, όμως μπορούσε να καταλά-
βει ότι τώρα ο μάγος επαναλάμβανε κάποια διαφορετική επωδό. Ξανά 
και ξανά και ξανά. 
  Και η κλίση του δέντρου άρχισε να διορθώνεται. 
  Το δέντρο φάνηκε να έρχεται προς τα… εδώ. Η Κορνηλία δεν μπορού-
σε να το ορίσει αλλιώς. Προς τα εδώ ερχόταν. Πιο κοντά της. Πιο κοντά 
στο κανονικό χρονικό συνεχές της Απολλώνιας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  871 

 

 

  Και, συγχρόνως, η ενέργεια που φόρτιζε τον αέρα γύρω του διαλυό-
ταν· ο αέρας γινόταν ολοένα και λιγότερο θολός, τα χρώματα πίσω του 
είχαν ολοένα και λιγότερες αποχρώσεις του κόκκινου. 
  Ο Αναξιμένης σταμάτησε να μιλά, και πλησίασε την κονσόλα που 
στηριζόταν στο μακρύ μεταλλικό πόδι. Πάτησε ένα πλήκτρο και η εκ-
πομπή ενέργειας έπαψε. Η ενεργειακή σφαίρα, που ακόμα αιωρείτο 
μπροστά απ’το δέντρο, διαλύθηκε. 
  Ο μάγος στράφηκε στην Κορνηλία, βγάζοντας τα μαύρα του γυαλιά. 
Το πρόσωπό του ήταν ιδρωμένο, και το σκούπισε με το μανίκι του. 
«Τελείωσε,» είπε. 
  Η Κορνηλία έβγαλε τα δικά της γυαλιά. «Δεν υπάρχει πλέον η στρέ-
βλωση;» 
  «Όχι.» 
  Η Κορνηλία προσπέρασε τον Αναξιμένη και ζύγωσε το δέντρο. Διστα-
κτικά, άπλωσε το χέρι της προς τον κορμό του. Αλλά δεν τον άγγιξε. 
«Δεν πιστεύω να είναι καυτό…;» 
  «Αποκλείεται,» της είπε ο μάγος. «Αυτό που έκανα δεν έχει καμία 
σχέση με την υλική υπόσταση του μέρους.» 
  Η Κορνηλία άγγιξε τον κορμό– 
  –και μια παρουσία βρέθηκε κοντά της. 
  Δεν ήταν κάποια παρουσία που μπορούσε να δει. Αλλά μπορούσε να 
τη νιώσει, όπως έναν μανδύα που πέφτει στους ώμους της. 
  Κάτι είχε αφυπνιστεί. 
  «Ποια είσαι;» αντήχησε μια γυναικεία φωνή. «Πώς βρέθηκες εδώ;» 
  «Ονομάζομαι Κορνηλία, και υπηρετώ τον Δάσκαλο. Είμαι ιέρειά του. 
Εσύ είσαι η Υφάντρα;» 
  «Χα-χα-χα-χαχαχαχαχα!» γέλασε η φωνή, γεμάτη ευθυμία. «Επιτέλους! 
Επιτέλους, κάποιος ήρθε!» 
  «Είσαι η Υφάντρα;» επέμεινε η Κορνηλία. 
  «Ναι, Ιέρεια Κορνηλία. Είμαι αυτή που ονομάζουν Υφάντρα.» 
  Και η Κορνηλία αισθάνθηκε κάτι να χαϊδεύει τη νόησή της, σαν γιγά-
ντιο, μαλακό φτερό, που ήθελε να δοκιμάσει το έδαφος. 
  «Τι κάνεις;» 
  «Ήρθες να με απελευθερώσεις;» 
  «Ναι.» 
  «Θα πρέπει να ξέρεις, τότε, ότι έχω ανάγκη από ένα σώμα, για να απε-
λευθερωθώ. Από το σώμα μιας ιέρειας.» 



872  |  ΚΩΣΤΑΣ ΒΟΥΛΑΖΕΡΗΣ 

 

 

  Η Κορνηλία ένιωσε έναν κόμπο στο λαιμό της. Ακόμα φοβόταν ετού-
τη τη στιγμή, διαπίστωσε. «Το ξέρω.» 
  Αισθάνθηκε κάτι να πιέζει το νου της, θέλοντας να εισχωρήσει. 
  Αγκάλιασέ με, Κορνηλία, άκουσε τη φωνή της Υφάντρας μέσα στο 
μυαλό της. Πάρε με μαζί σου. Και θα γίνουμε ένα. Θα γίνουμε ένα… Μη 
μου αντιστέκεσαι! 
  Η Κορνηλία πήρε μια βαθιά ανάσα, και έκλεισε τα μάτια, ενώ, συγ-
χρόνως, άνοιγε το νου της. Άνοιγε τις πύλες του, σαν να επρόκειτο για 
φρούριο που πρόθυμα παραδινόταν· ή σαν φρούριο που υποδεχόταν 
έναν σύμμαχο. Ναι, είπε στον εαυτό της η Κορνηλία, αυτό ήταν πιο 
ταιριαστό. Γιατί η Υφάντρα ήταν σύμμαχος, σωστά; Δεν ήταν εχθρός. 
  Αισθάνθηκε την ξένη παρουσία να διεισδύει μέσα της, γελώντας. Γλι-
στρώντας σε κάθε σημείο του είναι της. Αρπάζοντας τις μνήμες και τις 
γνώσεις της. Προσφέροντάς της νέες μνήμες και γνώσεις –τόσες πολ-
λές, πανάρχαιες μνήμες και γνώσεις! Και δύναμη: η Κορνηλία ένιωσε 
μια αχαλίνωτη δύναμη να κυλά στις φλέβες της, σαν φωτιά. 
  Είδε την ψυχή της να αντανακλάται μέσα στην ψυχή της Υφάντρας, 
και την ψυχή της Υφάντρας να αντανακλάται μέσα στη δική της ψυχή. 
  Το χέρι της γλίστρησε από τον τραχύ κορμό του δέντρου. Οι γραμμές 
επάνω στο ξύλο δεν έμοιαζαν πλέον να σχηματίζουν το σώμα μιας γυ-
ναίκας. 
  Η Κορνηλία στράφηκε ν’αντικρίσει τον Αναξιμένη’σαρ και τους πολε-
μιστές της. 
  Και είδε τα μυαλά τους να πάλλονται. Είδε τη νοητική τους ενέργεια 
να διαχέεται γύρω απ’τα κεφάλια τους. Νήματα και κόμποι. Τόσα πολ-
λά νήματα και κόμποι, τα οποία μπορούσε να εκμεταλλευτεί όπως επι-
θυμούσε… 
  Λατρεία, πρόσταξε, υποσυνείδητα. Πρέπει να με λατρεύετε. Δεν μοιά-
ζω με θεά; 
  Η νοητική ενέργεια γύρω απ’τα κεφάλια τους αλλοιώθηκε, και ο μά-
γος κι οι πολεμιστές γονάτισαν, στο ένα γόνατο, εμπρός της, αδιαφο-
ρώντας για τα βαλτώδη νερά που μούλιαζαν τα ρούχα τους. Στην όψη 
της και στο βλέμμα της έμοιαζαν, πράγματι, ν’αντικρίζουν μια ανώτερη 
δύναμη. 
  Η Κορνηλία γέλασε. Ο Λούσιος είχε δίκιο! Δεν είχε τίποτα να φοβηθεί! 
Πώς ήταν δυνατόν να είχε έστω και την παραμικρή αμφιβολία; Ανέκα-
θεν ήμουν προορισμένη γι’αυτό. Ανέκαθεν ήμουν η Υφάντρα! 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  873 

 

 

  «Σηκωθείτε,» πρόσταξε, πλησιάζοντας τον Αναξιμένη. «Σηκωθείτε.» 
  «Κορνηλία,» είπε ο μάγος, καθώς ορθωνόταν, «κάτι έχει αλλάξει επά-
νω σου… Τα μάτια σου…» 
  Η Κορνηλία μειδίασε, λοξά. «Τα πάντα θα αλλάξουν, σύντομα, Αναξι-
μένη. Γι’αυτό, ας μην αργοπορούμε. Έχουμε έναν πόλεμο να νικήσουμε. 
Ή, μάλλον, δύο πολέμους.» Προσπερνώντας τον μάγο, ανέβηκε στο 
όχημα με τα αραχνοειδή πόδια. 
  Οι πολεμιστές της και ο Αναξιμένης’σαρ την ακολούθησαν. 
  «Επιστρέφουμε στη Ρακμάνη, Αρχόντισσά μου;» ρώτησε ο οδηγός. 
  «Όχι,» είπε η Κορνηλία. «Επιστρέφουμε στην Ελκοβρία. Κι από κει, θα 
πάμε ή στη Βανκάρη ή κατευθείαν στο Βόρειο Μέτωπο.» 
  Τα μακριά, μεταλλικά πόδια του οχήματος ξεκίνησαν να κινούνται 
μέσα στους βάλτους. 



874  |  ΚΩΣΤΑΣ ΒΟΥΛΑΖΕΡΗΣ 

 

 

 

58 
 
 
Το ιστιοφόρο, κωπήλατο σκάφος που ονομαζόταν Άτι της Θάλασσας 
μπήκε στο λιμάνι της Απαστράπτουσας τα μεσάνυχτα και αγκυροβό-
λησε σε μια από τις αποβάθρες. 
  Ο καιρός δεν ήταν τόσο άσχημος σήμερα, όσο τις άλλες ημέρες του 
ταξιδιού τους, όμως η Βασίλισσα Γλυκάνθη εξακολουθούσε να αισθά-
νεται χάλια, καθώς ο Αυγερινός και οι επαναστάτες τη συνόδευαν έξω 
από το πλοίο. Και ο τρισκατάρατος βήχας δεν της είχε περάσει ακόμα. 
Το κλειστό περιβάλλον της καμπίνας, πράγματι, δεν της είχε κάνει κα-
λό· καθόλου καλό. Το μοναδικό πράγμα που έφτιαχνε τη διάθεσή της 
ήταν ότι, επιτέλους, είχε καταφέρει να επιστρέψει στην Απαστρά-
πτουσα, και τα παιδιά της θα έπαυαν να ανησυχούν γι’αυτήν. 
  Ο Ούρος μίλησε στον οδηγό ενός από τα επιβατηγά οχήματα που ή-
ταν σταθμευμένα κοντά στο λιμάνι. Τον ρώτησε αν ήταν ελεύθερος να 
τους μεταφέρει όπου ήθελαν. Εκείνος αποκρίθηκε πως ήταν. 
  «Στο παλάτι πηγαίνουμε,» του είπε ο Ούρος. 
  Ο οδηγός τούς κοίταξε όλους, έναν-έναν. Το πρόσωπο των περισσό-
τερων δε φαινόταν καθαρά, καθώς ήταν νύχτα και φορούσαν κάπες με 
κουκούλα. Τα μάτια του άντρα έμοιαζαν ν’αναρωτιούνται: Ποιοι 
είν’αυτοί οι τύποι που πάνε στο παλάτι; Ωστόσο, δεν έκανε αδιάκριτες 
ερωτήσεις, ούτε αρνήθηκε να τους μεταφέρει εκεί όπου ήθελαν. Έγνε-
ψε καταφατικά και τους ζήτησε να περάσουν. 
  Η Βασίλισσα και οι επαναστάτες μπήκαν στο όχημά του, κι εκείνος 
ξεκίνησε να διασχίζει τις φωτισμένες λεωφόρους της πρωτεύουσας 
του Βασιλείου της Απολλώνιας. 
  Όταν έφτασαν έξω απ’την κεντρική πύλη του κήπου του παλατιού, η 
Γλυκάνθη πλήρωσε τον οδηγό, και εκείνη κι οι σύντροφοί της βγήκαν 
απ’το όχημά του, αφήνοντάς τον να φύγει μέσα στη νύχτα. 
  Η Βασίλισσα στράφηκε στην πύλη, και, δηλώνοντας στους φρουρούς 
ποια ήταν, της επέτρεψαν να περάσει, αφού έλεγξαν αυτήν και τους 
υπόλοιπους με μια συσκευή, η οποία, όπως της εξήγησαν, ήταν φτιαγ-
μένη για να εντοπίζει Δημιουργήματα και Ομοιώματα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  875 

 

 

  «Ειδοποιήστε τον γιο μου ότι επέστρεψα,» είπε η Γλυκάνθη σ’έναν 
υπηρέτη, καθώς άφηνε πίσω της τον κήπο και έμπαινε στο εσωτερικό 
του παλατιού. 
  «Ο Πρίγκιπας Ανδρόνικος, Βασίλισσά μου, δε βρίσκεται στην Απα-
στράπτουσα επί του παρόντος.» 
  Η Γλυκάνθη έβηξε πάνω στο μαντήλι της, ξαφνιασμένη. «Και πού εί-
ναι;» ρώτησε με βραχνή φωνή. Καθάρισε το λαιμό της. 
  «Έχει πάει στο Βόρειο Μέτωπο.» 
  «Στο Βόρειο Μέτωπο; Γιατί; Συνέβη κάτι συγκεκριμένο;» 
  «Βασίλισσά μου, δεν το έχετε μάθει; Η Χρυσόπολη έπεσε στις δυνά-
μεις της Παντοκράτειρας–» 
  Ω θεοί, σκέφτηκε η Γλυκάνθη. Ω Μεγάλε Απόλλωνα… 
  «–και τα πράγματα στη Νούμβρια ακούγεται ότι πηγαίνουν επίσης 
άσχημα… Μπορώ να ειδοποιήσω την κόρη σας, την Πριγκίπισσα Βασι-
λική, αν θέλετε, η οποία βρίσκεται στο παλάτι.» Είχαν πλέον φτάσει 
στην Αίθουσα του Κυανού Θρόνου, που ήταν άδεια, μια τέτοια άγρια 
ώρα. 
  Η Γλυκάνθη κάθισε σε μια καρέκλα. «Ειδοποίησέ την,» είπε. 
  Ο Αυγερινός και οι επαναστάτες κάθισαν γύρω της. 
  Ο υπηρέτης υποκλίθηκε και έφυγε. Συγχρόνως, μια άλλη υπηρέτρια 
μπήκε και τους ρώτησε τι θα ήθελαν να τους φέρει. Η Βασίλισσα ζήτη-
σε μια κούπα ζεστό τσάι. Οι υπόλοιποι βρήκαν την ιδέα της καλή, και 
ζήτησαν το ίδιο. Η υπηρέτρια τούς ετοίμασε έξι κούπες και τους τις 
έφερε. 
  Καθώς τις ακουμπούσε μπροστά τους, η Βασιλική μπήκε στην αίθου-
σα, βαδίζοντας βιαστικά. Ήταν ντυμένη μ’ένα μακρύ, μπλε φόρεμα, και 
γύρω απ’τη μέση της τυλιγόταν μια φαρδιά, χρυσή ζώνη. Τα ξανθά, 
σγουρά της μαλλιά έπεφταν λυτά στους ώμους της. Το πρόσωπό της 
φωτίστηκε από ένα έντονο χαμόγελο, καθώς αντίκρισε τη Βασίλισσα 
Γλυκάνθη. 
  «Μητέρα!» είπε, πλησιάζοντας. 
  Η Γλυκάνθη σηκώθηκε, για ν’αγκαλιάσει την κόρη της. 
  «Είσαι καλά, μητέρα; Είχαμε πεθάνει απ’την ανησυχία μας. Ο Ανδρό-
νικος κόντευε να τρελαθεί! Είχε στείλει ανθρώπους για να σε βρουν. Η 
πρώτη αποστολή δεν επέστρεψε ποτέ· η δεύτερη επέστρεψε, μα χωρίς 
να μάθει τίποτα. Τι γίνεται στη Ρακμάνη;» 



876  |  ΚΩΣΤΑΣ ΒΟΥΛΑΖΕΡΗΣ 

 

 

  Η Γλυκάνθη καθάρισε το λαιμό της. «Ο Λούσιος, Βασιλική…» είπε, κα-
θίζοντας. «Πολύ φοβάμαι πως ο Λούσιος… έχει πάθει κάτι… πολύ σο-
βαρό…» 
  Η Βασιλική κάθισε επίσης, συνοφρυωμένη. 
  «Με συγχωρείτε που παρεμβαίνω, Βασίλισσά μου,» είπε ο Αυγερινός. 
  «Δεν υπάρχει πρόβλημα, Αυγερινέ.» 
  «Ο Πρίγκιπας Λούσιος, Υψηλοτάτη,» είπε ο Βασιλικός Φρουρός στη 
Βασιλική, «διακατέχεται από το πνεύμα του Κατακεραυνωτή, ενός από 
τους Οκτώ του Μαύρου Νάρζουλ.» 
  «Ο Κατακεραυνωτής… Ο Ανδρόνικος μού είπε πως απελευθερώθηκε. 
Το έμαθε από τη δολοφονία του Αρχιερέα του Απόλλωνα–» 
  «Δολοφόνησαν τον Αρχιερέα;» έκανε η Γλυκάνθη, έκπληκτη. 
  «Δυστυχώς, μητέρα. Τον βρήκαμε κρεμασμένο, μέσα στο Ναό. Και, 
στο πάτωμα, ήταν γραμμένο με το αίμα του: Θυσία για τον Κατακεραυ-
νωτή.» 
  Η Γλυκάνθη έβηξε μέσα στο μαντήλι της. «Ω Μεγάλε Απόλλωνα…» 
  «Πού βρίσκεται τώρα ο Πρίγκιπας Ανδρόνικος, Υψηλοτάτη;» ρώτησε 
ο Αυγερινός. 
  «Στη Σερίβια,» απάντησε η Βασιλική. «Τουλάχιστον, έτσι είπε. Είπε 
ότι θα πάει στη Σερίβια, προκειμένου να βρίσκεται κοντά στο Βόρειο 
Μέτωπο. Γιατί η Χρυσόπολη έχει πέσει στους Παντοκρατορικούς, και, 
γενικώς, τα πράγματα εκεί πηγαίνουν πολύ άσχημα. Οι περισσότεροι 
φοβούνται ότι θα πέσει και η Νούμβρια.» 
  Η Βασίλισσα Γλυκάνθη αισθανόταν να έχει παγώσει. Δεν μπορούσε 
να μιλήσει· δεν ήξερε πώς να αντιδράσει. Τα πάντα έμοιαζαν να γίνο-
νται κομμάτια γύρω της. 
  «Θα πήγαινα κι εγώ μαζί του,» συνέχισε η Βασιλική, «μα κάποιος έ-
πρεπε να μείνει εδώ, στο παλάτι. Κάποιος από τη βασιλική οικογένεια. 
Τώρα, όμως, που έχεις έρθει εσύ, μητέρα….» 
  Η Γλυκάνθη κούνησε το κεφάλι. «Όχι, Βασιλική. Καλύτερα να–» 
  Η Βασιλική συνοφρυώθηκε, θυμωμένα, και η Βασίλισσα διέκοψε τα 
λόγια της, μη θέλοντας να έρθει σε σύγκρουση με την κόρη της, μια 
τέτοια στιγμή. 
  Η Πριγκίπισσα είπε, αλλάζοντας το θέμα: «Επιπλέον, έχουν έρθει στο 
παλάτι μερικοί ακόμα από τους επαναστάτες που είχε καλέσει ο Αν-
δρόνικος.» 
  «Από πού;» ρώτησε η Γλυκάνθη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  877 

 

 

  «Από την Υπερυδάτια. Και, φυσικά, θέλουν να πάνε να βοηθήσουν 
τον Ανδρόνικο, όπου κι αν βρίσκεται. Σήμερα το μεσημέρι έφτασαν, 
και το πρωί σκοπεύουν να φύγουν. Σκέφτομαι, λοιπόν, πως θα ήταν 
τώρα καλή ιδέα να πάω μαζί τους.» 
  Η Γλυκάνθη έσμιξε τα χείλη της, επικριτικά. 
  Η Βασιλική την αγνόησε, γνωρίζοντας πολύ καλά αυτές τις αντιδρά-
σεις της μητέρας της. Ακόμα νομίζει πως είμαι κοριτσάκι, σκέφτηκε η 
Πριγκίπισσα, ενοχλημένη. Ακόμα! Γιατί ποτέ δεν αλλάζει; Γιατί ποτέ δεν 
καταλαβαίνει; 
  «Επιτρέψτε μου, τότε, να σας συντροφεύσω, Πριγκίπισσά μου,» είπε 
ο Αυγερινός· «γιατί θα ήθελα κι εγώ να βρεθώ στο πλευρό του Πρίγκι-
πα Ανδρόνικου.» 
  Η Βασιλική ένευσε. «Εντάξει, Αυγερινέ. Δεν έχω ακούσει παρά καλά 
λόγια για σένα. Ο αδελφός μου φαίνεται να σε έχει περί πολλού.» 
  «Και πολύ καλά κάνει,» είπε η Γλυκάνθη. «Ο Αυγερινός είναι πάντα 
συνετός στις προτάσεις του, Βασιλική· να το έχεις υπόψη σου.» 
  Η Βασιλική προσπάθησε να μην κοκκινίσει. Λοξοκοιτάζοντας τη Βα-
σίλισσα, είπε: «Θα το έχω υπόψη μου, μητέρα.» Τόσο λίγο με εμπιστεύ-
εσαι; πρόσθεσε, νοερά. Και φωναχτά: «Πιστεύω, όμως, πως οι σύ-
ντροφοί σου θα είναι κουρασμένοι απ’το ταξίδι. Κι αν είναι να έρθουν 
μαζί μου, αύριο, καλύτερα να ξεκουραστούν.» 
  Η Γλυκάνθη κατένευσε, και έβηξε μέσα στο μαντήλι της. 
  «Αλλά εσύ, μητέρα, δε φαίνεσαι και πολύ καλά…» παρατήρησε η Βα-
σιλική. 
  «Έχω κρυολογήσει. Αναγκαστήκαμε να φύγουμε απ’τη Ρακμάνη μέσα 
στη βροχή.» 
  «Σας κυνήγησε ο Λούσιος; Προσπάθησε να σας σκοτώσει;» 
  «Δεν ξέρω αν θα μας σκότωνε. Τουλάχιστον, όχι εμένα. Πάντως, μας 
κυνήγησε. Μας κυνήγησε σα μανιασμένος. Και…» Η Γλυκάνθη έβηξε. 
Καθάρισε το λαιμό της. «Και, πραγματικά, Βασιλική, δεν ξέρω αν ήταν 
ο γιος μου εκείνος που αντίκρισα…» 
  Η Βασιλική συνοφρυώθηκε. «Τι σημαίνει αυτό;» 
  «Είχε αλλάξει… Τα μάτια του… Τα μάτια του ήταν, κατά κάποιο τρό-
πο, διαφορετικά. Και ενός είδους ενέργεια προερχόταν από το σώμα 
του.» 
  «Εξαιτίας αυτού του Κατακεραυνωτή;» 



878  |  ΚΩΣΤΑΣ ΒΟΥΛΑΖΕΡΗΣ 

 

 

  «Ναι. Κι αυτό δεν είναι το μόνο,» εξήγησε η Γλυκάνθη. «Είχαμε αρχί-
σει να νιώθουμε όλοι πιο… οργισμένοι. Πιο άγριες σκέψεις μάς έρχο-
νταν.» 
  «Τι σχέση έχει τούτο;» 
  Ο Αυγερινός είπε: «Η επιρροή του Κατακεραυνωτή, Πριγκίπισσά μου, 
εξαπλώνεται γύρω από το πνεύμα του. Κάνει τους ανθρώπους βίαιους. 
Φέρνει κακές σκέψεις στο μυαλό τους, και άσχημες μνήμες.» 
  «Πώς το ξέρεις εσύ;» 
  «Το ξέρω,» απάντησε μονάχα ο Αυγερινός· και, κρίνοντας απ’την όψη 
του, η Βασιλική δεν μπορούσε να αμφιβάλλει για τα λόγια του. Κάπως, 
το ήξερε. Κάπως. 
  «Και τι θα γίνει με τον Λούσιο; Πώς μπορούμε να βγάλουμε αυτό το 
πνεύμα από μέσα του;» 
  «Δε γνωρίζω.» 
  «Θα πρέπει, δηλαδή, να τον σκοτώσουμε;» 
  «Δε νομίζω ότι ο θάνατός του θα αποτελούσε λύση, Πριγκίπισσά 
μου.» 
  «Τι πάει να πει αυτό;» ρώτησε η Βασιλική, παραξενεμένη. 
  «Οι Οκτώ ήταν φυλακισμένοι για αμέτρητους αιώνες,» είπε ο Αυγερι-
νός. «Ήταν φυλακισμένοι γιατί, προφανώς, ο Κύριός μας, ο Απόλλων, 
δεν μπορούσε να τους εξολοθρεύσει.» 
  «Δηλαδή, ο Λούσιος είναι τώρα αθάνατος;» 
  «Ο Πρίγκιπας Λούσιος δε νομίζω πως είναι αθάνατος. Ο Κατακεραυ-
νωτής, όμως, είναι. Ακόμα κι αν σκοτώσουμε το σώμα του, το πνεύμα 
θα συνεχίσει να ζει.» 
  «Και θα βρει άλλο σώμα;» 
  «Κατά πάσα πιθανότητα, Υψηλοτάτη.» 
  «Εν ολίγοις, η κατάσταση είναι σκατά,» είπε η Βασιλική. 
  Η Γλυκάνθη τής έριξε ένα επικριτικό βλέμμα, σαν να ήθελε να τη μα-
λώσει για τα λόγια της. 
  «Τολμώ να πω πως ναι, Πριγκίπισσά μου,» συμφώνησε ο Αυγερινός. 
  «Δεν υπάρχει τρόπος να ξαναφυλακίσουμε το πνεύμα του Κατακε-
ραυνωτή;» ρώτησε η Βασιλική. «Δεν υπάρχει τρόπος να το καταστρέ-
ψουμε τελείως, και να τελειώνουμε μαζί του;» 
  «Όπως σας είπα, Πριγκίπισσά μου, δεν γνωρίζω.» 
  «Μητέρα,» η Βασιλική στράφηκε στη Γλυκάνθη, «εσύ θα μείνεις στο 
παλάτι, έτσι;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  879 

 

 

  «Δε νομίζω, κόρη μου, να είμαι σε κατάσταση να πάω στο Βόρειο Μέ-
τωπο. Και καλύτερα κι εσύ να–» 
  «Ωραία,» τη διέκοψε η Βασιλική. «Αφού θα μείνεις εδώ, λοιπόν, μπο-
ρείς να προσπαθήσεις να βρεις τρόπο για να νικήσουμε τον Κατακε-
ραυνωτή.» 
  Ωωχ, Βασιλική…! σκέφτηκε η Γλυκάνθη. Το μυαλό σου ήταν πάντοτε 
πάνω απ’το κεφάλι σου, παιδί μου! Κι ακόμα τίποτα δεν έχει αλλάξει, μα 
τους θεούς! «Δεν ξέρω από τέτοια πράγματα, Βασιλική. Δεν ξέρω καν 
από πού ν’αρχίσω.» 
  «Θα μπορούσες να πας να ρωτήσεις τους ιερείς του Απόλλωνα.» 
  «Αν οι ιερείς του Απόλλωνα ήξεραν πώς να αντιμετωπίσουν τον Κα-
τακεραυνωτή, θα–» 
  «Μην είσαι τόσο αρνητική, μητέρα!» 
  «Δεν είμαι αρνητική. Απλά, σου λέω–» Άρχισε να βήχει, κρύβοντας το 
πρόσωπό της με το μαντήλι της. Καταραμένος βήχας! Πότε θα περάσει; 
  Η Βασιλική τής έδωσε την κούπα με το τσάι της. Η Γλυκάνθη ήπιε μια 
γουλιά, για να μαλακώσει ο λαιμός της. 
  «Εντάξει,» είπε η Πριγκίπισσα, «κάνε ό,τι μπορείς. Πάντως, να έχεις 
υπόψη σου ότι ο Δαίδαλος λείπει. Έχει επιστρέψει στη Μακρόπολη, 
ελπίζοντας πως ίσως εκεί βρει κάτι για να μας βοηθήσει. Θα ξανάρθει 
στην Απαστράπτουσα, όμως· οπότε, να τον περιμένεις.» 
  Η Γλυκάνθη ένευσε. «Θα τον περιμένω.» Και πρόσθεσε: «Θα πάω στα 
διαμερίσματά μου τώρα, Βασιλική. Είμαι, πραγματικά, εξοντωμένη.» 
  «Θα σε οδηγήσω ώς εκεί,» είπε η Πριγκίπισσα. Και προς τον Αυγερινό 
και τους επαναστάτες: «Γνωρίζετε τον δρόμο για τα δωμάτιά σας, υ-
ποθέτω…» 
  «Μην ανησυχείτε για μας, Υψηλοτάτη,» αποκρίθηκε ο Βασιλικός 
Φρουρός. 
 
 
 
Ο Αυγερινός πήγε τελευταίος στα δωμάτιά του, αφότου συνόδεψε 
τους επαναστάτες στα δικά τους δωμάτια. 
  Ο χτυπημένος μηρός του Θελλέδη φαινόταν να είναι λίγο καλύτερα 
τώρα, μα, φυσικά, ήταν πολύ νωρίς για να μπορεί ο γαλανόδερμος ά-
ντρας να περπατήσει ελεύθερα. Καθώς πλησίαζε την εξώπορτα των 
δωματίων του, ο Αυγερινός σκεφτόταν ότι ο Θελλέδης πιο καλά να μην 



880  |  ΚΩΣΤΑΣ ΒΟΥΛΑΖΕΡΗΣ 

 

 

ερχόταν, αύριο, μαζί τους. Πιο καλά να έμενε στο παλάτι, σε περίπτω-
ση που η Βασίλισσα χρειαζόταν εδώ έναν απόλυτα έμπιστο άνθρωπο. 
Ή, μάλλον… δε θα ήταν προτιμότερο όλοι οι επαναστάτες να μείνουν 
στο παλάτι; Και ο Θελλέδης και η Σαρφάλλη και ο Ούρος και ο Φέτα-
νιρ; Με τόσους ακόλουθους του Μαύρου Νάρζουλ να τριγυρίζουν, η 
Βασίλισσα δεν ήταν ασφαλής. Θα μπορούσε, μάλιστα, να της συμβεί 
ό,τι είχε συμβεί και στον Αρχιερέα του Απ– 
  Ο Αυγερινός είχε μόλις ξεκλειδώσει την εξώπορτα και περνούσε το 
κατώφλι, όταν αισθάνθηκε χέρια να τυλίγονται γύρω απ’την κοιλιά 
του κι ένα μαλακό σώμα να πιέζεται πάνω στην πλάτη του. Σαρκώδη 
χείλη φίλησαν το πλάι του λαιμού του. 
  «Φοβήθηκα ότι είχες σκοτωθεί…» 
  Ο Αυγερινός γύρισε, για ν’αντικρίσει την Αγάθη. 
  Χαμογέλασε. «Σοβαρά;» 
  «Φυσικά!» αποκρίθηκε εκείνη. «Λείπατε τόσες μέρες, κι αυτοί που 
είχαν πάει να σας βρουν εξαφανίστηκαν!» 
  «Πιστεύεις ότι ο Απόλλωνας θα με άφηνε να ζήσω ύστερα από τούτο» 
–έδειξε την ουλή στο πρόσωπό του– «για να με σκοτώσει τώρα;» 
  Η Αγάθη άγγιξε τα μάγουλά του, και τσίμπησε το αξύριστο δέρμα εκεί 
με τον αντίχειρα και τον δείκτη της. «Μη λες ανοησίες!» 
  «Σοβαρά μιλάω,» είπε ο Αυγερινός, και έσκυψε, για να τη φιλήσει. 
  Μπήκαν στο δωμάτιο, κλείνοντας την πόρτα πίσω τους. 
  «Τι έγινε;» ρώτησε η Αγάθη. «Γιατί αργήσατε;» 
  «Δεν είδες τη Βασίλισσα;» 
  «Την είδα. Βασικά, με ξύπνησε, μπαίνοντας στα διαμερίσματά της μα-
ζί με την Πριγκίπισσα Βασιλική. Τις ρώτησα αν είχες έρθει κι εσύ, και 
μου απάντησαν πως, ναι, είχες έρθει, και ζήτησα άδεια να έρθω να σε 
δω, και η Βασίλισσα μού την έδωσε. Δεν είπαμε τίποτ’άλλο.» 
  «Θα κάνω ένα μπάνιο, και θα σου τα διηγηθώ,» είπε ο Αυγερινός. 
  «Καθώς θα κάνεις μπάνιο;» ρώτησε η Αγάθη μ’ένα παιχνιδιάρικο μει-
δίαμα. «Η ιδέα μού ακούγεται καλή.» Άρχισε να ξεκουμπώνει τα ρούχα 
του. «Συμφωνώ.» 
  Ο Αυγερινός γέλασε. «Είσαι περίεργο πλασματάκι.» 
  «Σου έχω πει να μη με λες έτσι. Με φέρνεις σε μεγάλη αμηχανία.» 
  Σε λίγο, βρίσκονταν κι οι δύο μέσα στο λουτρό των δωματίων, με χλι-
αρό σαπουνόνερο να τους σκεπάζει· και ο Αυγερινός διηγήθηκε στην 
Αγάθη όλα όσα συνέβησαν στη Ρακμάνη και έξω απ’αυτήν, μέχρι που 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  881 

 

 

εκείνος, οι επαναστάτες, και η Βασίλισσα να καταφέρουν να φτάσουν 
στην Απαστράπτουσα. 
  «Εντάξει,» είπε η Αγάθη, «πες μου την αλήθεια τώρα. Πραγματικά, 
ήξερες ότι η Ορκισμένη Ιέρεια του Απόλλωνα σάς περίμενε στο Ναό;» 
  «Ναι.» 
  «Δε με δουλεύεις, δηλαδή…» 
  «Γιατί να σε δουλέψω, Αγάθη;» 
  «Και τα Σερπετά, πράγματι, τα επικαλέστηκες;» 
  «Δεν τα ‘επικαλέστηκα’ ακριβώς. Γνώριζα ότι θα ήταν εκεί για να μας 
συντρέξουν.» 
  Η Αγάθη μειδίασε. «Και μετά, λες ότι εγώ είμαι ‘παράξενο πλασματά-
κι’.» 
  «Συγκρίνεις τον εαυτό σου με τα Σερπετά;» την πείραξε ο Αυγερινός. 
  «Όχι, ανόητε! Συγκρίνω τον εαυτό μου μ’εσένα!» 
  «Και πιστεύεις ότι εγώ είμαι πιο περίεργος από τον εαυτό σου;» 
  «Λιγάκι μόνο. Τόσο λίγο.» Η Αγάθη έβγαλε το χέρι της από το σαπου-
νόνερο, κρατώντας τον δείκτη και τον αντίχειρά της σε μικρή απόστα-
ση τον έναν από τον άλλο. 
  «Εντάξει,» μειδίασε ο Αυγερινός, «μπορώ να συμφωνήσω μ’αυτό.» 
  Η Αγάθη έμεινε για μερικές στιγμές σιωπηλή, κι ύστερα είπε: «Φυσι-
κά, αύριο θα έρθω κι εγώ μαζί σας.» Ανασηκώθηκε και στράφηκε να 
τον κοιτάξει, στηρίζοντας τον έναν αγκώνα της στην άκρη του λου-
τρού. 
  «Τι νομίζεις ότι θα σου απαντήσω τώρα;» 
  «Νομίζω ότι θα διαφωνήσεις. Αλλά εγώ θα έρθω, ούτως ή άλλως. Και 
η Βασίλισσα, μάλλον, θα μου το επιτρέψει.» 
  «Η Βασίλισσα χρειάζεται τη βοήθειά σου, Αγάθη,» είπε ο Αυγερινός. 
«Ακόμα κι αν σ’το επιτρέψει, εσύ δεν πρέπει να έρθεις μαζί μας. Ποιον 
άλλο νομίζεις ότι μπορεί να εμπιστευτεί όσο εσένα, μέσα σε τούτο το 
παλάτι;» 
  Τα λόγια του την έκαναν να πάρει σκεπτική έκφραση. 
  «Είναι σημαντικό να μείνεις εδώ,» της είπε ο Αυγερινός, τυλίγοντας 
τα χέρια του γύρω της και φέρνοντάς την κοντά του. «Είδες τι έκαναν 
οι ακόλουθοι του Μαύρου Νάρζουλ στον Αρχιερέα του Απόλλωνα. 
Ποιος μας λέει ότι δε θα κάνουν το ίδιο και στη Βασίλισσα, αν τη βρουν 
μόνη της;» 



882  |  ΚΩΣΤΑΣ ΒΟΥΛΑΖΕΡΗΣ 

 

 

  «Θέλω, όμως, να έρθω μαζί σου,» είπε η Αγάθη, χαϊδεύοντας τα μαλ-
λιά του. 
  «Δε θα χαθώ. Θα επιστρέψω.» 
  «Θα μου πεις πάλι αυτές τις βλακείες για τον Απόλλωνα;» 
  «Ναι.» 
  Η Αγάθη αναποδογύρισε τα μάτια. Έπειτα, τον φίλησε, και είπε: «Θα 
μείνω. Πάντως, μη νομίζεις ότι μπορώ εγώ, ολομόναχη, να σταματήσω 
τους ακόλουθους του Μαύρου Νάρζουλ. Εντάξει, ξέρω πώς να χρησι-
μοποιώ ένα πιστόλι, αλλά–» 
  Ο Αυγερινός γέλασε. 
  «Μη γελάς!» 
  «Δε θα χρειαστεί να πυροβολήσεις κανέναν–» 
  «Το έχεις ξαναπεί αυτό.» 
  «Δεν το θυμάμαι. Τέλος πάντων, δεν έχει σημασία. Σημασία έχει ότι 
δεν θα είσαι ολομόναχη· ορισμένοι από τους επαναστάτες θα είναι μαζί 
σου. Εσύ, όμως, θα είσαι συνεχώς κοντά στη Βασίλισσα· και είσαι ένα 
άτομο που δεν υπάρχει περίπτωση να την προδώσει.» 
 
 
 
Το πρωί, συναντήθηκαν στην Αίθουσα του Κυανού Θρόνου, και ο Αυ-
γερινός γνώρισε τους επαναστάτες από την Υπερυδάτια και τον αρχη-
γό τους, ο οποίος ονομαζόταν Μιχαήλ. Ήταν ένας ψηλός, γαλανόδερ-
μος άντρας με μακριά, πράσινα μαλλιά και μούσια. Φορούσε απλά, τα-
ξιδιωτικά ρούχα, και απ’τον ώμο του κρεμόταν ένα τουφέκι. Στη ζώνη 
του ήταν θηκαρωμένα ένα πιστόλι κι ένα ξιφίδιο. 
  Μαζί του, εκτός από τους υπόλοιπους επαναστάτες, ήταν και μια γυ-
ναίκα με κατάλευκο, σαν κόκαλο, δέρμα και μακριά, ξανθά μαλλιά. Ψη-
λή, λιγνή, με σώμα φανερά γυμνασμένο. Φορούσε μελανή, δερμάτινη 
στολή, και ήταν οπλισμένη με τουφέκι και ξιφίδιο. Συστήθηκε ως Α-
νταρλίδα. Μαύρη Δράκαινα. 
  Μια απ’τις Μαύρες Δράκαινες! που, παλιότερα, εργάζονταν για την 
Παντοκράτειρα. Ο Αυγερινός δεν είχε ποτέ ξανά γνωρίσει καμια τους, 
και τώρα δεν ήξερε πώς έπρεπε να αισθανθεί. Η γυναίκα δεν έμοιαζε 
να έχει τίποτα το… υπερφυσικό επάνω της. Γιατί να είχε, όμως; 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  883 

 

 

  Η Βασιλική ρώτησε αν ήταν όλοι έτοιμοι για να φύγουν. Η ίδια φο-
ρούσε ταξιδιωτικά (αλλά πλούσια) ρούχα και κάπα. Απ’τη ζώνη της 
κρέμονταν ένα πιστόλι κι ένα ξίφος. 
  Ο Μιχαήλ δήλωσε πως οι άνθρωποί του ήταν έτοιμοι να φύγουν από 
χτες, Υψηλοτάτη. 
  Ο Αυγερινός είπε στη Βασιλική ότι θα ήταν καλύτερα ο Θελλέδης, η 
Σαρφάλλη, ο Ούρος, και ο Φέτανιρ να μείνουν εδώ, για να φρουρούν τη 
Βασίλισσα. 
  Η Πριγκίπισσα αποκρίθηκε πως υπήρχαν ήδη επαναστάτες στο πα-
λάτι, που η δουλειά τους ήταν να προσέχουν για ακόλουθους του 
Μαύρου Νάρζουλ. Ο Ανδρόνικος τούς είχε αφήσει εδώ, για την καλύ-
τερη ασφάλεια του μέρους. 
  «Παρ’όλ’αυτά,» είπε ο Αυγερινός, «θα πρότεινα να μείνουν και ο Θελ-
λέδης κι οι άλλοι τρεις. Η Βασίλισσα τούς έχει γνωρίσει καλύτερα, όσο 
ταξιδεύαμε, κι αυτοί έχουν γνωρίσει τη Βασίλισσα. Αν συμφωνείτε κι 
εσείς, φυσικά, Πριγκίπισσά μου.» 
  Η Βασιλική ανασήκωσε τους ώμους. «Δεν έχω πρόβλημα να μείνουν, 
Αυγερινέ· απλά, σου εξήγησα πώς έχει η κατάσταση.» 
  Ο Αυγερινός έκανε μια σύντομη υπόκλιση. 
  «Πώς θα φύγουμε από την Απαστράπτουσα, Πριγκίπισσά μου;» ρώ-
τησε ο Μιχαήλ. Η φωνή του ήταν βαθιά και σταθερή, είχε παρατηρήσει 
ο Αυγερινός από όσες φορές τον είχε ακούσει, μέχρι τώρα, να μιλά. Ε-
πίσης, υπέθετε ότι οι γυναίκες, μάλλον, θα τον έβρισκαν ελκυστικό, όχι 
μόνο εξαιτίας της φωνής του, αλλά και της γενικότερης αρρενωπής 
του εμφάνισης. 
  «Με το τρένο,» απάντησε η Βασιλική στον γαλανόδερμο επαναστάτη 
από την Υπερυδάτια. «Τα έχω κανονίσει όλα, μην ανησυχείς. Μας πε-
ριμένουν.» 
  Η Πριγκίπισσα, ο Αυγερινός, και οι επαναστάτες πήγαν στο γκαράζ 
του παλατιού, μπήκαν σε δύο οχήματα (γιατί ένα δεν τους χωρούσε 
όλους), και διέσχισαν τους δρόμους της Απαστράπτουσας, περνώντας 
κοντά από τον Ναό του Απόλλωνα (όπου, πριν από μερικές νύχτες, εί-
χε γίνει το φονικό του Αρχιερέα) και φτάνοντας στο λιμάνι και στον 
Σιδηροδρομικό Σταθμό. 
  Το τρένο, πράγματι, τους περίμενε, και επιβιβάστηκαν στα βαγόνια 
που είχαν ετοιμαστεί γι’αυτούς. 



884  |  ΚΩΣΤΑΣ ΒΟΥΛΑΖΕΡΗΣ 

 

 

  Καθώς η αμαξοστοιχία ξεκινούσε, ο Αυγερινός ρώτησε τη Βασιλική: 
«Βρέθηκαν οι δολοφόνοι του Αρχιερέα του Απόλλωνα, Πριγκίπισσά 
μου; Και πώς ακριβώς δολοφονήθηκε;» Ήταν καθισμένοι αντικριστά, 
πλάι σ’ένα παράθυρο, μ’ένα τραπεζάκι ανάμεσά τους. 
  «Βρέθηκαν,» αποκρίθηκε εκείνη· και του είπε όσα ήξεραν για την υ-
πόθεση. 
  Ο Αυγερινός τα άκουσε με ενδιαφέρον, πίνοντας τον καφέ του και 
βλέποντας, από το παράθυρο, τις πολυκατοικίες της Απαστράπτουσας 
να δίνουν τη θέση τους στα περίχωρα της πόλης, και τα περίχωρα σε 
αγρούς, και τους αγρούς σε έρημα μέρη, δασώδη και λοφώδη. Μετά, 
ρώτησε: «Γιατί ο Αρχιερέας πήγε στο Ναό εκείνη την ώρα; Είχε κάποια 
δουλειά;» 
  Η Βασιλική σήκωσε τους ώμους. «Δεν ξέρουμε. Πάντως, κανονικά, δε 
θα έπρεπε να ήταν εκεί τόσο αργά. Τουλάχιστον, αυτό είπαν όλοι οι 
ιερείς. Ο Ανδρόνικος υποθέτει ότι κάποιος τον κάλεσε, δήθεν, για να 
του μιλήσει.» 
  «Χμμ,» είπε ο Αυγερινός, «ακούγεται λογικό.» Και έκανε μια σιωπηλή 
προσευχή για τον Αρχιερέα, που είχε πεθάνει τόσο βίαια και με τόσο 
άπρεπο τρόπο. Η εκδίκηση δε θ’αργήσει να έρθει, ορκίστηκε. Θα ξανα-
βρώ τον Κατακεραυνωτή, και τότε θα λογαριαστούμε για τελευταία φο-
ρά. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  885 

 

 

 

59 
 
 
Η Ταλκασία ήταν μια πόλη έτοιμη για πόλεμο. Πολλοί από τους κατοί-
κους της είχαν εγκαταλείψει τα σπίτια τους και είχαν φύγει για άλλα 
μέρη του βασιλείου. Λίγοι πλέον εξακολουθούσαν να μένουν εδώ, ειδι-
κά ύστερα από την πτώση της Χρυσόπολης και ύστερα από τις φήμες 
που κυκλοφορούσαν, ότι τα πράγματα στο μέτωπο θα χειροτέρευαν 
όσο περνούσε ο καιρός. Οι δυνάμεις της Παντοκράτειρας, βέβαια, δεν 
είχαν ακόμα καταφέρει να περάσουν το Ταλκάσιο Πέρασμα, μα αυτό –
λεγόταν– δεν ήταν παρά θέμα χρόνου. 
  Η Ταλκασία έμοιαζε τώρα με στρατόπεδο. Στρατιώτες, άρματα μάχης, 
αεροσκάφη, και οπλισμοί είχαν αντικαταστήσει τους πολίτες, τα πολι-
τικά οχήματα, τους εμπόρους, και τη ζωηρή κίνηση στους δρόμους. Οι 
δρόμοι της Ταλκασίας ήταν σχεδόν έρημοι. Ελάχιστους διαβάτες έβλε-
πες να τους διασχίζουν, και τα περισσότερα περίπτερα και καταστή-
ματα ήταν κλειστά. 
  Ο Πρίγκιπας Λούσιος και ο Δούκας Ταχύβιος είχαν φτάσει εδώ πριν 
από τρεις μέρες, μη φέρνοντας μαζί τους τίποτα παραπάνω από μια 
τυπική φρουρά για τους εαυτούς τους. Εξάλλου, δεν είχαν περισσότε-
ρους μαχητές για να φέρουν· το μεγαλύτερο μέρος των δυνάμεων της 
Απολλώνιας βρισκόταν ήδη στο Βόρειο Μέτωπο. 
  Την ίδια ημέρα που ήρθαν, είδαν ότι είχαν επίσης αρχίσει να έρχονται 
πρόσφυγες από τα βόρεια, από τη Χρυσόπολη, που είχε πέσει στους 
Παντοκρατορικούς. Ήταν, αναμφίβολα, από τους πρώτους πρόσφυγες 
που θα έρχονταν, και είχαν έρθει με μεγάλα και μικρά οχήματα· και με 
πρόσωπα που φανέρωναν ή πανικό ή τρόμο ή απογοήτευση ή θλίψη, ή 
οποιονδήποτε συνδυασμό αυτών. Πολλοί από τους πρόσφυγες δεν έ-
μειναν καθόλου στην Ταλκασία· εφοδιάστηκαν με ενέργεια για τα ο-
χήματά τους και συνέχισαν το δρόμο τους, θέλοντας ν’απομακρυνθούν 
όσο το δυνατόν περισσότερο από το Βόρειο Μέτωπο, φοβούμενοι ότι 
και η Ταλκασία θα είχε την ίδια μοίρα με τη Χρυσόπολη. Όσοι, όμως, 
έμειναν εδώ στεγάστηκαν σε οικοδομήματα που ο στρατός είχε απο-
φασίσει πως ήταν για ό,τι τυχόν πρόσφυγες παρουσιάζονταν. Και οι 



886  |  ΚΩΣΤΑΣ ΒΟΥΛΑΖΕΡΗΣ 

 

 

αξιωματικοί πήγαν ανάμεσα στους πρόσφυγες κι άρχισαν να ρωτούν 
ποιοι από αυτούς ήταν πρόθυμοι –εδώ και τώρα!– να υπερασπιστούν 
την πατρίδα τους και να γίνουν ήρωες. Προσπαθούσαν να συγκεντρώ-
σουν νέο αίμα, γιατί, μέρα με τη μέρα, έβλεπαν να χάνουν τον πόλεμο 
εναντίον της Παντοκράτειρας, και ήταν φοβισμένοι. Δυστυχώς, οι 
πρόσφυγες ήταν πιο φοβισμένοι απ’αυτούς, έτσι ελάχιστους νεοσύλ-
λεκτους κατάφεραν να επιστρατεύσουν και να τους στείλουν για εκ-
παίδευση. 
  Με τον ερχομό του Κατακεραυνωτή, η επίδραση του εξαπλώθηκε α-
μέσως. Τα μυαλά όλων όσων βρίσκονταν στην Ταλκασία, στρατιωτι-
κών και μη, γέμισαν με κακές σκέψεις και άσχημες αναμνήσεις και βί-
αιες παρορμήσεις. Επεισόδια έγιναν, τις μέρες που ακολούθησαν: αι-
ματηρά, άγρια επεισόδια, από τσακωμούς, ή από τον πανικό και τον 
φόβο. Τα μόνα δύο πράγματα που κατάφερναν να διατηρούν την τάξη 
ήταν ο στρατιωτικός νόμος και η απειλή των δυνάμεων της Παντο-
κράτειρας. 
  Ο Πρίγκιπας Λούσιος και ο Δούκας Ταχύβιος στεγάστηκαν στο Κέ-
ντρο Ελέγχου Απολλώνιων Δυνάμεων, το οποίο ήταν δύο ψηλές πολυ-
κατοικίες, που γειτνίαζαν και ενώνονταν μεταξύ τους με δύο γέφυρες. 
Προτού οι κάτοικοι της Ταλκασίας αρχίσουν να την εγκαταλείπουν, οι 
πολυκατοικίες αυτές ανήκαν σε μια εταιρεία ερευνητικών μελετών και 
σχεδιασμού οχημάτων. 
  Η Στρατηγός Ιπποθόη, επικεφαλής των Απολλώνιων δυνάμεων στην 
Ταλκασία, υποδέχτηκε τον Λούσιο και τον Ταχύβιο, μην κρύβοντας 
την έκπληξή της για την έλευσή τους και τονίζοντας πως το μέρος δεν 
ήταν ασφαλές για να μείνουν. Καθόλου, μα καθόλου, ασφαλές. Ο Λού-
σιος τη διαβεβαίωσε πως το γνώριζε αυτό πολύ καλά, και πως είχε έρ-
θει για να βοηθήσει. Το βλέμμα που του έριξε η Στρατηγός ήταν απο-
ρημένο, μα δεν του έφερε αντίρρηση. 
  Η Ιπποθόη ήταν μια εύσωμη, αλλά όχι παχιά, γυναίκα με λευκό-ροζ 
δέρμα και μακριά, καστανά, σγουρά μαλλιά. Τα μάτια της ήταν πράσι-
να και γυαλιστερά, και σε κοίταζαν πάντοτε καταπρόσωπο όταν σου 
μιλούσε. Για μια στιγμή, αυτά τα μάτια θύμισαν στον Λούσιο τη Δομι-
νίκη, αλλά μετά έδιωξε την ομοιότητα από το μυαλό του. 
  Ο Αντιβασιλέας της Απολλώνιας και ο Δούκας της Βανκάρης είχαν 
φτάσει απόγευμα στην Ταλκασία, βρίσκοντας την πόλη χιονισμένη, 
καθώς ήταν κοντά στα βόρεια βουνά, και ο χειμωνιάτικος καιρός έ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  887 

 

 

πιανε ετούτα τα μέρη του βασιλείου πολύ περισσότερο από άλλα. Ο 
καιρός, ωστόσο, ήταν το τελευταίο πράγμα που απασχολούσε τον 
Λούσιο, αυτή τη στιγμή. Το πρώτο πράγμα που τον απασχολούσε ήταν 
τι ακριβώς γινόταν στο Βόρειο Μέτωπο, και, κυρίως, γύρω από τη 
Χρυσόπολη. Η Στρατηγός Ιπποθόη τού απάντησε πως οι αναφορές 
ήταν ακόμα μπερδεμένες, καθώς η εν λόγω πόλη βρισκόταν εξακόσια 
χιλιόμετρα προς τα βορειοδυτικά. Ανιχνευτές, όμως, είχαν σταλεί και, 
επιστρέφοντας, θα έφερναν περισσότερα νέα. Η Ιπποθόη είχε προτι-
μήσει να στείλει ανθρώπους από ξηράς, γιατί φοβόταν πως τα αερο-
πλάνα και τα ελικόπτερα θα εντοπίζονταν και θα καταρρίπτονταν από 
τους Παντοκρατορικούς. Καλύτερα να αργήσουμε λίγο και να κρατή-
σουμε τις δυνάμεις μας άθικτες, είπε, παρά να έχουμε απώλειες. Διότι, 
έτσι όπως είχαν καταντήσει τα πράγματα στο Βόρειο Μέτωπο, ακόμα 
κι ένα μικρό ελικόπτερο μετρούσε. 
  Ο Λούσιος περίμενε, λοιπόν, να έρθουν οι αναφορές σχετικά με το τι 
συνέβαινε στη Χρυσόπολη· και, όταν ήρθαν, φανέρωσαν ότι η κατά-
σταση ήταν, μάλλον, απογοητευτική. Αλλά όχι και μη αναμενόμενη. Οι 
δυνάμεις της Παντοκράτειρας είχαν σχηματίσει δακτύλιο γύρω από 
την πόλη, προφυλάσσοντάς την από κάθε μεριά· δε φαινόταν οι Απολ-
λώνιοι να έχουν πολλές ελπίδες να την πάρουν πίσω. Ο Λούσιος, όμως, 
ήξερε ότι οι Παντοκρατορικοί δε θα έμεναν εκεί για πάντα· δεν τους 
αρκούσε μία και μόνο πόλη της Απολλώνιας. Ήθελαν ολόκληρη τη διά-
σταση. Και, κυρίως, ήθελαν την Απαστράπτουσα. Επομένως, θα κινού-
νταν· κι αυτό σήμαινε ότι θα έπρεπε να διαιρέσουν τις δυνάμεις τους. 
Χρειάζεται υπομονή, σκεφτόταν ο Λούσιος. Υπομονή, ώστε να ενεργή-
σουμε εναντίον τους την καλύτερη δυνατή στιγμή. 
  Και γνώριζε ακριβώς τι σκόπευε να κάνει. Σκόπευε να εστιάσει την 
πνευματική επίδρασή του επάνω στους Παντοκρατορικούς: να παρα-
δώσει την παράταξή τους στο χάος, να τους βάλει να αλληλοσκοτω-
θούν και να φαγωθούν αναμεταξύ τους. Και τότε, οι Απολλώνιοι θα 
τους κομμάτιαζαν, καθώς θα αποφόρτιζαν όλη τη δική τους οργή επά-
νω στους εχθρούς τους. Με τη δύναμη του Μεγάλου Δασκάλου, θα νι-
κούσαν! Θα υπήρχαν απώλειες, σίγουρα, πολλές απώλειες, μα θα νι-
κούσαν. 
  Προς το παρόν, όμως, οι μαχητές του βασιλείου παρέμεναν στην Ταλ-
κασία, έχοντάς την ως κέντρο επιχειρήσεων στην ανατολική μεριά του 
Βόρειου Μετώπου. Από εδώ έστελναν στρατό στο Ταλκάσιο Πέρασμα 



888  |  ΚΩΣΤΑΣ ΒΟΥΛΑΖΕΡΗΣ 

 

 

(το οποίο μπορούσες να δεις από την πόλη, όταν στεκόσουν στα ψη-
λότερά της χτίρια), καθώς και προς τα βορειοδυτικά, για να φράξει 
τους δρόμους και να ετοιμάσει παγίδες για τους Παντοκρατορικούς 
που πιθανώς να έρχονταν από τη Χρυσόπολη. Επίσης, είχαν κόψει τις 
σιδηροδρομικές γραμμές που οδηγούσαν από τη Χρυσόπολη προς τη 
Ταλκασία, καθώς φοβόνταν ότι ίσως οι εχθροί τους να τις χρησιμο-
ποιούσαν, για να τους επιτεθούν. 
  Ελικόπτερα και αεροπλάνα έκαναν, συνεχώς, κύκλους στην ευρύτερη 
περιοχή του Δουκάτου της Ταλκασίας, ώστε να βλέπουν τι γινόταν σε 
κάθε του γωνιά. Και ανιχνευτικά συστήματα λειτουργούσαν στα πιο 
κρίσιμα σημεία, έχοντας όσο το δυνατόν μεγαλύτερη εμβέλεια. 
  Έτσι είχε η κατάσταση στην Ταλκασία, όταν η Κορνηλία έφτασε, το 
βράδυ, μέσα στο οκτάτροχο όχημά της. Οι στρατιώτες που περιπολού-
σαν την εντόπισαν αμέσως και τη σταμάτησαν, περικυκλώνοντάς την 
και σημαδεύοντάς την, απαιτώντας να μάθουν ποια ήταν και για ποιο 
λόγο ερχόταν. Η Κορνηλία δε δίστασε να τους φανερώσει πως ήταν η 
Δούκισσα της Βανκάρης, και πως ερχόταν στο Βόρειο Μέτωπο για να 
βοηθήσει, όπως κι ο Πρίγκιπας Λούσιος. Οι στρατιώτες την άφησαν να 
περάσει, και το όχημα της μπήκε στην πόλη, διασχίζοντας τους άδει-
ους δρόμους. 
  Ο αρχηγός των φρουρών είχε πει στη Δούκισσα ότι, κατά πάσα πιθα-
νότητα, θα έβρισκε τον Αντιβασιλέα σ’εκείνες τις δύο ψηλές πολυκα-
τοικίες (τις είχε δείξει, υψώνοντας το χέρι του, καθώς εκείνος και η 
Κορνηλία βρίσκονταν έξω απ’την πόλη, κι αυτές ξεχώριζαν ανάμεσα 
από τα υπόλοιπα οικοδομήματά της), οι οποίες τώρα χρησιμοποιού-
νταν ως Κέντρο Ελέγχου των Απολλώνιων Δυνάμεων –Κ.Ε.Α.Δ., για λό-
γους συντομίας. 
  Η Κορνηλία σταμάτησε το όχημά της μπροστά από το Κ.Ε.Α.Δ., και 
είδε, από το τζάμι του μπροστινού παραθύρου, πως, εκτός απ’το ότι κι 
άλλα οχήματα ήταν συγκεντρωμένα εδώ (όλα τους θωρακισμένα και 
με οπλισμούς), στρατιώτες φρουρούσαν το μέρος, και ένα σωρό κάν-
νες –μεγαλύτερου και μικρότερου διαμετρήματος– στράφηκαν προς 
εκείνη και τους συντρόφους της. 
  «ΑΑΑΛΤ!» φώναξε κάποιος. 
  Δεν αστειεύονται στα μέτρα ασφαλείας τους, παρατήρησε η Κορνηλία, 
και, ανοίγοντας την πόρτα, βγήκε απ’το όχημά της, λέγοντας στους 
πολεμιστές της και στον Αναξιμένη’σαρ να μείνουν μέσα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  889 

 

 

  «Είμαι η Δούκισσα Κορνηλία, της Βανκάρης!» δήλωσε, φωναχτά. «Ζη-
τώ πρόσβαση.» 
  Τρεις στρατιώτες την πλησίασαν, κι αυτός που στεκόταν ανάμεσα 
στους άλλους δύο –ένας αξιωματικός– θέλησε να δει την ταυτότητά 
της. Κι επίσης, είπε ότι θα έπρεπε να γίνει έλεγχος στο όχημά της και 
στους συντρόφους της, ανεξαρτήτως ποια ήταν. 
  Η Υφάντρα ήξερε τώρα ότι μπορούσε να χρησιμοποιήσει τις δυνάμεις 
της και να δέσει και να λύσει και να μπερδέψει έτσι κι αλλιώς και δια-
φορετικά τους κόμπους της νοητικής ενέργειας που μπορούσε να δει 
να περιφέρεται γύρω απ’το κεφάλι του αξιωματικού, ώστε εκείνος να 
σταματήσει αυτές τις αηδίες. Δεν το έκανε, όμως, προτιμώντας να μην 
διαταράξει την κατάσταση. Του έδειξε την ταυτότητά της και τον ά-
φησε να ελέγξει το όχημά της και τους συντρόφους της. Όταν εκείνος 
ικανοποιήθηκε, την καλωσόρισε στην Ταλκασία και έκανε μια μικρή, 
κοφτή υπόκλιση εμπρός της. 
  Η Κορνηλία τον προσπέρασε και μπήκε στο Κ.Ε.Α.Δ., αφήνοντας τον 
Αναξιμένη’σαρ και τους πολεμιστές της να βρουν κατάλυμα ανάμεσα 
στους υπόλοιπους στρατιώτες. Ο αξιωματικός απέξω δεν της είχε πει 
σε ποιον όροφο βρισκόταν ο Λούσιος, μα δε χρειαζόταν· η Υφάντρα 
είχε τους δικούς της τρόπους για να παίρνει πληροφορίες. Και δεν 
κρατιόταν να τους χρησιμοποιήσει. Από όταν είχε απελευθερωθεί, αι-
σθανόταν μια πολύ ισχυρή παρόρμηση να παίζει με τη νοητική ενέρ-
γεια όσων βρίσκονταν γύρω της: και για την ακρίβεια, του Αναξιμένη 
και των πολεμιστών της, γιατί, τότε, αυτοί ήταν οι μόνοι άνθρωποι 
κοντά της. Με το ζόρι κατάφερνε να συγκρατιέται, επαναλαμβάνοντας 
στον εαυτό της ότι δεν υπήρχε λόγος, δεν υπήρχε λόγος, δεν υπήρχε 
λόγος να χρησιμοποιήσει τις δυνάμεις της επάνω τους. Παρ’όλ’αυτά, 
νόμιζε πως ορισμένες στιγμές η επιρροή της έφευγε απ’τον έλεγχό της, 
χωρίς να το θέλει: και έβλεπε τους συντρόφους της να φέρονται σα να 
είχαν παρανοήσει, σαν κάποιες ιδέες να είχαν καρφωθεί στο μυαλό 
τους. Η Υφάντρα προσπάθησε να θυμηθεί αν τα πράγματα ήταν πά-
ντοτε έτσι… και, φυσικά, πάντοτε έτσι ήταν. Κανένας που βρισκόταν 
γύρω της –κανένας, εκτός απ’τους υπόλοιπους Οκτώ του Δασκάλου– 
δεν μπορούσε να κάνει τις σκέψεις του να πάψουν να αλλοιώνονται 
από την επίδρασή της. 
  Επί του παρόντος, πλησίασε έναν φρουρό, στο εσωτερικό της πολυ-
κατοικίας, και τον ρώτησε πού ήταν ο Αντιβασιλέας Λούσιος. Εκείνος 



890  |  ΚΩΣΤΑΣ ΒΟΥΛΑΖΕΡΗΣ 

 

 

την κοίταξε με κάποια καχυποψία… αλλά η Κορνηλία είχε ήδη αρχίσει 
να πλέκει τα νήματα γύρω απ’το μυαλό του· είχε ήδη αρχίσει να παίζει 
μαζί του, σα νάταν μαριονέτα. Του απάντησε πως ήταν μια φίλη του 
Πρίγκιπα και ήθελε να του κάνει έκπληξη. Ο Λούσιος τής είχε απόλυτη 
εμπιστοσύνη –κι επομένως, έμοιαζε να υπονοεί ο τόνος της, πρέπει κι 
εσύ να μου έχεις εμπιστοσύνη. Ο στρατιώτης τής είπε ότι ο Αντιβασι-
λέας ήταν στον πέμπτο όροφο της διπλανής πολυκατοικίας. 
  Η Κορνηλία, πάντοτε ευγενική (αν και δε θυμόταν παλιά η Υφάντρα 
να ήταν ευγενική), ευχαρίστησε τον φρουρό, μπήκε στον ανελκυστή-
ρα, και ανέβηκε μέχρι τον δεύτερο όροφο. Εκεί, διέσχισε έναν μακρύ 
διάδρομο, άνοιξε μια σιδερένια πόρτα (χωρίς οι φρουροί δεξιά κι αρι-
στερά της να τη σταματήσουν· γιατί, προφανώς, για να έχει φτάσει ώς 
εδώ, δεν μπορεί να ήταν εισβολέας), και βγήκε στη χαμηλότερη από τις 
δύο γέφυρες που ένωναν τις πολυκατοικίες του Κ.Ε.Α.Δ. Η γέφυρα ή-
ταν καθαρισμένη από το χιόνι εκεί όπου έπρεπε να βαδίσει κανείς για 
να τη διασχίσει, αλλά στις άκριές της το χιόνι σχημάτιζε λόφους ολό-
κληρους, και παγοκρύσταλλοι είχαν διαμορφωθεί σε διάφορα σημεία. 
  Η Κορνηλία, τυλίγοντας την κάπα σφιχτά γύρω της και φορώντας 
την κουκούλα, πέρασε τη γέφυρα και πήγε στην άλλη πολυκατοικία. 
Μπήκε στον ανελκυστήρα και ανέβηκε στον πέμπτο όροφο. 
  Ο Λούσιος την περίμενε στο κατώφλι μιας πόρτας. Τα μάτια του ά-
στραψαν, θυμωμένα. «Τι κάνεις εδώ, Κορνηλία;» 
  Εκείνη τον πλησίασε, κατεβάζοντας την κουκούλα της κάπας της και 
μειδιώντας λοξά. «Η Υφάντρα είναι ελεύθερη,» είπε. 
  «Το ξέρω,» αποκρίθηκε ο Λούσιος. «Αισθάνθηκα αμέσως την παρου-
σία σου, όταν ήρθες. Αλλά είχαμε συμφωνήσει να επιστρέψεις στη 
Ρακμάνη, Κορνηλία!» 
  «Δεν υπήρχε λόγος να πάω εκεί,» αποκρίθηκε εκείνη, περνώντας από 
δίπλα του και μπαίνοντας στο διαμέρισμα. Τα γυαλισμένα σανίδια του 
καθιστικού έτριξαν κάτω απ’τα μποτοφορεμένα πόδια της. «Η μεγα-
λύτερη απειλή είναι εδώ, όχι στη Ρακμάνη.» 
  Ο Λούσιος έκλεισε την πόρτα. «Ο αδελφός μου–» 
  «–δε νομίζω πως συγκρίνεται με την Παντοκράτειρα.» 
  «Τον υποτιμάς, Κορνηλία.» 
  «Όχι,» είπε η Κορνηλία. «Η Παντοκράτειρα, όμως, με ανησυχεί πολύ 
περισσότερο. Όταν έχουμε τελειώσει μαζί της –και θα τελειώσουμε 
μαζί της πολύ γρηγορότερα, αν συνεργαστούμε–, μπορούμε να ασχο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  891 

 

 

ληθούμε και με τον Ανδρόνικο.» Ανασήκωσε τους ώμους της. «Πιστεύ-
εις, πραγματικά, ότι ο αδελφός σου έχει τη δύναμη να προβάλει καμια 
σπουδαία αντίσταση; Εγώ, από μόνη μου, μπορώ να συνθλίψω το 
μυαλό του με ελάχιστη προσπάθεια.» 
  «Δεν είναι, όμως, χωρίς υποστηρικτές,» την προειδοποίησε ο Λούσιος. 
«Εκείνος ο Υπέρμαχος…» Τα μάτια του στένεψαν, σκεπτικά. «Ήταν 
σαν τους Υπέρμαχους του Γαλανού Φωτός που θυμάμαι από παλιά. 
Μέσα του ενυπάρχει η δύναμη του Απόλλωνα. Αυτού το μυαλό είμαι 
βέβαιος πως δε θα μπορούσες να συνθλίψεις τόσο εύκολα. Ούτε και 
του αδελφού μου, ίσως, αν κρατούσε τον Κελευστή.» 
  Η όψη της Κορνηλίας σκοτείνιασε. «Θα πρέπει, λοιπόν, κάποιος να 
του πάρει τον Κελευστή!» Το θυμόταν αυτό το ξίφος. Ναι, το θυμόταν. 
Ήταν πολύ επικίνδυνο. Πολύ, πολύ επικίνδυνο. Ο Απόλλωνας βρισκό-
ταν μέσα του. «Δε νομίζεις, Λούσιε;» Έβγαλε την κάπα της, ρίχνοντάς 
την πάνω σε μια πολυθρόνα. 
  «Ίσως αυτή να είναι μια καλή ιδέα,» παραδέχτηκε ο Πρίγκιπας. «Ό-
μως δε μπορείς να του το πάρεις όταν είσαι εδώ!» πρόσθεσε. 
  «Όλα στην ώρα τους,» αποκρίθηκε η Κορνηλία, καθίζοντας στον κα-
ναπέ και σταυρώνοντας τα πόδια της στο γόνατο. «Πρώτα, η Παντο-
κράτειρα.» 
  Ο Λούσιος βημάτισε μέσα στο καθιστικό με τα χέρια του σταυρωμένα 
εμπρός του. Το βλέμμα του ήταν κατεβασμένο, η όψη του συλλογισμέ-
νη. 
  «Πώς πηγαίνουν, λοιπόν, τα πράγματα εδώ;» ρώτησε η Κορνηλία. 
  «Όχι και τόσο καλά. Ακόμα δεν είμαι βέβαιος πότε θα γίνει η επίθεση 
κατά των Παντοκρατορικών. Πρέπει να περιμένουμε, να δούμε τι σκο-
πεύουν να κάνουν μετά την κατάκτηση της Χρυσόπολης. Πώς σκοπεύ-
ουν να κινηθούν.» 
  «Ο άντρας μου είναι εδώ, μαζί σου, σωστά;» 
  «Ναι.» 
  «Γιατί;» 
  «Για να διδαχτεί,» είπε ο Λούσιος. «Να μάθει τη δύναμη και τη σοφία 
του Δασκάλου. 
  »Όταν πήγα στη Βανκάρη, Κορνηλία, ανακάλυψα πως είχε συνωμο-
τήσει με τους ιερείς του Απόλλωνα, για να με σκοτώσουν.» 
  «Το πληροφορήθηκα.» 



892  |  ΚΩΣΤΑΣ ΒΟΥΛΑΖΕΡΗΣ 

 

 

  «Τελικά, όμως, νομίζω πως κατανόησε ότι μόνο εγώ μπορώ να σώσω 
την Απολλώνια, και μόνο με τη δύναμη του Δασκάλου.» Ο Λούσιος γέ-
μισε δύο ποτήρια κρασί, και το ένα το έδωσε στην Κορνηλία, η οποία 
ήπιε πρόθυμα, για να ζεσταθεί. «Του είπα ότι κι εσύ είσαι ιέρειά του.» 
  «Δεν είμαι μονάχα ιέρειά του.» 
  «Ναι, όχι πλέον. Του το είπα κι αυτό.» 
  Η Κορνηλία συνοφρυώθηκε. «Τι του είπες, δηλαδή;» 
  «Ότι, σύντομα, θα είσαι κάτι πολύ περισσότερο από ιέρεια.» 
  «Κι εκείνος δεν έκανε ερωτήσεις;» 
  «Του εξήγησα πως δε θα είχε νόημα να κάνει.» Ο Λούσιος κάθισε πλάι 
της, στον καναπέ, και ήπιε κι αυτός μια γουλιά απ’το κρασί του. 
  «Θα τον δω,» είπε η Κορνηλία, «και θα του μιλήσω. Αύριο.» Και ρώτη-
σε: «Γιατί δε μένεις στο παλάτι της Ταλκασίας;» 
  «Δεν το είδες, καθώς ερχόσουν;» 
  «Δεν έδωσα σημασία.» 
  «Είναι κατεστραμμένο,» εξήγησε ο Λούσιος. «Ο Δούκας και η οικογέ-
νειά του είναι νεκροί. Σκοτώθηκαν, ύστερα από μια σφοδρή αεροπορι-
κή επίθεση των Παντοκρατορικών.» 
  «Στέλνουν αεροσκάφη τους μέχρι εδώ;» απόρησε η Κορνηλία. 
  «Ναι. Ειδικά μετά από την πτώση του Φρουρίου του Σμαραγδένιου 
Βουνού και την αποδυνάμωση της ανατολικής και δυτικής μεριάς του 
Βόρειου Μετώπου. Ετούτες, όμως, οι πολυκατοικίες είναι καλά προ-
στατευμένες, μην ανησυχείς. Οι Τεχνομαθείς τις προφυλάσσουν με μια 
Μαγγανεία Αντιπυραυλικού Πεδίου· κι επίσης, γύρω τους υπάρχουν 
πολλά αντιαεροπορικά όπλα.» 
  Η Κορνηλία τελείωσε το κρασί της και άφησε το ποτήρι επάνω στον 
ξύλινο βραχίονα του καναπέ. «Θα κάνω ένα μπάνιο,» είπε. «Υπάρχει 
ζεστό νερό;» 
  Ο Λούσιος ένευσε. 
  «Ωραία.» Η Κορνηλία σηκώθηκε απ’τον καναπέ. «Και μετά, θα μου 
πεις αναλυτικά πώς έχουν τα πράγματα στο Βόρειο Μέτωπο.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  893 

 

 

 

60 
 
 
Το μεταλλικό περίβλημα της αμαξοστοιχίας άστραφτε στο δυνατό 
φως του μεσημεριανού ήλιου, καθώς το τρένο πλησίαζε τον Σιδηρο-
δρομικό Σταθμό της Σερίβια, έκοβε ταχύτητα, και, τελικά, σταματούσε. 
  Οι επιβάτες που προορίζονταν για εδώ βγήκαν. Και οι περισσότεροι 
για εδώ προορίζονταν, γιατί η αμαξοστοιχία, μετά, συνέχιζε ώς τη 
Νούμβρια –η οποία ήταν μέσα στην επικίνδυνη ζώνη του Βόρειου Με-
τώπου– και, από τη Νούμβρια, κανονικά θα πήγαινε στη Χρυσόπολη, 
αλλά αυτή η διαδρομή είχε ακυρωθεί, ύστερα από την πτώση της εν 
λόγω πόλης στους Παντοκρατορικούς. Τώρα, το τρένο έφτανε μέχρι 
τη Νούμβρια και επέστρεφε στη Σερίβια και στην Απαστράπτουσα. 
  Η Βασιλική, ο Αυγερινός, ο Μιχαήλ, η Ανταρλίδα, και οι άλλοι επανα-
στάτες περίμεναν να κατεβούν, πρώτα, οι υπόλοιποι επιβάτες και μετά 
κατέβηκαν εκείνοι. 
  Ο Άλτρες, ο επαναστάτης από τη Βίηλ, τους πλησίασε, ξεπροβάλλο-
ντας από μια πόρτα του Σιδηροδρομικού Σταθμού. «Πριγκίπισσα Βα-
σιλική,» είπε, κάνοντας μια υπόκλιση εμπρός της. «Δεν περιμέναμε την 
άφιξή σας… Και ποιοι είναι αυτοί;» Κοίταξε τους υπόλοιπους. 
  Η Βασιλική τού σύστησε τον Αυγερινό και τον Μιχαήλ· για τους άλ-
λους, είπε μονάχα ότι ήταν επαναστάτες από την Υπερυδάτιοι, οι ο-
ποίοι είχαν έρθει για να βοηθήσουν. 
  Ο Άλτρες συνοφρυώθηκε. «Αυγερινός Αντίρρυθμος;» είπε, κοιτάζο-
ντας τον Βασιλικό Φρουρό. «Δεν υποτίθεται ότι εσύ ήσουν στη Ρακμά-
νη με τη Βασίλισσα;» 
  «Ήμουν,» αποκρίθηκε εκείνος. «Και επέστρεψα.» 
  «Και η Βασίλισσα;» 
  Το βλέμμα του Αυγερινού σκλήρυνε, σαν ο επαναστάτης να τον είχε 
μόλις βρίσει. «Δε θα επέστρεφα, φυσικά, χωρίς τη Μεγαλειοτάτη.» 
  Η Βασιλική προσπάθησε να κρύψει ένα αχνό μειδίαμα. Εντάξει, σκέ-
φτηκε, έχω αρχίσει να καταλαβαίνω απόλυτα γιατί ο Ανδρόνικος σε θε-
ωρεί τόσο ξεχωριστό, Αυγερινέ. Δε νομίζω, σ’όλο το Βασίλειο της Απολ-
λώνιας, να υπάρχει πιο πιστός υπήκοός του από εσένα. Κι αυτό δεν ήταν 



894  |  ΚΩΣΤΑΣ ΒΟΥΛΑΖΕΡΗΣ 

 

 

κάτι που η Πριγκίπισσα είχε συμπεράνει μόλις τώρα· το είχε διαπι-
στώσει από τις ώρες που είχε περάσει με τον Αυγερινό μέσα στο τρένο. 
  «Αυτά τα νέα θα κάνουν τον Πρίγκιπά μας να χαρεί πολύ,» είπε ο Άλ-
τρες. «Αποτελώντας, μάλλον, εξαίρεση, σε σχέση με τ’άλλα νέα που 
έρχονται στη Σερίβια.» Άρχισε να βαδίζει, και οι υπόλοιποι τον ακο-
λούθησαν. 
  «Εννοείς τα νέα από το Βόρειο Μέτωπο;» ρώτησε η Βασιλική. 
  «Ναι. 
  »Ελάτε από δω, όμως, να επιβιβαστείτε σ’ένα όχημα και να σας οδη-
γήσω στο παλάτι.» Ο Άλτρες βάδισε κατά μήκος ενός διαδρόμου, πη-
γαίνοντας προς το γκαράζ, έξω απ’το κεντρικό χτίριο του Σταθμού. 
  «Γνωρίζω το δρόμο, Άλτρες,» είπε η Βασιλική· «δε χρειάζεται να με 
οδηγήσεις. Η Σερίβια είναι η πόλη του θείου μου, του Αλεξίλυπου· έχω 
έρθει εδώ πολλές φορές στο παρελθόν. 
  »Αλλά, αλήθεια, εσύ γιατί ήσουν στον Σιδηροδρομικό Σταθμό; Δε 
μπορεί να ήξερες ότι ερχόμασταν…» 
  Ο Άλτρες κούνησε το κεφάλι. «Όχι, δεν το ήξερα. Είμαι εδώ για να 
προσέχω ποιος έρχεται και ποιος φεύγει. Ο Πρίγκιπας θέλει να ελέγχει 
την αμαξοστοιχία, γιατί φοβάται ότι ίσως να δεχτεί επίθεση από τους 
ακόλουθους του Μαύρου Νάρζουλ.» Άνοιξε την πόρτα στο τέλος του 
διαδρόμου. Απέξω ήταν μια λιθόστρωτη αυλή, η σκεπή της οποίας 
στηριζόταν σε χοντρές κολόνες. Ανάμεσα στις κολόνες βρίσκονταν 
σταθμευμένα καμια δεκαπενταριά οχήματα. Οπλισμένοι φρουροί στέ-
κονταν σε διάφορα σημεία. Το γκαράζ του Σταθμού. 
  «Θέλετε να ετοιμάσω κάποια συνοδεία για εσάς, Πριγκίπισσά μου;» 
ρώτησε ο Άλτρες. 
  «Νομίζω πως έχω όση συνοδεία χρειάζομαι,» αποκρίθηκε η Βασιλική, 
κοιτάζοντας τον Αυγερινό πλάι της και τον Μιχαήλ και τους Υπερυδά-
τιους επαναστάτες πίσω της. 
  Ο Άλτρες ένευσε, μοιάζοντας να συμφωνεί με την απόφασή της. 
  Τους οδήγησε σ’ένα ψηλό και μακρύ όχημα με τέσσερις τροχούς, και 
άνοιξε τη μια του πόρτα –αυτή δίπλα στη θέση του οδηγού. «Πιστεύω 
πως πρέπει να σας χωράει,» είπε. 
  Ο Μιχαήλ άνοιξε μια από τις πίσω πόρτες. «Και με το παραπάνω.» 
  Η Βασιλική κάθισε μπροστά στο τιμόνι. 
  «Θα οδηγήσετε εσείς, Υψηλοτάτη;» ρώτησε ο Μιχαήλ. 
  «Ναι.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  895 

 

 

  Ο γαλανόδερμος επαναστάτης έκανε νόημα στους συντρόφους του 
ν’ανεβούν στην πίσω μεριά του οχήματος, ενώ ο Αυγερινός καθόταν 
στη θέση του συνοδηγού, πλάι στη Βασιλική. 
  Η Πριγκίπισσα έβαλε μπροστά, και τους έβγαλε από το γκαράζ του 
Σιδηροδρομικού Σταθμού. Οδήγησε μέσα στους δρόμους της Σερίβια, 
και δεν άργησε να φτάσει στο παλάτι του Δούκα Αλεξίλυπου: ένα πα-
νύψηλο οικοδόμημα, απ’το οποίο στριφτοί πύργοι προεξείχαν, και τα 
εξωτερικά τοιχώματά του ήταν όλα καμωμένα από ατσάλι. Γι’αυτό 
κιόλας ονομαζόταν, επίσης, «το Ατσάλινο Παλάτι». Δεν το είχε κτίσει ο 
Δούκας Αλεξίλυπος, φυσικά· το Ατσάλινο Παλάτι ήταν πανάρχαιο, και 
ένα σωρό μύθοι και θρύλοι υπήρχαν γι’αυτό. Ορισμένοι, μάλιστα, έ-
φταναν ακόμα και στο σημείο να λένε ότι ο ίδιος ο Απόλλωνας το είχε 
φτιάξει, όταν βάδιζε ανάμεσα στους θνητούς· ή ότι το είχε φτιάξει ο 
Μαύρος Νάρζουλ, ή ένας από τους Οκτώ, πράγμα που εξηγούσε και τις 
στριφτές μορφές των πύργων του, καθώς και τη γενικότερα τρομα-
χτική αρχιτεκτονική του, η οποία ήταν όλο παράξενες γωνίες, βαθου-
λώματα και εξογκώματα, και κάτι σημεία που προεξείχαν σαν κέρατα, 
χωρίς να έχουν κανέναν φανερό λόγο ύπαρξης. Η Βασιλική θυμόταν 
ότι, παλιά, όταν ήταν μικρή, φοβόταν να κοιτάζει το Ατσάλινο Παλάτι 
από απόσταση· κι ο φόβος της δεν οφειλόταν μόνο στα παραμύθια 
που της έλεγε γι’αυτό ο Λούσιος (επίτηδες, για να την τρομάζει, αναμ-
φίβολα)· το μέρος είχε κάτι το δυσοίωνο επάνω του, που έκανε ένα 
ρίγος να διατρέχει τη ραχοκοκαλιά της. 
  «Αυγερινέ,» ρώτησε, καθώς πλησίαζαν το παλάτι, «έχεις ξανάρθει 
εδώ;» 
  «Όχι, Πριγκίπισσά μου.» 
  «Πώς σου φαίνεται;» 
  «Τι εννοείτε;» 
  Η Βασιλική σταμάτησε το όχημά τους μπροστά στην πύλη του παλα-
τιού. «Δεν έχεις κανένα… άσχημο προαίσθημα;» 
  Ο Αυγερινός συνοφρυώθηκε, στρεφόμενος να κοιτάξει την Πριγκί-
πισσα. «Όχι. Θα έπρεπε;» 
  Η Βασιλική δεν του απάντησε, γιατί είδε πως το όχημά της είχε τρα-
βήξει την προσοχή των φρουρών που στέκονταν πάνω από την πύλη. 
Άνοιξε το παράθυρο της πόρτας της και τους φώναξε: «Ζητώ πρόσβα-
ση! Είμαι η Πριγκίπισσα Βασιλική, του Οίκου των Ευφρόνων.» 



896  |  ΚΩΣΤΑΣ ΒΟΥΛΑΖΕΡΗΣ 

 

 

  Η πύλη άνοιξε, για να τους υποδεχτεί, και η Βασιλική οδήγησε το όχη-
μα μέσα στον περιτοιχισμένο κήπο του παλατιού… όπου στρατιώτες 
το περικύκλωσαν, σημαδεύοντάς το με βαριά και ελαφριά όπλα. 
  «Βγείτε έξω, Υψηλοτάτη!» φώναξε ένας. «Πρέπει να γίνει έλεγχος.» 
  Η Βασιλική υπάκουσε, και ο Αυγερινός κι οι επαναστάτες την ακο-
λούθησαν. 
  «Δεν είμαστε Ομοιώματα,» διαβεβαίωσε η Πριγκίπισσα τους φρου-
ρούς. 
  Εκείνοι, όμως, χρειάστηκαν κάτι παραπάνω από το λόγο της για να 
πειστούν. Τους έλεγξαν όλους με μια συσκευή εντοπισμού και, όταν 
συμπέραναν πως ήταν άνθρωποι, ένας Βασιλικός Φρουρός είπε: «Μας 
συγχωρείτε για τούτο, Πριγκίπισσά μου, όμως, όπως γνωρίζετε, είναι 
ένα από τα απαραίτητα μέτρα προστασίας.» 
  «Το ξέρω,» αποκρίθηκε η Βασιλική. «Θα μπορούσαμε τώρα να δούμε 
τον αδελφό μου; Φέρνω μαζί μου επαναστάτες από την Υπερυδάτια, 
καθώς και κάποια πολύ καλά νέα.» 
  Ο Ανδρόνικος τούς υποδέχτηκε στη μεγάλη αίθουσα του Ατσάλινου 
Παλατιού. Και δεν ήταν μόνος: εκτός από τους φρουρούς, στο ίδιο δω-
μάτιο βρίσκονταν ο Φαρνέλιος, η Άνμα’ταρ, ο Στρατάρχης Κλείτος Φι-
λόπνοος, η Φεηνάρκια μάγισσα Νατμάλι’λι, ο Δούκας Αλεξίλυπος, και ο 
γιος του Δούκα (το μεγαλύτερο από τα παιδιά του), ο Ιερώνυμος. Στέ-
κονταν όλοι τους γύρω από ένα μεγάλο, ξύλινο τραπέζι, που ήταν γε-
μάτο χάρτες, χαρτιά, οθόνες, και κονσόλες. 
  «Βασιλική…» είπε ο Ανδρόνικος, ατενίζοντας την αδελφή του να περ-
νά τη μεγάλη, διπλή πόρτα. Έμοιαζε έτοιμος να την κατσαδιάσει, που 
είχε φύγει από την Απαστράπτουσα και είχε έρθει εδώ· όμως, μετά, 
είδε ποιος τη συνόδευε. «Αυγερινέ!» έκανε, έκπληκτος «Επέστρε-
ψες!…» 
  «Η Βασίλισσα είναι καλά, Πρίγκιπά μου,» δήλωσε ο Βασιλικός Φρου-
ρός, υποπτευόμενος πως αυτό θα ήταν το πρώτο πράγμα που θα ρω-
τούσε ο Ανδρόνικος. 
  «Δόξα στον Απόλλωνα!» είπε ο Πρίγκιπας. «Σας είχα όλους για χαμέ-
νους. 
  »Οι υπόλοιποι; Είναι καλά κι αυτοί;» 
  «Καλά είναι, Πρίγκιπά μου. Μονάχα ο Θελλέδης τραυματίστηκε, κι 
αυτός όχι σοβαρά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  897 

 

 

  «Σας επιτέθηκαν, λοιπόν! Ο αδελφός μου προσπάθησε να σας σκοτώ-
σει!» 
  «Ο Πρίγκιπας Λούσιος ήθελε να κρατήσει τη Βασίλισσα στο παλάτι 
της Ρακμάνης,» εξήγησε ο Αυγερινός, «κι αυτό δεν μπορούσα να το ε-
πιτρέψω, γιατί, όπως έχω μάθει ότι γνωρίζετε κι εσείς, εντός του βρί-
σκεται το πνεύμα του Κατακεραυνωτή.» 
  «Θα μου τα πεις όλα σε λίγο, Αυγερινέ, με κάθε λεπτομέρεια.» 
  «Όπως επιθυμείτε, Πρίγκιπά μου.» 
  «Ποιοι είναι οι υπόλοιποι μαζί σας;» ρώτησε ο Ανδρόνικος. 
  Ο Μιχαήλ συστήθηκε, και είπε ότι έρχονταν από την Υπερυδάτια για 
να βοηθήσουν, αφού τους είχε καλέσει ο Πρόμαχος Οδυσσέας. 
  «Η βοήθειά σας είναι ευπρόσδεκτη, Μιχαήλ,» είπε ο Ανδρόνικος. «Και 
όχι μόνο ευπρόσδεκτη, αλλά αναγκαία, οφείλω να ομολογήσω.» 
  «Θα κάνουμε ό,τι πέρνα απ’το χέρι μας, Πρίγκιπά μου,» αποκρίθηκε ο 
γαλανόδερμος άντρας. 
  Ο Ανδρόνικος, τότε, πρόσεξε τη Μαύρη Δράκαινα ανάμεσα στους Υ-
περυδάτιους επαναστάτες. «Ανταρλίδα;…» είπε. 
  Εκείνη χαμογέλασε κι έκανε μια σύντομη υπόκλιση. «Πρίγκιπά μου, 
χαίρομαι που σας ξαναβλέπω. Βρισκόμουν στην επαναστατική βάση 
της Κεντρυδάτιας, όταν παρουσιάστηκαν η Ιωάννα και ο Πρόμαχος 
Οδυσσέας για να ζητήσουν βοήθεια, κι έτσι αποφάσισα να έρθω κι εγώ 
στην Απολλώνια, αφού τα πράγματα ακούγονταν τόσο κρίσιμα.» 
  «Η Ιωάννα; Είπες, η Ιωάννα;» εξεπλάγη ο Ανδρόνικος. 
  «Μάλιστα, Πρίγκιπά μου.» 
  «Η γνωστή Ιωάννα; Αυτή που ξέρουμε και εσύ και εγώ; Η Μαύρη 
Δράκαινα;» 
  Η Ανταρλίδα μειδίασε. «Ναι, αυτή.» 
  «Πώς βρέθηκε εκεί;» 
  «Δεν ξέρω λεπτομέρειες,» παραδέχτηκε η Ανταρλίδα. «Τα συζήτησαν 
με την Πρόμαχο Ελένη, κι εκείνη μού είπε ότι τους κυνηγούσαν οι Πα-
ντοκρατορικοί, ύστερα από μια αποστολή τους στις Αιωρούμενες Νή-
σους.» 
  «Η Ιωάννα, δηλαδή, δεν ήταν μόνη της. Ήταν μαζί της και ο Σέ-
λιρ’χοκ.» 
  «Ένας μαυρόδερμος μάγος; Ναι, μαζί ήταν κι αυτός. Κι επίσης, μαζί 
τους ήταν ο– Ίσως να σας φανεί περίεργο, Πρίγκιπά μου, αλλά μαζί 
τους ήταν ο Πρίγκιπας Τάμπριελ.» 



898  |  ΚΩΣΤΑΣ ΒΟΥΛΑΖΕΡΗΣ 

 

 

  Τα μάτια του Ανδρόνικου στένεψαν. «Ο Τάμπριελ;» Τον γνώριζε, φυ-
σικά, τον Τάμπριελ. Ήταν κι αυτός ένας από τους συζύγους της Πα-
ντοκράτειρας. Τον γνώριζε, και δεν τον συμπαθούσε καθόλου. Ο Φεη-
νάρκιος μάγος ήταν μυστηριώδης και τρομαχτικός. Και τρελός, νόμιζε 
πολλές φορές ο Ανδρόνικος, που ποτέ δεν μπορούσε να καταλάβει τι 
γινόταν μέσα στο μυαλό του. «Τον έχουν αιχμαλωτίσει;» 
  Η Ανταρλίδα κούνησε το κεφάλι. «Δεν είναι αιχμάλωτος. Σύμμαχός 
τους είναι.» 
  «Αποκλείεται, Ανταρλίδα. Είσαι βέβαιη;» 
  «Βεβαιότατη, Πρίγκιπά μου. Η Ιωάννα, μάλιστα, μας προειδοποίησε 
γι’αυτόν, ώστε να μην ανησυχήσουμε. Είπε ότι δεν είναι πλέον με την 
Παντοκράτειρα.» 
  Ο Τάμπριελ; απόρησε ο Ανδρόνικος. Κατά της Παντοκράτειρας; Επα-
ναστάτης; Δεν μπορούσε να το πιστέψει. Πρέπει να πρόκειται για κά-
ποια παγίδα. Σίγουρα, πρόκειται για κάποια παγίδα! Πώς η Ιωάννα δεν 
το έχει καταλάβει; Η Ιωάννα υποπτεύεται τους πάντες και τα πάντα! 
  «Παράξενο,» είπε ο Ανδρόνικος στην Ανταρλίδα. «Πολύ παράξενο.» 
  «Ποιος είναι αυτός ο Τάμπριελ;» ρώτησε η Βασιλική. 
  «Ένας από τους συζύγους της Παντοκράτειρας,» της απάντησε ο α-
δελφός της. 
  Η Πριγκίπισσα ανασήκωσε τους ώμους. «Ίσως να επαναστάτησε ενα-
ντίον της κι αυτός, όπως εσύ.» 
  Ο Ανδρόνικος έσμιξε τα χείλη. Κούνησε το κεφάλι. «Παράξενο,» ξανά-
πε. «Πολύ παράξενο.» 
 
 
 
Αφού ο Αυγερινός διηγήθηκε στον Ανδρόνικο τι είχε συμβεί στη Ρακ-
μάνη, ο Δούκας Αλεξίλυπος ρώτησε τον Βασιλικό Φρουρό: «Την κόρη 
μου την είδατε καθόλου, κύριε, όσο βρισκόσασταν εκεί; Ή, τουλάχι-
στον, μήπως την είδε η Βασίλισσα;» 
  Ο Αυγερινός προσπάθησε να θυμηθεί ποια ήταν η κόρη του, και γιατί 
θα έπρεπε να είναι στη Ρακμάνη. Αλλά, τελικά, παραδέχτηκε πως δεν 
την ήξερε. 
  «Η Δούκισσα Κορνηλία είναι η κόρη μου,» είπε ο Αλεξίλυπος. «Ο ανι-
ψιός μου» –κοίταξε τον Ανδρόνικο– «μου ανέφερε ότι είχε πάει μαζί με 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  899 

 

 

τον Λούσιο, επομένως πρέπει να ήταν στη Ρακμάνη όταν ήσασταν κι 
εσείς εκεί.» 
  «Αν ήταν, Δούκα μου, τότε εγώ δεν την είδα. Κι απ’όσο ξέρω, ούτε η 
Βασίλισσα την είδε. Δεν είπε τίποτα γι’αυτό, τουλάχιστον.» 
  Ο Αλεξίλυπος φάνηκε προβληματισμένος. Το χείλη του έσμιξαν ανά-
μεσα στα γένια του. 
  «Μην ανησυχείς,» του είπε ο Ανδρόνικος· «είμαι βέβαιος πως ο Λού-
σιος δε θ’αφήσει να της συμβεί τίποτα κακό.» Ωστόσο, ούτε κι ο ίδιος 
δεν πίστευε τα λόγια του. 
  Κι όπως φάνηκε, ούτε κι ο Αλεξίλυπος τα πίστευε. «Θα αστειεύεσαι, 
φυσικά, Ανδρόνικε! Ο Λούσιος είναι που την έμπλεξε σ’αυτή την ιστο-
ρία με τους ακόλουθους του Μαύρου Νάρζουλ· η Κορνηλία, από μόνη 
της, ποτέ δε θα είχε ανακατευτεί μαζί τους! Δεν ενδιαφέρεται για τέ-
τοια πράγματα.» 
  Μην είσαι και τόσο σίγουρος, θείε, σκέφτηκε ο Ανδρόνικος, που, 
απ’ό,τι ήξερε για την Κορνηλία, δε νόμιζε ότι μπορούσε κανένας να 
την… παρασύρει… κάπου, αν η ίδια δεν ήθελε να παρασυρθεί. 
  «Ίσως θα μπορούσαμε να τον ρωτήσουμε,» είπε ο Ιερώνυμος. 
  Ο Αλεξίλυπος και ο Ανδρόνικος τον κοίταξαν, ερωτηματικά. 
  «Τον Λούσιο,» εξήγησε εκείνος. «Ίσως θα μπορούσαμε να του στεί-
λουμε ένα μήνυμα στην Ταλκασία και να τον ρωτήσουμε για την α-
δελφή μου.» 
  «Στην Ταλκασία;» παρενέβη η Βασιλική. «Εκεί βρίσκεται τώρα;» 
  Ο Ανδρόνικος ένευσε. «Ναι. Το πληροφορηθήκαμε χτες. Έχει πάει εκεί 
για να βοηθήσει στον πόλεμο κατά της Παντοκράτειρας.» 
  «Χρησιμοποιώντας τις δυνάμεις του Κατακεραυνωτή, αναμφίβολα…» 
είπε ο Αυγερινός, με σκοτεινή όψη. 
  «Θα του στείλουμε το μήνυμα, λοιπόν;» ρώτησε ο Ιερώνυμος. «Εγώ, 
προσωπικά, δε βλέπω γιατί όχι.» 
  «Γιατί,» απάντησε ο Ανδρόνικος, «ακόμα κι αν έχει πειράξει την Κορ-
νηλία, δε νομίζω να μας το πει.» 
  «Ανδρόνικε,» είπε ο Ιερώνυμος, «μπορεί να έχετε κάποιες διαφορές με 
τον Λούσιο, αλλά εξακολουθεί να είναι αδελφός σου.» 
  «Κάποιες διαφορές;» παρενέβη ο Αυγερινός, προτού προλάβει να μι-
λήσει ο Πρίγκιπας. «Άρχοντά μου, ο Πρίγκιπας Λούσιος έχει μέσα του 
το πνεύμα του Κατακεραυνωτή. Δεν έχει σημασία πλέον ποιος είναι 
αδελφός του και ποιος όχι. Υπηρετεί τον Μαύρο Νάρζουλ, και μόνο.» 



900  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ιερώνυμος τον ατένισε με δυσπιστία. «Θες να πεις ότι δεν είναι πια 
ο Λούσιος; Ότι πρόκειται για άλλο άτομο, αλλά με το ίδιο σώμα;» 
  «Όχι. Είναι ο Λούσιος. Όμως–» 
  «Τότε, γιατί να υπάρχει πρόβλημα; Ένα απλό μήνυμα θα στείλουμε!» 
  «Άρχοντά μου,» είπε ο Αυγερινός, «νομίζω πως δεν αντιλαμβάνεστε 
τη σοβαρότητα της κατάστασης.» 
  Τα μάτια του Ιερώνυμου στένεψαν, και ο Ανδρόνικος είδε την όψη 
του να γίνεται εχθρική. Έτσι, αποφάσισε να διακόψει τη συζήτηση α-
νάμεσα στον ξάδελφό του και τον Βασιλικό Φρουρό. «Θα το σκεφτού-
με,» είπε. «Θα το σκεφτούμε όλο το ζήτημα από την αρχή. Πιστεύω, 
όμως, πως τώρα καλύτερα θα ήταν να φάμε και να ξεκουραστούμε 
λίγο. Πλησιάζει τρεις. Μπορούμε να συνεχίσουμε το απόγευμα.» 
  Κανένας δε διαφώνησε με τον Πρίγκιπα, ωστόσο ο Ανδρόνικος παρα-
τήρησε πως ο Ιερώνυμος, καθώς στρεφόταν από την άλλη, λοξοκοίτα-
ζε τον Αυγερινό. Δε νομίζω ότι του έκανε και πολύ καλή εντύπωση, πα-
ρά τα όσα μάς διηγήθηκε για το πώς έσωσε τη μητέρα μου από τα χέρια 
του Κατακεραυνωτή και πώς την έφερε στην Απαστράπτουσα. Ο Ιερώ-
νυμος, όμως, ήταν πάντοτε οξύθυμος, από παλιά που τον θυμόταν ο 
Ανδρόνικος· έτσι, ήλπιζε ότι ο θυμός του ήταν μονάχα παρορμητικός, 
κι επομένως, σύντομα, θα καταλάγιαζε. 
 
 
 
Προτού η Βασιλική οδηγηθεί στα δωμάτιά της μέσα στο παλάτι, ο Αν-
δρόνικος την πλησίασε και, παίρνοντάς την απ’το χέρι, την πήγε σε μια 
απόμακρη γωνία της μεγάλης αίθουσας. 
  «Τι είναι, αδελφούλη;» ρώτησε εκείνη. «Σου έλειψα τόσο;» 
  «Γιατί έφυγες από την Απαστράπτουσα;» θέλησε να μάθει ο Ανδρόνι-
κος. 
  Η Βασιλική βλεφάρισε, ξαφνιασμένη. Αυτό ήταν το τελευταίο πράγμα 
που περίμενε ότι θα της έλεγε ο αδελφός της. «Η μητέρα επέστρεψε…» 
  «Και λοιπόν;» 
  «Μου είπες να μείνω πίσω επειδή χρειαζόσουν κάποιον έμπιστο άν-
θρωπο στην πρωτεύουσα. Κάποιον από τη βασιλική οικογένεια, Αν-
δρόνικε. Και τώρα που η μητέρα είναι εκεί, αυτό το πρόβλημα λύθηκε.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  901 

 

 

  Ο Ανδρόνικος σταύρωσε τα χέρια εμπρός του, αναστενάζοντας και 
κοιτάζοντάς την καταπρόσωπο. «Θέλεις, επομένως, να μείνεις εδώ, στη 
Σερίβια…» 
  «Και να βοηθήσω στον πόλεμο κατά της Παντοκράτειρας, όπως εσύ.» 
  Η Βασιλική είδε τα μάτια του να γλιστρούν από το πρόσωπό της, να 
πηγαίνουν σ’ένα τυχαίο σημείο του δωματίου, πλάι της. 
  Συνοφρυώθηκε. «Γιατί δε μ’εμπιστεύεσαι, Ανδρόνικε;» Γιατί κανένας 
δε μ’εμπιστεύεται; Και η μητέρα τα ίδια– 
  «Σε εμπιστεύομαι, Βασιλική. Γι’αυτό σε είχα αφήσει στην Απαστρ–» 
  «Δεν το δείχνεις, όμως!» Η Βασιλική στράφηκε απ’την άλλη και απο-
μακρύνθηκε από τον αδελφό της, βαδίζοντας γρήγορα μέσα στη μεγά-
λη αίθουσα, και βγαίνοντας. 
  Βασιλική, σκέφτηκε ο Ανδρόνικος, βλέποντάς τη να φεύγει, ορισμένες 
φορές, θέλω πραγματικά να σε σπάσω στο ξύλο! Επειδή σε εμπιστεύο-
μαι είναι που πιστεύω ότι πρέπει να είσαι στην Απαστράπτουσα, ανόη-
τη. Η μητέρα είναι εξήντα χρονών· δεν έχει τις ίδιες δυνάμεις μ’εσένα, 
δεν το καταλαβαίνεις; Αν τύχει κάτι, αλλιώς μπορείς να το αντιμετωπί-
σεις εσύ, αλλιώς εκείνη. Γνώριζε, όμως, ότι η Βασιλική δε θα έβαζε μυα-
λό, ό,τι κι αν της έλεγε. Όταν κάτι καρφωνόταν στο κεφάλι της, δεν 
είχες ελπίδα να της το ξεκαρφώσεις. 
 
 
 
«Τι σε απασχολεί;» ρώτησε η Άνμα, καθώς έτρωγαν, οι δυο τους, μέσα 
στα δωμάτια του Ανδρόνικου. 
  «Πώς το ξέρεις ότι κάτι με απασχολεί;» 
  «Τρως πιο γρήγορα απ’ό,τι όταν δεν σε απασχολεί κάτι.» 
  Ο Ανδρόνικος άφησε κάτω το πιρούνι και το μαχαίρι του και ήπιε μια 
γουλιά κρασί. «Παρατηρείς τις συνήθειές μου, μάγισσα;» μούγκρισε, 
ενοχλημένα. 
  «Φυσικά,» αποκρίθηκε η Άνμα, πιρουνιάζοντας ένα παντζάρι και βά-
ζοντάς το στο στόμα της. «Αυτή είναι η δουλειά μου τώρα, έτσι δεν εί-
ναι;» 
  «Περίπου. Η δουλειά σου είναι να με προστατεύεις από πιθανούς δο-
λοφόνους.» 
  «Για να το κάνω αυτό, όμως, πρέπει πρώτα να ξέρω τα πάντα για σέ-
να.» 



902  |  ΚΩΣΤΑΣ ΒΟΥΛΑΖΕΡΗΣ 

 

 

  «Πράγμα το οποίο αφορά και τις σκέψεις μου;» ρώτησε ο Ανδρόνικος. 
  «Όχι πάντα.» 
  «Γιατί θέλεις τώρα να μάθεις, λοιπόν, τι με απασχολεί;» 
  «Από περιέργεια. Ακόμα κι οι Δράκαινες έχουμε περιέργεια, ξέρεις…» 
  Ο Ανδρόνικος ακούμπησε την πλάτη του στην καρέκλα. «Ο Πρίγκιπας 
Τάμπριελ,» είπε. «Αυτό το κάθαρμα είναι που με απασχολεί.» 
  Η Άνμα πήρε μια οδοντογλυφίδα, για να ξεσκαλώσει ένα κομμάτι 
κρέας από τα δόντια της. «Πιστεύεις ότι προσποιείται.» Δεν ήταν ερώ-
τηση. 
  «Εσύ τι πιστεύεις; Ότι ήρθε, ξαφνικά, με το μέρος μας;» 
  «Πιστεύω πως δεν έχουμε ακόμα αρκετές πληροφορίες,» είπε η Άνμα. 
«Όμως, αφού η Ιωάννα και ο Σέλιρ δείχνουν να τον εμπιστεύονται, τό-
τε νομίζω πως θα έπρεπε να σκεφτούμε και την πιθανότητα ότι, ναι, 
ίσως ο Πρίγκιπας Τάμπριελ να επαναστάτησε εναντίον της Παντοκρά-
τειρας.» 
  «Για ποιο λόγο;» 
  «Δεν ξέρω. Σου είπα: δεν έχουμε ακόμα αρκετές πληροφορίες. Όμως 
θεωρείς ότι η Ιωάννα και ο Σέλιρ θα τον είχαν μαζί τους σε διαφορετι-
κή περίπτωση;» 
  Η Ιωάννα ήταν πάντοτε καχύποπτη· για αυτό ο Ανδρόνικος ήταν βέ-
βαιος. Και ο Σέλιρ’χοκ δεν ήταν χαζός· ήταν πανέξυπνος. Επομένως, 
ό,τι έλεγε η Άνμα ακουγόταν λογικό. Η Μαύρη Δράκαινα και ο μάγος 
πρέπει να πίστευαν ότι ο Τάμπριελ δεν είναι πλέον με το μέρος της 
Παντοκράτειρας. Τι τον έκανε, όμως, ν’αλλάξει; 
  Η Άνμα ήπιε μια γουλιά κρασί, παρατηρώντας τον Ανδρόνικο. 
  «Τέλος πάντων,» είπε ο Πρίγκιπας. «Θα δείξει… Θα μάθουμε τι συμ-
βαίνει όταν έρθουν στην Απολλώνια, μαζί με τον Οδυσσέα.» 
  «Αργούν ακόμα;» ρώτησε η Άνμα. «Πού αλλού πρέπει να πάνε, για να 
ζητήσουν τη βοήθεια της Επανάστασης;» 
  «Οι επαναστάτες από τη Σάρντλι έχουν έρθει. Το ίδιο και οι επανα-
στάτες από τη Φεηνάρκια, αν και δεν είχα, αρχικά, ζητήσει από τον 
Οδυσσέα να τους καλέσει. Από τη Βίηλ και την Υπερυδάτια είναι, επί-
σης, εδώ. Επομένως, μία διάσταση μένει ακόμα: η Μοργκιάνη. Και ίσως 
ο Οδυσσέας να έχει ήδη πάει εκεί και να έχει ειδοποιήσει· ο χρόνος, 
όπως ξέρουμε, δεν κυλά με τον ίδιο ρυθμό σ’όλες τις διαστάσεις. Πι-
στεύω, λοιπόν, ότι δε θ’αργήσουμε να τους δούμε.» 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  903 

 

 

 
 
Το απόγευμα, μετά από κάποιες συζητήσεις σχετικά με την κατάσταση 
στο Βόρειο Μέτωπο, ο Στρατάρχης Φιλόπνοος είπε: «Πρίγκιπά μου, 
έχω να προτείνω δύο σχέδια. Το ένα είμαι βέβαιος ότι, κατά πάσα πι-
θανότητα, δε θα το δεχτείτε. Το άλλο… δεν ξέρω, θα δούμε.» 
  «Σ’ακούμε, Κλείτε,» αποκρίθηκε ο Ανδρόνικος, που καθόταν στην κο-
ρυφή του τραπεζιού με τους υπόλοιπους γύρω του. 
  «Όπως βλέπω εγώ την κατάσταση,» είπε ο Στρατάρχης, καθώς ση-
κωνόταν από τη θέση του, για να έχει όλων την προσοχή, «η Νούμβρια 
κινδυνεύει να πέσει, σαν τη Χρυσόπολη. Κι όταν συμβεί αυτό, θα έχου-
με να αντιμετωπίσουμε τους Παντοκρατορικούς, όχι πλέον στην περι-
φέρεια, αλλά στο κέντρο του βασιλείου. Πράγμα το οποίο θα ήταν ά-
σχημο, και υπάρχουν, κατ’εμέ, δύο πιθανοί τρόποι για να τους εμποδί-
σουμε να το καταφέρουν. 
  »Το πρώτο σχέδιο που έχω να προτείνω είναι σχετικά απλό. Η Χρυ-
σόπολη βρίσκεται εδώ.» Την έδειξε επάνω στον μεγάλο χάρτη στο κέ-
ντρο του τραπεζιού, χρησιμοποιώντας ένα κοντό, ξύλινο ραβδί. «Η 
Νούμβρια είναι εδώ, και η Ταλκασία εδώ.» Τις έδειξε κι αυτές. «Είναι 
φανερό πως η μία βρίσκεται δυτικά της Χρυσόπολης και η άλλη ανα-
τολικά. Επομένως, αν τα στρατεύματά μας φύγουν από τη Νούμβρια 
και την Ταλκασία και κινηθούν εναντίον της Χρυσόπολης, θα περικυ-
κλώσουμε τους Παντοκρατορικούς και θα τους συνθλίψουμε ανάμεσά 
μας. Βέβαια, τώρα θα μου πείτε ότι, έτσι, θα αφήσουμε την Ταλκασία 
και τη Νούμβρια λεία στις υπόλοιπες δυνάμεις της Παντοκράτειρας. 
Σύμφωνα, όμως, με την πληροφόρηση που έχουμε μέχρι στιγμής, οι 
Παντοκρατορικοί έχουν συγκεντρώσει τις περισσότερές τους δυνάμεις 
στη Χρυσόπολη. Πράγμα φυσικό, άλλωστε, εφόσον έπρεπε να κατα-
στρέψουν το Φρούριο του Σμαραγδένιου Βουνού για να φτάσουν εκεί. 
Οπότε, αν νικήσουμε το Παντοκρατορικό στράτευμα στη Χρυσόπολη, 
ίσως να σώσουμε και τη Νούμβρια και την Ταλκασία, που, από μόνες 
τους, πολύ πιθανόν να πορθηθούν. 
  »Το σχέδιο μου αυτό, βέβαια, παρουσιάζει δύο προβλήματα, όπως τα 
βλέπω εγώ, τουλάχιστον. Πρόβλημα πρώτο: είναι, πρέπει να ομολογή-
σω, ένα κάπως παράτολμο σχέδιο –ωστόσο, βρισκόμαστε σε δύσκο-
λους καιρούς, ας μην ξεχνάμε. Πρόβλημα δεύτερο: για να πραγματο-
ποιηθεί, θα πρέπει να υπάρξει συνεννόηση με τον Πρίγκιπα Λούσιο, ο 



904  |  ΚΩΣΤΑΣ ΒΟΥΛΑΖΕΡΗΣ 

 

 

οποίος, επί του παρόντος, βρίσκεται στην Ταλκασία, και με τον οποίο 
δεν έχουμε και τις καλύτερες σχέσεις.» 
  Ο Φαρνέλιος δάγκωσε την πίπα του, καθώς σιγή είχε πέσει γύρω 
απ’το τραπέζι. Την έβγαλε απ’το στόμα του και είπε: «Το σχέδιό σου 
παρουσιάζει ενδιαφέρον, Κλείτε, αν επιτρέπεται ένας γιατρός, κατά 
κύριο λόγο άσχετος με τα στρατιωτικά ζητήματα, να εκφέρει άποψη. 
Ας ακούσουμε, όμως, και το δεύτερο.» 
  Ο Ανδρόνικος κατένευσε. «Ναι, Κλείτε· συνέχισε.» 
  Ο Στρατάρχης Φιλόπνοος υπάκουσε. «Το δεύτερο σχέδιο είναι, ουσι-
αστικά, μια μέθοδος ανταρτοπόλεμου που έχω σκεφτεί, και μπορεί να 
λειτουργήσει με ή χωρίς τη συναίνεση του Πρίγκιπα Λούσιου. Ωστόσο, 
και πάλι, πιστεύω πως θα ήταν καλό –ή στρατηγικό, τουλάχιστον– να 
είχαμε τη συναίνεσή του. 
  »Όπως θα μπορείτε να δείτε, ανάμεσα στη Νούμβρια, τη Χρυσόπολη, 
και την Ταλκασία, εκτείνονται περιοχές ως επί το πλείστον ακατοίκη-
τες, δασώδεις και λοφώδεις.» Τις έδειξε επάνω στον χάρτη με το κο-
ντό, ξύλινο ραβδί του. «Είναι γνωστές ως οι Δασότοποι του Ωχρού Χώ-
ματος, χωρίς, προσωπικά, να ξέρω ποιος είναι ο λόγος για μια τέτοια 
περίεργη ονομασία –ίσως κάποιος άλλος να μπορούσε να μας διαφω-
τίσει επί του θέματος. Τέλος πάντων. Όπως κι αν ονομάζονται, αυτούς 
τους τόπους, πιστεύω, μπορούμε να τους χρησιμοποιήσουμε ως ένα 
πολύ αποτελεσματικό φρούριο κατά των Παντοκρατορικών. Το έδα-
φος παίζει μεγάλο ρόλο στον πόλεμο· καλό θα ήταν να μην το ξεχνάμε 
αυτό. Θα μπορούσαμε να πάρουμε τις δυνάμεις μας από το Δυτικό Πέ-
ρασμα και την περιοχή της Νούμβρια, και να τις μεταφέρουμε στους 
Δασότοπους του Ωχρού Χώματος. Κάνοντάς το αυτό, βέβαια, θα αφή-
σουμε τη Νούμβρια στους Παντοκρατορικούς. Ωστόσο, θα την αφή-
σουμε τελείως άδεια από ανθρώπους, ενεργειακά αποθέματα, τρόφι-
μα, όπλα, και μηχανικούς εξοπλισμούς. Δε θα βρουν τίποτα που να 
μπορούν να χρησιμοποιήσουν εναντίον μας· απλά, θα κερδίσουν λίγο 
έδαφος. Και το σημαντικότερο, εμείς δε θα έχουμε απώλειες. 
  »Οι Παντοκρατορικοί, αναμφίβολα, θα συνεχίσουν την προέλασή 
τους στο εσωτερικό του βασιλείου… και τότε, θα τους χτυπήσουμε 
από τους Δασότοπους. Έτσι, θα τους κάνουμε να σταματήσουν, εκτός 
αν είναι τόσο ανόητοι ώστε να θέλουν ν’αφήσουν έναν εχθρό πίσω 
τους –πράγμα που αποκλείεται. Θα προσπαθήσουν να μας πολεμή-
σουν μέσα στους Δασότοπους, και θα έχουμε πολύ μεγάλο πλεονέκτη-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  905 

 

 

μα εναντίον τους, καθώς η μορφολογία του εδάφους θα είναι σύμμα-
χός μας.» 
  «Το σχέδιο αυτό, όμως, επικεντρώνεται μόνο γύρω από τη Νούμβρι-
α,» παρατήρησε ο Ανδρόνικος· «δεν υπολογίζει ούτε τη Χρυσόπολη 
ούτε την Ταλκασία.» 
  «Τις υπολογίζει, Πρίγκιπά μου, γιατί, δείτε,» ο Κλείτος διέγραψε έναν 
κύκλο επάνω στον χάρτη με το ραβδί του, «οι Δασότοποι συνορεύουν 
με όλα τα δουκάτα που μας ενδιαφέρουν. Θα μπορούμε να χτυπήσουμε 
και βόρεια και δυτικά και ανατολικά, αρκεί να μοιράσουμε τις δυνά-
μεις μας με τον σωστό τρόπο.» 
  Ο Ανδρόνικος έτριψε τα γένια του, σκεπτικά. «Κι αν ο αδελφός μου 
συμφωνήσει επίσης με το σχέδιό σου, θα προσθέσουμε και το στρά-
τευμα της Ταλκασίας στους μαχητές μας.» 
  «Ασφαλώς,» είπε ο Στρατάρχης, και κάθισε. 
  «Δεν μπορούμε να εμπιστευτούμε τον Κατακεραυνωτή, Πρίγκιπά 
μου,» προειδοποίησε ο Αυγερινός. 
  «Και προτιμάς ν’αφήσουμε το βασίλειο να πέσει στα χέρια της Πα-
ντοκράτειρας, Βασιλικέ Φρουρέ;» ρώτησε απότομα ο Ιερώνυμος. 
  Ο Ανδρόνικος παρατήρησε ότι ο ξάδελφός του ακόμα δεν είχε ξεχάσει 
τον θυμό του. 
  Ο Αυγερινός μίλησε, προτού προλάβει ο Πρίγκιπας να παρέμβει: «Άρ-
χοντά μου, οι Οκτώ του Μαύρου Νάρζουλ είναι το ίδιο επικίνδυνοι με 
την Παντοκράτειρα. Ίσως και περισσότερο επικίνδυνοι.» 
  «Χρειαζόμαστε, όμως, τον στρατό στην Ταλκασία!» φώναξε ο Ιερώ-
νυμος. «Θα τον χάσουμε για ένα ανόητο θρησκευτικό ζήτημα;» 
  «Δεν είναι μόνο ένα θρησκευτικό ζήτημα!» αντιγύρισε ο Αυγερινός, 
σφίγγοντας τη γροθιά του. 
  «Ηρεμία,» είπε ο Ανδρόνικος, υψώνοντας το χέρι του. «Ηρεμία. Θα το 
συζητήσουμε. Κατ’αρχήν, δεν είμαστε ακόμα βέβαιοι αν 
θ’ακολουθήσουμε κάποιο απ’τα σχέδια του Κλείτου.» 
  Ο Στρατάρχης ένευσε. «Πρίγκιπά μου, ούτε εγώ δεν είμαι βέβαιος 
γι’αυτά τα δύο σχέδια. Και τα δύο είναι επικίνδυνα, αν θέλετε την ειλι-
κρινή μου άποψη· και δε θα τα πρότεινα αν οι καιροί δεν ήταν δύσκο-
λοι.» 
  «Ό,τι σχέδιο και ν’ακολουθήσουμε, ξάδελφε,» είπε ο Ιερώνυμος στον 
Ανδρόνικο, «καλό θα ήταν να έχουμε όλο τον στρατό του βασιλείου με 
το μέρος μας, όχι μόνο τον μισό, δε νομίζεις;» 



906  |  ΚΩΣΤΑΣ ΒΟΥΛΑΖΕΡΗΣ 

 

 

  «Σωστό αυτό που λες,» παραδέχτηκε ο Ανδρόνικος. «Ο Λούσιος, ω-
στόσο, είναι ένα πρόβλημα. Αρκετά μεγάλο.» 
  «Και πώς θα λύσουμε αυτό το πρόβλημα;» 
  «Σίγουρα, όχι παρορμητικά, ξάδελφε.» 
  Ο Ιερώνυμος τού έριξε ένα άγριο βλέμμα, γιατί ο Ανδρόνικος ήταν σα 
να υπονοούσε με τα λόγια του ότι ο γιος του Δούκα της Σερίβια ήταν 
παρορμητικός και απερίσκεπτος. Ο Πρίγκιπας το καταλάβαινε τούτο, 
μα δεν είχε προλάβει να συγκρατήσει τον εαυτό του, προτού μιλήσει, 
και τώρα δεν το έκρινε συνετό να απολογηθεί. Ο Ιερώνυμος ίσως, 
πράγματι, να έπρεπε να ξανασκεφτεί κάποια πράγματα… 
  «Ποια είναι η γνώμη σας για τα δύο σχέδια του Στρατάρχη Φιλόπνο-
ου;» ρώτησε ο Φαρνέλιος την ομήγυρη, αποφορτίζοντας την ένταση 
ανάμεσα στον Ανδρόνικο και τον ξάδελφό του. «Προτού διαπληκτι-
στούμε για το οποιοδήποτε θέμα, πιστεύω πως καλό θα ήταν, πρώτα, 
να έχουμε αποφασίσει πώς θα κινηθούμε. Εκτός, βέβαια, αν τελικά 
απορρίψουμε και τα δύο σχέδια, το οποίο, προσωπικά, δε θα θεωρού-
σα συνετό.» 
  «Ποιο σχέδιο προτιμάτε εσείς, κύριε Φαρνέλιε;» ρώτησε η Βασιλική, 
σβήνοντας το τσιγάρο της μέσα σ’ένα τασάκι. 
  «Το δεύτερο, επειδή μου μοιάζει λιγότερο επικίνδυνο. Το πρώτο σχέ-
διο, νομίζω, εντάσσεται στην κατηγορία του μια-και-κάτω.» Τα λόγια 
του έκαναν ορισμένους να χαμογελάσουν. «Ή πετυχαίνουμε να διαλύ-
σουμε τις δυνάμεις της Παντοκράτειρας, ή τα πάντα καίγονται στις 
Φωτιές του Μαύρου Νάρζουλ. Το δεύτερο σχέδιο είναι πιο ευέλικτο.» 
  «Το ίδιο πιστεύω κι εγώ, κύριε Φαρνέλιε,» δήλωσε ο Αυγερινός. 
  «Εσείς τι νομίζετε, Δούκα μου;» ρώτησε ο Φαρνέλιος τον Αλεξίλυπο, 
που, μέχρι στιγμής, παρακολουθούσε σιωπηλός. 
  «Αν έπρεπε να επιλέξω, θα επέλεγα κι εγώ το δεύτερο σχέδιο του 
Στρατάρχη. Ωστόσο, για να είμαι ειλικρινής, κανένα απ’τα δύο δε μου 
αρέσει. Σίγουρα, θα υπάρχει κάποιος καλύτερος τρόπος για 
ν’αντιμετωπίσουμε τους Παντοκρατορικούς, χωρίς να χρειαστεί 
ν’αφήσουμε τις πόλεις μας στο έλεός τους…» 
  Σίγουρα; σκέφτηκε ο Ανδρόνικος. Πολύ αισιόδοξος είσαι, θείε. Τα 
πράγματα είναι μαύρα, και τα περιθώριά μας ολοένα και στενεύουν. 
  «Εγώ διαφωνώ,» είπε ο Ιερώνυμος. «Καλύτερα να έρθουμε σε κάποια 
συνεννόηση με τον Πρίγκιπα Λούσιο και να χτυπήσουμε τους Παντο-
κρατορικούς γρήγορα και αποτελεσματικά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  907 

 

 

  «Προτείνεις, δηλαδή, ν’ακολουθήσουμε το πρώτο σχέδιο;» τον ρώτη-
σε η Βασιλική. 
  «Ναι. Αλλά αφού θα έχουμε και τις δυνάμεις στην Ταλκασία με το μέ-
ρος μας. Είναι τελείως ανόητο να είμαστε διαιρεμένοι μια τέτοια ώρα! 
Δεν το βλέπετε;» 
  Μιλάς λογικά, ξάδελφε, συλλογίστηκε ο Ανδρόνικος. Μα τον Απόλλω-
να, όμως! πώς είναι δυνατόν να συμμαχήσουμε με τον Κατακεραυνωτή; 
Και μόνο στη σκέψη αυτού του ονόματος, ερχόταν στο μυαλό του Πρί-
γκιπα πόσο είχαν κινδυνέψει η μητέρα του και ο Αυγερινός, πηγαίνο-
ντας στη Ρακμάνη, καθώς και η εικόνα του κρεμασμένου πτώματος 
του Αρχιερέα του Ναού της Απαστράπτουσας. Να συμμαχήσουμε με 
τον δαίμονα που έβαλε τους πιστούς του να κάνουν κάτι τέτοιο; Επίσης, 
ο Ανδρόνικος ήταν σίγουρος πως ο Λούσιος δε θα δεχόταν να υποτα-
χθεί στην εξουσία του· θα ήθελε, οπωσδήποτε, εκείνος να είναι Αντι-
βασιλέας της Απολλώνιας. Κι αυτό είναι εκτός συζήτησης. Δεν ήταν δυ-
νατόν ένας λάτρης του Μαύρου Νάρζουλ να έπαιρνε αποφάσεις για το 
βασίλειο, ακόμα κι αν δεν είχε το πνεύμα του Κατακεραυνωτή εντός 
του –πόσω μάλλον όταν διακατεχόταν από αυτό! 
  Ο Στρατάρχης Φιλόπνοος είπε στον Ιερώνυμο: «Στρατηγικά, έχετε 
δίκιο, Άρχοντά μου. Ωστόσο, στην περίπτωσή μας, υφίσταται και ένα 
άλλο θέμα, το οποίο υπάρχουν καταλληλότεροι από εμένα για να λύ-
σουν.» 
  Ο Ιερώνυμος αναστέναξε, κουνώντας το κεφάλι. 
  «Πρίγκιπά μου,» ρώτησε ο Φαρνέλιος, «προς ποιο σχέδιο κλίνετε ε-
σείς;» 
  «Προς το δεύτερο,» απάντησε ο Ανδρόνικος. «Πιστεύω κι εγώ πως 
είναι το λιγότερο ριψοκίνδυνο.» 
  «Να το βάλουμε σε εφαρμογή, επομένως;» είπε ο Στρατάρχης Φιλό-
πνοος. 
  Ο Ανδρόνικος φάνηκε διστακτικός. Τελικά, αποκρίθηκε: «Ας περιμέ-
νουμε λίγο, μήπως μας έρθει και κάποια άλλη πληροφορία: κάτι που 
αγνοούμε, και που ίσως να είναι σημαντικό.» Φοβόταν ότι, αν έκαναν 
τώρα κάποιο λάθος, θα τους κόστιζε πολύ ακριβά. Η ανεξαρτησία του 
Βασιλείου της Απολλώνιας κρεμόταν από μια λεπτή κλωστή. 



908  |  ΚΩΣΤΑΣ ΒΟΥΛΑΖΕΡΗΣ 

 

 

 

61 
 
 
«Παραδόσου, προδότη! Αλλιώς, σ’ετούτη τη διάσταση, θα πεθάνεις!» 
φώναξε, υψώνοντας το πιστόλι της και σημαδεύοντάς τον. 
  Ο Πρίγκιπας Ανδρόνικος στράφηκε να την αντικρίσει. Τα ρούχα του 
ήταν κουρελιασμένα απ’τις φωτιές και αιματοβαμμένα. Το πρόσωπό 
του ιδρωμένο. Τα μακριά, ξανθά του μαλλιά κολλούσαν στο μέτωπό του. 
«Η Παντοκράτειρα θα σας σκοτώσει όλους!» γρύλισε, κι απ’τη φωνή του 
τα τζάμια ολόγυρα έσπασαν, κι απέξω φάνηκαν αεροσκάφη να πετάνε 
και να μάχονται. Φωτιές είχαν γεμίσει τον ουρανό, κι ένα εκκωφαντικό 
βουητό αντηχούσε. 
  «Παραδόσου, λέω!» φώναξε εκείνη, και πυροβόλησε πλάι του, χτυπώ-
ντας μια κονσόλα. 
  Ουρλιαχτά αντήχησαν από γύρω της. Πολεμιστές, παντού. Οι επανα-
στάτες. Πώς είχαν βρεθεί οι επαναστάτες εδώ μέσα; Πώς είχαν μπει; Οι 
στρατιώτες της δεν ήταν αρκετοί για να τους σταματήσουν. 
  Χάνονταν μέσα στον λαβύρινθο των δωματίων και των διαδρόμων, 
καθώς πολεμούσαν, καθώς προσπαθούσαν να αλληλοεξοντωθούν. 
  «ΠΡΙΓΚΙΠΑ ΑΝΔΡΟΝΙΚΕ!» κραύγασε εκείνη, κυνηγώντας τον. «ΠΑΡΑ-
ΔΟΣΟΥ, ΠΡΟΔΟΤΗ!» 
  Μια έκρηξη. Το έδαφος τραντάχτηκε, έσπασε κάτω απ’τα πόδια της, κι 
εκείνη παραπάτησε. Το πιστόλι έφυγε απ’το χέρι της. Ούρλιαξε, προ-
σπαθώντας να βρει μέρος για να κρατηθεί. Τζάμια θρυμματίστηκαν πα-
ντού γύρω. Απέξω, η αερομαχία είχε θεριέψει. 
  Ο Πρίγκιπας παρουσιάστηκε από μια σπασμένη πόρτα· ένας δυνατός 
άνεμος –που ερχόταν από τον ουρανό ή από τις τρύπες στη γη;– έκανε 
τον πορφυρό του μανδύα να κυματίζει, μαζί με τα μακριά, ξανθά του 
μαλλιά. Τα μάτια του γυάλιζαν με το ίδιο αλλόκοτο γαλανό φως που 
γυάλιζε και το σπαθί του. 
  Η λεπίδα κινήθηκε τόσο γρήγορα που έμοιαζε με αστραπή. 
  Τη χτύπησε στο πρόσωπο, κι εκείνη αισθάνθηκε έναν καυτό πόνο να 
πλημμυρίζει την ύπαρξή της—— 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  909 

 

 

  Η Νικίτα πετάχτηκε πάνω, κραυγάζοντας και έχοντας την παλάμη της 
επάνω στο δεξί της μάτι. 
  Ήταν λαχανιασμένη, και ιδρωμένη. 
  Και είδε πως ήταν πρωί. Ηλιακό φως έμπαινε ανάμεσα απ’τις κουρτί-
νες του μεγάλου παραθύρου. 
  Η Νικίτα πήρε το χέρι της από το πρόσωπό της και σηκώθηκε απ’το 
κρεβάτι, παραμερίζοντας τα σκεπάσματα, βίαια, οργισμένα. Βάδισε 
μέχρι τον μεγάλο καθρέφτη και κοίταξε τον εαυτό της. Ο πορφυρός 
λίθος που βρισκόταν εκεί όπου έπρεπε να βρίσκεται το δεξί της μάτι 
γυάλιζε, σα νάχε πάρει φωτιά. 
  Στα όνειρά της, τα γεγονότα ήταν διαφοροποιημένα. Ποτέ όπως είχαν 
συμβεί στην πραγματικότητα. Όμως ο Πρίγκιπας Ανδρόνικος ήταν που 
πάντοτε τη χτυπούσε, μ’αυτό το καταραμένο ξίφος του. 
  Η Νικίτα βρισκόταν τόσο κοντά να τον αιχμαλωτίσει και να καταπνί-
ξει την Επανάσταση προτού καν αρχίσει… κι εκείνος τής είχε ξεφύγει. 
Αφήνοντας πίσω του ετούτο το ενθύμιο. 
  Η Νικίτα πέρασε το χέρι της μέσα από τα μακριά, μαύρα μαλλιά της 
και έφυγε μπροστά απ’τον καθρέφτη, πηγαίνοντας στην τουαλέτα. 
Όταν επέστρεψε, κοίταξε το ρολόι στον τοίχο και είδε ότι ήταν αυγή. 
Έκανε γυμναστικές ασκήσεις για μισή ώρα, για να ξεμουδιάσει το σώ-
μα της και να καθαρίσει το μυαλό της, όπως έκανε κάθε πρωί, εκτός 
από όταν ήταν αυτό αδύνατο. Το μαύρο, στενό μεσοφόρι της ήταν νο-
τισμένο, όταν τελείωσε. Το έβγαλε και έκανε ένα γρήγορο μπάνιο. Ύ-
στερα, ντύθηκε με τη στρατιωτική στολή της και έδεσε τα μαλλιά της 
κότσο. 
  Άνοιξε τις κουρτίνες του παραθύρου και κοίταξε κάτω, τη Χρυσόπο-
λη. 
  Δεν βρισκόταν και σε πολύ άσχημη κατάσταση, όφειλε να παραδεχτεί 
η Στρατηγός Νικίτα, παρατηρώντας τα οικοδομήματά της. 
  Η μάχη δεν ήταν δύσκολη. Οι Απολλώνιες δυνάμεις είχαν επικεντρω-
θεί στο να αποτρέψουν τους Παντοκρατορικούς απ’το να φτάσουν 
στην πόλη. Όταν αυτοί ήταν πλέον εκεί, οι μαχητές του βασιλείου έ-
μοιαζαν να έχουν εξαντληθεί. Οι πολεμιστές της Νικίτας τούς καταδίω-
ξαν μέσα στους δρόμους, προκαλώντας μακελειό, ενώ τα άρματα μά-
χης και τα αεροσκάφη πυροβολούσαν και βομβάρδιζαν πολυκατοικίες 
και σπίτια. Ο Δράκοντας έβγαλε τα φτερά του και πέταξε· και, τσακί-
ζοντας μερικά ελικόπτερα που στάθηκαν στο δρόμο του, προσγειώθη-



910  |  ΚΩΣΤΑΣ ΒΟΥΛΑΖΕΡΗΣ 

 

 

κε μπροστά στο ενεργειακό κέντρο της Χρυσόπολης, σημαδεύοντάς το 
με τα κανόνια του και προκαλώντας του σοβαρές ζημιές. Αρκετά σο-
βαρές για να διακόψουν, προσωρινά, την τροφοδοσία σε όλη την πόλη, 
αχρηστεύοντας ένα σωρό συστήματα· αλλά όχι τόσο σοβαρές ώστε να 
μη μπορούν να επιδιορθωθούν με μια μικρή προσπάθεια. Γι’αυτό κιό-
λας τώρα η Νικίτα, που βρισκόταν σ’ένα απ’τα δωμάτια του παλατιού 
της Χρυσόπολης, είχε όση ενέργεια επιθυμούσε. 
  Οι Απολλώνιες δυνάμεις είχαν, τελικά, υποχωρήσει· ή, μάλλον, είχαν 
διαλυθεί. Όσοι από τους στρατιώτες δεν σκοτώθηκαν ή δεν αιχμαλω-
τίστηκαν, είχαν τραπεί σε άτακτη φυγή, προς Ανατολή και Δύση. Η 
Νικίτα είχε δώσει διαταγή να μην τους καταδιώξουν. Θα τους αναλά-
βουμε όταν προχωρήσουμε στην Ταλκασία και στη Νούμβρια, είχε πει. 
Εκτός αν οι άλλοι στρατηγοί με προλάβουν, και κατακτήσουν τις πόλεις 
προτού πάω να τους βοηθήσω. Το αμφέβαλλε, όμως. Ειδικά για την 
Ταλκασία, το αμφέβαλλε. Στη Νούμβρια και στο Δυτικό Πέρασμα, ήξε-
ρε ότι τα πράγματα πήγαιναν καλύτερα. 
  Η Στρατηγός Νικίτα έφυγε από το παράθυρο και βγήκε απ’το δωμά-
τιό της, βαδίζοντας μέσα στους διαδρόμους του παλατιού και πηγαί-
νοντας στη μεγάλη αίθουσα. 
  Ο Μέμντουρ’χοκ βρισκόταν ήδη εδώ, βαστώντας το μακρύ ραβδί του 
και στεκόμενος μπροστά σε μια οθόνη ανιχνευτών. Ο Υποστράτηγος 
Φάνελμος καθόταν στο τραπέζι και έπινε καφέ από μια κούπα, ενώ 
εμπρός του ήταν μερικοί χάρτες και χαρτιά με αναφορές. Βλέποντας 
τη Νικίτα να μπαίνει, σηκώθηκε από τη θέση του και τη χαιρέτισε, 
στρατιωτικά. Όπως έκαναν και οι φρουροί του δωματίου. 
  Ο Μέμντουρ’χοκ δε φάνηκε να της δίνει σημασία, αν και ήταν βέβαιο 
πως είχε αντιληφτεί την παρουσία της. 
  «Καλημέρα,» είπε η Νικίτα. «Έχουμε τίποτα το ενδιαφέρον;» Κάθισε 
σε μια από τις καρέκλες του τραπεζιού. 
  «Ελάχιστα πράγματα, Στρατηγέ μου,» απάντησε ο Φανέλμος, καθίζο-
ντας κι εκείνος. 
  Μια υπηρέτρια πλησίασε, ρωτώντας αν η Στρατηγός θα ήθελε κάτι 
για πρωινό. Η Νικίτα τής παράγγειλε καφέ και κέικ. 
  «Υπάρχει κάποια μικρή αντίσταση εντός της πόλης,» συνέχισε ο Φα-
νέλμος, μόλις η υπηρέτρια έφυγε. 
  «Τι είδους αντίσταση;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  911 

 

 

  «Άνθρωποι της τοπικής χωροφυλακής, πιστεύουμε, ή ίσως άνθρωποι 
του υπόκοσμου. Ή μια περίεργη συμμαχία ανάμεσα σ’αυτές τις δύο 
ομάδες.» 
  «Τι σε κάνει να νομίζεις κάτι τέτοιο;» ρώτησε η Νικίτα. 
  «Κρύβονται σε σημεία της πόλης που δεν είναι εύκολο να τους βρού-
με· κι ετούτο θεωρώ πως είναι ένα δείγμα ότι είναι άνθρωποι του υπό-
κοσμου. Χρησιμοποιούν τα υπόγεια και τους υπονόμους, καθώς και 
κάποιες σήραγγες, τις οποίες μόλις χτες βράδυ εντοπίσαμε.» 
  «Πιστεύεις ότι μπορούν να μας προκαλέσουν σοβαρό πρόβλημα, Υ-
ποστράτηγε;» 
  Ο Φανέλμος έτριψε το φουντωτό του μουστάκι, μορφάζοντας. «Δε 
νομίζω. Δε νομίζω…» 
  Η υπηρέτρια επέστρεψε, φέρνοντας στη Νικίτα το πρωινό της και 
φεύγοντας. Η Στρατηγός έκανε να πάρει ένα κομμάτι κέικ· ο Μέμ-
ντουρ’χοκ, όμως, την πρόλαβε, πλησιάζοντας και λέγοντάς της να πε-
ριμένει. 
  «Συμβαίνει κάτι;» απόρησε η Νικίτα. 
  «Είσαι σίγουρη πως δεν είναι δηλητηριασμένο;» είπε ο μάγος. Ύψωσε 
το χέρι του πάνω απ’το πρωινό της και μουρμούρισε μερικά λόγια. 
Ύστερα, απομάκρυνε το χέρι του. «Η σύστασή τους μοιάζει φυσιολο-
γική. Θα πρότεινα, όμως, να δοκιμάσει κάποιος άλλος πριν από εσένα. 
Όπως, για παράδειγμα, η υπηρέτρια που τα έφερε.» 
  «Παραείσαι καχύποπτος, μάγε. Οι υπηρέτες το ξέρουν πως θα πεθά-
νουν, αν με δηλητηριάσουν.» 
  «Ίσως να είναι πρόθυμοι να πεθάνουν, προκειμένου να βγάλουν απ’τη 
μέση μια στρατηγό της Παντοκράτειρας,» την προειδοποίησε ο Μέμ-
ντουρ’χοκ. 
  Η Νικίτα έδωσε διαταγή να της φέρουν την υπηρέτρια, και, σύντομα, 
η κοπέλα ήταν πάλι κοντά της. 
  «Δοκίμασέ τα,» πρόσταξε η Στρατηγός, δείχνοντας το κέικ και τον 
καφέ. 
  Η υπηρέτρια δίστασε. 
  «Υπάρχει κάποιο πρόβλημα;» 
  «Κανένα, κυρία,» αποκρίθηκε η κοπέλα με τρεμάμενη φωνή. «Δεν εί-
ναι, όμως, δηλητηριασμένα· σας τ’ορκίζομαι!» 
  «Μη με κάνεις να επαναλάβω,» είπε η Νικίτα. 



912  |  ΚΩΣΤΑΣ ΒΟΥΛΑΖΕΡΗΣ 

 

 

  Η κοπέλα δεν την έκανε. Ήπιε μια γουλιά απ’τον καφέ και έφαγε μια 
μπουκιά από το κέικ. Δε φάνηκε να παθαίνει τίποτα. 
  «Μπορείς να πηγαίνεις,» της είπε η Νικίτα, κι η υπηρέτρια έφυγε με 
βιαστικά βήματα, σχεδόν μπερδεύοντας τα πόδια της και σκοντάφτο-
ντας. 
  «Πιστεύεις ότι τώρα είμαι αρκετά ασφαλής, μάγε;» ρώτησε η Στρατη-
γός. 
  «Θα έλεγα πως μπορείς να το διακινδυνέψεις,» απάντησε ο Μέμ-
ντουρ’χοκ. 
  Η Νικίτα κούνησε το κεφάλι, αποδοκιμαστικά, και ήπιε μια γουλιά 
απ’τον καφέ της. 
  «Εφόσον υπάρχουν ακόμα δυνάμεις που μας αντιστέκονται μέσα 
στην πόλη, καλύτερα να είμαστε προσεχτικοί,» είπε ο Μέμντουρ’χοκ, 
και κάθισε κι εκείνος στο τραπέζι, αντίκρυ της Νικίτας. 
  «Δε θα μείνουμε για πολύ στη Χρυσόπολη,» είπε η Στρατηγός. «Θα 
αφήσουμε ένα μέρος των δυνάμεών μας εδώ, για να μπορούμε να κρα-
τήσουμε ό,τι έχουμε κατακτήσει, και οι υπόλοιποι θα φύγουμε.» 
  «Πού θα πάμε;» ρώτησε ο Φάνελμος. 
  «Στην Ταλκασία, ή στη Νούμβρια. Ανάλογα.» Η Νικίτα ακούμπησε την 
πλάτη της στην καρέκλα, και άγγιξε το σαγόνι της με τις άκριες των 
δαχτύλων του δεξιού της χεριού. Το μοναδικό της μάτι κοίταξε την ε-
πιφάνεια του τραπεζιού, σκεπτικά. 
  «Υποθέτω, δεν έχεις αποφασίσει ακόμα,» είπε ο Μέμντουρ’χοκ. 
  «Η Ταλκασία φαίνεται να είναι η λογικότερη επιλογή,» του είπε η Νι-
κίτα, «γιατί, σύμφωνα με τις αναφορές που έχουμε, ο στρατός μας στο 
Δυτικό Πέρασμα δε νομίζω πως θα έχει δυσκολία να κατακτήσει τη 
Νούμβρια. Ωστόσο, ποτέ δεν ξέρεις τι γίνεται… Οι Απολλώνιοι, αναμ-
φίβολα, θα έχουν αρχίσει να παίρνουν τα μέτρα τους, ύστερα από την 
πτώση της Χρυσόπολης.» 
  «Τι είδους μέτρα μπορούν να πάρουν, Στρατηγέ;» είπε ο Φάνελμος. 
«Τους έχουμε τσακίσει. Πιστεύεις ότι τους απομένει καθόλου στρατός; 
Το βασίλειό τους δε θ’αργήσει να είναι τελείως απροστάτευτο.» 
  «Μην τους υποτιμάς, Φάνελμε.» Η Νικίτα ήπιε μια γουλιά απ’τον κα-
φέ της. «Η Απολλώνια είναι η καρδιά της επανάστασης. Η πατρίδα του 
Πρίγκιπα Ανδρόνικου. Θα υπάρχουν παγίδες για εμάς εδώ. Αλλά, ακό-
μα κι αν αποδειχτεί ότι δεν υπάρχουν, καλύτερα εμείς να είμαστε, ού-
τως ή άλλως, έτοιμοι γι’αυτές.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  913 

 

 

  Ο Μέμντουρ’χοκ ένευσε. «Συμφωνώ, Στρατηγέ.» 
  Η Νικίτα ρώτησε τον Φάνελμο: «Με τη Δούκισσα της Χρυσόπολης 
είχατε καμια επικοινωνία;» 
  «Όχι. Δε μοιάζει πρόθυμη να μιλήσει σε κανέναν, Στρατηγέ μου.» 
 
 
 
Η Νικίτα χτύπησε την πόρτα. 
  Κανείς δεν απάντησε. 
  «Δούκισσα Ευδοκία; Να περάσω;» 
  Ξανά, καμία απάντηση. 
  Μια ανησυχητική σκέψη πέρασε απ’το νου της Στρατηγού: Δραπέ-
τευσε; –Δεν ήταν δυνατόν! Το δωμάτιό της φρουρείτο, καθώς επίσης 
και ολόκληρο το παλάτι. 
  Η Νικίτα έπιασε το πόμολο της πόρτας και την άνοιξε. Μέσα, είδε τη 
Δούκισσα να κάθεται σε μια ξύλινη πολυθρόνα, δίπλα στο αναμμένο 
τζάκι. Ήταν μια γυναίκα με κατάλευκο δέρμα και πυρόξανθα μαλλιά, 
τα οποία τώρα έπεφταν λυτά στους ώμους της. Φορούσε ακόμα το 
ίδιο φόρεμα που φορούσε και όταν οι Παντοκρατορικοί είχαν κατα-
κτήσει τη Χρυσόπολη· δεν είχε αλλάξει. Ήταν μακρύ και μαύρο με αρ-
γυρόχρωμο σιρίτι· έκανε τρομερή αντίθεση με το λευκό σαν κόκαλο 
δέρμα της και με τα γυαλιστερά της μαλλιά. 
  Την είχαν βρει στο παλάτι, όταν είχαν φτάσει εδώ. Μονάχα εκείνη και 
μερικούς φρουρούς. Την υπόλοιπη οικογένειά της την είχε διώξει· η 
ίδια, όμως, είχε, προφανώς, αρνηθεί ν’αφήσει την πόλη της. Η Νικίτα 
τής είχε προτείνει να έρθει με το μέρος των Παντοκρατορικών. Η Ευ-
δοκία είχε αρνηθεί, και είχε επίσης δηλώσει πως δε θα έδινε καμία 
πληροφορία σ’εκείνη ή οποιοδήποτε άλλο υποχείριο της Παντοκρά-
τειρας. Αν ήθελαν, μπορούσαν να τη σκοτώσουν. 
  Να σε σκοτώσουμε; είχε σκεφτεί η Νικίτα. Γιατί να το κάνουμε αυτό, 
όταν μπορούμε να σε χρησιμοποιήσουμε ως όμηρο; Ή, όταν υπάρχει η 
πιθανότητα να… αλλάξεις γνώμη; Έτσι, είχε αφήσει τη Δούκισσα να 
σκεφτεί το ζήτημα. Υπό φρούρηση, ασφαλώς. 
  Τώρα, ατένιζε την Ευδοκία καθώς εκείνη καθόταν στην πολυθρόνα 
της. Η Ευδοκία, όμως, δεν την κοίταζε· προτιμούσε να κοιτάζει τις 
φλόγες στο τζάκι. 



914  |  ΚΩΣΤΑΣ ΒΟΥΛΑΖΕΡΗΣ 

 

 

  «Γιατί δε μιλάς;» ρώτησε απότομα η Νικίτα, μπαίνοντας στο δωμάτιο 
και κλείνοντας την πόρτα πίσω της. 
  «Δεν έχω τίποτα να σου πω,» απάντησε η Δούκισσα, στρέφοντας το 
βλέμμα της, για να την αντικρίσει. Τα μάτια της ήταν πράσινα, και ψυ-
χρά. 
  «Μου το είπες αυτό και την προηγούμενη φορά που συζητήσαμε–» 
  «Δεν ‘συζητήσαμε’.» 
  Τα χείλη της Νικίτας συσπάστηκαν, σχηματίζοντας ένα άγριο χαμό-
γελο. «Σκέφτηκα ότι τώρα ίσως να είχες αποφασίσει να φανείς πιο 
συνεργάσιμη.» 
  «Ατύχησες.» 
  Η Νικίτα την πλησίασε και στάθηκε εμπρός της, κοιτάζοντάς την 
προς τα κάτω, καθώς η Δούκισσα εξακολουθούσε νάναι καθισμένη 
στην πολυθρόνα. «Δε σου φερθήκαμε άσχημα· μπορείς να πεις ότι σου 
φερθήκαμε άσχημα;» 
  Η Ευδοκία ορθώθηκε. «Ρημάξατε την πόλη μου!» 
  Η Νικίτα ανασήκωσε τους ώμους, ανέκφραστα. «Πόλεμος…» 
  Η Ευδοκία ύψωσε το χέρι της, για να τη χαστουκίσει, αλλά εκείνη 
πρόλαβε και της άρπαξε τον καρπό. «Πρόσεχε, Δούκισσα,» είπε· «η υ-
πομονή μου δεν είναι ανεξάντλητη. Και η πόλη σου θα μπορούσε να 
βρίσκεται σε πολύ χειρότερη κατάσταση. Έχω δει πόλεις τελείως, μα 
τελείως, ισοπεδωμένες, χωρίς ούτε ένα χτίριο να στέκεται όρθιο. Ούτε 
ένα.» 
  «Θα έπρεπε να είμαι ευγνώμων, λοιπόν,» αποκρίθηκε, ψυχρά, η Ευδο-
κία, παίρνοντας το χέρι της από τη λαβή της Στρατηγού. 
  «Θα μπορούσες να αρχίσεις να μου δείχνεις την ευγνωμοσύνη σου 
δίνοντάς μου κάποιες πληροφορίες. Οποιεσδήποτε πληροφορίες. Τα 
πάντα με ενδιαφέρουν για το Βασίλειο της Απολλώνιας. Και μη νομί-
ζεις ότι η Παντοκράτειρα δε θα σε ανταμείψει γενναιόδωρα για τις υ-
πηρεσίες σου.» 
  «Δεν έχω καμια πρόθεση να υπηρετήσω την Παντοκράτειρα.» 
  «Τι νομίζεις ότι θα συμβεί μαζί σου, στο τέλος; Δεν είναι παρά λίγες οι 
ημέρες που είσαι αιχμάλωτ–» 
  «Δε μ’ενδιαφέρει τι θα συμβεί μαζί μου· μ’ενδιαφέρει τι θα συμβεί μα-
ζί σας!» Τα μάτια της Ευδοκίας άστραψαν από οργή. Οι φλέβες φαίνο-
νταν φουσκωμένες στο μέτωπό της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  915 

 

 

  Η Νικίτα γέλασε. «Το κεφάλι σου δεν έχει ακόμα κρυώσει, παρά τον 
χειμωνιάτικο καιρό, Δούκισσα.» 
  Η Ευδοκία την ατένιζε, χωρίς να μιλά. Η έκφρασή της τα έλεγε όλα: τη 
μισούσε· ήθελε να τη σκοτώσει· θα της επιτιθόταν, αν είχε κάποιο ό-
πλο. 
  Τι κρίμα που δεν έχεις, όμως… σκέφτηκε η Νικίτα. 
  Της γύρισε την πλάτη και βάδισε προς την εξώπορτα του δωματίου– 
  Ένας απρόσμενος ήχος πίσω της. Και γρήγορα βήματα– 
  Η Νικίτα στράφηκε, κι έπιασε τον καρπό της Ευδοκίας, προτού εκείνη 
κατεβάσει το ξιφίδιό της. Επάνω στη λεπίδα, ενέργεια τρεμόπαιζε. 
  Μα τα Γένια του Κρόνου! πώς δεν εντοπίστηκε αυτό το όπλο; 
  Τα δόντια της Δούκισσας έτριζαν· έμοιαζε νάχει λυσσάξει. Το γόνατό 
της υψώθηκε απότομα, ξεπροβάλλοντας μέσα απ’τις πτυχές του μαύ-
ρου της φορέματός, και καρφώθηκε στο υπογάστριο της Νικίτας. Ε-
κείνη διπλώθηκε, νιώθοντας την αναπνοή της να κόβεται από τον 
ξαφνικό, έντονο πόνο. Τα χέρια της πήγαν, ενστικτωδώς, στην κοιλιά 
της, αφήνοντας ελεύθερο τον καρπό της Ευδοκίας. 
  Η λεπίδα ήρθε, καρφωτά, προς το λαιμό της Νικίτας. Εκείνη έκανε 
στο πλάι, όσο πιο γρήγορα τής επέτρεπαν τα αντανακλαστικά της, ε-
νώ, συγχρόνως, χιμούσε προς τη Δούκισσα, για να πέσει πάνω της. Το 
ξιφίδιο την τραυμάτισε στον ώμο, χωρίς να την καρφώσει, αλλά σχίζο-
ντας τη λευκή της στολή και το δέρμα της. Και το χειρότερο ήταν πως 
η ενέργεια που τρεμόπαιζε πάνω στη λεπίδα του ήρθε σε επαφή με το 
σώμα της Νικίτας –και το διαπέρασε, σαν αστραπή. Η Στρατηγός αι-
σθάνθηκε τα πνευμόνια της να κλείνουν τελείως και τους μύες της να 
παραλύουν. Όμως, καθώς ήδη έπεφτε προς τη Δούκισσα, δεν μπορού-
σε να σταματήσει τον εαυτό της· το κεφάλι της χτύπησε την Ευδοκία 
την κοιλιά, και σωριάστηκαν κι οι δυο τους στο ξύλινο πάτωμα του 
δωματίου. 
  Ο Σκοτοδαίμων να την πάρει, την ελεεινή σκρόφα! σκέφτηκε η Νικίτα, 
καθώς προσπαθούσε να συνέλθει και να σηκωθεί στα γόνατα. Το σώ-
μα της δεν υπάκουγε όπως έπρεπε στις προσταγές της! 
  Ευτυχώς, όμως, το χτύπημα που είχε δώσει στην καταραμένη Δού-
κισσα έμοιαζε να την έχει αποπροσανατολίσει για λίγο. Η Ευδοκία δεν 
πρέπει να ήταν πολεμίστρια. Η Νικίτα το είχε καταλάβει καθώς κοπά-
νησε το κεφάλι της επάνω στην κοιλιά της. Οι μύες εκεί ήταν μαλακοί, 



916  |  ΚΩΣΤΑΣ ΒΟΥΛΑΖΕΡΗΣ 

 

 

αγύμναστοι. Ωστόσο, η Δούκισσα της Χρυσόπολης κατάφερε πάλι να 
υψώσει το ξιφίδιό της, αν και με φανερή δυσκολία. 
  Προτού, όμως, προλάβει να το κατεβάσει, η Νικίτα τη γρονθοκόπησε 
στη μύτη, κάνοντας το κεφάλι της να τιναχτεί όπισθεν. Η Ευδοκία σω-
ριάστηκε ξανά, έχοντας το ένα της χέρι μπροστά στο πρόσωπό της, 
ενώ αίμα κυλούσε ανάμεσα στα δάχτυλά της. 
  Η Νικίτα πήρε μια δύσκολη αναπνοή, παλεύοντας να βάλει τα πνευ-
μόνια της να λειτουργήσουν πάλι κανονικά. Τράβηξε το πιστόλι απ’τη 
ζώνη της και, καθώς σηκωνόταν στα γόνατα, σημάδεψε τη Δούκισσα. 
«…Ακίνητη…!» πρόσταξε, ξέπνοα. Αν και θάπρεπε να σου φυτέψω μια 
σφαίρα στον άχρηστό σου εγκέφαλο, ελεεινή σκρόφα! 
  «Σκότωσέ με!» ούρλιαξε η Ευδοκία, καθώς ανασηκωνόταν, εξακολου-
θώντας να έχει το ένα της χέρι στη μύτη της, που αιμορραγούσε. Δά-
κρυα πόνου και οργής κυλούσαν απ’τα μάτια της. «Σκότωσέ με!» Ύ-
ψωσε πάλι το ξιφίδιό της· κι αν ήθελε, θα μπορούσε να το χρησιμοποι-
ήσει: δεν ήταν και τόσο μακριά οι δυο τους· περίπου μισό μέτρο τις 
χώριζε. 
  Η Νικίτα ετοιμάστηκε να τραβήξει τη σκανδάλη– 
  Η πόρτα του δωματίου άνοιξε και οι φρουροί που στέκονταν έξω 
μπήκαν. Αμέσως, άρπαξαν τη Δούκισσα της Χρυσόπολης από τους α-
γκώνες και την τράβηξαν μακριά απ’τη Στρατηγό, αφοπλίζοντάς την. 
  Η Νικίτα θηκάρωσε το πιστόλι της και σηκώθηκε όρθια με δυσκολία. 
«Γιατί δε βρέθηκε αυτό το όπλο;» έκρωξε, δείχνοντας το ξιφίδιο, που 
τώρα βρισκόταν στα χέρια του ενός φρουρού. Η ενέργεια εξακολου-
θούσε να τρεμοπαίζει επάνω στη λεπίδα του. 
  Ο φρουρός πάτησε ένα κουμπί στο κάτω άκρο της λαβής και η ενερ-
γειακή ροή έπαψε. «Δεν ξέρω, Στρατηγέ. Το δωμάτιο είχε ερευνηθεί, 
πάντως, με ειδική συσκευή, αλλά και με τα χέρια.» 
  «Κι αυτήν;» Η Νικίτα έδειξε τη Δούκισσα. «Αυτήν την είχατε ερευνή-
σει;» 
  «Σαφώς, Στρατηγέ.» 
  «Με τη συσκευή;» 
  «Μάλιστα, Στρατηγέ.» 
  «Μόνο με τη συσκευή;» 
  Τα μάτια του φρουρού στένεψαν. «Μάλιστα, Στρατηγέ,» είπε πάλι, 
αλλά έμοιαζε να είχε αρχίσει να καταλαβαίνει. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  917 

 

 

  Η Νικίτα καταράστηκε κάτω απ’την ανάσα της. Πήρε το ξιφίδιο απ’τα 
χέρια του στρατιώτη κι έφυγε απ’το δωμάτιο. 
 
 
 
Ο Μέμντουρ’χοκ άνοιξε το πίσω μέρος της λαβής του ξιφιδίου με μερι-
κές περιστροφικές κινήσεις, κι έβγαλε τη μπαταρία από μέσα. Ένα μι-
κρό μεταλλικό κομμάτι, που δεν μπορεί να χωρούσε και πάρα πολλή 
ενέργεια· η Νικίτα υπέθετε ότι, αν είχες συνεχώς σε λειτουργία την 
ενεργειακή ροή πάνω στη λεπίδα, αποκλείεται να κρατούσε παραπά-
νω από μισή ώρα. 
  Ο μάγος άφησε το όπλο στο τραπέζι και, αφού έκανε ένα ξόρκι, είπε: 
«Έχει επάνω του ένα Ξόρκι Προκαλύψεως, γι’αυτό δεν εντοπίστηκε 
από τη συσκευή των φρουρών. Κι απ’ό,τι καταλαβαίνω, το ξόρκι δεν 
είναι εφήμερο.» 
  «Τι σημαίνει αυτό;» 
  «Ότι δεν πρόκειται να λήξει.» Ο Μέμντουρ’χοκ συνοφρυώθηκε. «Θα 
χρειάστηκε πολλή ενέργεια για να γίνει διαρκές. Σπατάλη, θα έλεγα.» 
Έβαλε πάλι τη μπαταρία μέσα στη λαβή και την έκλεισε. «Δε βλέπω να 
έχει τίποτ’άλλο το ιδιαίτερο.» 
  Ο Υποστράτηγος Φάνελμος είπε: «Κάποιος πρέπει να περιποιηθεί το 
τραύμα σου, Στρατηγέ.» 
  Η Νικίτα έστριψε το λαιμό της, ώστε να κοιτάξει την πληγή στον ώμο 
της. Δεν ήταν τίποτα περισσότερο από μια γρατσουνιά. Κι ευτυχώς. Σε 
διαφορετική περίπτωση, η ενέργεια του ξιφιδίου θα την είχε παραλύ-
σει τελείως, και η Ευδοκία θα την είχε σκοτώσει.  
  «Θα το φροντίσω,» είπε η Νικίτα. 
  «Με τη Δούκισσα τι θα γίνει;» ρώτησε ο Φάνελμος. 
  «Θα συνεχίσουμε να την κρατάμε αιχμάλωτη. Ίσως, στο μέλλον, να 
μας χρειαστεί.» Και στράφηκε για να κοιτάξει τον Μέμντουρ’χοκ, υ-
ψώνοντας το ένα της φρύδι, ερωτηματικά. 
  «Η απόφαση είναι δική σου, Στρατηγέ.» 
  «Τι θα συμβούλευες, όμως;» 
  «Η Δούκισσα, απ’ό,τι δείχνει, είναι επικίνδυνη. Όμως δε νομίζω να 
μπορέσει να κάνει κάτι σημαντικό, αν τη φρουρούμε σωστά.» 
  «Το ίδιο νομίζω κι εγώ, μάγε,» είπε η Νικίτα. 



918  |  ΚΩΣΤΑΣ ΒΟΥΛΑΖΕΡΗΣ 

 

 

 

62 
 
 
Ο Ανδρόνικος και η Άνμα’ταρ κάθονταν αντικριστά, και ανάμεσά τους 
πολεμιστές και άρματα μάχης συγκρούονταν, παλεύοντας να κατα-
κτήσουν ολοένα και περισσότερο έδαφος. 
  Ήταν η σειρά της μάγισσας τώρα. 
  Δεν είχε ξαναπαίξει αυτό το Απολλώνιο παιχνίδι στρατηγικής, μα δεν 
το έβρισκε και τόσο δύσκολο. Χρησιμοποιώντας τα πλήκτρα που βρί-
σκονταν στη δική της μεριά του πίνακα, έκανε έναν απ’τους δολιοφ-
θορείς της να μετακινηθεί μέσα στα δάση. Το ολόγραμμα της κοντής, 
σκιερής μορφής έφυγε από την παλιά του θέση, πέρασε ανάμεσα από 
ολογράμματα δέντρων και δίπλα από το ολόγραμμα ενός ελεύθερου 
Σερπετού (ελεύθερου σήμαινε ότι δεν ελεγχόταν –ακόμα– από κανέναν 
παίκτη), και σταμάτησε στην καινούργια θέση που είχε ορίσει γι’αυτό 
η Άνμα. Η μάγισσα είχε εξαντλήσει σχεδόν όλη την ικανότητα κίνησης 
του δολιοφθορέα για ετούτο τον γύρο. 
  Δεν ήταν, όμως, αυτό το μόνο πιόνι που μπορούσε να μετακινήσει. 
Μπορούσε να μετακινήσει άλλο ένα απομονωμένο πιόνι ή μία μονάδα· 
και, πατώντας τα πλήκτρα, το έκανε. Μια μονάδα δώδεκα μαχητών 
πετάχτηκε πίσω από έναν πέτρινο τοίχο. Ένα άρμα μάχης του Ανδρό-
νικου πυροβόλησε, αυτοματοποιημένα, καθώς οι μαχητές βρίσκονταν 
εντός της εμβέλειας του όπλου του. Η ριπή αστόχησε, και κανένας από 
τους δώδεκα δε σκοτώθηκε· έτσι, συνέχισαν την πορεία τους και κρύ-
φτηκαν μέσα σε μια ρηχή σπηλιά. 
  «Είσαι τυχερή, μάγισσα!» είπε ο Ανδρόνικος. 
  Η εξώπορτα των δωματίων του Πρίγκιπα χτύπησε, διακόπτοντάς 
τους. 
  «Θ’ανοίξω εγώ,» προθυμοποιήθηκε η Άνμα, και σηκώθηκε απ’την κα-
ρέκλα της. 
  Παρότι ήταν βράδυ, δεν ήταν ντυμένη απόψε με τη ροζ πιτζάμα της, 
αλλά μ’ένα μαύρο, δαντελωτό μεσοφόρι, που έπεφτε ώς τα γόνατά της 
και είχε μυτερό ντεκολτέ και καθόλου μανίκια. Πάνω απ’το μεσοφόρι, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  919 

 

 

φορούσε μια ημιδιαφανή ρόμπα, που έκανε το σώμα της από μέσα να 
μοιάζει με σκιά. 
  «Δεν είναι αυτό, κάπως… τολμηρό, μάγισσα;» την είχε ρωτήσει ο Αν-
δρόνικος, όταν την είχε δει να παρουσιάζεται έτσι. 
  «Την προηγούμενη φορά, μου έκανες παράπονα για την πιτζάμα μου· 
τώρα, μου κάνεις παράπονα γι’αυτό;» Η Άνμα είχε σταυρώσει τα χέρια 
της στο στήθος, αγριοκοιτάζοντάς τον. 
  Ο Ανδρόνικος είχε γελάσει. «Δεν κάνω παράπονα. Απλώς, το παρατη-
ρώ.» 
  «Και το σχολιάζεις με άσχημο τρόπο!» 
  «Σε καμία περίπτωση, μάγισσα.» 
  «Στο τέλος, θα πρέπει να σε σκοτώσω!» 
  «Αν το κάνεις αυτό, θα πάψεις να με προστατεύεις.» 
  «Η δουλειά μου είναι να σε προστατεύω από τους άλλους, όχι από 
εμένα!» 
  «Μάλιστα. Υποθέτω, αυτό πρέπει να ακούγεται λογικό… Να προτείνω 
μια λύση;» 
  «Τι λύση;» 
  «Μπορείς να σκοτώσεις τα πιόνια μου, αντί για εμένα.» 
  Η Άνμα συνοφρυώθηκε. «Τι πράγμα;» έκανε. 
  Και ο Ανδρόνικος τής έδειξε πώς παιζόταν η Απολλώνια Σύγκρουση. 
  Τώρα, η Άνμα διέσχισε το δωμάτιο, πλησίασε την εξώπορτα, και άνοι-
ξε. 
  Απέξω στεκόταν ο Δούκας Αλεξίλυπος. Η όψη του φανέρωνε ότι δεν 
είχε τίποτα το ευχάριστο να πει. 
  «Θα μπορούσα να μιλήσω στον Πρίγκιπα;» ρώτησε. 
  «Ασφαλώς, θείε,» απάντησε ο Ανδρόνικος απ’το εσωτερικό του δω-
ματίου. «Πέρασε.» 
  Η Άνμα παραμέρισε από το κατώφλι της πόρτας, και ο Αλεξίλυπος 
μπήκε. Ο Ανδρόνικος παρατήρησε με τις άκριες των ματιών του ότι η 
μάγισσα έπιασε ένα πιστόλι που ήταν πάνω σ’ένα τραπεζάκι, κρυμμέ-
νο πίσω απ’τον καθρέφτη. Πάντοτε επιφυλακτική, ακόμα και με τους 
πιο έμπιστους ανθρώπους. Και δικαιολογημένα, βέβαια. Κανείς δεν 
είχε ξεχάσει τι είχε συμβεί με τον Φινέα Πολύδικο –ή, μάλλον, με το 
Ομοίωμα που τον είχε αντικαταστήσει. 
  «Τι είναι, θείε;» ρώτησε ο Πρίγκιπας. 



920  |  ΚΩΣΤΑΣ ΒΟΥΛΑΖΕΡΗΣ 

 

 

  «Ο γιος μου, ο Ιερώνυμος… Νομίζω πως έφυγε απ’την πόλη, Ανδρόνι-
κε.» 
  «Νομίζεις; Δε σου είπε τίποτα;» 
  Ο Αλεξίλυπος κούνησε το κεφάλι. «Ούτε σ’εμένα, ούτε σε κανέναν άλ-
λο. Η σύζυγός του τον αναζητά, και δεν μπορεί να τον βρει.» 
  Τα μάτια του Ανδρόνικου στένεψαν. «Θες να πεις ότι ο Ιερώνυμος 
έφυγε κρυφά;» 
  Ο Αλεξίλυπος κατένευσε, σιωπηλά· και η κίνησή του αυτή έμοιαζε να 
προμηνύει κάτι άσχημο. 
  Μα τον Απόλλωνα, είναι εκείνο που φαντάζομαι; Μπορεί να είναι εκεί-
νο που φαντάζομαι; Ο Ανδρόνικος σηκώθηκε απ’την καρέκλα του. «Πι-
στεύεις ότι ίσως να σκοπεύει να πάει στην Ταλκασία; Στον Λούσιο;» 
  «Πολύ φοβάμαι πως αυτό είναι,» απάντησε ο Αλεξίλυπος. 
  Ο Πρίγκιπας καταράστηκε, χτυπώντας τη γροθιά του πάνω στο τρα-
πέζι. 
  «Με συγχωρείς, Ανδρόνικε…» 
  «Δεν είναι δικό σου το φταίξιμο, θείε. Δικό μου είναι.» 
  «Δικό σου;» απόρησε ο Αλεξίλυπος. «Γιατί;» 
  Γιατί έπρεπε να τον προσέχω, τον Ιερώνυμο, αφού έβλεπα πόσο επίμο-
νος ήταν σχετικά μ’αυτό το θέμα. Κι αφού ξέρω πόσο επίμονος είναι, 
γενικά, όταν του κολλήσει κάτι στο μυαλό. Ωστόσο, αποκρίθηκε στον 
Δούκα της Σερίβια: «Γιατί θα έπρεπε να τον είχα κάνει να καταλάβει. Ο 
αδελφός μου είναι, πραγματικά, επικίνδυνος, θείε.» 
  «Φοβάσαι ότι ίσως να σκοτώσει τον Ιερώνυμο;» 
  «Για να είμαι ειλικρινής, δεν ξέρω τι μπορεί να κάνει. Δεν έχω ιδέα. 
Τώρα, όμως, είναι πολύ αργά για να γυρίσουμε τα πράγματα πίσω…» 
 
 
 
Ο Ιερώνυμος σταμάτησε το τρίκυκλο όχημά του όταν είχαν πλέον πε-
ράσει προ πολλού τα μεσάνυχτα. 
  Το έβγαλε από τον μεγάλο, εξοχικό δρόμο και διέκοψε την ενεργειακή 
ροή που έκανε τα συστήματα και τους τροχούς του να λειτουργούν. 
Αντίκρυ του, προς τα βόρεια, μπορούσε ν’ατενίσει, στο γαλανόχρωμο 
φως της Γλαυκής, τις άγριες δενδρώδεις περιοχές που ονομάζονταν 
Δασότοποι του Ωχρού Χώματος. Τις περιοχές που ο ξάδελφός του, ο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  921 

 

 

Πρίγκιπας Ανδρόνικος, σκεφτόταν να χρησιμοποιήσει, προκειμένου να 
χτυπήσει τις δυνάμεις της Παντοκράτειρας. 
  Και το σχέδιο αυτό δεν ήταν άσχημο. Ο Ιερώνυμος δεν το θεωρούσε 
λανθασμένο, ή τόσο ριψοκίνδυνο που να είναι αυτοκτονικό, αν κι ο 
ίδιος θα προτιμούσε μια πιο άμεση αντιμετώπιση των Παντοκρατορι-
κών: θα προτιμούσε να τους τσακίσουν με μια γρήγορη, ισχυρή επίθε-
ση, που θα τους έδιωχνε μια και καλή από την Απολλώνια. Από την 
άλλη, βέβαια, ο Ιερώνυμος δεν ήταν στρατηγός· ήταν ζωγράφος, καλ-
λιτέχνης. Επομένως, ό,τι απόφαση και να έπαιρναν οι υπόλοιποι –
ακόμα κι αν αγνοούσαν τη δική του γνώμη επί του θέματος–, δε θα 
τους κάκιζε. 
  Ένα πράγμα, όμως, δεν μπορούσε να καταλάβει: Γιατί αρνιόταν ο Αν-
δρόνικος να επικοινωνήσει με τον Λούσιο. Ό,τι κι αν είχε συμβεί ανα-
μεταξύ τους, τώρα θα έπρεπε να μπορούν να το παραμερίσουν, για το 
γενικότερο καλό του βασιλείου. Τι κι αν ο Λούσιος είχε στραφεί σ’αυτή 
τη θρησκεία του Μαύρου Νάρζουλ; Είχε, πραγματικά, σημασία τούτο, 
όταν κινδύνευαν όλοι να κατακτηθούν πάλι από την Παντοκράτειρα; 
Μπορούν οι δυο τους να λύσουν τα θρησκευτικά τους προβλήματα –και 
όποια άλλα προβλήματα έχουν– μετά, αφότου έχουμε διώξει τους κατα-
ραμένους Παντοκρατορικούς από τη διάστασή μας! 
  Κι αφού κανένας δε φαινόταν πρόθυμος να πάει να μιλήσει στον 
Λούσιο, αποφάσισε να το κάνει ο Ιερώνυμος. Ελπίζοντας πως ο αδελ-
φός του Ανδρόνικου θα αποδεικνυόταν πιο συνετός από τον Ανδρόνι-
κο, και θα δεχόταν να συμπράξουν, ώστε να σώσουν το βασίλειο. 
  Κανονικά, κι ο Ανδρόνικος θάπρεπε να μπορεί να το δει τούτο! Αλλά, 
μάλλον, έχει τους λάθος συμβουλάτορες. Όπως αυτόν τον Αυγερινό Α-
ντίρρυθμο. Τι άνθρωπος ήταν αυτός ο Βασιλικός Φρουρός; Πολεμιστής 
ή ιερέας; 
  Ακόμα κι ο Στρατάρχης Φιλόπνοος έλεγε ότι θα ήταν συμφέρον να 
συμμαχήσουν με τον Λούσιο, από στρατηγικής άποψης. Επειδή ο άν-
θρωπος χρησιμοποιούσε το μυαλό του· δεν εθελοτυφλούσε. 
  Οι ιερείς του Απόλλωνα θα μας καταστρέψουν με τις ανόητες προκα-
ταλήψεις τους! 
  Ο Ιερώνυμος αναστέναξε, και προσπάθησε να κοιμηθεί μερικές ώρες, 
προτού συνεχίσει το ταξίδι του προς την Ταλκασία. 
  Κοντά του είχε ένα οπλισμένο πιστόλι, γιατί ποτέ δεν ήξερες τι μπορεί 
να γινόταν, όταν βρισκόσουν στις ερημιές, ειδικά σε μια ταραγμένη 



922  |  ΚΩΣΤΑΣ ΒΟΥΛΑΖΕΡΗΣ 

 

 

περίοδο όπως αυτή που διήνυε τώρα η Απολλώνια. Δεν πίστευε, όμως, 
πραγματικά ότι το όπλο θα του χρειαζόταν. 
  Έτσι, κοιμήθηκε. 
  Το χαλάζι τον ξύπνησε με την αυγή, καθώς χτυπούσε επάνω στο γυά-
λινο σκέπαστρο του οχήματός του. 
  Ο Ιερώνυμος καταράστηκε κάτω απ’την ανάσα του, διότι η χαλαζό-
πτωση μπορούσε να σημαίνει μονάχα ότι το ταξίδι του θα δυσκόλευε. 
Δεν ήταν, όμως, πρόθυμος να το βάλει κάτω επειδή παρουσιάστηκε 
ένα τέτοιο, μικρό εμπόδιο. Ενεργοποίησε τα συστήματα του οχήματός 
του και το έβαλε πάλι στον μεγάλο, εξοχικό δρόμο, οδηγώντας το προς 
τα ανατολικά και προσέχοντας μη γλιστρήσουν οι τροχοί του επάνω 
στο λιθόστρωτο. Οι πλάκες του δρόμου ήταν ειδικά κατασκευασμένες, 
ώστε να έχουν μειωμένη ολισθηρότητα (κι επομένως, μειωμένη επι-
κινδυνότητα)· όμως, με τέτοιο καιρό, ακόμα και τα πιο τραχιά εδάφη 
γίνονταν επικίνδυνα. 
 
 
 
Ο Ταχύβιος είχε γίνει ιερέας του Μαύρου Νάρζουλ. 
  Η Κορνηλία τον είχε μυήσει, μέσα στις δύο ημέρες που βρισκόταν 
στην Ταλκασία. Τον είχε κάνει να θέλει να υπηρετήσει τον Δάσκαλο. 
Τον είχε κάνει να δει τη Σοφία του. Και πίστευε πως θα μπορούσε να 
το είχε καταφέρει αυτό ακόμα κι αν δεν είχε χρησιμοποιήσει καθόλου 
τις δυνάμεις της· ακόμα κι αν δεν είχε παίξει καθόλου με τους κόμπους 
και τα νήματα της νοητικής ενέργειας που περιστοίχιζε το κεφάλι του. 
Η Υφάντρα τού είχε μιλήσει για πράγματα περασμένα και για πράγμα-
τα διαχρονικά, και τον είχε κάνει να κατανοήσει, στα τρίσβαθα της 
ψυχής του, το μεγαλείο του Δασκάλου. Τον είχε κάνει να αναρωτηθεί 
γιατί τόσο καιρό δεν είχε δει την αλήθεια. 
  «Γιατί δε μου τα είχες πει όλ’αυτά παλιότερα, Κορνηλία;» τη ρώτησε. 
«Γιατί δε μου είχες μιλήσει από τότε που μυήθηκες για πρώτη φορά 
στα Μυστήρια του Μεγάλου Δασκάλου;» 
  «Δεν ήμουν βέβαιη ότι θα με καταλάβαινες, Ταχύβιε, αγάπη μου,» α-
ποκρίθηκε εκείνη, καθισμένη σε μια βαθιά πολυθρόνα και κρατώντας 
μια κούπα με καφέ και ηδύποτο στο δεξί χέρι. Ήταν ντυμένη με μια 
μεταξωτή, μαύρη ρόμπα, η οποία είχε γούνα λύκου γύρω απ’το λαιμό 
και τα μανίκια. Τα πόδια της ήταν τεντωμένα και σταυρωμένα στον 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  923 

 

 

αστράγαλο, ξεπροβάλλοντας, μακριά, λευκά, και καλλίγραμμα, μέσα 
από το άνοιγμα της ρόμπας. 
  «Γιατί όχι;» ρώτησε ο Ταχύβιος. Βρισκόταν στο κρεβάτι, ανασηκωμέ-
νος και στηριζόμενος στον αγκώνα του. Μια γούνινη κουβέρτα τον 
σκέπαζε. Έξω απ’το παράθυρο, χιόνι έπεφτε μέσα στη νύχτα. 
  «Γιατί,» απάντησε η Κορνηλία, «υπάρχει η κατάλληλη στιγμή για τα 
πάντα.» Ήπιε μια γουλιά απ’το ποτό της. 
  «Και τώρα;» είπε ο Ταχύβιος. «Θεωρείς πως τώρα είμαι έτοιμος για 
οτιδήποτε;» 
  Η Κορνηλία τον ατένισε, υπομειδιώντας. «Τι πάει να πει αυτό;» 
  «Είμαι ιερέας του Δασκάλου, έτσι δεν είναι;» 
  «Γνωρίζεις τα βασικά Μυστήρια, ναι.» 
  Ο Ταχύβιος δίστασε λίγο, αλλά, έπειτα, είπε: «Ο Λούσιος έχει μέσα του 
το πνεύμα του Κατακεραυνωτή. Εσύ, το πνεύμα της Υφάντρας…» 
  Το μειδίαμα της Κορνηλίας πλάτυνε. «Και θέλεις κι εσύ να φιλοξενή-
σεις έναν από τους Οκτώ;» 
  «Ναι,» είπε, πρόθυμα, ο Ταχύβιος. 
  Η Κορνηλία γέλασε. 
  Απογοήτευση φάνηκε στο πρόσωπο του Ταχύβιου. 
  Η Κορνηλία ήπιε μια γουλιά απ’το ποτό της, παρατηρώντας τον. «Α-
γάπη μου, δεν είσαι έτοιμος.» 
  «Γιατί;» 
  «Όλο απορίες είσαι…» Η Υφάντρα αναρωτήθηκε αν τώρα θα ήταν μια 
καλή στιγμή ν’αλλάξει τη ροή των σκέψεων του συζύγου της, ώστε να 
τον κάνει να πάψει να ρωτά –προς το παρόν, τουλάχιστον. Απέρριψε, 
όμως, την ιδέα. Ας τον άφηνε να δράσει ελεύθερα· τη διασκέδαζε πε-
ρισσότερο έτσι. 
  Ο Ταχύβιος σηκώθηκε απ’το κρεβάτι –ήταν ντυμένος μόνο με την πε-
ρισκελίδα του, και η Κορνηλία μπορούσε να διακρίνει ότι το μόριό του 
ήταν ορθωμένο– και την πλησίασε, γονατίζοντας εμπρός της. «Πες μου 
τι πρέπει να κάνω!» ζήτησε. Το χέρι του διέτρεξε την πίσω μεριά της 
κνήμης της, κι ανέβηκε στον μηρό της. Τα χείλη του φίλησαν το γόνατό 
της. 
  Η Κορνηλία γέλασε πάλι· ένα βαθύ, λαρυγγώδες γέλιο. Ήπιε μια γου-
λιά απ’το ποτό της, κι ύστερα, τεντώθηκε προς τον Ταχύβιο, σκύβο-
ντας. Το ελεύθερό της χέρι γλίστρησε ανάμεσα στους μηρούς του, και 
η χούφτα της έκλεισε, μαλακά, γύρω απ’τον ανδρισμό του. Τα χείλη 



924  |  ΚΩΣΤΑΣ ΒΟΥΛΑΖΕΡΗΣ 

 

 

της φίλησαν τα χείλη του, και οι γλώσσες τους έπαιξαν αναμεταξύ 
τους. Μετά, η Κορνηλία είπε, καθώς απομάκρυνε το πρόσωπό της από 
το δικό του: «Υπομονή.» 
  «Γιατί δεν γίνεται τώρα;» ρώτησε ο Ταχύβιος. 

  Νομίζω, συλλογίστηκε η Κορνηλία, παρατηρώντας την όψη του, ότι ο 
Λούσιος κι εγώ τον παρακάναμε αφοσιωμένο στον Δάσκαλο, τον σύζυγό 
μου. Δε φαίνεται να έχει κανέναν δισταγμό. Κανέναν απολύτως. Σε αντί-
θεση μ’εκείνη, που, αρχικά, δίσταζε να πάρει το πνεύμα της Υφάντρας 
μέσα της· ή, τουλάχιστον, το σκεφτόταν. 
  «Διότι, Ταχύβιε, δεν γίνεται,» του απάντησε. «Κατά πρώτον, πρέπει 
να βρούμε το πνεύμα και να το αποφυλακίσουμε… και, κατά δεύτερον, 
δε μου έχεις αποδείξει ακόμα ότι είσαι ο κατάλληλος άνθρωπος για να 
φιλοξενήσει έναν από τους Οκτώ.» 
  «Τι άλλο χρειάζεται να κάνω;» 
  «Να κατανοήσεις τα Μυστήρια του Δασκάλου περισσότερο,» είπε η 
Κορνηλία. «Βιάζεσαι. Αλλά πρέπει να έχεις υπομονή–» Διέκοψε τα λό-
για της, απότομα, γιατί αισθάνθηκε μια γνώριμη παρουσία να πλησιά-
ζει. 
  Ο Κατακεραυνωτής. 
  Μια πόρτα ακούστηκε ν’ανοίγει. 
  Και μετά, άλλη μία. Η πόρτα του δωματίου στο οποίο βρίσκονταν η 
Υφάντρα κι ο σύζυγός της. 
  Ο Λούσιος στεκόταν στο κατώφλι. 
  Η Κορνηλία ύψωσε το χέρι της και παρίστανε, στον αέρα, πως χτυ-
πούσε μια πόρτα. «Τοκ, τοκ…» είπε, μειδιώντας λοξά. «‘Μπορώ να πε-
ράσω, ξαδέλφη;’» 
  «Ο αδελφός σου είναι εδώ,» την πληροφόρησε ο Λούσιος. 
  Η Κορνηλία συνοφρυώθηκε. «Ποιος αδελφός μου;» 
  «Αν δεν κάνω λάθος, έναν αδελφό έχεις.» 
  «Ο Ιερώνυμος; Εδώ;» 
  «Ναι,» είπε ο Λούσιος. «Μόλις ήρθε, μέσα στη χιονοθύελλα.» 
  Η Κορνηλία σηκώθηκε απ’την πολυθρόνα (και ο Ταχύβιος σηκώθηκε 
συγχρόνως, πηγαίνοντας να ρίξει μια ρόμπα επάνω του). «Τι θέλει;» 
  «Να μου μιλήσει. Έτσι είπε στους φρουρούς. Και σκέφτηκα ότι ίσως 
να επιθυμούσες να είσαι κι εσύ μαζί μου.» 
  Η Κορνηλία ένευσε. «Θα έρθω.» Έλυσε τη ρόμπα της, αφήνοντάς τη 
να πέσει στο πάτωμα και μένοντας με τα εσώρουχά της· εξάλλου, κι οι 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  925 

 

 

δύο άντρες που ήταν εδώ την είχαν δει πολλές φορές γυμνή (αν και ο 
Ταχύβιος δεν ήξερε, ακόμα, τίποτα για τη σχέση της με τον Λούσιο). 
Πλησίασε τη ντουλάπα, την άνοιξε, και πήρε από μέσα ένα φόρεμα. 
Στάθηκε μπροστά στον καθρέφτη και το πέρασε πάνω απ’το κεφάλι 
της. Ο Λούσιος παραμέρισε τα μακριά, μαύρα της μαλλιά και κούμπω-
σε τα κουμπιά στην πλάτη του φορέματος. Έγειρε το κεφάλι και φίλη-
σε το λαιμό της. 
  Η Κορνηλία παρατήρησε ότι ο σύζυγό της τους κοίταζε έντονα, ενόσω 
κι εκείνος ντυνόταν. «Τι είναι, Ταχύβιε; Ο Λούσιος είναι ξάδελφός μου, 
και μ’αγαπά πάρα πολύ. Σχεδόν όσο κι εσύ.» Και, χρησιμοποιώντας τα 
νήματα της νοητικής ενέργειας του Δούκα της Βανκάρης, προσπάθησε 
να τον κάνει να το δει αυτό ως απόλυτα λογικό. 
  Ο Ταχύβιος δεν έφερε καμία αντίρρηση· συνέχισε μονάχα να ντύνε-
ται. 
  Η Κορνηλία ετοιμάστηκε, και εκείνη κι ο Λούσιος βάδισαν προς την 
εξώπορτα των δωματίων. 
  Ο Ταχύβιος τούς ακολούθησε. 
  «Πού πηγαίνεις εσύ;» τον ρώτησε ο Κατακεραυνωτής, έχοντας ανοί-
ξει την πόρτα. 
  «Θα έρθω μαζί σας.» 
  «Δεν είναι απαραίτητο. Πρόκειται για οικογενειακό θέμα.» 
  «Κι εγώ μέλος της οικογένειας είμαι, ξάδελφε,» επέμεινε ο Ταχύβιος. 
  Ο Λούσιος τον αγριοκοίταξε. Η οικογένειά μας αρχίζει να γίνεται ενο-
χλητική, σκέφτηκε, καθώς τα μάτια του άστραφταν. 
  Η Κορνηλία, όμως, χαμογέλασε και, περνώντας το χέρι της μέσα στον 
αγκώνα του ξαδέλφου της, είπε: «Ας έρθει. Τι κακό μπορεί να γίνει; 
Ίσως, μάλιστα, να παραδειγματίσει και τον αδελφό μου.» 
  Ο Λούσιος στράφηκε, για να κοιτάξει το πρόσωπό της. Πρόσεχε, Κορ-
νηλία· δεν είναι τα πάντα παιχνίδι… Όμως ίσως να μην έχεις άδικο τώρα. 
Κατένευσε. «Εντάξει.» 
  Μπήκαν στον ανελκυστήρα και κατέβηκαν στον πρώτο όροφο της 
πολυκατοικίας. Εκεί, διέσχισαν έναν διάδρομο, άνοιξαν μια διπλή πόρ-
τα, και πέρασαν σε μια αίθουσα με μεγάλο παράθυρο, απ’το οποίο 
φαίνονταν τα αντικρινά οικοδομήματα της Ταλκασίας. Νιφάδες χιο-
νιού στριφογύριζαν γύρω τους, μέσα στη βαθιά νύχτα. 
  Ο Ιερώνυμος στεκόταν στο κέντρο του δωματίου. Ψηλός, με μαύρα, 
μακριά μαλλιά, δεμένα αλογοουρά που έπεφτε στην πλάτη του. Το 



926  |  ΚΩΣΤΑΣ ΒΟΥΛΑΖΕΡΗΣ 

 

 

πρόσωπό του ήταν φρεσκοξυρισμένο, και φορούσε ρούχα για ταξίδι 
και ψηλές μπότες. Ήταν εννιά χρόνια μεγαλύτερος της Κορνηλίας: ε-
κείνη είκοσι-οκτώ, εκείνος τριάντα-εφτά. Της έμοιαζε στην εμφάνιση, 
αλλά όχι και στον χαρακτήρα. 
  Βλέποντάς την, χαμογέλασε. «Αδελφούλα!» είπε. «Είσαι εδώ, λοιπόν!» 
Η παρουσία της έμοιαζε να τον έχει χαροποιήσει. «Είσαι καλά;» 
  «Καλά δε φαίνομαι;» Η Κορνηλία τον πλησίασε και τον φίλησε στο 
μάγουλο. 
  «Κανείς δεν ήξερε πού ήσουν. Γιατί δεν έχεις ειδοποιήσει κάποιον;» 
  «Είχα πολλές δουλειές, Ιερώνυμε,» είπε η Κορνηλία. «Προσπαθούμε 
να σώσουμε το βασίλειο με τον Λούσιο και με τον σύζυγό μου.» 
  Ο Λούσιος πλησίασε κι έδωσε το χέρι του στον ξάδελφό του. «Καλω-
σόρισες, Ιερώνυμε.» 
  Ο Ιερώνυμος τον παρατήρησε, από πάνω ώς κάτω, για μια στιγμή. 
Ύστερα, έσφιξε το χέρι του Πρίγκιπα και είπε: «Καλώς σας βρίσκω, 
Λούσιε. Για να είμαι ειλικρινής, δεν περίμενα…. Ή, μάλλον, δεν ήξερα τι 
ακριβώς να περιμένω.» 
  «Αναμφίβολα, θα έχεις ακούσει άσχημα πράγματα για μένα,» είπε ο 
Λούσιος. «Θα έχεις ακούσει την προπαγάνδα του Ανδρόνικου. 
  »Γιατί, όμως, είσαι εδώ, Ιερώνυμε;» 
  «Για να σου ζητήσω να συνεργαστείς με τον αδελφό σου.» 
  «Δε νομίζω ότι επιθυμεί καμία συνεργασία. Το έχει αποδείξει αυτό, 
άλλωστε, σφετεριζόμενος τον Κυανό Θρόνο και εξαπλώνοντας την αι-
σχρή του προπαγάνδα εναντίον μου, όταν εγώ το μόνο που προσπαθώ 
να κάνω –το μόνο που ανέκαθεν προσπαθούσα να κάνω– είναι να διώ-
ξω την Παντοκράτειρα από τη διάστασή μας.» 
  «Καταλαβαίνω,» είπε ο Ιερώνυμος, «ότι κι οι δύο έχετε λόγους για να 
υπάρχει… εμ… μια κάποια αντιπαράθεση αναμεταξύ σας–» 
  «Ο Ανδρόνικος είναι τρελός, ξάδελφε,» τόνισε ο Λούσιος. «Δεν ξέρει τι 
κάνει.» 
  Ο Ιερώνυμος χαμογέλασε, κάπως αμήχανα. «Δεν το νομίζω, Λούσιε. Δε 
νομίζω ότι είναι τρελός–» 
  «Τι συμβαίνει, τότε, μαζί του; Σου είπε πώς εισέβαλε στο βασιλικό 
παλάτι της Απαστράπτουσας και σκότωσε τους φρουρούς μου;» 
  «Μου είπε μια τελείως διαφορετική ιστορία: ότι εσύ πρόσταξες τους 
φρουρούς να του επιτεθούν, και ότι τον έριξες σ’ένα υπόγειο μέρος, 
όπου υπήρχ–» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  927 

 

 

  Ο Λούσιος άγγιξε με το ένα χέρι τον ώμο του ξαδέλφου του. «Είναι 
τρελός, Ιερώνυμε. Αυτά που σου είπε είναι ψέματα. Τον φυλάκισα για 
το δικό του καλό, και για το καλό της Απολλώνιας. Ο αδελφός μου εί-
ναι επικίνδυνος.» 
  Ο Ιερώνυμος καθάρισε το λαιμό του. «Τέλος πάντων,» είπε. «Όπως 
και νάχει, τώρα πρέπει να συνεργαστείτε. Ο Ανδρόνικος βρίσκεται στη 
Σερίβια–» 
  «Το γνωρίζω. Είσαι με το μέρος του;» 
  «Με το μέρος του; Φυσικά και είμαι με το μέρος του. Και με το δικό 
σου μέρος, επίσης. Είμαι με το μέρος του Βασιλείου της Απολλώνιας, 
Λούσιε, και εναντίον της Παντοκράτειρας.» 
  «Τότε,» είπε ο Λούσιος, «είσαι δικός μου.» 
  Ο Ιερώνυμος συνοφρυώθηκε, παραξενεμένος. 
  «Ο μόνος που, πραγματικά, θέλει να σώσει το βασίλειο είμαι εγώ, ξά-
δελφε!» τόνισε ο Λούσιος. «Εγώ.» 
  «Δεν έχεις δίκιο σ’αυτό. Ο Ανδρόνικος κάνει ό,τι μπορεί–» 
  «Αρκετά! Δε θα συζητήσω άλλο ετούτο το θέμα. Ο Ανδρόνικος είναι 
παράφρων, ακόμα κι αν δεν το έχεις παρατηρήσει. Το μόνο που τον 
ενδιαφέρει είναι η προσωπική του εκδίκηση κατά της Παντοκράτει-
ρας.» 
  «Δε θα τον βοηθήσεις, δηλαδή;» 
  «Να τον βοηθήσω; Γιατί;» 
  «Γιατί μόνο αν συνεργαστείτε, θα–» 
  «Δε χρειάζεται να συνεργαστώ με τον Ανδρόνικο, Ιερώνυμε. Έχω τη 
δύναμη να διώξω τους Παντοκρατορικούς από μόνος μου!» 
  Ο Ταχύβιος είπε: «Δείξε του, Μεγάλε Άρχοντα! Δείξε του!» 
  Ο Ιερώνυμος στράφηκε, για να τον κοιτάξει. «Είσαι κι εσύ μέσα 
σ’αυτή την ιστορία; Πιστεύεις, πραγματικά, ότι δε χρειάζεται να συ-
νεργαστούν;» 
  «Φυσικά και το πιστεύω. Κι αν έβλεπες τη δύναμη του Δασκάλου, θα 
το πίστευες κι εσύ,» είπε ο Ταχύβιος με πεποίθηση. 
  «Ποιου Δασκάλου;» 
  «Ιερώνυμε,» παρενέβη η Κορνηλία, «είσαι μπερδεμένος. Και είναι λο-
γικό. Δεν ξέρεις πώς έχουν τα πράγματα. Μείνε εδώ, στην Ταλκασία, 
και θα σου εξηγήσουμε τα πάντα.» 
  Ναι, σκέφτηκε ο Λούσιος, μείνε εδώ… Ο ένας μετά τον άλλο, όλοι οι 
άρχοντες του βασιλείου θα έρθουν με το μέρος του Δασκάλου. Και από-



928  |  ΚΩΣΤΑΣ ΒΟΥΛΑΖΕΡΗΣ 

 

 

γνωση θα πιάσει τους υπηρέτες του Απόλλωνα! Απόγνωση! Χαμογέλα-
σε, ατενίζοντας τον Ιερώνυμο. 
  «Τι πρέπει να μου εξηγήσετε, δηλαδή;» ρώτησε ο Ιερώνυμος. 
  «Δεν ξέρεις τίποτα,» του είπε ο Ταχύβιος. «Τίποτα. Αλλά μπορείς να 
μάθεις.» 
  Ο Ιερώνυμος έκανε ένα βήμα όπισθεν, απομακρύνοντας τον εαυτό 
του από την αδελφή του και τον Λούσιο, και κοιτάζοντάς τους με απο-
ρία. Μήπως έχουν δίκιο; αναρωτήθηκε. Μήπως ο Ανδρόνικος και ο Αυ-
γερινός και οι άλλοι έχουν δίκιο; Η Κορνηλία μοιάζει τόσο… τόσο διαφο-
ρετική… Και ο Ταχύβιος, επίσης. 
  –Μα τον Απόλλωνα! Η σκέψη πέρασε σαν αναλαμπή απ’το μυαλό του, 
καθώς είδε τα μάτια του Λούσιου ν’αστράφτουν μ’έναν τρόπο… έναν 
τρόπο που δεν μπορεί να ήταν φυσικός. 
  Ο Κατακεραυνωτής. Το πνεύμα του Κατακεραυνωτή, που έλεγαν… 
  «Τι είναι, ξάδελφε;» ρώτησε ο Λούσιος. «Φαίνεσαι χλωμός.» Η φωνή 
του δεν ήταν εχθρική. 
  Τι συμβαίνει εδώ; σκέφτηκε ο Ιερώνυμος. Τι συμβαίνει εδώ; Ξεροκα-
τάπιε. «Εντάξει,» είπε. «Εφόσον δε συμφωνείς, ξάδελφε, δε νομίζω ότι 
έχουμε τίποτ’άλλο να πούμε. Θα φύγω.» 
  «Θα φύγεις;» έκανε η Κορνηλία. «Μ’αυτό τον καιρό; Και μια τέτοια 
ώρα;» Πλησίασε τον αδελφό της με σταθερά βήματα. Γύρω απ’το κε-
φάλι του, μπορούσε να δει τα νήματα και τους κόμπους της εγκεφαλι-
κής του ενέργειας. Είναι μπερδεμένος. Χαμένος. Τελείως χαμένος… 
Χρειάζεται να του δείξω το δρόμο. Χαμογέλασε. «Μείνε εδώ. Επειδή δε 
συμφωνήσαμε να συμμαχήσουμε με τον Ανδρόνικο, δε σημαίνει ότι 
είμαστε κι εχθροί σου, σωστά;» Και έπαιξε με τα νήματα και τους κό-
μπους. Μιλάω λογικά, δε μιλάω λογικά, αδελφέ; 
  Ο Ιερώνυμος ένευσε. «Ναι, εννοείται… Δεν είπα ότι είστε εχθροί μου. 
Αλίμονο.» 
  «Προσπαθούμε να σώσουμε την Απολλώνια, Ιερώνυμε,» τόνισε ο 
Λούσιος. «Προσπαθούμε, μ’όλες μας τις δυνάμεις. Πίστεψέ με, όταν 
σου το λέω αυτό. Είναι αλήθεια.» 
  Και η Κορνηλία έπαιξε κι άλλο με την εγκεφαλική ενέργεια του αδελ-
φού της. «Μείνε εδώ, γι’απόψε τουλάχιστον, και αύριο βλέπεις τι θα 
κάνεις.» 
  «Ναι,» είπε ο Ιερώνυμος, «εντάξει. Εξάλλου, όντως, ο καιρός είναι ά-
σχημος.» Κοίταξε έξω απ’το μεγάλο παράθυρο. «Και είναι αργά… Κι 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  929 

 

 

εγώ είμαι πολύ κουρασμένος απ’την οδήγηση.» Ναι, σκέφτηκε, σίγου-
ρα είμαι κουρασμένος από τόσες ώρες στο τιμόνι. Γιατί, εκτός των άλ-
λων μπερδεμένων συναισθημάτων που φιδογύριζαν εντός του, ένιωθε 
κι έναν έντονο θυμό από τότε που είχε έρθει στην Ταλκασία. Έναν θύ-
μο που δεν ήξερε από πού ακριβώς προερχόταν· έπρεπε, όμως, να πα-
λεύει με τον εαυτό του για να τον καταπνίγει. Ο ύπνος θα μου κάνει 
καλό. 
  «Θα προστάξω να ετοιμάσουν ένα δωμάτιο για σένα, ξάδελφε,» είπε ο 
Λούσιος, φιλικά. 



930  |  ΚΩΣΤΑΣ ΒΟΥΛΑΖΕΡΗΣ 

 

 

 

63 
 
 
Οι ρόδες του τρένου γρύλιζαν επάνω στις σιδηροδρομικές γραμμές, 
καθώς η αμαξοστοιχία κατευθυνόταν βόρεια, βόρεια, βόρεια, προς τη 
Νούμβρια, με το μεταλλικό περίβλημα των βαγονιών της να γυαλίζει 
στις ακτίνες του ήλιου της Απολλώνιας. Από ένα σημείο και μετά, οι 
τόποι γύρω της ήταν χιονισμένοι, αν και τώρα δεν χιόνιζε. Το τοπίο 
έμοιαζε παράξενα σιωπηλό, με την εξαίρεση του θορυβώδους τρένου, 
που περνούσε για να ταράξει τη γαλήνη. 
  Το μεσημέρι, η αμαξοστοιχία έφτασε στον Σιδηροδρομικό Σταθμό της 
Νούμβρια, και σταμάτησε. Αυτή ήταν η τελευταία της στάση· ύστερα, 
θα επέστρεφε στην Απαστράπτουσα. 
  Ο Μιχαήλ, η Ανταρλίδα, κι άλλοι τρεις επαναστάτες βγήκαν από το 
τρένο. Ήταν όλοι τους ντυμένοι με κάπες, και φορούσαν γάντια, γιατί 
το κρύο εδώ ήταν τσουχτερό. 
  Οι Απολλώνιοι στρατιώτες τούς έλεγξαν για όπλα (βρίσκοντας, φυσι-
κά, αρκετά επάνω τους) και τους ρώτησαν ποιοι ήταν και τι ήθελαν 
στη Νούμβρια. Ο Μιχαήλ τούς έδειξε το έγγραφο που του είχε δώσει ο 
Πρίγκιπας Ανδρόνικος, το οποίο πρόσφερε σ’εκείνον και τους ανθρώ-
πους του ελεύθερη πρόσβαση. Οι στρατιώτες τούς άφησαν να περά-
σουν, χωρίς να τους καθυστερήσουν άλλο. 
  Ο Μιχαήλ άνοιξε τον χάρτη της Νούμβρια, που είχε πάρει μαζί του 
προτού φύγει από τη Σερίβια· γιατί δεν γνώριζε τις πόλεις της Απολ-
λώνιας και δεν ήθελε να χαθεί, και να χάσει χρόνο άσκοπα. Ο Στρατάρ-
χης Φιλόπνοος τού είχε πει να πάει, κατευθείαν, στον Στρατηγό Δομί-
νικο Εύηχο, ο οποίος ήταν επικεφαλής των στρατιωτικών δυνάμεων 
στη Νούμβρια και στο Δυτικό Πέρασμα· και ο Στρατηγός βρισκόταν, 
συνήθως, στο Κέντρο Ελέγχου Απολλώνιων Δυνάμεων (ή Κ.Ε.Α.Δ., για 
συντομία, όπως το έγραφε ο χάρτης). 
  «Αν βρούμε κάποιο επιβατηγό όχημα έξω απ’το σταθμό,» είπε ο Μι-
χαήλ στους συντρόφους του, «θα το πάρουμε. Αλλιώς, μπορούμε να 
πάμε και με τα πόδια. Δε νομίζω νάναι μακριά.» Με το αριστερό του 
χέρι, έδειξε στην Ανταρλίδα τη θέση του Κ.Ε.Α.Δ. επάνω στον χάρτη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  931 

 

 

  Εκείνη ένευσε, σιωπηλά. Και βάδισαν προς την έξοδο του Σιδηροδρο-
μικού Σταθμού, περνώντας ανάμεσα από τον κόσμο που βρισκόταν 
εδώ, είτε επειδή σκόπευε να επιβιβαστεί στο τρένο, είτε επειδή είχε 
μόλις αποβιβαστεί, είτε επειδή περίμενε να συναντήσει κάποιον. Ο Μι-
χαήλ και η Ανταρλίδα είδαν πολλούς στρατιώτες, οι οποίοι πρέπει να 
είχαν έρθει εδώ από το Δυτικό Πέρασμα: Ήταν όλοι τους φανερά ε-
ξουθενωμένοι, με όψεις κατηφείς και μάτια που μαρτυρούσαν ότι εί-
χαν αντικρίσει πράγματα που θα προτιμούσαν ποτέ να μην τα είχαν 
αντικρίσει. Αρκετοί απ’αυτούς, επίσης, ήταν βαριά τραυματισμένοι, 
και άλλοι βρίσκονταν κοντά τους για να τους βοηθάνε. Εκτός, όμως, 
από τους στρατιώτες που έφευγαν, υπήρχαν και κάμποσοι που είχαν 
μόλις έρθει στη Νούμβρια, από τα ενδότερα του βασιλείου, και πήγαι-
ναν να δώσουν αναφορά. Οι μορφές των τραυματισμένων γύρω τους 
έμοιαζαν να τους προβληματίζουν, και τα μάτια τους προσπαθούσαν 
να τις αποφεύγουν. 
  Τη στιγμή που ο Μιχαήλ, η Ανταρλίδα, και οι άλλοι τρεις επαναστάτες 
έφταναν στην έξοδο του σταθμού, ο ήχος από δυνατές σειρήνες αντή-
χησε στην πόλη– 
  –και το σύμπαν τραντάχτηκε από μια ισχυρή έκρηξη. 
  Ο Μιχαήλ έχασε την ισορροπία του, κι αναγκάστηκε να πιαστεί απ’το 
πλαίσιο της πόρτας για να μείνει όρθιος. 
  Η Ανταρλίδα, ειδικά εκπαιδευμένη για τέτοιες περιστάσεις, κατάφερε 
να παραμείνει όρθια. 
  Τζάμια είχαν σπάσει, παντού γύρω, και οι περισσότεροι άνθρωποι 
στο σταθμό είχαν πέσει στο πάτωμα, είτε εξαιτίας του τραντάγματος 
είτε οικειοθελώς, για να προστατευτούν. Η Ανταρλίδα μπορούσε να δει 
ότι μια μεριά του σταθμού –που βρισκόταν μακριά από εκείνη και τους 
συντρόφους της– είχε πιάσει φωτιά. 
  Κι άλλες εκρήξεις αντήχησαν, αυτές από άλλα σημεία της πόλης. 
  Ο Μιχαήλ κοίταξε στον ουρανό, και ατένισε αεροσκάφη. Παντοκρα-
τορικά αεροσκάφη, τα οποία βομβάρδιζαν τη Νούμβρια, κάνοντας τις 
ψηλές πολυκατοικίες της και τα μικρότερα οικήματά της να ανατινά-
ζονται. Οι Απολλώνιες δυνάμεις προσπαθούσαν να τα απωθήσουν, 
χρησιμοποιώντας αντιαεροπορικά όπλα και δικά τους αεροπλάνα. Ο 
ουρανός φλεγόταν. Στους δρόμους, οι πολίτες, οι έμποροι, και οι ταξι-
διώτες έτρεχαν να βρουν κάλυψη· οι στρατιώτες προσπαθούσαν να 
πάνε στις θέσεις τους, για ν’αντιμετωπίσουν την επίθεση. 



932  |  ΚΩΣΤΑΣ ΒΟΥΛΑΖΕΡΗΣ 

 

 

  «Μα την Έχιδνα!» γρύλισε ο Μιχαήλ. «Βρήκαμε τη στιγμή να έρθουμε 
σε τούτο το μέρος…!» 
  Πρόλαβε δεν πρόλαβε να τελειώσει τα λόγια του και η Ανταρλίδα τον 
τράβηξε απ’τον ώμο, καθώς ένα πλήθος ερχόταν, τρέχοντας, προς την 
έξοδο του Σιδηροδρομικού Σταθμού, έχοντας πανικοβληθεί από τη 
φωτιά και τον καπνό. 
  Ο Μιχαήλ παραμέρισε, για να μην ποδοπατηθεί. 
  Οι εκρήξεις στην πόλη συνεχίζονταν. 
  Οι πέντε επαναστάτες καλύφτηκαν πίσω από έναν τοίχο του Σιδηρο-
δρομικού Σταθμού, γονατίζοντας στο ένα γόνατο. 
  «Τα πράγματα εδώ είναι, τελικά, τόσο άσχημα όσο έλεγαν οι πληρο-
φορίες που παίρναμε στη Σερίβια,» παρατήρησε ο Μιχαήλ. 
  «Εσύ τι περίμενες;» αποκρίθηκε η Ανταρλίδα. 
  Ο Μιχαήλ κοίταξε έξω από ένα παράθυρο, που δε βρισκόταν μακριά 
τους. Φωτιές είχαν ανάψει στους δρόμους απέξω, και κομμάτια από 
οικοδομήματα είχαν σωριαστεί στο πλακόστρωτο. Ένας τροχός ενερ-
γειακού οχήματος κυλούσε στη λεωφόρο, φλεγόμενος. 
  «Θα πάμε στο Κ.Ε.Α.Δ. τώρα;» ρώτησε ένας από τους τρεις επαναστά-
τες του Μιχαήλ. 
  «Καλύτερα,» αποκρίθηκε εκείνος, «να περιμένουμε να τελειώσει η 
αεροπορική επίθεση. Δε μπορεί ν’αργήσει. Τα Παντοκρατορικά αερο-
σκάφη πρέπει, σύντομα, να απωθηθούν. Αν δεν απωθηθούν, σημαίνει 
ότι ετούτη η πόλη είναι ήδη διαλυμένη.» 
  Και είχε δίκιο: μετά από κανένα δεκάλεπτο, η Νούμβρια έπαψε να 
σείεται από δυνατές εκρήξεις, και τα Παντοκρατορικά αεροπλάνα δε 
φαίνονταν πλέον στον ουρανό. 
  «Είμαστε ασφαλείς για την ώρα,» είπε η Ανταρλίδα, καθώς ορθωνό-
ταν. «Πάμε.» 
  Οι υπόλοιποι ακολούθησαν τη Μαύρη Δράκαινα έξω απ’τον Σιδηρο-
δρομικό Σταθμό, στους σφυροκοπημένους δρόμους της Νούμβρια, ό-
που λάκκοι είχαν ανοίξει από τις εκρήξεις, κομμάτια πέτρας και θρυμ-
ματισμένα κρύσταλλα βρίσκονταν σκορπισμένα παντού, φωτιές έκαι-
γαν από δω κι από κει, και πολλά από τα πολιτικά οχήματα που ήταν 
ακάλυπτα την ώρα της εναέριας επίθεσης είχαν κομματιαστεί και ήταν 
αδύνατον πια να επισκευαστούν. Ο στρατός προσπαθούσε να διασώ-
σει όσους ανθρώπους είχαν παγιδευτεί μέσα στα συντρίμμια οικοδο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  933 

 

 

μημάτων. Φορεία είχαν καταφτάσει, για να μεταφέρουν τους τραυμα-
τίες στα τοπικά νοσοκομεία. 
  Το Κ.Ε.Α.Δ. της Νούμβρια ήταν ένα θολωτό, στρογγυλό, τριώροφο 
πέτρινο χτίριο, που, καθώς το πλησίαζαν, η Ανταρλίδα και ο Μιχαήλ 
μπορούσαν να δουν ότι ήταν κρυμμένο πίσω από μια ελαφριά θολού-
ρα, σαν να το έκρυβε ένα τζάμι γεμάτο υδρατμούς. Κι οι δυο τους ήξε-
ραν τι σήμαινε αυτό: Μαγγανεία Αντιπυραυλικού Πεδίου. Οι μάγοι των 
Απολλώνιων ήθελαν να προστατέψουν το κέντρο τους από τα αερο-
πορικά πυρά, κι ακόμα δεν είχαν λύσει τη μαγγανεία, φοβούμενοι ότι 
ίσως κάποιο από τα αεροσκάφη να επέστρεφε για να κάνει αιφνιδια-
στική επίθεση. 
  Οι επαναστάτες πλησίασαν τους φρουρούς στην κεντρική είσοδο του 
Κ.Ε.Α.Δ. 
  «Βρισκόμαστε εδώ εκ μέρους του Πρίγκιπα Ανδρόνικου,» είπε ο Μι-
χαήλ, δείχνοντας το έγγραφο που είχε μαζί του. «Πρέπει να μιλήσουμε 
στον Στρατηγό Εύηχο. Είναι επείγον.» 
  Ο ένας απ’τους φρουρούς κατένευσε. «Περάστε,» αποκρίθηκε, και η 
διπλή πόρτα άνοιξε για τους επαναστάτες, βάζοντάς τους στις αίθου-
σες και τους διαδρόμους του Κ.Ε.Α.Δ. 
  «Ελάτε μαζί μου,» τους είπε μια πολεμίστρια, κι εκείνοι την ακολού-
θησαν. 
  Ανεβαίνοντας σκάλες, έφτασαν σ’ένα δωμάτιο που ήταν γεμάτο οθό-
νες, κονσόλες, και γραφεία. Στρατιωτικοί βρίσκονταν σε δουλειά εδώ, 
πληκτρολογώντας, διαβάζοντας δεδομένα, και μιλώντας μέσω τηλεπι-
κοινωνιακών πομπών. 
  «Στρατηγέ!» είπε η πολεμίστρια, πλησιάζοντας έναν πενηντάρη ά-
ντρα με ψαρά μαλλιά και μουστάκι, και χαιρετώντας τον στρατιωτικά. 
«Οι κύριοι ήρθαν για να σας μιλήσουν. Ο Πρίγκιπας Ανδρόνικος τούς 
έχει στείλει, και λένε ότι πρόκειται για κάτι επείγον.» 
  Ο Στρατηγός Εύηχος στράφηκε στον Μιχαήλ και την Ανταρλίδα. «Μας 
βρίσκετε σε δύσκολη στιγμή, φοβάμαι. Πείτε μου, τι θα μπορούσα να 
κάνω για τον Πρίγκιπα;» 
  «Ονομάζομαι Μιχαήλ, και είμαι επικεφαλής των επαναστατών που 
ήρθαν από την Υπερυδάτια για να συντρέξουν τον Πρίγκιπα Ανδρόνι-
κο,» συστήθηκε ο γαλανόδερμος άντρας. «Ο Πρίγκιπας με έστειλε εδώ, 
για να σας ενημερώσω ότι πρέπει να εγκαταλείψετε τη Νούμβρια και 



934  |  ΚΩΣΤΑΣ ΒΟΥΛΑΖΕΡΗΣ 

 

 

το Δυτικό Πέρασμα και να κατευθυνθείτε νοτιοανατολικά, σε μια μι-
κρή πόλη που λέγεται Άκανθος.» 
  Ο Στρατηγός βλεφάρισε. «Τι πράγμα;» έκανε, παραξενεμένος. 
  Ο Μιχαήλ έβγαλε ένα έγγραφο από τον σάκο του. «Εδώ είναι η σχετι-
κή διαταγή, Στρατηγέ. Γραμμένη και υπογεγραμμένη από τον Πρίγκιπα 
Ανδρόνικο. Διαβάστε τη· λέει, αναλυτικά, τι πρέπει να γίνει, και για 
ποιους λόγους.» 
  Ο Στρατηγός Εύηχος πήρε το χαρτί στα χέρια του και το άνοιξε. 
 
 
 
Οκτώ οχήματα έφυγαν από τη Σερίβια, το πρωί, λίγο μετά την αναχώ-
ρηση του Μιχαήλ και των επαναστατών του. Τα πέντε από αυτά ήταν 
για την προστασία των υπολοίπων, και μετέφεραν επαναστάτες, Βα-
σιλικούς Φρουρούς, και Απολλώνιους στρατιώτες. Το ένα από τα υπό-
λοιπα τρία ήταν φορτηγό, και μετέφερε προμήθειες, όπλα, και άλλους 
εξοπλισμούς και εξαρτήματα. Στο εσωτερικό του, εκτός από τον οδη-
γό, βρίσκονταν δύο φρουροί και ο Άλτρες. Στο ένα από τα άλλα δύο 
οχήματα, ήταν ο Πρίγκιπας Ανδρόνικος (καθισμένος στη θέση του ο-
δηγού), η Άνμα’ταρ (καθισμένη στη θέση του συνοδηγού), και η Πρι-
γκίπισσα Βασιλική κι ο Αυγερινός Αντίρρυθμος (καθισμένοι από πί-
σω). Στο τρίτο όχημα, ήταν ο Φαρνέλιος, ο Στρατάρχης Φιλόπνοος, η 
Νατμάλι’λι, και ο Κάλβριλ· ο τελευταίος οδηγούσε. Πάνω απ’τα οχήμα-
τα πετούσαν τρία ελικόπτερα. 
  Η συνοδεία ταξίδευε επάνω στον μεγάλο, εξοχικό δρόμο, κατευθυνό-
μενη προς τα βόρεια, όπου το κρύο γινόταν ολοένα και πιο τσουχτερό. 
Προορισμός της ήταν η Άκανθος: μια μικρή πόλη στις δυτικές παρυφές 
των Δασότοπων του Ωχρού Χώματος. 
  Μετά την εξαφάνιση του Ιερώνυμου και τις δυσοίωνες προβλέψεις 
για την κατάσταση στο Βόρειο Μέτωπο, ο Πρίγκιπας Ανδρόνικος το 
είχε αποφασίσει: θα ακολουθούσε το ένα απ’τα δύο σχέδια του Στρα-
τάρχη Φιλόπνοου. Θα ακολουθούσε το σχέδιο που υποδείκνυε να συ-
γκεντρώσουν τις δυνάμεις τους στους Δασότοπους του Ωχρού Χώμα-
τος και να πολεμήσουν τους Παντοκρατορικούς από εκεί. 
  Κι ας μας βοηθήσει ο Απόλλωνας… Ας μας βοηθήσει ο Απόλλωνας, γιατί 
δε φαίνεται να υπάρχει καμια άλλη λύση, σκεφτόταν ο Ανδρόνικος, κα-
θώς οδηγούσε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  935 

 

 

  Αναρωτήθηκε αν ο Λούσιος είχε δίκιο σε κάποια από τα πράγματα 
για τα οποία τον κατηγορούσε. Αναρωτήθηκε αν είχε δίκιο που έλεγε 
ότι ο Ανδρόνικος είχε εγκαταλείψει την Απολλώνια και γι’αυτό το βα-
σίλειο είχε φτάσει σε τέτοιο σημείο: σε σημείο να είναι ξανά έτοιμο να 
υποδουλωθεί στις δυνάμεις της Παντοκράτειρας. Ίσως θα έπρεπε να 
είχα ενδιαφερθεί περισσότερο για τη διάστασή μου. Ίσως ο επαναστα-
τικός αγώνας να με είχε, όντως, απορροφήσει περισσότερο από ό,τι ή-
ταν σωστό… 
  Από την άλλη, όμως, αν η Επανάσταση δεν πετύχαινε τον τελικό της 
σκοπό –αν δεν πετύχαινε να ελευθερώσει, τουλάχιστον, το μεγαλύτερο 
μέρος του σύμπαντος από την Παντοκράτειρα–, τότε η Απολλώνια πά-
λι δε θα υποδουλωνόταν; Πάλι δε θα υπέκυπτε; Σίγουρα, δε θα είχε τη 
δύναμη να αντισταθεί. 
  Κι όμως… η απουσία μου αποδείχτηκε σχεδόν καταστροφική. Σχεδόν 
καταστροφική. Και ίσως, ακόμα και τώρα, να μην καταφέρουμε να απο-
τρέψουμε την καταστροφή… 
  Αλλά, αν βρισκόταν εδώ, τι θα μπορούσε να είχε κάνει; Τι θα μπορού-
σε να είχε κάνει που δεν έκανε ήδη; 
  Θα είχα, τουλάχιστον, αποτρέψει τον Λούσιο απ’το να αναποδογυρίσει 
ολόκληρο το βασίλειο! Θα είχα κρατήσει τους σωστούς ανθρώπους στις 
σωστές θέσεις! Ο αδελφός του είχε διώξει τον Κλείτο Φιλόπνοο από 
Στρατάρχη της Απολλώνιας –ενώ, συγχρόνως, είχε προσπαθήσει και 
να τον τρελάνει με τη βοήθεια του Μαύρου Νάρζουλ!– και είχε βάλει 
έναν ηλίθιο στη θέση του! Πίστευε, πραγματικά, ότι ο Αναξίμανδρος θα 
μπορούσε ποτέ να πολεμήσει τους στρατούς της Παντοκράτειρας και 
να βγει νικητής; Η πρώην σύζυγος του Ανδρόνικου είχε υπό τις διατα-
γές της μερικούς από τους καλύτερους στρατιωτικούς στο σύμπαν. 
  Αν ήμουν εδώ, δε θα είχαν γίνει αυτά τα λάθη. 
  Αλλά δεν ήταν βέβαιο ότι αυτό θα απέτρεπε τα πράγματα απ’το να 
πάρουν καθοδική πορεία στο Βόρειο Μέτωπο. 
  Σταμάτα, Ανδρόνικε! Σταμάτα! Τίποτα δεν είναι βέβαιο. Ποτέ. Τίποτα. 
Καλύτερα να επικεντρωνόταν στην κατάσταση που είχε τώρα να α-
ντιμετωπίσει. Γιατί έπρεπε να καταφέρει να πολεμήσει και τις δυνά-
μεις της Παντοκράτειρας και τους ακόλουθους του Μαύρου Νάρζουλ. 
Έπρεπε. Αλλιώς, η διάσταση της Απολλώνιας θα έπαυε να είναι εκείνο 
που ήταν, και θα μετατρεπόταν, στη μία περίπτωση, σε μια ακόμα υ-



936  |  ΚΩΣΤΑΣ ΒΟΥΛΑΖΕΡΗΣ 

 

 

ποδουλωμένη Παντοκρατορική διάσταση, και στην άλλη περίπτωση, 
σε μια διεφθαρμένη πολιτεία. 
  Δεν μπορώ να το πιστέψω πως ο Λούσιος δέχτηκε να συμμαχήσει με 
τους ακόλουθους του Μαύρου Νάρζουλ! Ακόμα δεν μπορώ να το πιστέ-
ψω! 
  Τα οχήματα έφτασαν στην Άκανθο μετά το μεσημέρι, στις τρεις παρά 
τέταρτο, και στάθμευσαν γύρω από την οικία του τοπικού Άρχοντα, 
τον οποίο ο Ανδρόνικος είχε ειδοποιήσει για το τι θα γινόταν: Τα 
στρατεύματα του Δυτικού Περάσματος θα συγκεντρώνονταν, αρχικά, 
σε τούτη τη μικρή πόλη και, ύστερα, ο Πρίγκιπας θα τα οδηγούσε στο 
εσωτερικό των Δασότοπων του Ωχρού Χώματος. Στον Άρχοντα και την 
οικογένειά του είχε προτείνει να πάνε στη Σερίβια, όπου, αναμφίβολα, 
θα ήταν πιο ασφαλείς· εκείνοι, όμως, είχαν προτιμήσει να μείνουν και 
να πολεμήσουν. Εξάλλου, μάλλον αντιλαμβάνονταν πως, αν η μάχη 
εδώ χανόταν, το Βασίλειο της Απολλώνιας θα έπεφτε, και η Σερίβια δε 
θ’αργούσε να κατακτηθεί. Οι ενδότερες πόλεις δεν είχαν πολλά μέσα 
στη διάθεσή τους για να αμυνθούν· οι περισσότερες δυνάμεις της Α-
πολλώνιας ήταν συγκεντρωμένες στο Βόρειο Μέτωπο. 
  Ο Άρχοντας της Ακάνθου, που ονομαζόταν Λαονίκης Ανεμόρυγχος, 
υποδέχτηκε τον Πρίγκιπα Ανδρόνικο και τους υπόλοιπους στην οικία 
του, λέγοντας ότι αισθανόταν τιμημένος από την παρουσία τους και 
ότι, αληθινά, ντρεπόταν για την εμφάνιση του ταπεινού του σπιτιού. Ο 
Ανδρόνικος τού αποκρίθηκε ότι, πολεμώντας την Παντοκράτειρα, είχε 
μείνει και σε πολύ χειρότερα μέρη από αυτό. Η οικία του Άρχοντα 
μπορεί να μην ήταν παλάτι, αλλά, σίγουρα, ήταν από τα πιο καλόγου-
στα σπίτια που είχε ποτέ ο Πρίγκιπας την τύχει να δει. Και δεν έλεγε 
ψέματα· η οικία ήταν, πράγματι, όμορφη με τον κήπο της, τα γλυπτά 
της, και την εμπνευσμένη διακόσμηση και αρχιτεκτονική της. Η ομορ-
φιά της Απολλώνιας δεν βρισκόταν μονάχα στις μεγαλουπόλεις, αλλά 
και στην επαρχία, όπου οι πόλεις ήταν πιο μαζεμένες, με χαμηλότερα 
χτίρια και φιλικότερο περιβάλλον. 
  Ωστόσο, δεν υπήρχε τώρα χρόνος για να χαρεί κανείς τις ομορφιές 
της Ακάνθου. Έπρεπε όλοι να προετοιμαστούν για τους στρατιώτες 
που θα έρχονταν από το Βόρειο Μέτωπο. Ο Ανδρόνικος άλλαξε ρούχα, 
μέσα στο δωμάτιο που του παραχώρησε ο Άρχοντας Ανεμόρυγχος, κι 
έπειτα βγήκε για να μιλήσει στους κατοίκους της Ακάνθου (οι οποίοι 
ήταν, ασφαλώς, ήδη ενημερωμένοι για την άφιξή του, καθώς και για το 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  937 

 

 

τι θα συνέβαινε). Στάθηκε στο μεγάλο μπαλκόνι της οικίας του Άρχο-
ντα και τους είπε πως ο στρατός της Απολλώνιας θα συγκεντρωνόταν 
στη μικρή τους πόλη, όχι για να μείνει εδώ, αλλά για να περάσει και να 
μπει στους Δασότοπους του Ωχρού Χώματος. Από εκείνους ο Ανδρόνι-
κος ζητούσε μόνο να είναι έτοιμοι να προσφέρουν στους στρατιώτες 
ό,τι βοήθεια πιθανώς να χρειάζονταν, και επίσης δήλωσε πως όποιοι 
ήθελαν να καταταγούν στο στράτευμα ήταν ευπρόσδεκτοι, καθώς η 
Απολλώνια χρειαζόταν όσους περισσότερους μαχητές μπορούσε να 
έχει. Τέλος, τους διευκρίνισε ότι η Άκανθος θα βρισκόταν σε μεγάλο 
κίνδυνο, αφού οι δυνάμεις της Παντοκράτειρας θα περνούσαν από το 
αφύλαχτο Δυτικό Πέρασμα και την εγκαταλειμμένη Νούμβρια και θα 
έρχονταν στα ενδότερα του βασιλείου· επομένως, όσοι επιθυμούσαν 
να φύγουν –και να πάνε, ίσως, στη Σερίβια– καλύτερα να το έκαναν 
τώρα. 
  Η έκπληξη του Ανδρόνικου ήταν ευχάριστη, όταν, σύντομα μετά τον 
λόγο του, έμαθε πως οι περισσότεροι κάτοικοι της Ακάνθου είχαν α-
ποφασίσει, όχι μόνο να παραμείνουν στα μέρη τους, αλλά και να πολε-
μήσουν για το βασίλειο. Προτιμούσαν να αντισταθούν εδώ, παρά να 
υποχωρήσουν και να περιμένουν τους Παντοκρατορικούς να έρθουν 
και να τους κατακτήσουν, όπως παλιά. 
  Ο Ανδρόνικος στάθηκε μπροστά σ’ένα παράθυρο της οικίας του Άρ-
χοντα Ανεμόρυγχου και κοίταξε έξω, προς τα ανατολικά, όπου φαίνο-
νταν οι λοφώδεις, δενδρώδεις εκτάσεις των Δασότοπων του Ωχρού 
Χώματος, οι οποίες ήταν χιονισμένες και το φως του απογευματινού 
ήλιου αντανακλάτο επάνω τους, ενοχλώντας τα μάτια. Οι Ακάνθιοι εί-
ναι πρόθυμοι να πολεμήσουν… κι εγώ θα τους οδηγήσω σ’αυτούς τους 
άγριους, δύσβατους τόπους, σ’έναν απελπισμένο αγώνα, ενάντια σε δυ-
νάμεις μεγαλύτερες από τις δικές μου. Απόλλωνα, εύχομαι να μη μετα-
νιώσουν για την απόφασή τους. Πρέπει να νικήσουμε εδώ. Πρέπει να 
νικήσουμε! Πρέπει να αντισταθούμε! Η γροθιά του σφίχτηκε και πιέ-
στηκε πάνω στο πλαίσιο του παραθύρου. 
  Αισθάνθηκε ένα χέρι στον ώμο του. Γύρισε και είδε τη Βασιλική να 
στέκεται πλάι του. Στο άλλο της χέρι κρατούσε μια κούπα με καρυκευ-
μένο κρασί, την οποία του έδωσε. Εκείνος την πήρε και ήπιε μια γου-
λιά. 



938  |  ΚΩΣΤΑΣ ΒΟΥΛΑΖΕΡΗΣ 

 

 

  «Δε χρειάζεται ν’ανησυχείς,» είπε η αδελφή του. «Για να πρότεινε ο 
Φιλόπνοος να πάμε εκεί» –έριξε μια ματιά έξω απ’το παράθυρο, στους 
Δασότοπους–, «σίγουρα ξέρει τι λέει.» 
  «Αναρωτιέμαι…» αποκρίθηκε ο Ανδρόνικος. «Αναρωτιέμαι…» 
  Έστρεψε το βλέμμα του στο εσωτερικό του δωματίου. Εκτός από ε-
κείνον και τη Βασιλική, μονάχα ο Φαρνέλιος και η Άνμα’ταρ βρίσκο-
νταν εδώ. Μια φωτιά έκαιγε στο τζάκι, ζεσταίνοντας τον χώρο. 
  «Από την ώρα που μίλησες στους κατοίκους της Ακάνθου, δεν έχεις 
καθίσει καθόλου,» παρατήρησε η μάγισσα, ατενίζοντας τον Απολλώνιο 
Πρίγκιπα. «Κάθισε.» Η ίδια καθόταν στη μια άκρη ενός μακρύ καναπέ, 
και ο Φαρνέλιος καθόταν στην άλλη άκρη, καπνίζοντας, σκεπτικά, την 
πίπα του. 
  Ο Ανδρόνικος μειδίασε και κάθισε σε μια απ’τις καρέκλες του μικρού 
τραπεζιού, ακουμπώντας την κούπα με το κρασί εμπρός του. «Δεν έ-
πρεπε να σου είχα ζητήσει να λειτουργείς ως σωματοφύλακάς μου, 
μάγισσα.» 
  Η Άνμα αναποδογύρισε τα μάτια και, μετά, κοίταξε τη Βασιλική. «Πά-
ντα έτσι είναι; Τόσο περίεργος;» 
  «Δεν ξέρω,» αποκρίθηκε η Πριγκίπισσα, γεμίζοντας ένα ποτήρι κρασί 
για τον εαυτό της. «Ή, τουλάχιστον, δε θα μπορούσα να κρίνω. Συνή-
θως, λένε ότι εγώ είμαι πιο περίεργη. Πολύ πιο περίεργη.» 
  Ο Φαρνέλιος έβγαλε την πίπα του απ’το στόμα και είπε στην Άνμα: 
«Μη σε προβληματίζει: είναι οικογενειακό ιδίωμα. Κάτι που κυλά στο 
αίμα τους, σαν ιός.» 
  «Ευχαριστούμε πολύ, γιατρέ,» του είπε ο Ανδρόνικος. 
  Ο Φαρνέλιος ανασήκωσε τους ώμους, χαμογελώντας μέσα απ’τα λευ-
κά μούσια του. «Την υποχρέωσή μου κάνω, στην επιστήμη…» 
 
 
 
Καθώς νύχτωνε, ο Μιχαήλ, η Ανταρλίδα, και οι άλλοι τρεις επαναστά-
τες έφτασαν στην Άκανθο, μέσω ενός στρατιωτικού ελικοπτέρου, το 
οποίο τους άφησε έξω απ’τη μικρή πόλη και μετά έφυγε, πετώντας 
βορειοδυτικά, προς τη Νούμβρια. 
  Ο Ανδρόνικος τούς συνάντησε όταν μπήκαν στην οικία του Άρχοντα 
Ανεμόρυγχου. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  939 

 

 

  «Ενημερώσαμε τον Στρατηγό Εύηχο, Πρίγκιπά μου,» ανέφερε ο Μι-
χαήλ. «Τα στρατεύματα από το Δυτικό Πέρασμα και τη Νούμβρια θα 
αρχίσουν, σύντομα, να συγκεντρώνονται στην Άκανθο.» 
  «Καλώς,» είπε ο Ανδρόνικος, καθώς στεκόταν δίπλα στο τζάκι του 
δωματίου με τα χέρια του σταυρωμένα εμπρός του. Πήρε μια βαθιά 
ανάσα και την έβγαλε αργά απ’τα πνευμόνια του, διαπιστώνοντας 
πως, χωρίς να το έχει πολυκαταλάβει, είχε μια κάποια αγωνία, ακόμα 
και γι’αυτή την απλή αποστολή όπου είχε στείλει τον Μιχαήλ και την 
Ανταρλίδα. «Καλώς.» Και ρώτησε: «Πώς είναι τα πράγματα στη Νούμ-
βρια; Πώς τα είδατε;» 
  «Πολύ άσχημα, Πρίγκιπά μου,» απάντησε ο γαλανόδερμος επαναστά-
της από την Υπερυδάτια. «Κάθε λίγο, δέχεται αεροπορικές επιθέσεις. 
Τα οικοδομήματά της είναι μισοδιαλυμένα. Οι Απολλώνιοι στρατιώτες 
κάνουν το παν για να την κρατήσουν, και η αντίστασή τους οφείλω να 
ομολογήσω πως είναι σθεναρή, όμως… ο Στρατάρχης Φιλόπνοος έχει 
δίκιο, Πρίγκιπά μου: η Νούμβρια, αργά ή γρήγορα, θα πέσει. Η επιλογή 
να την εκκενώσουμε και να πολεμήσουμε από τους Δασότοπους του 
Ωχρού Χώματος είναι καλή, πιστεύω, αν σας ενδιαφέρει η άποψή μου.» 
  «Ασφαλώς και με ενδιαφέρει, Μιχαήλ. Προσπαθώ να προστατέψω 
την πατρίδα μου και να διατηρήσω το κέντρο της Επανάστασης στα-
θερό: και, για να το καταφέρω αυτό, θέλω να βρω τον καλύτερο δυνα-
τό τρόπο.» 
  «Νομίζω πως αυτός είναι, Πρίγκιπά μου. Νομίζω πως τον έχετε βρει.» 
  Ναι, σκέφτηκε ο Ανδρόνικος, ο καλύτερος δυνατός τρόπος… Αλλά θα 
αποδειχτεί επαρκής; 
  Μπορούσε μονάχα να το εύχεται. 



940  |  ΚΩΣΤΑΣ ΒΟΥΛΑΖΕΡΗΣ 

 

 

 

64 
 
 
Η αεροπορική επίθεση ήταν σφοδρή. Η χειρότερη που είχε δεχτεί η 
Ταλκασία ώς τώρα. Τα Παντοκρατορικά αεροπλάνα έρχονταν από 
Βορρά και Ανατολή, εξαπολύοντας βόμβες και σφαίρες και φωτιά, ρη-
μάζοντας οικοδομήματα, ανατινάζοντας οχήματα, σκοτώνοντας και 
τραυματίζοντας στρατιώτες, και γεμίζοντας τους δρόμους με λάκκους. 
Φλόγες και καπνοί είχαν τυλίξει την Ταλκασία. 
  Ο Λούσιος και η Κορνηλία παρακολουθούσαν τα δρώμενα από την 
αίθουσα τηλεπικοινωνιών του Κ.Ε.Α.Δ., το οποίο προστατευόταν με 
μια Μαγγανεία Αντιπυραυλικού Πεδίου και τα πυρά των εχθρικών αε-
ροσκαφών δεν μπορούσαν να το βλάψουν. Τα πάντα, όμως, γύρω κα-
ταστρέφονταν. 
  Η Στρατηγός Ιπποθόη έδινε, μέσω πομπού, εντολές στους στρατιώτες 
που χειρίζονταν τα αντιαεροπορικά όπλα, ενώ, συγχρόνως, παρακο-
λουθούσε τις οθόνες των ανιχνευτικών συστημάτων, προσπαθώντας 
να κατευθύνει τα πυρά των Απολλώνιων δυνάμεων με τον πιο αποτε-
λεσματικό τρόπο. 
  Όταν η επίθεση έληξε και τα Παντοκρατορικά αεροπλάνα είχαν φύ-
γει, ο Δούκας Ταχύβιος πλησίασε τον Λούσιο και ρώτησε: «Γιατί δεν 
χρησιμοποίησες τις δυνάμεις σου εναντίον τους, Μεγάλε Άρχοντα;» 
  «Δεν είναι ακόμα η ώρα,» αποκρίθηκε ο Κατακεραυνωτής. 
  «Αναρωτιέμαι πότε θα έρθει αυτή η ώρα,» είπε ο Ιερώνυμος. «Όταν οι 
Παντοκρατορικοί έχουν ισοπεδώσει την Ταλκασία;» 
  Τα μάτια του Λούσιου στράφηκαν στον αδελφό της Κορνηλίας. «Ακό-
μα δύσπιστος είσαι, Ιερώνυμε;» 
  Εκείνος απάντησε με σκοτεινή όψη: «Δεν έχω δει, μέχρι τώρα, τις υ-
ποσχέσεις σας να πραγματοποιούνται.» Προφανώς, δεν αναφερόταν 
μονάχα στον Λούσιο, αλλά και στην Κορνηλία. 
  Η τελευταία τού είπε: «Θα τις δεις. Μην αμφιβάλλεις, αδελφέ.» Είχε, 
φυσικά, χρησιμοποιήσει τη νοητική του ενέργεια, τις ημέρες που εκεί-
νος βρισκόταν εδώ, στην Ταλκασία, προκειμένου να τον στρέψει προς 
τη θρησκεία του Δασκάλου· και, αν και είχε καταφέρει να τον κάνει να 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  941 

 

 

δει τον Δάσκαλο με ενδιαφέρον, δεν είχε καταφέρει να τον κάνει τυ-
φλά πιστό σ’εκείνον (όπως είχε καταφέρει με τον Ταχύβιο). Ο Ιερώνυ-
μος ήταν φύσει αντιδραστικός και αμφισβητίας. Θα λύγιζε, όμως. Ό-
ταν, τελικά, έβλεπε αυτά που είχαν να του δείξουν, θα γινόταν αληθι-
νός πιστός –για πάντα. 
  Ο Ιερώνυμος είχε σταυρωμένα τα χέρια του στο στήθος. «Ισχυρίζεστε 
πως μπορείτε μόνοι σας να σώσετε ολόκληρη την Απολλώνια από τις 
δυνάμεις της Παντοκράτειρας, ενώ δεν μπορείτε να σώσετε ούτε μια 
καταραμένη πόλη!» Έδειξε έξω από το μεγάλο παράθυρο, τη σφυρο-
κοπημένη Ταλκασία. «Άλλη μια τέτοια επίθεση και θα την κάνουν 
σμπαράλια!» 
  Τα μάτια του Κατακεραυνωτή στένεψαν, και άστραψαν με την εσω-
τερική του δύναμη. «Αρχίζεις να με ενοχλείς, ξάδελφε…» 
  «Αν σ’ενοχλώ, τότε βγάλε την οργή σου επάνω στους υπηρέτες της 
Παντοκράτειρας–» 
  «Αρκετά!» τους διέκοψε η Κορνηλία, γνωρίζοντας πως, εκτός των άλ-
λων, ήταν και η επιρροή του ίδιου του Κατακεραυνωτή που έκανε τον 
αδελφό της ακόμα πιο αντιδραστικό απ’ό,τι ήταν. «Η στιγμή δεν ήταν 
κατάλληλη, Ιερώνυμε, για να χτυπήσουμε τους Παντοκρατορικούς 
όπως σχεδιάζουμε να τους χτυπήσουμε. Όμως υποψιάζομαι πως αυτή 
η στιγμή ζυγώνει. Το γεγονός ότι έκαναν μια τόσο σφοδρή επίθεση με 
προβληματίζει…» Και κοίταξε, ερωτηματικά, τον Λούσιο, σα να ήθελε 
να του πει: Εσένα δε σε προβληματίζει; 
  Εκείνος κατένευσε. «Ναι,» είπε. «Είναι, αναμφίβολα, η χειρότερη που 
έχουν κάνει μέχρι στιγμής. Κάτι άσχημο προμηνύει· είμαι σίγουρος. Τα 
αεροσκάφη τους ήρθαν και από το Βορρά και από την Ανατολή: δηλα-
δή, και από το Ταλκάσιο Πέρασμα και από τη Χρυσόπολη, υποθέτω.» 
  «Οι Παντοκρατορικοί στη Χρυσόπολη ίσως ν’αποφάσισαν να κατε-
βούν,» είπε ο Ταχύβιος. 
  «Αυτό υποπτεύομαι κι εγώ, Ταχύβιε,» συμφώνησε ο Λούσιος. Και, 
πλησιάζοντας την Ιπποθόη, η οποία κοίταζε μερικά δεδομένα σε μια 
οθόνη, της είπε: «Στρατηγέ. Θέλω ανιχνευτικές ομάδες να ερευνήσουν 
αν έρχονται στρατεύματα από τη Χρυσόπολη.» 
  «Θα γίνει, Μεγαλειότατε.» 
  «Μόλις έχεις νέα, να με ειδοποιήσεις αμέσως.» 
  «Μάλιστα.» 



942  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος απομακρύνθηκε από τη Στρατηγό Ιπποθόη και ζύγωσε πά-
λι την Κορνηλία, τον Ταχύβιο, και τον Ιερώνυμο. 
  «Αν έρχονται,» είπε, «τότε θα δεις τη δύναμη του Δασκάλου, Ιερώνυ-
με. Θα τη διδαχτείς στην πράξη.» 
  «Κι αν δεν έρχονται;» ρώτησε εκείνος. «Θα περιμένουμε, σαν κοτό-
πουλα, να μας ανατινάξουν τα αεροσκάφη τους;» 
  «Αν δεν έρθουν εκείνοι,» αποκρίθηκε ο Κατακεραυνωτής, «θα πρέπει 
να πάμε να τους βρούμε εμείς.» 
 
 
 
Κατά το μεσημέρι, η Στρατηγός Ιπποθόη είπε: «Μεγαλειότατε, έχω νέα 
από τους ανιχνευτές μας.» 
  Ο Λούσιος, που ακόμα βρισκόταν στην αίθουσα τηλεπικοινωνιών, 
μαζί με την Κορνηλία, τον Ιερώνυμο, και τον Ταχύβιο, στράφηκε να 
κοιτάξει τη Στρατηγό. «Τι νέα;» 
  «Οι Παντοκρατορικοί έρχονται από τη Χρυσόπολη. Καμια εκατοστή 
φορτηγά οχήματα, μαζί μ’άλλα τόσα άρματα μάχης. Τα φορτηγά, υπο-
θέτω, μεταφέρουν μαχητές.» 
  «Πόσους τούς υπολογίζεις, Στρατηγέ;» 
  «Από αυτή την εικόνα» –η Ιπποθόη, πατώντας ένα πλήκτρο, έκανε 
μια οθόνη να ενεργοποιηθεί, δείχνοντας έναν εξοχικό δρόμο γεμάτο 
οχήματα και άρματα μάχης– «γύρω στις δέκα χιλιάδες, σίγουρα, Μεγα-
λειότατε.» 
  «Τα πράγματα δε δείχνουν καλά…» σχολίασε ο Ιερώνυμος. 
  «Κι από το Ταλκάσιο Πέρασμα, έχω επικοινωνία ότι οι Παντοκρατο-
ρικοί επιτίθενται σφοδρά,» συνέχισε η Ιπποθόη. «Μάλλον, σκοπεύουν 
να έρθουν κι από εκεί στην Ταλκασία.» 
  «Υπέροχα,» είπε ο Ιερώνυμος. «Θα μας χτυπήσουν από κάθε πιθανή 
μεριά.» 
  «Ησυχία!» μούγκρισε ο Λούσιος. Και προς την Ιπποθόη: «Στρατηγέ, 
θέλω να με ειδοποιήσεις τη στιγμή που οι Παντοκρατορικοί από τη 
Χρυσόπολη θα σταματήσουν.» 
  «Τη στιγμή που θα σταματήσουν, θα τους δούμε, ξάδελφε,» είπε ο 
Ιερώνυμος. «Τα άρματά τους θα είναι έξω απ’την Ταλκασία και θα μας 
πυροβολούν.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  943 

 

 

  «Δεν το νομίζω. Είμαστε καλά οχυρωμένοι εδώ· μάλλον, θα περιμέ-
νουν για ενισχύσεις. Για τους συμπολεμιστές τους από το Ταλκάσιο 
Πέρασμα, τουλάχιστον. Τι λες κι εσύ, Στρατηγέ;» 
  Η Ιπποθόη ένευσε. «Κι εγώ της ίδιας γνώμης είμαι, Μεγαλειότατε.» 
  «Καλώς, λοιπόν. Μόλις σταματήσουν, θέλω να το ξέρω. Πότε υπολογί-
ζεις να είναι εδώ, αν συνεχίσουν να έρχονται με τον ίδιο ρυθμό;» 
  «Στις τέσσερις η ώρα.» 
  Τα μάτια του Κατακεραυνωτή γυάλισαν. «Θα είμαστε έτοιμοι 
γι’αυτούς.» 
 
 
 
Οι Παντοκρατορικοί αναγκάστηκαν να σταματήσουν προτού φτάσουν 
στην ίδια την πόλη της Ταλκασίας, γιατί οι Απολλώνιες δυνάμεις που 
φρουρούσαν ετούτες τις περιοχές τούς επιτέθηκαν αμέσως μόλις πλη-
σίασαν. Έτσι, εκείνοι βγήκαν από τα φορτηγά οχήματα και ανταπέ-
δωσαν τα πυρά, ενώ τα άρματα μάχης τους –καθώς και κάποια ελικό-
πτερα και αεροπλάνα– τους υποστήριζαν. Οι Απολλώνιοι πολέμησαν 
σθεναρά, αλλά δεν μπορούσαν να αντιμετωπίσουν μια τόσο μεγάλη 
δύναμη· δεν είχαν αρκετούς μαχητές εδώ, για να απωθήσουν δέκα χι-
λιάδες εχθρούς. Επομένως, αναγκάστηκαν να υποχωρήσουν προς την 
πόλη της Ταλκασίας. 
  Οι Παντοκρατορικοί δεν τους ακολούθησαν. Προέλασαν για μερικά 
χιλιόμετρα μέσα στα εδάφη του Δουκάτου και, ύστερα, στρατοπέδευ-
σαν, ενώ τα φορτηγά τους είχαν ήδη αρχίσει το δρόμο της επιστροφής 
προς τη Χρυσόπολη, με σκοπό να φέρουν κι άλλο στρατό. 
  Ο Λούσιος έμαθε για την άφιξη των δυνάμεων της Παντοκράτειρας 
από τη Στρατηγό Ιπποθόη, και έκρινε πως είχε έρθει η ώρα να ενεργή-
σει. Έδωσε διαταγή στις Απολλώνιες δυνάμεις να είναι έτοιμες, ανά 
πάσα στιγμή, για επίθεση. Να επικεντρώσουν το νου τους στον εχθρό, 
αποκλειστικά στον εχθρό, και να μη σκέφτονται τίποτε άλλο παρά μό-
νο πώς θα τον καταστρέψουν. Πράγμα που παραξένεψε, όχι μονάχα τη 
Στρατηγό Ιπποθόη, μα και όλους τους αξιωματικούς του στρατεύμα-
τος, καθώς ετούτη δεν ήταν μια διαταγή που είχαν συνηθίσει να δί-
νουν στους μαχητές τους· ήταν μια τελείως… παράξενη διαταγή. Σχε-
δόν ανούσια, τη θεώρησαν πολλοί, αμφιβάλλοντας για τα κίνητρα του 
Πρίγκιπα Λούσιου. Τι λόγο μπορεί να είχε για να προστάζει κάτι τέτοι-



944  |  ΚΩΣΤΑΣ ΒΟΥΛΑΖΕΡΗΣ 

 

 

ο; Πίστευε ότι, έτσι, θα εμψύχωνε τους στρατιώτες; Ότι θα τους έκανε 
να πολεμήσουν πιο αποτελεσματικά; Δεν μπορούσαν, όμως, παρά να 
τον υπακούσουν, και να μεταφέρουν την προσταγή του στους Απολ-
λώνιους μαχητές. 
  Ο Λούσιος αποσύρθηκε στα δωμάτιά του μέσα στο Κ.Ε.Α.Δ., μόνος, 
χωρίς κανέναν άλλο κοντά του. Χρειαζόταν να αυτοσυγκεντρωθεί, για 
να έρθει σε επαφή με τον Μεγάλο Δάσκαλο, αλλά και με το Εσώτερό 
του Δαιμόνιο. Γιατί, ναι, και οι Οκτώ είχαν Εσώτερο Δαιμόνιο. Ένα Ε-
σώτερο Δαιμόνιο πολύ, πολύ πιο ισχυρό από οποιουδήποτε ιερέα. Και 
το Εσώτερό τους Δαιμόνιο ήταν που, ουσιαστικά, τους πρόσφερε τις 
δυνάμεις τους. 
  Ο Κατακεραυνωτής γονάτισε στο κέντρο του καθιστικού και ακού-
μπησε τα χέρια του στα γόνατά του, κλείνοντας τα μάτια και παίρνο-
ντας μια βαθιά ανάσα. Στο μυαλό του, έφερε όλες εκείνες τις φορές 
που είχε κατευθύνει εσκεμμένα την επιρροή του. Όλες εκείνες τις φο-
ρές που είχε τυλίξει το πέπλο του γύρω από μια συγκεκριμένη περιοχή, 
προκειμένου να κάνει τους εχθρούς του να αυτοκαταστραφούν. 
  Τόσος καιρός… Είχε περάσει τόσος καιρός από τότε… Αλλά θα μπο-
ρούσε να ήταν σαν χτες. Ναι, σαν χτες. Για το πνεύμα, ο χρόνος δεν με-
τρά. Ο χρόνος είναι μια σφαίρα, όχι μια γραμμή. 
  Όταν ο ήλιος είχε βασιλέψει, ο Λούσιος σηκώθηκε από τη γονατιστή 
του θέση και στάθηκε όρθιος, μέσα στις πυκνές σκιές του δωματίου. 
Πήρε την κάπα του από την κρεμάστρα και βγήκε από την εξώπορτα, 
πηγαίνοντας προς τα δωμάτια που η Κορνηλία μοιραζόταν με τον σύ-
ζυγό της. 
  Η Υφάντρα ήταν ήδη στο κατώφλι, ντυμένη κι εκείνη με κάπα και έ-
χοντας την κουκούλα της σηκωμένη. Ο Ταχύβιος στεκόταν πίσω της. 
  «Ένα ελικόπτερο μάς περιμένει στην οροφή της πολυκατοικίας,» είπε 
ο Κατακεραυνωτής. 
  «Πάμε, λοιπόν,» αποκρίθηκε η Υφάντρα. 
  Μπήκαν σ’έναν ανελκυστήρα κι άρχισαν ν’ανεβαίνουν. 
  Ο Ταχύβιος ήρθε μαζί τους, σιωπηλός. Τον Ιερώνυμο δεν τον είχαν 
ειδοποιήσει, γιατί δεν τον ήθελαν κοντά τους, εκεί όπου θα πήγαιναν. 
Δεν ήταν ακόμα αρκετά πιστός στον Δάσκαλο, και το μόνο που θα κα-
τάφερνε θα ήταν να τους αποσπάσει απ’τη δουλειά τους. Τα αποτελέ-
σματα της δουλειάς τους, όμως, θα ήταν το μάθημά του, όταν αυτή θα 
είχε ολοκληρωθεί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  945 

 

 

  Ο ανελκυστήρας σταμάτησε στην οροφή της πολυκατοικίας, όπου 
κρύος άνεμος φυσούσε, φέρνοντας μαζί του μικρά, μικρά κομμάτια 
πάγου. Το ελικόπτερο περίμενε, μαζί με μερικούς Απολλώνιους πολε-
μιστές, όπως είχε πει ο Λούσιος. Ο μεγάλος έλικάς του είχε ήδη αρχίσει 
να περιστρέφεται, γεμίζοντας τον αέρα με τον θόρυβό του. 
  Ο Κατακεραυνωτής, η Υφάντρα, και ο Ιερέας Ταχύβιος μπήκαν στο 
αεροσκάφος, και οι στρατιώτες που ήταν απέξω τους ακολούθησαν, 
κλείνοντας τις πόρτες. 
  «Πού κατευθυνόμαστε, Μεγαλειότατε;» ρώτησε ο πιλότος. 
  «Βορειοδυτικά,» αποκρίθηκε ο Λούσιος. «Προς το στρατόπεδο των 
Παντοκρατορικών δυνάμεων. Θα προσγειωθούμε περίπου ένα χιλιό-
μετρο απόσταση από αυτό, σε όσο το δυνατόν ασφαλέστερο σημείο, 
αλλά ώστε να έχουμε οπτική επαφή.» 
  Ο έλικας περιστράφηκε ακόμα πιο γρήγορα, και το ελικόπτερο απο-
γειώθηκε, φεύγοντας από την οροφή της ψηλής πολυκατοικίας και 
πετώντας μέσα στον νυχτερινό ουρανό, πάνω από την Ταλκασία. Κοι-
τάζοντας κάτω, ο Λούσιος και η Κορνηλία μπορούσαν να δουν τις κα-
ταστροφές που είχε προκαλέσει η πρωινή αεροπορική επίθεση των 
Παντοκρατορικών. 
  Θα δώσω τέλος σ’αυτό, σκέφτηκε ο Πρίγκιπας. Θα δώσω τέλος στις 
κινήσεις της Παντοκράτειρας κατά της πατρίδας μου. Δε θα ξαναπλη-
σιάσουν την Απολλώνια. Ποτέ! Η δύναμη του Μεγάλου Δασκάλου θα 
τους κρατά μακριά. 
  Το ελικόπτερο άφησε πίσω του την πόλη και πέταξε πάνω από τις 
περιοχές του Δουκάτου της Ταλκασίας, όπου υπήρχαν κι άλλες, μικρό-
τερες πόλεις, καθώς και οικισμοί. Τώρα, όμως, τα πάντα ήταν εγκατα-
λειμμένα· οι κάτοικοι είχαν φύγει, θέλοντας να γλιτώσουν από τη μά-
νητα του πολέμου, ή είχαν καταταγεί στο στρατό της Απολλώνιας, ελ-
πίζοντας πως θα διώξουν τους Παντοκρατορικούς από τα εδάφη τους. 
  Οι δέκα χιλιάδες μαχητές της Παντοκράτειρας δεν ήταν στρατοπε-
δευμένοι και πολύ μακριά. Ο Λούσιος και η Κορνηλία, σύντομα, είδαν 
τα φώτα τους, μέσα στη νύχτα· και το ελικόπτερο έκανε κύκλους στον 
ουρανό, ψάχνοντας για το καλύτερο μέρος να προσγειωθεί. Τελικά, 
κατέβηκε επάνω σ’έναν λόφο με λίγα άφυλλα δέντρα, ο οποίος βρι-
σκόταν στις παρυφές των άγριων περιοχών που ονομάζονταν Δασό-
τοποι του Ωχρού Χώματος, και που εκτείνονταν για εκατοντάδες χι-



946  |  ΚΩΣΤΑΣ ΒΟΥΛΑΖΕΡΗΣ 

 

 

λιόμετρα ανάμεσα στην Ταλκασία, τη Χρυσόπολη, τη Σερίβια, και τη 
Νούμβρια. 
  Ο Λούσιος άνοιξε την πόρτα του ελικοπτέρου και κατέβηκε, πατώ-
ντας στο χιόνι. Η Κορνηλία και ο Ταχύβιος τον ακολούθησαν, και οι 
στρατιώτες τους σχημάτισαν έναν προστατευτικό δακτύλιο γύρω 
τους, αν και δεν υπήρχε φανερός κίνδυνος: οι Παντοκρατορικοί βρί-
σκονταν στρατοπεδευμένοι μακριά, κι εδώ κοντά δε φαινόταν κανένας 
να περιπολεί. 
  Επιπλέον, αν υπήρχε κίνδυνος, ο Κατακεραυνωτής και η Υφάντρα θα 
τον είχαν αισθανθεί. Το Εσώτερο Δαιμόνιό τους θα τους είχε προειδο-
ποιήσει. 
  Δεν υπήρχε κίνδυνος, για την ώρα. Μπορούσαν να επικεντρωθούν 
στη δουλειά τους, χωρίς ν’ανησυχούν για τίποτα. 
  Ο Λούσιος στάθηκε στην άκρη του λόφου, νιώθοντας τον άνεμο να 
τραβά την κάπα του με παγερά χέρια. Εστίασε το βλέμμα του στο Πα-
ντοκρατορικό στρατόπεδο, το οποίο μπορούσε να δει εύκολα μέσα 
από το σκοτάδι, καθώς είχε ένα σωρό φώτα αναμμένα. Έφερε στο νου 
του τις παλιές του αναμνήσεις. Από τον καιρό που είχε ξαναζήσει. Έ-
φερε στο νου του την τεχνική με την οποία επικέντρωνε την επιρροή 
του, και την ενίσχυε. Ναι, ήταν τόσο απλό τώρα… Ήξερε ακριβώς τι 
έπρεπε να κάνει. 
  «Είσαι έτοιμη, Κορνηλία;» ρώτησε την Υφάντρα, που στεκόταν πλάι 
του. 
  «Ναι,» αποκρίθηκε εκείνη, η οποία, όπως κι ο Λούσιος, είχε περάσει 
αρκετές ώρες αυτοσυγκέντρωσης στα δωμάτιά της, δίχως ο Ταχύβιος 
να την ενοχλεί καθόλου. Είχε κι αυτή αναζητήσει τις παλιές της μνή-
μες· είχε αναζητήσει την τεχνική με την οποία μπορούσε να εξαπλώσει 
την επιρροή της σε μεγαλύτερη περιοχή από το άμεσό της περιβάλλον. 
Γιατί η επιρροή της Υφάντρας, σε αντίθεση με του Κατακεραυνωτή, 
δεν εξαπλωνόταν σε μια ολόκληρη πόλη, μόνο από την παρουσία της. 
Εξαπλωνόταν μονάχα στους ανθρώπους που βρίσκονταν κοντά της· 
αποσταθεροποιούσε τις σκέψεις τους, τους έκανε να παρανοούν πολ-
λές καταστάσεις και γεγονότα. Η νοητική τους ενέργεια δεν μπορούσε 
να βρει ησυχία γύρω από την Υφάντρα. 
  Τώρα, όμως, η Κορνηλία ήθελε να κάνει τις σκέψεις δέκα χιλιάδων 
ανθρώπων να αποσταθεροποιηθούν. Και, μαζί με την επιρροή του Κα-
τακεραυνωτή –που θα έφερνε στην επιφάνεια ό,τι άσχημο κρυβόταν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  947 

 

 

στις σκοτεινότερες γωνιές του μυαλού τους–, αυτό θα είχε ως αποτέ-
λεσμα να τους διαλύσει. Να τους κάνει να αλληλοσκοτωθούν. 
  Κι αν δεν σκοτώνονταν όλοι αναμεταξύ τους, θα αποδυναμώνονταν 
τόσο ώστε μια επίθεση των Απολλώνιων θα τους κομμάτιαζε. 
  «Ας αρχίσουμε,» είπε ο Λούσιος, κι έστρεψε πάλι το βλέμμα του στο 
στρατόπεδο των Παντοκρατορικών. 
  Η επιρροή του ήταν σαν μια σφαίρα γύρω του. Μια σφαίρα που απο-
τελείτο από μια τόσο λεπτή μορφή ενέργειας, που το ανθρώπινο μάτι 
δεν μπορούσε να πιάσει. Τουλάχιστον, έτσι εκείνος την αντιλαμβανό-
ταν, όταν επικέντρωνε τις αισθήσεις του επάνω της. Ανέκαθεν έτσι την 
αντιλαμβανόταν. Και ήταν κάτι που απλά υπήρχε· δεν μπορούσε ούτε 
να την εξαπλώσει περισσότερο, ούτε να τη συρρικνώσει. Μπορούσε, 
όμως, για λίγο, να τη μετασχηματίσει και να την εστιάσει, και να την 
κάνει να εμποτίσει έναν συγκεκριμένο τόπο. 
  Έτσι τώρα μετασχημάτισε τη σφαίρα της επιρροής του σε μια αιχμη-
ρή πυραμίδα. Και η πυραμίδα έγινε βέλος, αόρατο για όλους εκτός από 
εκείνον. Και το βέλος έφυγε από το μυαλό του, πέρασε πίσω από το 
ορατό πέπλο της πραγματικότητας της Απολλώνιας, και έφτασε στο 
στρατόπεδο… όπου και άνοιξε, σαν βεντάλια. Μετασχηματίστηκε σε 
πυραμίδα, και η πυραμίδα σε σφαίρα. Μια σφαίρα, που η ενέργειά της 
υγροποιήθηκε, εμποτίζοντας την ίδια τη διάσταση της Απολλώνιας, λες 
και ήταν φάρμακο, ή δηλητήριο. 
  Ταυτόχρονα, η Κορνηλία προσπαθούσε να εξαπλώσει τη δική της ε-
πιρροή. Και, για εκείνη, η διαδικασία ήταν πολύ διαφορετική. Η δύνα-
μη της Υφάντρας σχετιζόταν άμεσα με τη νοητική ενέργεια που έβλεπε 
γύρω από τα κεφάλια των άλλων· σχετιζόταν με τους κόμπους και τα 
νήματα που μπορούσε να αλλάξει, να τροποποιήσει, έτσι ώστε να τη 
βολεύουν. Δεν αντιλαμβανόταν την επιρροή της ως σφαίρα που εκτει-
νόταν γύρω της με κέντρο εκείνη. Έτσι τώρα η Κορνηλία προσπάθησε 
να δει τη νοητική ενέργεια, όχι ενός ή δύο ή τριών ή δέκα ανθρώπων, 
αλλά δέκα χιλιάδων συγχρόνως. Προσπάθησε να δει τη νοητική ενέρ-
γεια ολόκληρου του Παντοκρατορικού στρατοπέδου, σαν το στρατό-
πεδο να ήταν μία ενιαία οντότητα. Σαν να επρόκειτο για ένα γιγάντιο 
πλάσμα. Για έναν συλλογικό νου. 
  Και, ναι, αυτός ο συλλογικός νους του στρατοπέδου είχε κόμπους και 
νήματα. Η νοητική του ενέργεια τον περιστοίχιζε μέσα στη νύχτα, 
πλημμυρίζοντας τον ουρανό από πάνω του και την πεδιάδα γύρω του. 



948  |  ΚΩΣΤΑΣ ΒΟΥΛΑΖΕΡΗΣ 

 

 

Η Υφάντρα χαμογέλασε, και έπαιξε με τους κόμπους και τα νήματα, 
αρκετά για να δηλώσει την παρουσία της. Αρκετά για να αποσταθερο-
ποιήσει τον συλλογικό νου, για ένα μεγάλο χρονικό διάστημα. 
  Η προσπάθεια, όμως, την κούρασε. Κούρασε το μυαλό της, και έκανε 
τις σκέψεις της να θολώσουν. Πήρε το βλέμμα της από το στρατόπεδο 
και το έστρεψε στον Λούσιο, για να διαπιστώσει πως κι αυτός είχε κά-
νει το ίδιο. Την κοίταζε. Οι ματιές τους συναντήθηκαν, για μερικές 
στιγμές, χωρίς να κινούνται. Και ήξεραν κι οι δύο πως η δουλειά τους 
εδώ είχε τελειώσει. 
  «Είμαι κουρασμένη,» ψιθύρισε η Κορνήλια. 
  «Κι εγώ,» αποκρίθηκε ο Λούσιος, στον ίδιο τόνο. «Ας επιστρέψουμε.» 
  Βάδισαν προς το ελικόπτερο, και μπήκαν στο εσωτερικό του. 
  Ο Ταχύβιος τούς ακολούθησε. «Τι έγινε; Τι κάνατε;» ρώτησε· γιατί, 
όταν είχε ζητήσει από την Κορνηλία να του εξηγήσει, όσο ακόμα βρί-
σκονταν στο Κ.Ε.Α.Δ., εκείνη είχε αρνηθεί, λέγοντας πως έπρεπε να την 
αφήσει να ησυχάσει, για να συγκεντρώσει τις δυνάμεις της. «Τα κατα-
φέρατε;» 
  «Το αμφέβαλλες, Ταχύβιε;» ρώτησε ο Λούσιος, καθώς και οι στρα-
τιώτες έμπαιναν στο ελικόπτερο, κλείνοντας τις πόρτες. 
  «Μα, τίποτα δεν συνέβη…» 
  Ο Λούσιος γέλασε, κουρασμένα, και τα μάτια του γυάλισαν. «Πολλά 
συνέβησαν, και πολλά ακόμα θα συμβούν.» 
  Το ελικόπτερο υψώθηκε από τον χιονισμένο λόφο, και πέταξε προς 
την πόλη της Ταλκασίας. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  949 

 

 

 

65 
 
 
Δύο η ώρα μετά τα μεσάνυχτα. 
  Το σκοτάδι σχιζόταν από προβολείς, που το φως τους αντανακλάτο 
επάνω στο χιονισμένο έδαφος. Ο αέρας είχε γεμίσει από το μουγκρητό 
μηχανών. 
  Τα φορτηγά είχαν μόλις επιστρέψει στη Χρυσόπολη, για να παραλά-
βουν άλλους δέκα χιλιάδες στρατιώτες και να τους μεταφέρουν στην 
Ταλκασία. 
  Η Στρατηγός Νικίτα Δεξιόχειρη στεκόταν σ’έναν εξώστη του τέταρ-
του καταστρώματος του Δράκοντα και κοίταζε. Πλάι της ήταν ο Μέμ-
ντουρ’χοκ, που το κατάμαυρο δέρμα του τον έκανε ένα με τις σκιές. 
Στο δεξί χέρι του βαστούσε το μακρύ του ραβδί, οι κρύσταλλοι και τα 
μικροσκοπικά κάτοπτρα του οποίου γυάλιζαν αχνά. 
  Ο Παντοκρατορικός στρατός, που είχε συγκεντρωθεί έξω απ’τη Χρυ-
σόπολη, άρχισε να επιβιβάζεται στα φορτηγά. Η Νικίτα έμεινε στον 
εξώστη, για κάποια ώρα, επιβλέποντας. Ύστερα, επέστρεψε στο εσω-
τερικό του Δράκοντα με τον Μέμντουρ’χοκ στο κατόπι της. 
  Όταν οι στρατιώτες είχαν επιβιβαστεί, τα φορτηγά ξεκίνησαν πάλι να 
κινούνται με κατεύθυνση νοτιοανατολική. Ο Δράκοντας και καμια εκα-
τοστή άρματα μάχης τα ακολούθησαν, καθώς και ελικόπτερα κι αερο-
πλάνα. 
  Η Νικίτα ήξερε ότι δε θα έφταναν στην Ταλκασία πριν από το μεση-
μέρι, έτσι δεν υπήρχε λόγος να ξενυχτήσει άλλο, τώρα που τα πάντα 
είχαν πάρει τη σωστή πορεία. Ήταν έτοιμη να αποσυρθεί στο στενό 
της κρεβάτι μέσα στον Δράκοντα, όταν ένα σήμα ήρθε στο κέντρο ε-
λέγχου. 
  «Υποστράτηγος Φάνελμος προς Στρατηγό Νικίτα Δεξιόχειρη! Υπο-
στράτηγος Φάνελμος προς Στρατηγό Νικίτα Δεξιόχειρη! Είστε εκεί, 
Στρατηγέ;» 
  Η Νικίτα συνοφρυώθηκε. Ο Φάνελμος ακουγόταν ταραγμένος· τι συ-
νέβαινε; Επιπλέον, το σήμα του, κανονικά, δε θα έπρεπε να μπορεί να 
φτάσει ώς εδώ, γιατί ο Υποστράτηγος βρισκόταν στην Ταλκασία, μαζί 



950  |  ΚΩΣΤΑΣ ΒΟΥΛΑΖΕΡΗΣ 

 

 

με τους πρώτους δέκα χιλιάδες στρατιώτες που είχαν πάει εκεί. Εκτός 
αν αποφάσισε να επιστρέψει… 
  Η Νικίτα πάτησε το πλήκτρο που άνοιγε τον δίαυλο απ’τη δική της 
μεριά. «Τι είναι, Υποστράτηγε;» 
  «Ζητώ άδεια να προσγειωθώ στον Δράκοντα, Στρατηγέ.» 
  «Πού είσαι;» 
  «Σ’ένα ελικόπτερο.» 
  Η Νικίτα κοίταξε το πλήρωμα που βρισκόταν γύρω της, στο κέντρο 
ελέγχου, κι ένας άντρας έγνεψε καταφατικά. «Είναι αλήθεια, Στρατη-
γέ,» είπε. «Το σήμα του φαίνεται στην οθόνη μας.» 
  «Εντάξει,» είπε η Νικίτα. «Απογειώστε το ελικόπτερο που βρίσκεται 
τώρα στο ελικοδρόμιο του Δράκοντα, ώστε να έχει χώρο να προσγειω-
θεί ο Υποστράτηγος.» 
  Κάτι άσχημο έχει συμβεί. Δεν μπορούσε, όμως, να φανταστεί τι. Απο-
κλείεται οι Απολλώνιοι να είχαν καταφέρει να τρέψουν σε φυγή τους 
δέκα χιλιάδες στρατιώτες που είχε στείλει. Αποκλείεται να το είχαν 
καταφέρει τόσο γρήγορα! Δεν είχαν τις απαιτούμενες δυνάμεις. Ή, 
τουλάχιστον, έτσι νόμιζε. Μπορεί να έκανα λάθος; Μπορεί να έκανα ένα 
τόσο μεγάλο λάθος; Να υποτίμησα τόσο πολύ τον εχθρό; 
  Όταν ο Υποστράτηγος Φάνελμος μπήκε στο κέντρο ελέγχου, η Νικίτα 
είδε ότι το χρυσαφένιο δέρμα του ήταν χλωμό, και το καστανό, φου-
ντωτό του μουστάκι έτρεμε. 
  «Γιατί είσαι εδώ;» τον ρώτησε. 
  «Ανταρσία, Στρατηγέ!» είπε εκείνος. Τα μικρά μάτια του ήταν παρά-
ξενα διασταλμένα, και παράξενα ασταθή. «Παντελής διάλυση!» 
  Η Νικίτα συνοφρυώθηκε. «Τι εννοείς;» 
  «Ο Συνταγματάρχης Άντηλθος σχεδίαζε να με σκοτώσει.» 
  «Και τι έγινε;» 
  «Τον σκότωσα εγώ, Στρατηγέ. Δεν υπήρχε άλλη λύση.» 
  «Δε μπορούσες να τον συλλάβεις;» απόρησε η Νικίτα. Η συμπεριφορά 
του Υποστράτηγου ήταν αλλόκοτη. Ακόμα κι ο τρόπος που μιλούσε 
ήταν… αχαρακτήριστα ταραγμένος. Τι είχε πάθει; 
  Ο Φάνελμος κούνησε το κεφάλι. «Αδύνατον, Στρατηγέ. Ήταν αδύνα-
τον. Χάος επικρατεί στο στράτευμα.» 
  «Τι θες να πεις; Ότι ακόμα συνεχίζεται αυτή η ανταρσία;» 
  «Ναι, Στρατηγέ. Συνεχίζεται.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  951 

 

 

  «Και γιατί είσαι εδώ;» φώναξε η Νικίτα. «Γιατί δεν είσαι εκεί, προ-
σπαθώντας να κάνεις κάτι;» 
  «Δε μπορούσα να κάνω τίποτα· μου επιτίθονταν από παντού–» 
  «Το γεγονός ότι σκότωσες τον Συνταγματάρχη δεν τους σταμάτησε; 
Ποιος είναι που κάνει, τελικά, την ανταρσία, Υποστράτηγε;» Ο Φάνελ-
μος την είχε εκνευρίσει. 
  «Δεν ξέρω. Ο Άντηλθος, πάντως, ήθελε να με σκοτώσει· είμαι βέβαιος. 
Και οι στρατιώτες μάχονται αναμεταξύ τους–» 
  «Δηλαδή, δεν έχεις καμία ιδέα ποιος ακριβώς προσπαθεί να πάρει τον 
έλεγχο του στρατεύματός μας στην Ταλκασία;» μούγκρισε η Νικίτα. 
  «Αρχικά, νόμιζα πως ήταν ο Συνταγματάρχης Άντηλθος, Στρατηγέ 
μου. Αλλά μετά… όχι δεν ήταν μόνο αυτός…» 
  «Και ποιος άλλος μπορεί να ήταν;» 
  «Δεν ξέρω… Τα πράγματα είναι μπερδεμένα εκεί.» 
  Ο Μέμντουρ’χοκ παρενέβη: «Σταμάτα να μιλάς, Υποστράτηγε.» 
  Η Νικίτα κοίταξε τον μάγο, ερωτηματικά. 
  Ο Φάνελμος κοίταξε τη Νικίτα. 
  «Κάνε ό,τι σου λέει,» είπε εκείνη στον Υποστράτηγό της. «Σταμάτα να 
μιλάς.» 
  Ο Μέμντουρ’χοκ ύψωσε το χέρι του μπροστά στο πρόσωπο του Φά-
νελμου, και υποτονθόρυσε τα λόγια για ένα ξόρκι, μέσα απ’τη γκρίζα 
γενειάδα του. Τα μάτια του γυάλισαν, σχεδόν όπως οι κρύσταλλοι στο 
ραβδί του. Ύστερα, κατέβασε πάλι το χέρι του και είπε: «Υποστράτη-
γε, μέχρι στιγμής, δεν ήξερα ότι ήσουν τρελός–» 
  «Τι πράγμα;» έκανε ο Φάνελμος. «Νομίζεις ότι είμαι τρελός, μάγε; Ότι 
βγάζω αυτή την ιστορία απ’το κεφάλι μου;» Έσφιξε τις γροθιές του. 
  «Η νοητική σου ενέργεια είναι… αναστατωμένη,» εξήγησε, ήρεμα, ο 
Μέμντουρ’χοκ. 
  «Τι πάει να πει αυτό;» ρώτησε η Νικίτα. «Πού θες να καταλήξεις, 
Μέμντουρ;» 
  «Νομίζω,» αποκρίθηκε ο Μέμντουρ’χοκ, «ότι κάτι έχει επηρεάσει το 
μυαλό του Υποστράτηγου Φάνελμου, Στρατηγέ.» 
  «Δεν ξέρεις τι λες!» μούγκρισε ο Φάνελμος. 
  Η Νικίτα είπε στον μαυρόδερμο μάγο: «Μήπως κάνεις λάθος; Μήπως 
αυτή η… νοητική του ενέργεια φαίνεται ταραγμένη επειδή είναι ε-
κνευρισμένος απ’τα γεγονότα;» 



952  |  ΚΩΣΤΑΣ ΒΟΥΛΑΖΕΡΗΣ 

 

 

  «Δε με κατάλαβες, Στρατηγέ. Η νοητική του ενέργεια δεν είναι απλά 
‘ταραγμένη’, όπως θα ήταν η νοητική ενέργεια ενός θυμωμένου ή φο-
βισμένου ανθρώπου. Είναι φανερό ότι κάποιος την έχει αλλοιώσει.» 
  «Κανένας δε μου έχει κάνει τίποτα!» είπε ο Φάνελμος. 
  «Ή έτσι νομίζεις.» 
  «Θες να πεις ότι λέω ψέματα, μάγε;» 
  «Καθόλου,» τον διαβεβαίωσε ο Μέμντουρ’χοκ. «Όσα λες πιστεύω πως 
είναι πέρα για πέρα αληθινά.» 
  «Τότε,» ρώτησε η Νικίτα, «ποιο είναι το πρόβλημα;» 
  «Γιατί σκότωσες τον Συνταγματάρχη Άντηλθο, Υποστράτηγε;» θέλη-
σε να μάθει ο Μέμντουρ’χοκ. 
  «Όπως είπα, σχεδίαζε να με σκοτώσει!» 
  «Πώς το ξέρεις; Πότε το ανακάλυψες;» 
  «Όταν άρχισαν να συμβαίνουν περίεργα πράγματα στο στρατόπεδο, 
μέσα στη νύχτα.» 
  «Τι περίεργα πράγματα;» 
  «Οι στρατιώτες… αλληλοσκοτώνονταν, μάγε, χωρίς φανερό λόγο. 
Πρέπει, επομένως, να επρόκειτο για ανταρσία. Και μετά, αυτά που είπε 
ο Συνταγματάρχης… Είπε κάποια πράγματα ύποπτα. Μίλησε εναντίον 
κάποιων άλλων αξιωματικών. Και θυμήθηκα και ορισμένα πράγματα 
που είχε πει νωρίτερα, το μεσημέρι. Πρέπει να… να…» Ο Φάνελμος 
μόρφασε, κοιτάζοντας το πάτωμα. Το μέτωπό του είχε σουφρώσει, σα 
να ήταν μπερδεμένος. «Να εποφθαλμιούσε τη θέση μου, μάγε… Νομί-
ζω. Πρέπει…» 
  Ο Μέμντουρ’χοκ ύψωσε πάλι το χέρι του και έκανε ένα ξόρκι. «Μάλι-
στα…» είπε, σκεπτικά. 
  «Τι είναι;» ρώτησε η Νικίτα. «Τι είδες;» 
  «Η νοητική σου ενέργεια, Υποστράτηγε, φαίνεται να επανέρχεται στη 
φυσιολογική της κατάσταση.» 
  «Και τι σημαίνει αυτό;» είπε η Νικίτα. 
  Ο Μέμντουρ’χοκ στράφηκε να την αντικρίσει. «Πιστεύω πως κάποιος 
τούς έβαλε να αλληλοσκοτωθούν, Στρατηγέ.» 
  «Τον Υποστράτηγο και τον Συνταγματάρχη;» 
  «Όχι. Ολόκληρο το στράτευμα.» 
  «Πώς είναι δυνατόν; Κάποιος προδότης;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  953 

 

 

  Ο Μέμντουρ’χοκ κούνησε το κεφάλι, αρνητικά. «Δεν υπάρχει προδό-
της. Ο Υποστράτηγος είπε ότι οι στρατιώτες αλληλοσκοτώνονταν χω-
ρίς φανερό λόγο. Έτσι δεν είναι, Υποστράτηγε;» Κοίταξε τον Φάνελμο. 
  «Ναι,» αποκρίθηκε εκείνος. 
  «Θες να πεις, μάγε, ότι κάποιος αλλοίωσε τις σκέψεις ολόκληρου του 
στρατεύματος; Δέκα χιλιάδων ανθρώπων;» απόρησε η Νικίτα. 
  «Ακριβώς.» 
  «Μπορεί να συμβεί κάτι τέτοιο;» 
  «Τα πάντα μπορούν να συμβούν, Στρατηγέ.» 
  «Με τι τρόπο;» 
  «Δεν γνωρίζω,» παραδέχτηκε ο Μέμντουρ’χοκ. 
  Τα μάτια της Νικίτας στένεψαν. «Αν εσύ δεν γνωρίζεις, μάγε, τότε 
πώς γνωρίζουν οι Απολλώνιοι;» 
  «Θεωρείς ότι είμαι παντογνώστης, Στρατηγέ;» είπε ο Μέμντουρ’χοκ. 
«Μεγάλο σφάλμα, αν το θεωρείς αυτό.» 
  Η Νικίτα έβαλε τα χέρια της στη μέση, αναστενάζοντας και κάνοντας 
μερικά άσκοπα βήματα μέσα στο κέντρο ελέγχου του Δράκοντα. «Τι θα 
γίνει, λοιπόν; Δεν μπορούμε να παρεμποδίσουμε, κάπως, αυτή την επί-
θεση; Θα επηρεάσει κι εμάς, όταν φτάσουμε στην Ταλκασία;» 
  «Θα πρέπει να φανούμε προσεκτικοί,» είπε ο Μέμντουρ’χοκ. «Θα 
πρέπει να ερευνήσουμε το έδαφος… και όχι μόνο το έδαφος. Πάντως, 
Στρατηγέ, θα πρότεινα να μην πλησιάσουμε πολύ την περιοχή όπου 
πήγαν οι προηγούμενοι δέκα χιλιάδες.» 
  Η Νικίτα στράφηκε στον Υποστράτηγό της. «Τι συνέβαινε εκεί, όταν 
έφυγες; Το στράτευμά μας υποχωρούσε;» 
  «Όχι,» απάντησε εκείνος, «αλλά επικρατούσε πλήρης διάλυση.» 
  «Ίσως θα ήταν συνετό να πάρουμε ένα αεροσκάφος και να ερευνή-
σουμε…» είπε, συλλογισμένα, ο Μέμντουρ’χοκ. 
  «Να ερευνήσουμε τι ακριβώς, μάγε; Κάποιος πρέπει να θέσει την κα-
τάσταση υπό έλεγχο –αυτό πρέπει να γίνει!» είπε η Νικίτα. 
  «Δεν είναι δυνατόν να έχουν επηρεάσει τα μυαλά δέκα χιλιάδων αν-
θρώπων με συγκαλυμμένο τρόπο,» εξήγησε ο Μέμντουρ’χοκ. «Μια τό-
σο μεγάλη επίθεση θα έχει αφήσει σημάδια.» 
  «Σημάδια που εσύ μπορείς να δεις;» 
  «Ναι.» 
  «Σκοπεύεις, δηλαδή, να πας κι εσύ σ’αυτή την ανιχνευτική αποστο-
λή;» 



954  |  ΚΩΣΤΑΣ ΒΟΥΛΑΖΕΡΗΣ 

 

 

  «Ασφαλώς. Πρέπει να μάθουμε όσο το δυνατόν περισσότερα, προτού 
ο στρατός μας φτάσει στην Ταλκασία.» 
  Η Νικίτα δεν μπορούσε να διαφωνήσει μ’αυτό. Ήταν, πράγματι, η πιο 
λογική κίνηση, έτσι όπως είχαν έρθει τα πράγματα. 
 
 
 
Το μικρό αεροπλάνο –ένα από τα καλύτερα και ταχύτερα που διέθετε 
ο στρατός της Παντοκράτειρας– υψώθηκε στον νυχτερινό ουρανό και 
πέταξε προς τα νοτιοανατολικά. Στο εσωτερικό του βρίσκονταν τέσ-
σερις άνθρωποι: ο πιλότος, η Στρατηγός Νικίτα Δεξιόχειρη, ο Μέμ-
ντουρ’χοκ, και ένας ειδικά εκπαιδευμένος πολεμιστής, για την περί-
πτωση που παρουσιαζόταν κίνδυνος. 
  Από κάτω τους, τα πάντα ήταν τυλιγμένα στο σκοτάδι. Δεν μπορού-
σες να διακρίνεις και πολλά πράγματα. Οι Απολλώνιες πόλεις και οι 
οικισμοί που βρίσκονταν σ’ετούτες τις περιοχές του βασιλείου είχαν 
αδειάσει, και τα φώτα τους δεν έσχιζαν πια το πέπλο της νύχτας. Οι 
ντόπιοι είχαν αναγκαστεί να εγκαταλείψουν τα σπίτια τους, εξαιτίας 
του πολέμου. 
  Το στρατόπεδο των δέκα χιλιάδων Παντοκρατορικών μαχητών ήταν 
η πρώτη μεγάλη συγκέντρωση φώτων που είδε η Νικίτα από την αρχή 
της πτήσης τους. Και, εκτός από τα φώτα, μπορούσε να δει και κά-
ποιες εκρήξεις, καθώς και φωτιές. Η νύχτα, ωστόσο, δεν της επέτρεπε 
να διακρίνει τίποτα περισσότερο· δεν έβλεπε λεπτομέρειες για το τι 
ακριβώς συνέβαινε κάτω. 
  «Δε χρειάζεται να πλησιάσουμε πολύ,» είπε ο Μέμντουρ’χοκ. «Ίσως 
να είναι επικίνδυνο. Θα προσγειωθούμε σε απόσταση ασφαλείας.» 
  «Και θα μπορέσεις από εκεί να καταλάβεις τι συμβαίνει;» ρώτησε η 
Νικίτα. 
  «Θα δούμε.» 
  Ο πιλότος έβαλε το αεροσκάφος τους να χάσει ύψος, κάνοντας κύ-
κλους πάνω από το έδαφος, ψάχνοντας για ένα κατάλληλο σημείο 
προσγείωσης. Το οποίο και δεν άργησε να βρει. 
  Το αεροπλάνο δεν είχε ανάγκη από αεροδιάδρομο για να προσγειω-
θεί. Άνοιξε τα πόδια του, γύρισε κάθετα τους προωθητήρες του, και 
κατέβηκε, λιώνοντας το χιόνι που βρισκόταν στο έδαφος. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  955 

 

 

  Ο πολεμιστής που ήταν μαζί με τη Στρατηγό Νικίτα άνοιξε την πόρτα 
και βγήκε πρώτος, με το τουφέκι του σε ετοιμότητα. Ο Μέμντουρ’χοκ 
τον ακολούθησε και, μετά, η Νικίτα. 
  Ο μάγος έστρεψε το βλέμμα του στο στρατόπεδο, το οποίο πρέπει να 
βρισκόταν περίπου μισό χιλιόμετρο απόσταση, και άρχισε να μουρ-
μουρίσει τα λόγια για κάποιο ξόρκι. Οι κρύσταλλοι στο ραβδί του γυά-
λισαν, και τα κυκλώματα κοκκίνισαν. Ο Μέμντουρ’χοκ έμεινε για αρκε-
τά λεπτά αφοσιωμένος στη δουλειά του· το βλέμμα του έμοιαζε να εί-
ναι χαμένο σ’έναν κόσμο που μονάχα εκείνος μπορούσε να δει. 
  Τελικά, βλεφάρισε και είπε: «Η περιοχή, Στρατηγέ… Η περιοχή είναι, 
με κάποιο τρόπο, φορτισμένη.» 
  «Φορτισμένη; Με ενέργεια;» 
  «Με κάποιου είδους ενέργεια. Όχι, πάντως, αυτή την ενέργεια με την 
οποία τροφοδοτούμε τα οχήματά μας και τα όπλα μας.» 
  «Τι ενέργεια, τότε;» 
  Ο Μέμντουρ’χοκ έμοιαζε πολύ προβληματισμένος, αν και η όψη του 
παρέμενε στωική. «Ομολογώ πως δεν γνωρίζω,» παραδέχτηκε. «Δεν 
την έχω ξανασυναντήσει. Πρέπει να πρόκειται για τοπική μορφή ενέρ-
γειας…» 
  «Της Απολλώνιας, δηλαδή; Κάποιου είδους ενέργεια που υπάρχει μό-
νο στην Απολλώνια;» 
  «Έτσι νομίζω. Μοιάζει να προέρχεται από την ίδια την πραγματικό-
τητα της διάστασης. Να την… αλλοιώνει, κάπως.» 
  «Δεν είχα ξανακούσει ότι η Απολλώνια διαθέτει τέτοια ενέργεια,» είπε 
η Νικίτα. 
  «Ούτε κι εγώ, Στρατηγέ.» Ο μαυρόδερμος, γενειοφόρος μάγος στρά-
φηκε, για να την αντικρίσει. «Και είναι πολύ περίεργο, τολμώ να πω, 
διότι η Απολλώνια βρισκόταν για αρκετό καιρό υπό Παντοκρατορικό 
έλεγχο. Αν υπήρχε μια τέτοια μορφή ενέργειας εδώ, απορώ πώς δεν 
την ανακάλυψαν οι μάγοι και οι επιστήμονες της Παντοκράτειρας.» 
  «Είσαι βέβαιος ότι η ενέργεια είναι τοπική;» είπε η Νικίτα. 
  «Δεν μπορεί να είναι κάτι άλλο. Αφορά άμεσα την πραγματικότητα 
της Απολλώνιας. Την αλλοιώνει, και έτσι αλλοιώνει και τη νοητική ε-
νέργεια των ανθρώπων. 
  »Δεν είναι, όμως, αυτό που με ανησυχεί, Στρατηγέ. Εκείνο που με α-
νησυχεί είναι ότι δεν μπορώ να δω από πού προέρχεται η αλλοίωση. Ο 



956  |  ΚΩΣΤΑΣ ΒΟΥΛΑΖΕΡΗΣ 

 

 

χώρος του στρατοπέδου μας είναι φανερά αλλοιωμένος, αλλά, σίγου-
ρα, για να γίνει έτσι κάποιος τον αλλοίωσε…» 
  «Και δεν μπορείς να βρεις ποιος. Ή από πού.» Δεν ήταν ερώτηση. 
  Ο Μέμντουρ’χοκ κατένευσε. «Δεν υπάρχει κανένα σημάδι. Δεν υπάρ-
χει καμία εκπομπή ενέργειας ή σήματος που να προέρχεται από ένα 
συγκεκριμένο σημείο και να καταλήγει στην περιοχή του στρατοπέδου 
μας. Είναι σαν κάποιος να ήρθε, να πέταξε μια βόμβα, και μετά να έφυ-
γε.» 
  «Επομένως,» είπε η Νικίτα, «εκείνο που πρέπει να κάνουμε, για την 
ώρα, είναι να πάρουμε τους στρατιώτες μας από ετούτο το μέρος.» 
  «Αναμφίβολα, αυτό θα ήταν συνετό.» 
  «Δε νομίζω, όμως, να είναι εύκολο να το κατορθώσουμε, στην παρού-
σα κατάσταση αποπροσανατολισμού που βρίσκονται. Μπορείς να κά-
νεις κάτι για να διαλύσεις την επιρροή των Απολλώνιων από επάνω 
τους;» 
  «Αδύνατον,» αποκρίθηκε ο Μέμντουρ’χοκ. «Η επίδραση είναι πολύ 
εξαπλωμένη, και πολύ ισχυρή. Για να επιτευχθεί αυτό που λες, Στρα-
τηγέ, θα χρειάζονταν, υποθέτω, μεγάλα ποσά ενέργειας και η προσπά-
θεια πολλών μάγων, συγχρόνως.» 
  «Και πώς προτείνεις να πάρουμε τους στρατιώτες μας από εκεί;» 
  «Διάταξέ τους να υποχωρήσουν.» 
  Η Νικίτα συνοφρυώθηκε. «Νομίζεις ότι θα υπακούσουν;» 
  «Υποθέτω πως ναι. Εξακολουθούν να υπηρετούν την Παντοκρατορία· 
δεν έχουν αλλάξει στρατόπεδο· απλά, είναι μπερδεμένοι. Πολύ, πολύ 
μπερδεμένοι: σε σημείο ακραίας επιθετικής παράνοιας.» 
  «Υπέροχα…» μούγκρισε η Νικίτα, και επέστρεψε στο εσωτερικό του 
αεροσκάφους. «Μπορούμε να στείλουμε σήμα στο στρατόπεδο που 
βλέπουμε;» ρώτησε τον πιλότο. 
  Εκείνος πάτησε ένα πλήκτρο και περίμενε να παρουσιαστεί μια ένδει-
ξη στην οθόνη του. «Μπορούμε, Στρατηγέ.» 
  «Καλώς,» είπε η Νικίτα· και μετά, προσπάθησε να δώσει την εντολή 
υποχώρησης, ελπίζοντας πως οι στρατιώτες της θα την υπάκουγαν, 
όπως συνήθως. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  957 

 

 

 

66 
 
 
Ο Λούσιος ήταν κουρασμένος, όταν επέστρεψε από την προσωπική 
του αποστολή να αποσταθεροποιήσει τα μυαλά των Παντοκρατορι-
κών. Δε θυμόταν να ξανάχε αισθανθεί τέτοια κούραση, από τότε που 
εκείνος κι ο Κατακεραυνωτής είχαν γίνει ένα. Τώρα, ήθελε πραγματικά 
να κοιμηθεί, και το έκανε, ξαπλώνοντας στο κρεβάτι των δωματίων 
του, μέσα στο Κ.Ε.Α.Δ. της Ταλκασίας. 
  Ο ύπνος του, όμως, δεν κράτησε πολλές ώρες. Ο επικοινωνιακός δίαυ-
λος χτύπησε, ξυπνώντας τον· και, καθώς ο Λούσιος ανασηκωνόταν 
επάνω στο κρεβάτι, είδε ότι το ρολόι έδειχνε πέντε η ώρα και είκοσι-
τρία λεπτά, το πρωί. Απέξω ήταν ακόμα σκοτεινά, αλλά φαινόταν κα-
θαρά πως δεν χιόνιζε. 
  Ο Λούσιος άνοιξε τον δίαυλο, ρωτώντας: «Τι είναι;» 
  «Μεγαλειότατε, με συγχωρείτε που σας ενοχλώ τόσο νωρίς· σκέφτηκα, 
όμως, ότι αυτό θα θέλατε να το μάθετε.» Η φωνή της Στρατηγού Ιππο-
θόης. 
  «Σ’ακούω, Στρατηγέ. Τι συμβαίνει;» 
  «Οι Παντοκρατορικοί ετοιμάζονται για υποχώρηση. Διαλύουν το στρα-
τόπεδό τους. Μόλις μου το ανέφεραν οι ανιχνευτές μας.» 
  Διαλύουν το στρατόπεδό τους; απόρησε ο Λούσιος. Υποχωρούν; Δεν 
μπορεί να ευθύνονταν γι’αυτό η επίδρασή του και η επίδραση της Υ-
φάντρας. Κανονικά, οι Παντοκρατορικοί θα έπρεπε να αλληλοσκοτώ-
νονται –ή, στην καλύτερη περίπτωση, να διαπληκτίζονται αναμεταξύ 
τους–, όχι να υποχωρούν. Τι λόγο μπορεί να είχαν, για να τραπούν σε 
φυγή; Κανείς δεν τους είχε επιτεθεί· κανείς δεν τους είχε απειλήσει· και 
πρέπει να πίστευαν ότι είχαν το πλεονέκτημα απέναντι στους Απολ-
λώνιους. 
  Θα υποχωρούσαν μονάχα αν είχαν λάβει συγκεκριμένη διαταγή να το 
κάνουν. Διαταγή από έναν ανώτερο αξιωματικό. Κάποιον αξιωματικό 
που αντιλήφτηκε το σχέδιό μου; Παράξενο. Πολύ παράξενο. Γιατί, για 
να καταλάβει κάποιος ότι κάτι δεν πήγαινε καλά στο στρατόπεδο, θα 



958  |  ΚΩΣΤΑΣ ΒΟΥΛΑΖΕΡΗΣ 

 

 

έπρεπε να είναι έξω απ’αυτό. Αν βρισκόταν μέσα, θα ήταν κι εκείνος 
επηρεασμένος… εκτός αν είχε δυνάμεις που– 
  «Μεγαλειότατε;» 
  «Ναι, Στρατηγέ, σε ακούω. Πρόσταξε τους μαχητές μας να ετοιμα-
στούν για επίθεση, και να κάνουν έφοδο κατά των Παντοκρατορι-
κών.» 
  «Είστε σίγουρος, Μεγαλειότατε;» Η φωνή της Ιπποθόης ακουγόταν 
έκπληκτη. 
  «Ναι,» αποκρίθηκε ο Λούσιος. «Οι Παντοκρατορικοί είναι αποδιοργα-
νωμένοι. Τώρα είναι η ευκαιρία μας. Θα τους τσακίσουμε!» 
  «Όπως επιθυμείτε, Μεγαλειότατε. Δίνω τη διαταγή.» Η φωνή της είχε 
αλλάξει: Δεν ακουγόταν πλέον έκπληκτη· ακουγόταν… ανυπόμονη. 
Ανυπόμονη ν’αρχίσει η μάχη. Ανυπόμονη να γίνει η επίθεση κατά των 
Παντοκρατορικών. 
  Ο Κατακεραυνωτής μειδίασε, αχνά, καθώς έκλεινε τον επικοινωνιακό 
δίαυλο, γιατί αντιλαμβανόταν πως η δική του επιρροή ήταν που ξυ-
πνούσε αυτό το αιμοβόρικο ένστικτο μέσα στη Στρατηγό Ιπποθόη. 
Είχε έρθει η ώρα οι Απολλώνιοι να εξαπολύσουν την οργή τους επάνω 
στις δυνάμεις της Παντοκράτειρας. Θα χυνόταν πολύ αίμα σήμερα! 
  Ο Λούσιος σηκώθηκε και ντύθηκε. Έπιασε πάλι τον επικοινωνιακό 
δίαυλο και πρόσταξε να του ετοιμάσουν ένα ελικόπτερο στην οροφή 
της πολυκατοικίας. Ύστερα, βγήκε απ’τα δωμάτιά του και βάδισε, 
βιαστικά, προς τα δωμάτια της Κορνηλίας. 
  Φτάνοντας, χτύπησε την εξώπορτα, γιατί ήταν κλειδωμένη. Ο Ταχύ-
βιος άνοιξε. 
  «Πού είναι η ξαδέλφη μου;» ρώτησε ο Λούσιος. 
  «Μέσα. Κοιμάται.» 
  Ο Λούσιος προσπέρασε τον Ταχύβιο και μπήκε, πηγαίνοντας προς το 
υπνοδωμάτιο. 
  «Τι συμβαίνει;» ρώτησε ο Δούκας, ακολουθώντας τον. 
  «Επιτιθέμεθα στους Παντοκρατορικούς.» Ο Λούσιος πέρασε το κα-
τώφλι του υπνοδωματίου και μπήκε. 
  Η Κορνηλία, που είχε ακούσει τις φωνές, ανασηκώθηκε επάνω στο 
κρεβάτι, έχοντας μια κουβέρτα τυλιγμένη γύρω της. Ο χώρος ήταν η-
μιφωτισμένος από μια χαμηλωμένη ενεργειακή λάμπα. «Τι είναι, Λού-
σιε; Τι θέλεις εδώ;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  959 

 

 

  «Οι Παντοκρατορικοί ετοιμάζονται για υποχώρηση,» εξήγησε εκείνος. 
«Ήρθε, επομένως, η ώρα να τους επιτεθούμε. Ο στρατός μας βγαίνει 
από την Ταλκασία, καθώς μιλάμε. Σκέφτηκα ότι ίσως να ήθελες να εί-
σαι μαζί μου στο ελικόπτερο.» 
  Η Κορνηλία έτριψε τα μάτια της με το ένα χέρι. Η χρήση των δυνάμε-
ων της Υφάντρας την είχε εξουθενώσει· δεν ήταν έτοιμη να σηκωθεί. 
«Θα πας στη μάχη, δηλαδή;» 
  «Καλύτερα να είμαι κοντά στους πολεμιστές μας, όταν θα στρέφουν 
την οργή τους κατά των Παντοκρατορικών.» Τα μάτια του Κατακε-
ραυνωτή γυάλισαν μέσα στο μισοσκόταδο, σαν τσακμακόπετρες. 
  Η Κορνηλία παραμέρισε τα σκεπάσματα από πάνω της και κάθισε 
στην άκρη του κρεβατιού. Πέρασε το χέρι της μέσα απ’τα μακριά, μαύ-
ρα μαλλιά της. «Θα έρθω,» είπε. 
 
 
 
Η Στρατηγός Νικίτα Δεξιόχειρη έκανε κύκλους στον νυχτερινό ουρανό, 
μέσα στο μικρό της αεροσκάφος, κι από κάτω έβλεπε τους πολεμιστές 
της να διαλύουν το στρατόπεδο και να ξεκινούν την υποχώρηση. Ευ-
τυχώς, ό,τι κι αν ήταν αυτή η δύναμη που είχε επηρεάσει το μυαλό 
τους, δεν το είχε επηρεάσει τόσο πολύ ώστε να τους κάνει να πάψουν 
να είναι πιστοί στην Παντοκράτειρα. Βέβαια, είχε χρειαστεί να περάσει 
κάποια ώρα, μέχρι να μπορέσουν να συγκροτηθούν, για να εκτελέσουν 
τη διαταγή της –γιατί ο Υποστράτηγος Φάνελμος είχε δίκιο: το στρά-
τευμα βρισκόταν σε πλήρη αποδιοργάνωση–, όμως, τελικά, την είχαν 
εκτελέσει. 
  «Η επιρροή θα διαλυθεί, τώρα που θα απομακρυνθούν από τούτο το 
μέρος;» ρώτησε η Νικίτα τον Μέμντουρ’χοκ. 
  «Αν λάβουμε τον Υποστράτηγο Φάνελμο ως τυπική περίπτωση, ναι, 
θα διαλυθεί. Όχι αμέσως, βέβαια, γιατί το μυαλό χρειάζεται κάποιο 
χρόνο για να επανέλθει στη φυσιολογική του κατάσταση.» 
  Ετούτη τη φορά, λοιπόν, καταφέραμε να χαλάσουμε το σχέδιο των Α-
πολλώνιων, σκέφτηκε η Νικίτα. Τι θα γίνει, όμως, όταν μας ξαναεπιτε-
θούν με παρόμοιο τρόπο; Θα μπορεί ο Μέμντουρ να τους μπλοκάρει κά-
πως; 
  Το βλέμμα της τράβηξαν, ξαφνικά, κάποιες κινήσεις από τη μεριά της 
Ταλκασίας. 



960  |  ΚΩΣΤΑΣ ΒΟΥΛΑΖΕΡΗΣ 

 

 

  Πολλές κινήσεις. 
  Οχήματα και αεροσκάφη, πεζοί και ιππείς. 
  Μα τον Κρόνο! μας επιτίθενται! 
 
 
 
Οι Απολλώνιοι βγήκαν μαζικά από την Ταλκασία, ιππεύοντας άγρια 
πολεμικά άτια, οδηγώντας θωρακισμένα άρματα μάχης, πιλοτάροντας 
αεροπλάνα και ελικόπτερα, και προελαύνοντας πεζοί με τουφέκια και 
οπλοπολυβόλα στα χέρια. Στόχος τους ήταν οι δέκα χιλιάδες αποπρο-
σανατολισμένοι Παντοκρατορικοί, που είχαν διαλύσει το στρατόπεδό 
τους και υποχωρούσαν προς τα βορειοδυτικά. 
  Οι Απολλώνιοι διέσχισαν γρήγορα το έδαφος που τους χώριζε από 
τους εχθρούς τους και έπεσαν επάνω τους, μέσα στη νύχτα, ενώ εκεί-
νοι προσπαθούσαν να κάνουν μεταβολή, για να τους αντιμετωπίσουν. 
Πολύ αργά, όμως. Όταν ένα στράτευμα υποχωρεί, δεν είναι εύκολο να 
γυρίσει και να χτυπήσει τον αντίπαλο· κι επιπλέον, τα μυαλά των Πα-
ντοκρατορικών ήταν ακόμα πολύ, πολύ συγχυσμένα από την επίδραση 
του Κατακεραυνωτή και της Υφάντρας, κι από τις ανούσιες –αλλά έ-
ντονες– συγκρούσεις που είχαν δημιουργηθεί μέσα στο στρατόπεδό 
τους. 
  Οι Απολλώνιοι τούς επιτέθηκαν, κραυγάζοντας. Και στρέφοντας ενα-
ντίον τους όλες τις κακές σκέψεις και τις δυσάρεστες μνήμες που γέμι-
ζαν τα κεφάλια τους εδώ και ημέρες ολόκληρες. Το κροτάλισμα των 
όπλων αντηχούσε στον αέρα, όπως και οι εκρήξεις, το βουητό των μη-
χανών, και τα ουρλιαχτά. Λάμψεις και φωτιές έσχιζαν το σκοτεινό πέ-
πλο της νύχτας. 
  Ναι, σκέφτηκε ο Λούσιος, παρακολουθώντας τη σύγκρουση από το 
ελικόπτερο, όπου βρισκόταν μαζί με την Κορνηλία, τον Ταχύβιο, τον 
Ιερώνυμο, και τον πιλότο του σκάφους. Ναι! Αυτό είναι… Αυτή είναι η 
δύναμη του Δασκάλου! Θα διώξουμε τους Παντοκρατορικούς από τα 
εδάφη της Απολλώνιας, σαν δαρμένα σκυλιά! 
  Ριχτείτε στη μάχη, στρατιώτες μου! Χύστε το αίμα σας για τη διάστασή 
σας! Αφήστε το να γίνει θυμός και οργή, εκδίκηση και καταστροφή, για 
τους εχθρούς μας! Ο Μεγάλος Δάσκαλος σάς βλέπει. Ο Μεγάλος Δάσκα-
λος είναι μαζί σας ετούτη τη νύχτα. Οι δυνάμεις της Παντοκράτειρας θα 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  961 

 

 

συνθλιβούν! Το χιονισμένο έδαφος θα γεμίσει απ’τα κουφάρια τους κι 
από τα σμπαραλιασμένα οχήματα και αεροσκάφη τους! 
 
 
 
Η Στρατηγός Νικίτα έσφιξε τις γροθιές της, νιώθοντας τα νύχια της να 
τρυπούν τις παλάμες της. Η υποχώρηση ήταν λάθος. Τώρα το έβλεπε. 
Ήταν μεγάλο λάθος. Οι Απολλώνιοι αυτό περίμεναν, για να τους επιτε-
θούν, καθώς εκείνοι θα ήταν αποδιοργανωμένοι. Τι μπορούσα, όμως, 
να είχα κάνει; Να είχα αφήσει τους στρατιώτες μου εδώ, να αλληλοσκο-
τωθούν, σαν παράφρονες; 
  Και τώρα, όμως; Τώρα, τι θα γίνει; Θα τους ξεπαστρέψουν όλους οι Α-
πολλώνιοι; 
  Η Νικίτα στένεψε τα μάτια, παρακολουθώντας τη συμπλοκή από κά-
τω της. Κοίτα πώς μάχονται… Σα λυσσασμένοι πέφτουν στη μάχη. Είδε 
ένα Απολλώνιο άρμα να ποδοπατά, κυριολεκτικά, μερικούς Παντοκρα-
τορικούς στρατιώτες, τσακίζοντας τα σώματά τους και συνεχίζοντας 
προς άλλους, περισσότερους, αγνοώντας τα πυρά που διέλυαν τα τζά-
μια και τη θωράκισή του. Είδε ένα τάγμα Απολλώνιου ιππικού να χιμά 
πάνω σε μια μονάδα πεζικού των Παντοκρατορικών, λες και επρόκειτο 
για Ιππότες της Απολλώνιας, όχι γι’απλούς καβαλάρηδες. Έχουν όλοι 
τους τρελαθεί; Τι είδους τακτικές είναι τούτες; Οι Απολλώνιοι, κανονι-
κά, δεν επιτίθονταν έτσι. Ήταν πιο προσεχτικοί στον πόλεμο. Πιο 
στρατηγικοί. Αυτοί που έβλεπε τώρα η Νικίτα έμοιαζαν με μανιασμένα 
θηρία από τη Φεηνάρκια. 
  «Πιλότε,» ρώτησε, «μπορούμε να στείλουμε σήμα στο Ταλκάσιο Πέ-
ρασμα;» 
  «Είμαστε πολύ μακριά, Στρατηγέ. Πρέπει να πλησιάσουμε–» 
  «Ας πλησιάσουμε, τότε. Γρήγορα. Θέλω να δώσω μια επείγουσα δια-
ταγή.» 
  Το μικρό αεροσκάφος έσχισε τον νυχτερινό ουρανό της Απολλώνιας, 
πλησιάζοντας τα βουνά, ανατολικά. 
 
 
 
Το πεδίο της μάχης είχε τυλιχτεί στον καπνό· ο Λούσιος δεν μπορούσε 
να διακρίνει και πολλά, καθώς κοίταζε από το ελικόπτερο. Ήταν, όμως, 



962  |  ΚΩΣΤΑΣ ΒΟΥΛΑΖΕΡΗΣ 

 

 

βέβαιος ότι οι Απολλώνιοι νικούσαν. Μπορούσε να το αισθανθεί. Θα 
ήταν μεγάλο πλήγμα για τους Παντοκρατορικούς ετούτο. Πολύ μεγάλο 
πλήγμα. Και θα ήταν το πρώτο από όσα θα ακολουθούσαν. Ο Δάσκα-
λος θα έδινε τη νίκη: την τελική νίκη! 
  «Βλέπεις τώρα, Ιερώνυμε;» ρώτησε τον ξάδελφό του ο Λούσιος, γυρί-
ζοντας για να τον κοιτάξει. 
  «Για να είμαι ειλικρινής, δε μπορώ να δω τίποτα,» απάντησε εκείνος, 
ατενίζοντας κάτω, το χαώδες πεδίο της μάχης. 
  «Ακόμα αμφισβητείς; Η νίκη που βλέπεις μπροστά σου ανήκει στον 
Μεγάλο Δάσκαλο, Ιερώνυμε, και μόνο σ’εκείνον!» 
  Ο Ιερώνυμος έμεινε σιωπηλός, συνεχίζοντας ν’ατενίζει τη μάχη. 
  Ο Λούσιος είδε, σε λίγο, ορισμένες μονάδες Παντοκρατορικών να 
βγαίνουν μέσα απ’τον καπνό και την καταστροφή και να τρέπονται σε 
φυγή, προς τα βορειοδυτικά. Ένα σμήνος Απολλώνιων αεροσκαφών 
επιχείρησε να τους καταδιώξει, αλλά το αναχαίτισε ένα σμήνος από 
Παντοκρατορικά αεροσκάφη. Οι δυνάμεις της Παντοκράτειρας φαινό-
ταν να έχουν ανακτήσει κάποια από την πειθαρχία τους. Δεν μπορούν, 
όμως, να μας νικήσουν. Έχουμε, ξεκάθαρα, το πάνω χέρι! 
  Κι αυτό, όπως σύντομα αποδείχτηκε, ήταν η πραγματικότητα, καθώς 
ολοένα και περισσότερες μονάδες Παντοκρατορικών τρέπονταν σε 
άτακτη φυγή. 
  «Μεγαλειότατε. Υποχωρούν.» Η φωνή της Στρατηγού Ιπποθόης, από 
τον τηλεπικοινωνιακό πομπό του ελικοπτέρου. «Να τους καταδιώξου-
με;» Ο Λούσιος διέκρινε προθυμία στον τόνο της. Διέκρινε επιθυμία για 
αίμα. 
  «Ναι,» της απάντησε. «Καταδιώξτε τους. Σκοτώστε τους όλους, ώς 
τον τελευταίο! Γεμίστε την πεδιάδα με τα κουφάρια τους!» 
  Και οι Απολλώνιοι τούς καταδίωξαν, επεκτείνοντας το πεδίο της μά-
χης και απλώνοντας την καταστροφή παντού. 
 
 
 
Με τη μαζική τους επίθεση, όμως, είχαν αφήσει την Ταλκασία, ουσια-
στικά, απροστάτευτη. 
  Πράγμα το οποίο η Στρατηγός Νικίτα είχε καταλάβει, γνωρίζοντας, 
περίπου, πόσες δυνάμεις διέθεταν εκεί οι Απολλώνιοι. Έτσι, όταν έδω-
σε διαταγή στα αεροσκάφη του Ταλκάσιου Περάσματος να επιτεθούν, 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  963 

 

 

τα σμήνη τους βρήκαν την πόλη εύκολη λεία. Υπήρχαν, φυσικά, κάποια 
αντιαεροπορικά συστήματα και ορισμένοι άνθρωποι για να τα λει-
τουργούν· μα δεν ήταν αρκετά για να αναχαιτίσουν τα εκατοντάδες 
αεροπλάνα που είχαν, ξαφνικά, γεμίσει τον ουρανό πάνω από την 
Ταλκασία, καθώς ο ήλιος ξεμύτιζε πίσω από τα βουνά, στέλνοντας το 
πρώτο του φως στην Απολλώνια. Τα οικοδομήματα ανατινάζονταν, 
και οι δρόμοι γέμιζαν φωτιές και καπνό. Οι βόμβες διαδέχονταν η μία 
την άλλη, σπέρνοντας την καταστροφή, ρημάζοντας τα πάντα, προκα-
λώντας εκκωφαντικές και εκτυφλωτικές εκρήξεις. 
  «Πιλότε,» είπε η Νικίτα, βλέποντας με ικανοποίηση το σχέδιό της να 
πραγματοποιείται, «επιστρέφουμε στη Χρυσόπολη.» 
  «Μάλιστα, Στρατηγέ.» 
  Οι προωθητήρες του μικρού αεροσκάφους βρυχήθηκαν, οδηγώντας 
το βορειοδυτικά, μακριά από την καταστροφή στην Ταλκασία και τη 
σφαγή στο χιονισμένο πεδίο μπροστά της. 
 
 
 
«Η Ταλκασία!» είπε ο Ιερώνυμος, κοιτάζοντας πίσω. «Επιτίθενται στην 
Ταλκασία!» 
  Ο Λούσιος στράφηκε, και είδε ότι ο ξάδελφός του είχε δίκιο. Παντο-
κρατορικά σμήνη βομβάρδιζαν την πόλη, καταστρέφοντας τα οικοδο-
μήματά της, το ένα κατόπιν του άλλου. 
  «Πρέπει να επιστρέψουμε!» είπε ο Ιερώνυμος, πιάνοντας τον Λούσιο 
απ’τον ώμο. «Δώσε διαταγή να επιστρέψουμε! Θα διαλύσουν τα πά-
ντα!» 
  Χίλιες κατάρες! μούγκρισε εσωτερικά ο Λούσιος. Πώς ήρθαν τόσο 
γρήγορα; Κάποιος πρέπει να τους ειδοποίησε· δεν εξηγείται αλλιώς. Και 
αυτό που έλεγε ο Ιερώνυμος ήταν σωστό: έπρεπε να επιστρέψουν 
στην Ταλκασία –και, κατά συνέπεια, ν’αφήσουν τον στρατό ξηράς της 
Παντοκράτειρας να γλιτώσει· ή, τουλάχιστον, ό,τι είχε μείνει απ’αυτόν. 
  Ο Λούσιος άνοιξε τον τηλεπικοινωνιακό πομπό. «Στρατηγέ! Μ’ακούς, 
Στρατηγέ;» 
  «Μάλιστα, Μεγαλειότατε.» 
  «Δες τι γίνεται πίσω μας, Στρατηγέ!» 
  Σιγή από την άλλη μεριά της τηλεπικοινωνίας. 
  «Βλέπεις, Στρατηγέ;» 



964  |  ΚΩΣΤΑΣ ΒΟΥΛΑΖΕΡΗΣ 

 

 

  «Βλέπω…» Η φωνή της Ιπποθόης ακουγόταν τώρα πολύ πιο νηφάλια 
από πριν. 
  «Πρόσταξε τους μαχητές μας να επιστρέψουν στην Ταλκασία. Αμέ-
σως. Και να αναχαιτίσουν τα εχθρικά αεροσκάφη. Τώρα, Στρατηγέ! 
Τώρα!» 
  «Μάλιστα, Μεγαλειότατε.» 
  Αλλά δεν ήταν τόσο εύκολο να γίνει όσο να ειπωθεί. Η διαταγή, α-
σφαλώς, δόθηκε από τη Στρατηγό Ιπποθόη, χωρίς καθυστέρηση· οι 
Απολλώνιοι στρατιώτες, όμως, ήταν πραγματικά μανιασμένοι από την 
επιρροή του Κατακεραυνωτή, και δύσκολα μπορούσαν να αποστρέ-
ψουν την οργή τους από τους υποχωρούντες Παντοκρατορικούς –τους 
οποίους λιάνιζαν ανεξέλεγκτα και χωρίς έλεος– και να γυρίσουν στην 
Ταλκασία. 
  Πρώτα, επέστρεψαν τα αεροσκάφη, όχι μόνο λόγω της μεγαλύτερής 
τους ταχύτητας, αλλά κι επειδή οι πιλότοι δεν είχαν μανιάσει τόσο όσο 
οι δυνάμεις ξηράς, που βρίσκονταν μέσα στις φωτιές, τον καπνό, και 
τις εκρήξεις, κι έτσι μπορούσαν πιο εύκολα να θέσουν τις σκέψεις τους 
υπό έλεγχο και να υπακούσουν τη διαταγή που επαναλάμβανε, ξανά 
και ξανά, η Στρατηγός Ιπποθόη στους πομπούς τους: «Προς όλα τα 
τάγματα και τα σμήνη: επιστρέψατε αμέσως στην πόλη! Προς όλα τα 
τάγματα και τα σμήνη: επιστρέψατε αμέσως στην πόλη! Δεχόμαστε αε-
ροπορική επίθεση! Επιστρέψατε αμέσως στην πόλη!» 
  Μετά από τα αεροσκάφη, οι υπόλοιπες Απολλώνιες δυνάμεις άρχισαν 
να έρχονται, κομματιαστά, προς την Ταλκασία, η μία μονάδα κατόπιν 
της άλλης. 
  Ενώ τα Παντοκρατορικά σμήνη συνέχιζαν να ρημάζουν την πόλη, όσο 
είχαν ακόμα χρόνο. 
 
 
 
Το ελικόπτερο προσγειώθηκε στην κορυφή της μίας πολυκατοικίας 
του Κ.Ε.Α.Δ., όταν τα αεροσκάφη της Παντοκρατορίας είχαν διωχτεί 
από τον ουρανό της Ταλκασίας και ο Απολλώνιος ήλιος, που ξεπρό-
βαλλε από τα ανατολικά βουνά, φώτιζε τα συντρίμμια και την κατα-
στροφή. Οι δύο πολυκατοικίες του Κ.Ε.Α.Δ. είχαν υποστεί μεγάλες ζη-
μιές: τα τζάμια τους ήταν σπασμένα, ολόκληρες τρύπες υπήρχαν στους 
τοίχους τους, και η μία γέφυρα που τις ένωνε είχε πέσει, ενώ η άλλη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  965 

 

 

έμοιαζε ετοιμόρροπη. Δυστυχώς, η Μαγγανεία Αντιπυραυλικού Πεδίου 
δεν βρισκόταν εν ενεργεία κατά την αεροπορική επίθεση, καθώς όλοι 
οι Τεχνομαθείς μάγοι είχαν πάει με το στρατό που εφορμούσε στους 
Παντοκρατορικούς βορειοδυτικά. 
  Ο Λούσιος άνοιξε την πόρτα του ελικοπτέρου και βγήκε, ατενίζοντας 
γύρω του τη σφυροκοπημένη Ταλκασία. Ετούτη η επίθεση ήταν χειρό-
τερη από την προηγούμενη, συμπέρανε. Η πόλη κόντευε να ισοπεδω-
θεί. Οι τρισκατάρατοι Παντοκρατορικοί είχαν –κάπως– προλάβει να 
κινηθούν πιο γρήγορα απ’ό,τι εκείνος υπολόγιζε. Θα το μετάνιωναν, 
όμως! Θα μετάνιωναν για τούτη την καταστροφή! Ο Μεγάλος Δάσκα-
λος θα οδηγούσε τους πιστούς του στη νίκη, και τους εχθρούς των πι-
στών του στον αφανισμό! 
  «Ξάδελφε,» είπε ο Ιερώνυμος, «ήταν κι αυτό μέρος του σχεδίου σου;» 
Ύψωσε το χέρι του προς τη σμπαραλιασμένη πόλη που τους περιέ-
βαλλε. 
  «Μην παίζεις με την υπομονή μου, Ιερώνυμε!» αντιγύρισε ο Λούσιος, 
και τα μάτια του άστραψαν, αφύσικα. «Αυτό δεν έπρεπε να είχε συμ-
βεί!» 
  «Φυσικά και δεν έπρεπε να είχε συμβεί. Δε μας συμφέρει. Όμως συνέ-
βη.» 
  «Και χαίρεσαι που συνέβη;» φώναξε ο Λούσιος, αρπάζοντάς τον με το 
ένα χέρι απ’το πέτο. «Χαίρεσαι που η πατρίδα σου υποφέρει, προδό-
τη!» 
  Ο Ιερώνυμος έπιασε τον καρπό του ξαδέλφου του. «Δεν είμαι προδό-
της! Αλλά σου έλεγα, από την αρχή, ότι έπρεπε να συμμαχήσεις με τον 
Ανδρόνικο! Είσαι ανόητος, Λούσιε! Ανόητος!» 
  Ο Κατακεραυνωτής τον τίναξε πέρα με αφύσικη δύναμη, στέλνοντάς 
τον σχεδόν στο χείλος της οροφής της πολυκατοικίας. 
  Η Κορνηλία έπιασε τον ξάδελφό της απ’τον αγκώνα. «Λούσιε! Τι κά-
νεις; Δεν το εννοούσε· είναι συγχυσμένος, δεν το βλέπεις;» 
  Μέσα στις χούφτες του Κατακεραυνωτή αστραπές είχαν αρχίσει να 
πάλλονται. 
  Ο Ιερώνυμος ορθώθηκε αντίκρυ του, σιωπηλός, αλλά ατενίζοντάς τον 
καταπρόσωπο. 
  Η Κορνηλία έσφιξε τον αγκώνα του Λούσιου. «Μην το κάνεις,» του 
ψιθύρισε, φοβούμενη ότι ο Κατακεραυνωτής θα σκότωνε τον αδελφό 
της επιτόπου. 



966  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Ιερώνυμος βάδισε, περνώντας δίπλα απ’τον ξάδελφό του και πη-
γαίνοντας προς τη σκάλα της πολυκατοικίας. Ο ανελκυστήρας ήταν 
φανερά κατεστραμμένος από την αεροπορική επίθεση. 
  «Η Κορνηλία έχει δίκιο,» είπε ο Ταχύβιος. «Ο Ιερώνυμος είναι, πράγ-
ματι, συγχυσμένος, Μεγάλε Άρχοντα. Δε θ’αργήσει, όμως, να καταλάβει 
το λάθος του· είμαι βέβαιος.» 
  Ο Λούσιος αναστέναξε. Θα πληρώσουν γι’αυτό, σκέφτηκε. Οι Παντο-
κρατορικοί θα πληρώσουν, πολύ ακριβά! 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  967 

 

 

67 
 
 
Καθώς στεκόταν στο μπαλκόνι, νιώθοντας τον χειμωνιάτικο, παγερό 
αγέρα να παιχνιδίζει με τα μαλλιά της, η Βασιλική είδε ένα όχημα να 
πλησιάζει την Άκανθο. Το διέκρινε από τα φώτα του, γιατί ήταν ήδη 
σκοτεινά· το χειμώνα σκοτείνιαζε γρήγορα στην Απολλώνια. Αναρω-
τήθηκε αν το όχημα ερχόταν από τη Νούμβρια· αν μέσα του βρίσκο-
νταν κάποιοι από τους τελευταίους υπερασπιστές της εν λόγω πόλης 
και του Δυτικού Περάσματος. Γι’αυτούς είχε η Πριγκίπισσα παραμείνει 
εδώ και δεν είχε, ακόμα, ακολουθήσει τον αδελφό της στο εσωτερικό 
των Δασότοπων του Ωχρού Χώματος. Το όχημα, όμως, δεν πλησίαζε 
από τη σωστή μεριά του εξοχικού δρόμου, για να έρχεται από τη 
Νούμβρια. Δεν πλησίαζε από τα βόρεια, αλλά από τα νότια. Επομένως, 
ή κάποιοι είχαν κάνει έναν πολύ περίεργο κύκλο –λόγω, υπέθετε η Βα-
σιλική, προβλημάτων με τους Παντοκρατορικούς– ή το όχημα δεν ερ-
χόταν από τη Νούμβρια, παρά από τη Σερίβια, ή από κανένα νοτιότερο 
μέρος του Βασιλείου της Απολλώνιας. 
  Η Πριγκίπισσα περίμενε, και το είδε να φτάνει στη μικρή πόλη της 
Ακάνθου, όπου, φυσικά, οι φρουροί το σταμάτησαν, για να το ελέγ-
ξουν. Κανείς δεν περνούσε από εδώ χωρίς έλεγχο πλέον. Το μέρος είχε 
γίνει σωστό φρούριο: σε κάθε σπίτι υπήρχε στημένο και τουλάχιστον 
ένα πολυβόλο· οι κάτοικοι είχαν μετατραπεί όλοι σε πολεμιστές. 
  Ο απαραίτητος έλεγχος πραγματοποιήθηκε και το όχημα –που ήταν 
ένα αρκετά μεγάλο ημιφορτηγό– πέρασε στους μικρούς δρόμους της 
Ακάνθου με μειωμένη ταχύτητα. Πλησιάζοντας την οικία του Άρχοντα 
Ανεμόρυγχου. Εδώ έρχεται, συνειδητοποίησε η Βασιλική. Ποιος είναι 
μέσα; Κάποιος απεσταλμένος του θείου μου, του Αλεξίλυπου; 
  Οι πόρτες του οχήματος άνοιξαν μπροστά από το σπίτι του Άρχοντα 
της Ακάνθου, και η Πριγκίπισσα είδε να βγαίνει μια γυναίκα με κατά-
μαυρο δέρμα και λευκά μαλλιά, που έπεφταν λυτά ώς τους ώμους της. 
Ήταν ντυμένη με κάπα και μακρύ φόρεμα. Η Βασιλική δεν τη γνώριζε. 
Μετά, όμως, βγήκε και κάποιος άλλος, τον οποίο γνώριζε πολύ καλά. Ο 
Άγγελος! Τι ήθελε αυτός εδώ; Είχε μείνει πίσω, στην Απαστράπτουσα, 
και η Βασιλική τού είχε ζητήσει να πηγαίνει συχνά στο παλάτι, για να 



968  |  ΚΩΣΤΑΣ ΒΟΥΛΑΖΕΡΗΣ 

 

 

βλέπει τι γινόταν η μητέρα της: μήπως χρειαζόταν τη βοήθειά του για 
οτιδήποτε. Με τόσους ακόλουθους του Μαύρου Νάρζουλ να δολοπλο-
κούν μέσα στις σκιές, η Βασίλισσα Γλυκάνθη, σίγουρα, έπρεπε να έχει 
γύρω της όσο το δυνατόν περισσότερα έμπιστα άτομα. 
  Τώρα, όμως, ο Άγγελος βρισκόταν εδώ, στην Άκανθο. Και μετά από 
εκείνον, βγήκε άλλη μια γυναίκα απ’το όχημα. Μαυρόδερμη κι αυτή, 
αλλά λιγνότερη και ψηλότερη από την πρώτη, και με πορφυρά, κοντά 
μαλλιά. Η Βασιλική δεν την ήξερε. 
  Στη συνέχεια, βγήκαν κι άλλοι από το όχημα, άντρες και γυναίκες, ό-
λοι τους μαυρόδερμοι. Μια ομάδα ολόκληρη. Και η Πριγκίπισσα νόμιζε 
ότι κατάλαβε. Οι επαναστάτες από τη Μοργκιάνη. Ναι. Αυτοί πρέπει 
νάναι οι επαναστάτες από τη Μοργκιάνη, οι τελευταίοι που περίμενε ο 
Ανδρόνικος. 
  Ο Άγγελος και οι δύο γυναίκες μίλησαν με τους φρουρούς της οικίας, 
που έσπευσαν να τους πλησιάσουν. Η Βασιλική άφησε το μπαλκόνι και 
μπήκε στο εσωτερικό του σπιτιού, ξέροντας πως, σύντομα, θα συνα-
ντούσε τους επισκέπτες. 
  Και πράγματι, μια υπηρέτρια ήρθε και την ενημέρωσε ότι ένας κύριος 
που ονομαζόταν Άγγελος Επίκυκλος βρισκόταν εδώ· μαζί του ήταν δύο 
γυναίκες, που η μία είχε συστηθεί ως Κόρτια και η άλλη ως Σερφί-
α’ταρ, δηλώνοντας πως ήταν επαναστάτριες από τη Μοργκιάνη.  
  Η Βασιλική ένευσε, καθώς στεκόταν μπροστά στον καθρέφτη και 
χτενιζόταν. «Θα τους συναντήσω.» 
  Σερφία’ταρ; σκέφτηκε. ’ταρ; Αυτό σημαίνει ότι είναι Δράκαινα, σωστά; 
Όπως η Άνμα’ταρ. 
  Ετοιμάστηκε, στα γρήγορα, και κατέβηκε ν’ανταμώσει τους επισκέ-
πτες της. 
  Ο Άγγελος χαμογέλασε, βλέποντάς την, κι εκείνη χαμογέλασε επίσης. 
Τον πλησίασε και τον φίλησε, πεταχτά, στα χείλη. «Τι συμβαίνει;» τον 
ρώτησε. «Τι σε φέρνει εδώ;» 
  «Οι επαναστάτες από τη Μοργκιάνη,» ο Άγγελος έριξε ένα βλέμμα 
στις δύο μαυρόδερμες γυναίκες, «ήρθαν στο παλάτι της Απαστρά-
πτουσας ενώ βρισκόμουν εκεί, μαζί με τη μητέρα σου. Έτσι, αποφάσι-
σα να τους οδηγήσω εγώ στην Άκανθο, γιατί, καθότι εξωδιαστασιακοί, 
δε γνώριζαν πού είναι η πόλη.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  969 

 

 

  Η Βασιλική τον ατένισε με το ένα μάτι μισόκλειστο και τα χείλη σου-
φρωμένα. «Και δεν μπορούσε να τους οδηγήσει κάποιος άλλος; Ένας 
από τους παλατιανούς φρουρούς, ας πούμε;» 
  «Εντάξει,» παραδέχτηκε ο Άγγελος, «ήθελα να έρθω. Αφότου έμαθα 
ότι είσαστε στην Άκανθο, και ότι η Νούμβρια και το Δυτικό Πέρασμα 
πρόκειται να εκκενωθούν από το στρατό μας, ήθελα να έρθω. Για 
ν’αγωνιστώ. Και για να συναντήσω τον αδελφό μου… αν είναι ακόμα 
ζωντανός,» πρόσθεσε με χαμηλωμένη φωνή. 
  «Και το περιοδικό;» ρώτησε η Βασιλική. «Ποιος τόχει αναλάβει τώ-
ρα;» 
  «Ποιος νοιάζεται για το περιοδικό; Έτσι όπως πηγαίνουν τα πράγμα-
τα στο Βόρειο Μέτωπο, κάτι μού λέει πως, αν δε διώξουμε σύντομα 
τους Παντοκρατορικούς απ’τη διάστασή μας, δε θα μας ενδιαφέρουν 
πια τα περιοδικά.» 
  «Σ’αυτό,» δεν μπόρεσε παρά ν’αποκριθεί η Βασιλική, «έχεις δίκιο. Η 
κατάσταση είναι πιο σκούρα απ’ό,τι γράφουν οι εφημερίδες κι απ’ό,τι 
λέει το Φως της Απολλώνιας· πίστεψέ με.» 
  Στράφηκε στις δύο μαυρόδερμες γυναίκες, που στέκονταν παραδί-
πλα, σιωπηλά. «Με συγχωρείτε,» είπε, γιατί καταλάβαινε ότι τις είχε 
παραμελήσει. «Είμαι η Πριγκίπισσα Βασιλική, αδελφή του Πρίγκιπα 
Ανδρόνικου.» 
  Οι επαναστάτριες έκαναν μια σύντομη υπόκλιση. «Κόρτια,» συστήθη-
κε εκείνη που ήταν παχουλή και μετρίου αναστήματος. Παρά τα άσπρα 
της μαλλιά, δεν έμοιαζε να είναι μεγάλη σε ηλικία. «Σερφία’ταρ,» συ-
στήθηκε η άλλη, που ήταν ψιλή, λιγνή, και είχε κοντά, πορφυρά μαλ-
λιά. 
  «Δράκαινα;» τη ρώτησε η Βασιλική. 
  «Μάλιστα, Πριγκίπισσά μου.» 
  «Πού βρίσκεται ο Πρίγκιπας Ανδρόνικος;» θέλησε να μάθει η Κόρτια. 
«Δεν είναι στην πόλη;» 
  «Όχι,» απάντησε ο Βασιλική· «έχει πάει στους Δασότοπους του Ωχρού 
Χώματος.» 
  «Μακριά από εδώ;» 
  «Καθόλου. Οι άγριες περιοχές που βρίσκονται ανατολικά μας; Αυτοί 
είναι οι Δασότοποι του Ωχρού Χώματος, και καταλαμβάνουν μεγάλη 
έκταση.» 



970  |  ΚΩΣΤΑΣ ΒΟΥΛΑΖΕΡΗΣ 

 

 

  «Θα πρέπει να πάμε εκεί, λοιπόν, εγώ κι οι επαναστάτες μου,» είπε η 
Κόρτια. 
  «Κι εγώ το ίδιο θα κάνω, αύριο,» εξήγησε η Βασιλική. «Είχα μείνει εδώ 
για να επιβλέπω, επειδή μαχητές από τη Νούμβρια έρχονταν ακόμα 
στην Άκανθο.» 
  «Θα μπορούσαμε, επομένως, να συνταξιδέψουμε.» 
  «Ασφαλώς. Εξάλλου, δε νομίζω να μπορείτε να διασχίσετε τους Δασό-
τοπους μόνοι σας· τα μέρη είναι πολύ δύσβατα, και οι ντόπιοι μόνο 
γνωρίζουν τα σωστά μονοπάτια. Έτσι, πρέπει ή να έχεις έναν 
απ’αυτούς για οδηγό, ή να έχεις στη διάθεσή σου κάποιο όχημα ειδικό 
για άσχημα εδάφη. Ή, κατά προτίμηση, και τα δύο.» 
  «Και, στην περίπτωσή μας, τι θα ισχύει;» ρώτησε η Κόρτια. 
  «Θα έχουμε έναν πολύ καλό οδηγό· και το όχημά μας, επίσης, δε θα 
είναι μόνο για δρόμους πόλεων.» 
  «Καλώς,» αποκρίθηκε η Κόρτια. 
  «Είμαστε σύμφωνες, λοιπόν,» είπε η Βασιλική. Και πρόσθεσε: «Για 
την ώρα, οι στρατιώτες μου θα συνοδέψουν εσάς και τους υπόλοιπους 
επαναστάτες σε κάποιο μέρος για να ξεκουραστείτε απόψε.» Έκανε 
νόημα σ’έναν φρουρό, που στεκόταν πλάι σε μια απ’τις πόρτες του κα-
θιστικού. 
  Όταν οι δύο μαυρόδερμες γυναίκες αποχώρησαν, η Πριγκίπισσα έ-
πιασε τον Άγγελο απ’το χέρι και του είπε: «Εσένα θα σε αναλάβω προ-
σωπικά.» 
  «Τρομαχτικό ακούγεται,» αποκρίθηκε εκείνος, υπομειδιώντας. 
  Η Βασιλική τον οδήγησε επάνω, προς το δωμάτιό της. 
  «Τον αδελφό μου τον είδες καθόλου;» τη ρώτησε ο Άγγελος, όταν έ-
φτασαν. 
  «Δεν είναι εύκολο να τύχει να δω έναν συγκεκριμένο στρατιώτη, Άγ-
γελε. Χιλιάδες πέρασαν από την Άκανθο, για να πάνε στους Δασότο-
πους του Ωχρού Χώματος.» 
  Ο Άγγελος έβγαλε την κάπα του και κάθισε σε μια καρέκλα. «Ελπίζω 
να είναι καλά. Έχω καιρό να λάβω γράμμα του. Κι έτσι όπως πηγαίνει 
ο πόλεμος…» Κούνησε το κεφάλι, κοιτάζοντας το πάτωμα. 
  Η Βασιλική στάθηκε πλάι του, ακουμπώντας το χέρι της στους ώμους 
του. «Μην είσαι τόσο απαισιόδοξος. Είμαι βέβαιη πως θα είναι καλά. 
Εξάλλου, ο Ανδρόνικος πρόσταξε ο στρατός να υποχωρήσει εγκαίρως· 
κι αυτό σημαίνει πως δε θα χαθούν άλλες ζωές στο Δυτικό Πέρασμα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  971 

 

 

  «Ίσως όχι στο Δυτικό Πέρασμα, αλλά σίγουρα αλλού στο Βόρειο Μέ-
τωπο. Και δεν είμαι βέβαιος, Βασιλική, πως ο Χρύσανθος βρισκόταν 
στο Δυτικό Πέρασμα… Δηλαδή, βρισκόταν εκεί, στην αρχή· μετά, όμως, 
με την πτώση του Φρουρίου του Σμαραγδένιου Βουνού, μπορεί να τον 
μετέφεραν στη Χρυσόπολη. Κι αν τον μετέφεραν σ’αυτό το μέρος….» 
  «Δεν το ξέρεις, όμως,» τόνισε η Βασιλική. «Αυτή είναι μια υπόθεση. 
Τίποτα περισσότερο.» 
  «…Ναι,» είπε ο Άγγελος. Αλλά δε φαινόταν τώρα λιγότερο μελαγχολι-
κός. 
 
 
 
Την επομένη, η Βασιλική σηκώθηκε με την αυγή. Και διαπίστωσε πως 
έκανε ΚΡΥΟ, ακόμα και με το σύστημα θέρμανσης της οικίας του Άρχο-
ντα Ανεμόρυγχου. Η Πριγκίπισσα της Απολλώνιας ντύθηκε βαριά για 
το ταξίδι: φόρεσε ένα στενό, ζεστό μεσοφόρι, ψηλές υφασμάτινες κάλ-
τσες και κοντότερες μάλλινες κάλτσες πάνω απ’αυτές, ένα δερμάτινο 
παντελόνι με γούνα, ένα πορφυρό πουκάμισο, μια μαύρη υφασμάτινη 
μπλούζα από πάνω του, μια μάλλινη λευκή μπλούζα πάνω απ’αυτήν, 
ψηλές πέτσινες μπότες με γούνα, μαύρα γάντια, και πράσινη κάπα. 
Γιατί ήξερε πως εκεί όπου θα πήγαιναν έκανε πολύ, πολύ περισσότερο 
κρύο απ’ό,τι στην Άκανθο. 
  Ο Άγγελος ντύθηκε παρόμοια, και βγήκαν απ’το σπίτι του Άρχοντα 
Ανεμόρυγχου, στο γκρίζο φως της αυγής. Οι επαναστάτες της Μορ-
γκιάνης τούς περίμεναν απέξω, καθώς επίσης και μερικοί άλλοι στρα-
τιώτες, επειδή όλοι γνώριζαν ότι η Πριγκίπισσα Βασιλική θα αναχω-
ρούσε σήμερα και ήταν έτοιμοι να τη συνοδέψουν. Μαζί τους βρίσκο-
νταν και ο Μιχαήλ κι η Ανταρλίδα, τους οποίους ο Ανδρόνικος είχε α-
φήσει εδώ, σε περίπτωση που η αδελφή του χρειαζόταν βοήθεια. Και 
τους οποίους τώρα η Βασιλική σύστησε στους Μοργκιανούς. 
  «Γνωριζόμαστε, Πριγκίπισσά μου,» είπε η Σερφία’ταρ, ανταλλάσσο-
ντας ένα βλέμμα με την Ανταρλίδα. 
  Φυσικά, σκέφτηκε η Βασιλική. Η Ανταρλίδα είναι Μαύρη Δράκαινα. 
  «Ποιος θα είναι ο οδηγός μας;» ρώτησε η Κόρτια, που πρέπει να ήταν 
αρχηγός των Μοργκιανών επαναστατών, όπως ο Μιχαήλ ήταν αρχη-
γός των Υπερυδάτιων. 



972  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική στράφηκε σ’έναν μουσάτο, καστανομάλλη άντρα, ο ο-
ποίος στεκόταν λίγο παραδίπλα. «Ο Ιερομάχος, ο οποίος είναι γιος του 
Άρχοντα Ανεμόρυγχου.» 
  Ο Ιερομάχος έκλινε το κεφάλι προς το μέρος της Κόρτια. «Χάρηκα για 
τη γνωριμία,» είπε. 
  «Παρομοίως,» αποκρίθηκε εκείνη. 
  «Μπορούμε να ξεκινήσουμε, λοιπόν,» είπε η Βασιλική. 
  Επιβιβάστηκαν σ’ένα όχημα που είχε αρκετό χώρο για όλους και κυ-
λούσε επάνω σε οκτώ μεγάλους τροχούς. Ανά δύο τροχούς, το σώμα 
του έσπαγε· έτσι, ουσιαστικά, χωριζόταν σε τέσσερα μικρά οχήματα, 
τα οποία μπορούσαν και να αποσυνδεθούν, αν υπήρχε ανάγκη (ή μπο-
ρούσαν να προστεθούν και περισσότερα τμήματα, σαν βαγόνια). Ήταν 
χρήσιμο για να διασχίζει κανείς δύσκολα εδάφη, επειδή ήταν πιο ευέ-
λικτο από ένα συνηθισμένο μεγάλο όχημα. 
  Ο Ιερομάχος Ανεμόρυγχος κάθισε στη θέση του οδηγού με τη Βασιλι-
κή πλάι του. Ο Άγγελος κάθισε πίσω τους, μαζί με την Ανταρλίδα (η 
οποία είχε προτείνει να είναι εδώ, σε περίπτωση που υπήρχε λόγος να 
τους προστατέψει, και η Πριγκίπισσα της Απολλώνιας δεν είχε φέρει 
αντίρρηση). Ο Μιχαήλ, η Κόρτια, η Σερφία’ταρ, και οι υπόλοιποι πήγαν 
στα άλλα τμήματα του οκτάτροχου οχήματος, που ήταν μεγαλύτερα 
από το πρώτο, αν και στο πρώτο βρίσκονταν όλες οι μηχανές. Στο δεύ-
τερο τμήμα του οχήματος, όμως, ήταν που αποθηκευόταν η ενέργεια, 
και εκεί υπήρχε επίσης ενεργειακό κέντρο, όπου μπορούσε να καθίσει 
ένας μάγος για να προσφέρει επιπλέον ισχύ στο όχημα: την οποία, α-
ναμφίβολα, χρειαζόταν, όταν διέσχιζε δύσβατες περιοχές, αφού η μο-
ναδική του δύναμη προερχόταν από το μπροστινό του τμήμα. Η Σερ-
φία’ταρ ανέλαβε να χρησιμοποιήσει τη Μαγγανεία Κινήσεως, λέγοντας 
πως η προσπάθεια που θα έπρεπε να καταβάλει δε θα ήταν μεγάλη· 
επρόκειτο για ένα πολύ απλά φτιαγμένο όχημα. Δεν ήταν καν μετα-
βαλλόμενο. 
  Ο Ιερομάχος τούς οδήγησε έξω από την Άκανθο και μέσα σ’ένα μονο-
πάτι που περνούσε ανάμεσα από τους λόφους, καμπυλώνοντας σαν το 
σώμα φιδιού. Ήταν στρωμένο με χιόνι, και γύρω του υπήρχαν δέντρα, 
ψηλότερα και χαμηλότερα, χιονισμένα κι αυτά και με κρυστάλλους να 
κρέμονται επάνω τους. Οι κρύσταλλοι γυάλιζαν στο πρωινό φως του 
ήλιου, ιριδίζοντας. Σε ορισμένα σημεία του μονοπατιού, περνούσαν 
ρυάκια, παγωμένα από το χειμερινό ψύχος, τα οποία το οκτάτροχο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  973 

 

 

όχημα διέσχιζε χωρίς δυσκολία: οι ρόδες του έσπαγαν τον πάγο και 
βουτούσαν στο ρηχό νερό από κάτω. Απόμακρες φωνές πουλιών α-
ντηχούσαν στους δασότοπους, και, κάπου-κάπου, μερικά απ’αυτά τα 
πουλιά φαίνονταν –από ανοίγματα στην αειθαλή βλάστηση– να πε-
τούν στον ουρανό, χτυπώντας τις μεγάλες τους φτερούγες. Πτηνά-
κυνηγοί, με παρατηρητικά βλέμματα και κοφτερά νύχια, σίγουρα για 
τον εαυτό τους, και πολύ, πολύ επικίνδυνα· πιθανώς, και πεινασμένα, 
εξαιτίας του χειμώνα. 
  Το όχημα δεν προχωρούσε γρήγορα επάνω στο μονοπάτι, γιατί, πα-
ρότι φτιαγμένο για να διασχίζει τέτοια δύσβατα εδάφη, η ταχύτητά 
του μειωνόταν πολύ από τα σκαμπανεβάσματα, τις στροφές, και τα 
σημεία που ήταν γεμάτα χιόνι. 
  Καθοδόν, συνάντησαν κάμποσους Απολλώνιους πολεμιστές. Η Βασι-
λική τούς είδε μισοκρυμμένους μέσα στη χιονισμένη βλάστηση, να 
κρατούν τα όπλα τους και να είναι παρατηρητικοί, ντυμένοι με κάπες 
και γάντια, και έχοντας μάλλινα μαντήλια τυλιγμένα γύρω απ’το πρό-
σωπό τους, για να προστατεύονται απ’το ψύχος. 
  Το μεσημέρι, η ζέστη δεν ήταν και πολύ δυνατότερη απ’ό,τι την αυγή· 
δηλαδή, εξακολουθούσε να κάνει ΚΡΥΟ. Ο Ιερομάχος σταμάτησε το ό-
χημά τους, για να ξεκουραστεί εκείνος και η Σερφία’ταρ, και για να 
φάνε με την ησυχία τους. 
  Ο Άγγελος ρώτησε: «Πόσο μακριά είμαστε;» 
  «Όχι πολύ,» απάντησε ο Ιερομάχος. «Το απόγευμα, καθώς θα βραδιά-
ζει, θα έχουμε φτάσει.» 
  Έφαγαν από το έτοιμο φαγητό που είχαν πάρει μαζί τους από την 
Άκανθο. Κανείς δε φαινόταν νάχει όρεξη για κουβέντα. Ίσως να έφται-
γε η ψυχρή ατμόσφαιρα των Δασότοπων του Ωχρού Χώματος, υπέθετε 
η Βασιλική. Αναρωτιέμαι για πόσο καιρό θα χρειαστεί να είμαστε σε 
τούτα τα δάση, σκέφτηκε. Η στρατηγική του Στρατάρχη Φιλόπνοου θα 
έφερνε, άραγε, γρήγορα αποτελέσματα εναντίον των Παντοκρατορι-
κών, ή αυτή η ιστορία θα τραβούσε σε μάκρος; Η Βασιλική απεχθανό-
ταν το κρύο. 
  Σταμάτα να παραπονιέσαι! μάλωσε τον εαυτό της. Θέλεις να βοηθή-
σεις στον αγώνα κατά της Παντοκράτειρας, έτσι δεν είναι; Εσύ επέλεξες 
να είσαι εδώ· το έχεις μετανιώσει; Και η απάντηση ήταν πως, όχι, δεν 
το είχε μετανιώσει. 



974  |  ΚΩΣΤΑΣ ΒΟΥΛΑΖΕΡΗΣ 

 

 

  Οι άλλοι επαναστάτες είμαι σίγουρη πως έχουν περάσει από πολύ χει-
ρότερες καταστάσεις. Λίγο κρύο δεν είναι τίποτα. 
  Αφού έφαγαν και ξεκουράστηκαν μερικές ώρες, συνέχισαν τον δρόμο 
τους με τον Ιερομάχο πάλι για οδηγό. Η Βασιλική προσφέρθηκε να πά-
ρει τη θέση του στο τιμόνι, αλλά εκείνος αρνήθηκε. 
  «Μη σκέφτεσαι ότι είμαι Πριγκίπισσα της Απολλώνιας κι επομένως 
‘δεν πρέπει’ να οδηγώ εγώ–» 
  «Δεν είναι αυτό, Πριγκίπισσά μου. Απλά, εγώ γνωρίζω τα μονοπάτια 
εδώ πέρα καλύτερα απ’όλους. Το μέρος είναι πιο επικίνδυνο απ’ό,τι 
φαίνεται· δε σας λέω ψέματα. Υπάρχουν σημεία όπου μπορεί κανείς να 
μπλέξει πολύ άσχημα.» 
  Η Βασιλική τον πίστευε. Οι Δασότοποι του Ωχρού Χώματος, πράγματι, 
έμοιαζαν να είναι ένας εξαιρετικά μπερδεμένος τόπος. Το όχημά τους 
δεν ακολουθούσε πλέον το μονοπάτι που είχε πάρει στην αρχή· ο Ιε-
ρομάχος είχε στρίψει κάπου και, μετά, κάπου αλλού· και, διαρκώς, α-
νέβαιναν σε λοφοπλαγιές και κατέβαιναν από λοφοπλαγιές, ενώ πα-
ντού γύρω τους απλωνόταν η αειθαλή βλάστηση, γεμάτη χιόνι και 
κρυστάλλους. Σε κάποιο σημείο, πέρασαν δίπλα από ένα βάραθρο, το 
οποίο ήταν τόσο βαθύ που η Βασιλική δεν μπορούσε να δει τον πυθμέ-
να του, καθώς χανόταν στο σκοτάδι. Μια κρυστάλλινη γέφυρα δρα-
σκέλιζε το βάραθρο, και δε φαινόταν ικανή να αντέξει ούτε το βάρος 
ενός σκύλου· πόσω μάλλον ενός ανθρώπου. Αναμφίβολα, θα διαλυό-
ταν μόλις ο καιρός ζέσταινε λιγάκι. Μέχρι τότε, αν κάποιο απρόσεχτο 
ζώο πατούσε επάνω της, πιθανότατα θα έβρισκε άσχημο τέλος, εκτός 
αν επρόκειτο για αιλουροειδές. 
  Καθώς η ώρα περνούσε, οι σκιές πλήθαιναν. Ο ήλιος έγερνε προς τη 
Δύση, και το φως του έβρισκε δύσκολο εμπόδιο τη βλάστηση των δα-
σότοπων. Τελικά, εξαφανίστηκε· και τώρα η ομάδα της Βασιλικής είχε 
μονάχα τους προβολείς του οχήματος για να της φωτίζουν τον δρόμο. 
Τους προβολείς και την αχνή, γαλάζια ακτινοβολία της Γλαυκής. Η 
Πριγκίπισσα αναρωτήθηκε, άθελά της, αν σε τούτους τους τόπους κα-
τοικούσαν Σερπετά. Και κατέληξε πως, σίγουρα, θα κατοικούσαν. Ί-
σως, μάλιστα, να γνωρίζουν για την παρουσία μας, αλλά να μη θέλουν 
να φανερωθούν. Ακόμα. Συνήθως, τα άγρια Σερπετά εμφανίζονται όταν 
τάχεις ανάγκη. Θυμήθηκε το Σερπετό που την είχε βοηθήσει, έξω 
απ’την Απαστράπτουσα και μέσα στο όνειρό της, όταν αντιμετώπιζε 
τους ακόλουθους του Μαύρου Νάρζουλ. Και θυμήθηκε και τα Σερπετά 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  975 

 

 

που είχαν έρθει για να συντρέξουν τον Αυγερινό και τη μητέρα της, 
όταν απομακρύνονταν απ’τη Ρακμάνη, κυνηγημένοι απ’τους πολεμι-
στές του Λούσιου –ή, μάλλον, του Κατακεραυνωτή. 
  «Βράδιασε,» είπε ο Άγγελος. «Είσαι σίγουρος πως δεν έχουμε χάσει το 
δρόμο μας;» 
  «Ναι,» απάντησε μόνο ο Ιερομάχος. 
  Και, μετά από μισή ώρα περίπου, διέκριναν φώτα να σκίζουν το σκο-
τάδι της νύχτας. Φώτα ανάμεσα από τα χιονισμένα δέντρα. Φώτα μέ-
σα από το βαθούλωμα που σχημάτιζαν δύο λόφοι. 
  Η Βασιλική είδε κατασκευές από ξύλο και μέταλλο. Οικήματα. Πρό-
χειρα μεν, αλλά όχι κακοφτιαγμένα. Τα είχαν αναρτήσει γρήγορα, πολύ 
γρήγορα, όφειλε να παραδεχτεί· πράγμα μάλλον εντυπωσιακό. 
  Οι Απολλώνιοι στρατιώτες τούς φώναξαν να σταματήσουν, και ο Ιε-
ρομάχος σταμάτησε το όχημα. Η Βασιλική βγήκε, πατώντας στο χιόνι, 
και δήλωσε, φωναχτά, ποια ήταν. Δύο στρατιώτες την πλησίασαν, για 
να την κοιτάξουν από κοντά. 
  «Μαζί μου έχω μερικούς επαναστάτες από τη διάσταση της Μοργκιά-
νης,» εξήγησε εκείνη. «Ο αδελφός μου τους περιμένει.» 
  Οι στρατιώτες έγνεψαν, και άφησαν το όχημά της να περάσει στα 
ενδότερα του στρατοπέδου. Ο Ιερομάχος το σταμάτησε ανάμεσα στα 
πρόχειρα οικοδομήματα, και όλοι οι επιβάτες βγήκαν, ενώ γύρω τους 
είχαν συγκεντρωθεί Απολλώνιοι πολεμιστές, που κανείς τους δε χαμο-
γελούσε. Οι όψεις τους ήταν μουντές, ανέκφραστες, λες και το ψύχος 
να είχε κάνει τους μύες τους να κολλήσουν και να μη μπορούν να κινη-
θούν. 
  «Πού είναι ο αδελφός μου;» ρώτησε η Βασιλική. 
  «Εδώ.» 
  Η Πριγκίπισσα στράφηκε, για να δει τον Ανδρόνικο να πλησιάζει, 
ντυμένος με κάπα, γάντια, και μπότες. «Το είχα υπολογίσει ότι αυτή 
την ώρα θα έφτανες,» της είπε ο αδελφός της. «Αλλά, για να είμαι ειλι-
κρινής, δεν περίμενα να έχεις μαζί σου τους επαναστάτες από τη Μορ-
γκιάνη.» 
  «Πρίγκιπά μου,» είπε η Κόρτια, κάνοντας μια σύντομη υπόκλιση, «ερ-
χόμαστε για να βοηθήσουμε, όπως μας ζητήσατε.» 
  «Εκτιμώ την αφοσίωσή σας σ’εμένα και την Επανάσταση,» αποκρί-
θηκε ο Ανδρόνικος. Και ρώτησε: «Πώς ήταν ο Πρόμαχος Οδυσσέας, 
όταν τον είδατε;» 



976  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν τον είδαμε εμείς,» εξήγησε η Κόρτια. «Μας ενημέρωσαν, όμως, 
ότι πέρασε από τη Μοργκιάνη και ότι, έπειτα, σκόπευε να έρθει εδώ.» 
  Ο Ανδρόνικος ένευσε. «Ωραία. Γιατί κι αυτόν νομίζω πως τον χρειάζο-
μαι όσο ποτέ. 
  »Ελάτε μαζί μου,» τους είπε, κάνοντάς τους νόημα με το γαντοφορε-
μένο του χέρι, «να πιείτε κάτι ζεστό και να συνέλθετε.» 
  Η Βασιλική, ο Άγγελος, ο Ιερομάχος, ο Μιχαήλ, η Ανταρλίδα, και οι ε-
παναστάτες από τη Μοργκιάνη τον ακολούθησαν στο εσωτερικό ενός 
οικήματος και σε μια ξύλινη αίθουσα που θερμαινόταν από ένα μεγάλο 
τζάκι. Η Βασιλική υπέθετε ότι δεν πρέπει να είχαν ακόμα προλάβει να 
θέσουν σε λειτουργία κάποιο ενεργειακό σύστημα θέρμανσης· ή ίσως 
να μην ήθελαν να σπαταλήσουν την ενέργεια, παρά να την κρατήσουν 
για τον πόλεμο. 
  Μέσα στην αίθουσα ήταν ο Φαρνέλιος, η Άνμα’ταρ, και ο Αυγερινός, 
οι οποίοι –με την εξαίρεση της χρυσόδερμης μάγισσας– σηκώθηκαν 
απ’τις θέσεις τους για να τους καλωσορίσουν. Ο Ανδρόνικος ζήτησε 
από έναν στρατιώτη να φέρει σε όλους κούπες με ζεστό καφέ. 
  «Πώς είναι τα πράγματα, λοιπόν, στην Άκανθο;» ρώτησε ο Πρίγκιπας, 
όταν κάθισαν, έχοντας τον καφέ κοντά τους. 
  «Τίποτα το ιδιαίτερο,» αποκρίθηκε η Βασιλική, πίνοντας μια μικρή 
γουλιά. «Τίποτα το απρόοπτο. Τα πάντα πηγαίνουν ακριβώς όπως τα 
είχες σχεδιάσει.» 
  «Οι Παντοκρατορικοί στο Δυτικό Πέρασμα τι κάνουν, Υψηλότατε;» 
ρώτησε ο Άγγελος, παρεμβαίνοντας. «Έχετε κάποια πληροφόρηση;» 
  Ο Ανδρόνικος έστρεψε το βλέμμα του στον Άγγελο. «Οι Παντοκρατο-
ρικοί έχουν μπει στη Νούμβρια, όπως ήταν αναμενόμενο, αλλά δεν έ-
χουν προχωρήσει. Μάλλον, υποπτεύονται παγίδα, γιατί, αναμφίβολα, η 
υποχώρησή μας θα τους φάνηκε παράξενη. 
  »Εσύ, όμως, Άγγελε, τι κάνεις εδώ; Δε θυμάμαι να ήσουν μαζί μας, στη 
Σερίβια;» 
  Ο Άγγελος τού εξήγησε ότι είχε έρθει από την Απαστράπτουσα μαζί 
με τους επαναστάτες από τη Μοργκιάνη, για να πολεμήσει. «Και για να 
βρω τον αδελφό μου.» 
  «Τον αδελφό σου; Πώς ονομάζεται;» ρώτησε ο Ανδρόνικος. 
  «Χρύσανθος, Υψηλότατε. Χρύσανθος Επίκυκλος. Γνωρίζετε αν είναι 
εδώ; Αν είναι ζωντανός;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  977 

 

 

  «Θα μπορούσα να μάθω,» είπε ο Ανδρόνικος. «Και θα το κάνω,» υπο-
σχέθηκε, πίνοντας μια γουλιά καφέ. 
  «Θα είμαι ευγνώμων.» 
  «Μην είσαι ανόητος. Εγώ θα έπρεπε να είμαι ευγνώμων σε σένα, που 
βρίσκεσαι εδώ για να μοιράζεσαι λίγη από τη λογική σου με την αδελ-
φή μου.» 
  Η Βασιλική τον αγριοκοίταξε, κοκκινίζοντας, καθώς είδε πως ορισμέ-
νοι απ’τους παρευρισκόμενους χαμογελούσαν. 
  «Αυτό,» της είπε ο Ανδρόνικος, «ήταν μόνο ένα αστείο.» 
  Κακόγουστο, όμως! σκέφτηκε η Βασιλική· αλλά προτίμησε να μη μι-
λήσει, γιατί θα τον έβριζε! 



978  |  ΚΩΣΤΑΣ ΒΟΥΛΑΖΕΡΗΣ 

 

 

 

68 
 
 
Στο κέντρο του δωματίου βρισκόταν ένα τραπέζι, και πάνω στο τρα-
πέζι ένας χάρτης των Δασότοπων του Ωχρού Χώματος, όπου ορισμένες 
θέσεις ήταν σημειωμένες με χρωματιστούς ξύλινους δίσκους. 
  Ο Στρατάρχης Κλείτος Φιλόπνοος πήρε έναν ακόμα δίσκο από την 
τσέπη του –έναν απ’τους μικρότερους– και τον απόθεσε σ’ένα συγκε-
κριμένο σημείο του χάρτη. «Ο αναμεταδότης τοποθετήθηκε, Πρίγκιπά 
μου. Πριν από λίγη ώρα το πληροφορήθηκα.» 
  Ο Ανδρόνικος ένευσε, ευχαριστημένα, καθώς κοίταζε τον χάρτη. «Ω-
ραία, Κλείτε. Ωραία.» Τα πάντα βρίσκονταν σχεδόν στη θέση τους, 
απ’ό,τι μπορούσε να δει. Σκόπευε να απλώσει τις δυνάμεις του σε όλη 
τη βόρεια, ανατολική, και δυτική μεριά των Δασότοπων, καλύπτοντας 
παραπάνω από τη μισή περιφέρειά τους, ώστε οι Απολλώνιοι να έχουν 
τη δυνατότητα να χτυπούν τους Παντοκρατορικούς κι έπειτα να απο-
τραβιούνται στο δασώδες εσωτερικό. Για να πραγματοποιηθεί το σχέ-
διό του, όμως, έπρεπε να υπάρχει γρήγορη και αποτελεσματική επι-
κοινωνία· και οι δύσβατοι δασότοποι δε βοηθούσαν σ’αυτό: δυσκό-
λευαν το πέρασμα των οχημάτων, κι ακόμα και τα ελικόπτερα είχαν 
πρόβλημα στην προσγείωση. Επομένως, ο Κλείτος είχε προτείνει να 
τοποθετηθούν αναμεταδότες και πομποί σε διάφορα σημεία, ώστε οι 
εντολές να μεταφέρονται, χωρίς πρόβλημα, σε μεγάλες αποστάσεις. Ο 
Ανδρόνικος είχε συμφωνήσει, κι έτσι τώρα βρίσκονταν στη διαδικασία 
τού να τοποθετούν τις κατάλληλες συσκευές στα κατάλληλα σημεία. 
  «Μας απομένουν πολλοί ακόμα;» ρώτησε ο Πρίγκιπας, καθώς βημάτι-
ζε γύρω απ’το τραπέζι. 
  «Σίγουρα, δεν έχουμε τελειώσει,» αποκρίθηκε ο Στρατάρχης. «Οι ανα-
μεταδότες μπορούν να μεταφέρουν σήματα σε μια τέτοια απόσταση.» 
Έδειξε το νήμα που ένωνε δύο απ’αυτούς. «Συνεπώς, όπως θα μπορεί-
τε να δείτε, χρειαζόμαστε ακόμα έναν εδώ, έναν εδώ, έναν εδώ, κι έναν 
εδώ.» Καθώς μιλούσε, έδειχνε τα σημεία. «Και η επικοινωνία μας, τότε, 
θα είναι τέλεια. Ή όσο τέλεια μπορεί να είναι. Το πρόβλημα, όμως, που 
υφίσταται, γενικά, έχει να κάνει με το έδαφος. Οι αναμεταδότες δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  979 

 

 

είναι τόσο εύκολο να τοποθετηθούν στην πραγματικότητα όσο επάνω 
στον χάρτη. Μερικά μέρη των Δασότοπων είναι, πολύ απλά, μη-
προσβάσιμα, ή τρομερά δύσβατα και δύσκολο να φτάσουμε σ’αυτά.» 
  «Ναι,» είπε ο Ανδρόνικος, «το καταλαβαίνω. Ωστόσο, αν κρίνω από 
τον χάρτη, έχει, μέχρι στιγμής, γίνει εξαιρετική δουλειά μέσα σε λίγο 
χρόνο.» 
  «Σ’αυτό οφείλω να συμφωνήσω, Πρίγκιπά μου. Οι πολεμιστές μας 
έχουν επιδείξει μεγάλο ζήλο.» 
  «Πράγμα το οποίο είναι καλό, γιατί, σίγουρα, θα χρειαστούμε όλο 
τους το ζήλο, για να διώξουμε τους Παντοκρατορικούς.» 
  Ο Αυγερινός, που ήταν σιωπηλός ώς τώρα (όπως και ο Φαρνέλιος, η 
Άνμα’ταρ, και η Βασιλική, που επίσης βρίσκονταν στο δωμάτιο), ρώ-
τησε: «Από τη Χρυσόπολη και την Ταλκασία έχουμε καμία πληροφό-
ρηση;» 
  «Ναι,» αποκρίθηκε ο Στρατάρχης Φιλόπνοος. «Και, για να είμαι ειλι-
κρινής, μόλις ήθελα να αναφερθώ στο θέμα. Οι στρατιώτες που έχουμε 
τοποθετήσει στη βορειοανατολική μεριά του σχηματισμού μας» –
έδειξε τη βορειοανατολική μεριά της περιφέρειας των Δασότοπων του 
Ωχρού Χώματος, η οποία βρισκόταν ανάμεσα στη Χρυσόπολη και στην 
Ταλκασία– «μου ανέφεραν, πριν από καμια ώρα,» (Την αυγή, δηλαδή, 
σκέφτηκε ο Ανδρόνικος, κοιτάζοντας το ρολόι στον τοίχο) «ότι έχουν 
εντοπίσει στρατεύματα να φεύγουν από τη Χρυσόπολη και να κατευ-
θύνονται στην Ταλκασία· και, μάλιστα, προχτές, λίγο πριν ξημερώσει, 
πραγματοποιήθηκε μια μεγάλη σύγκρουση στη δεύτερη.» 
  Ο Ανδρόνικος σταμάτησε να βηματίζει, νιώθοντας τα πόδια του μου-
διασμένα. «Και τ’αποτελέσματα;» Ο Λούσιος βρισκόταν εκεί, έχοντας 
τον Κατακεραυνωτή μέσα του. Και ο Ιερώνυμος, όταν είχε πάει σ’αυτή 
την πόλη, δεν είχε επιστρέψει. 
  «Μεγάλες ζημιές, σύμφωνα με τις πληροφορίες μου, Πρίγκιπά μου· 
διότι, καθώς στρατεύματα ξηράς συγκρούονταν βόρεια της Ταλκασί-
ας, Παντοκρατορικά αεροσκάφη ήρθαν από την Ανατολή –από το 
Ταλκάσιο Πέρασμα, κατά πάσα πιθανότητα– και βομβάρδισαν την πό-
λη. Οι εκρήξεις φαίνονταν από μεγάλη απόσταση, και αντηχούσαν για 
δεκάδες χιλιόμετρα μακριά.» 
  «Και ο αδελφός μου;» 
  «Για τον αδελφό σας, Πρίγκιπά μου, δεν έχω καμία πληροφόρηση. 
Ωστόσο, αν ήταν νεκρός, θα το είχαμε μάθει, πιστεύω.» 



980  |  ΚΩΣΤΑΣ ΒΟΥΛΑΖΕΡΗΣ 

 

 

  Η Βασιλική ρώτησε: «Οι Παντοκρατορικοί διώχτηκαν;» 
  Ο Φιλόπνοος κατένευσε. «Αναγκάστηκαν να υποχωρήσουν… Βασικά, 
σύμφωνα με τα λεγόμενα των κατασκόπων μου, κάτι περίεργο συνέ-
βη. Τουλάχιστον, εγώ θα το χαρακτήριζα περίεργο, αλλά θα αφήσω κι 
εσάς να κρίνετε.» Καθάρισε το λαιμό του. «Οι Παντοκρατορικοί είχαν 
στρατοπεδεύσει λίγο παραέξω από την Ταλκασία, στα βορειοδυτικά 
της. Πρέπει να αριθμούσαν γύρω στους δέκα χιλιάδες. Εκτός από μι-
κροσυγκρούσεις μέχρι να φτάσουν εκεί, τίποτε άλλο δεν είχε συμβεί. 
Και, απρόσμενα, μέσα στη νύχτα, αναταραχή φάνηκε από το στρατό-
πεδο. Εκρήξεις.» 
  «Στο εσωτερικό του στρατοπέδου;» απόρησε ο Ανδρόνικος. 
  «Μάλιστα, Πρίγκιπά μου.» 
  «Δολιοφθορά;» 
  «Δεν ξέρω. Οι κατάσκοποί μου μου ανέφεραν ότι πρέπει κάποιοι να 
μάχονταν εκεί μέσα. Και, αργότερα, γύρω στις πέντε το πρωί, οι Πα-
ντοκρατορικοί αποφάσισαν να υποχωρήσουν. Οι δέκα χιλιάδες στρα-
τοπεδευμένοι μαχητές διέλυσαν το στρατόπεδό τους κι άρχισαν να 
κατευθύνονται βορειοδυτικά. Οπότε, οι Απολλώνιες δυνάμεις της Ταλ-
κασίας έκαναν μαζική έξοδο από την πόλη και τους καταδίωξαν. Το 
μακελειό που έγινε ήταν άνευ προηγουμένου. Αλλά, καθώς αυτοί μά-
χονταν, είχαν αφήσει την Ταλκασία σχεδόν απροστάτευτη, έτσι ήρθαν 
τα αεροσκάφη και τη ρήμαξαν. Τότε, φυσικά, τα στρατεύματά μας ε-
πέστρεψαν στην πόλη, για να την υπερασπιστούν, αλλά –σύμφωνα, 
και πάλι, με τις πληροφορίες των κατασκόπων μου– επέδειξαν μια κά-
ποια… δυσκολία προσανατολισμού.» 
  «Τι εννοείς;» 
  «Σαν οι στρατιώτες μας να είχαν χάσει την καλή τους οργάνωση. Σαν 
να μην ήθελαν να επιστρέψουν στην πόλη, αλλά να συνεχίσουν να κα-
ταδιώκουν τον εχθρό.» 
  «Ο Κατακεραυνωτής,» είπε ο Αυγερινός, κι όλοι στράφηκαν να τον 
κοιτάξουν. 
  «Τι έκανε ο Κατακεραυνωτής;» ρώτησε η Βασιλική. 
  «Η επιρροή του Κατακεραυνωτή είναι που τους κάνει τόσο επιθετι-
κούς,» εξήγησε ο Αυγερινός. 
  «Μα,» είπε η Βασιλική, «πόλεμο έχουμε. Δε θα έπρεπε να είναι επιθε-
τικοί;» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  981 

 

 

  «Όχι εις βάρος της οργάνωσής τους, Πριγκίπισσά μου,» τόνισε ο Κλεί-
τος Φιλόπνοος. «Δεν κερδίζεις έναν πόλεμο μόνο με την επιθετικότη-
τα.» Στράφηκε στον Αυγερινό. «Θέλεις να πεις ότι αυτό το πνεύμα –
αυτός ο Κατακεραυνωτής– ήταν που προκάλεσε τούτη την… ασυνήθι-
στη κατάσταση;» 
  «Ναι. Ο Κατακεραυνωτής επηρεάζει το μυαλό όλων όσων βρίσκονται 
κοντά του. Και δεν εννοώ μόνο στο ίδιο δωμάτιο μ’αυτόν· εννοώ στην 
ίδια περιοχή μ’αυτόν, στην ίδια πόλη. Τους κάνει επιθετικότερους. 
Φέρνει κακές σκέψεις και κακές μνήμες στο νου τους. Την αισθάνθηκα 
την επιρροή του, όταν ήμουν στη Ρακμάνη· και την αισθάνθηκε κι η 
Βασίλισσα, καθώς κι ο Θελλέδης και οι άλλοι επαναστάτες που ήταν 
μαζί μας. Οι πολεμιστές που βρίσκονται στο στρατό του Λούσιου θα 
είναι, αναμφίβολα, πιο επιθετικοί από άλλους, Στρατάρχη. Κι επίσης…» 
Φάνηκε σκεπτικός για μια στιγμή. «Νομίζω πως ο Κατακεραυνωτής 
είναι που ευθύνεται και για την αναστάτωση στο στρατόπεδο των 
Παντοκρατορικών.» 
  «Με τι τρόπο;» 
  «Η επιρροή του τους έβαλε να αλληλοσκοτωθούν,» εξήγησε ο Αυγερι-
νός. «Ωστόσο, κάτι με παραξενεύει… Ο Κατακεραυνωτής κάνει, μεν, 
τους ανθρώπους πιο επιθετικούς, αλλά δεν τους δίνει, απαραίτητα, και 
λόγο για να σκοτώσουν ο ένας τον άλλο. Ο λόγος πρέπει ήδη να υφί-
σταται. Καταλαβαίνετε τι θέλω να πω; Η επιρροή του Κατακεραυνωτή 
δεν κάνει τους ανθρώπους παράλογους, μονάχα πολύ, πολύ θυμωμέ-
νους.» 
  Ο Ανδρόνικος δεν ρωτούσε πώς τα ήξερε όλα τούτα ο Αυγερινός, γιατί 
κάτι τού έλεγε πως ούτε ο ίδιος ο Βασιλικός Φρουρός δε θα μπορούσε 
ακριβώς να απαντήσει. Από τότε που η δύναμη του Απόλλωνα είχε 
γλιστρήσει μέσα του, επιδείκνυε απίστευτες γνώσεις, ικανότητες, και 
δυνάμεις. Ήταν, πραγματικά, ένας θεϊκός απόστολος. 
  «Και τι σημαίνει τούτο, Αυγερινέ;» ρώτησε ο Φαρνέλιος, βγάζοντας 
την αναμμένη πίπα απ’το στόμα του. «Πιστεύεις ότι χρειαζόταν και… 
κάτι παραπάνω για να αλληλοσκοτωθούν οι Παντοκρατορικοί;» 
  «Ναι,» αποκρίθηκε εκείνος. «Αν μιλάμε για δέκα χιλιάδες στρατιώ-
τες… δέκα χιλιάδες ανθρώπινα μυαλά… δε μπορεί όλοι αυτοί να είχαν 
τόσο μεγάλο μίσος ο ένας για τον άλλο. Δε μου μοιάζει πιθανό. Η επιρ-
ροή του Κατακεραυνωτή, σίγουρα, ενίσχυσε το θυμό και την επιθετι-
κότητά τους, μα κάποιος άλλος τούς τροφοδότησε με την αφορμή…» 



982  |  ΚΩΣΤΑΣ ΒΟΥΛΑΖΕΡΗΣ 

 

 

  Τα φρύδια του Φαρνέλιου έσμιξαν. «Κάποιος άλλος;» 
  Το βλέμμα του Βασιλικού Φρουρού συνάντησε το βλέμμα του χρυσό-
δερμου γιατρού. 
  «Κάποιος άλλος από τους Οκτώ;» διευκρίνισε ο Φαρνέλιος. 
  Ο Αυγερινός σηκώθηκε απ’την καρέκλα του. «Δεν γνωρίζω.» Βημάτι-
σε μέσα στο δωμάτιο. Στάθηκε μπροστά σ’ένα παράθυρο. Η όψη του 
ήταν προβληματισμένη. 
  «Το υποπτεύεσαι, όμως!» είπε έντονα ο Φαρνέλιος, δείχνοντας την 
πλάτη του Βασιλικού Φρουρού με το χέρι του που κρατούσε την πίπα. 
  Ω θεοί… σκέφτηκε ο Ανδρόνικος. Ω Απόλλωνα, βοήθησέ μας! Άλλος 
ένας από τους Οκτώ απελευθερωμένος; Ένα ρίγος τον διαπέρασε, πα-
τόκορφα. 
  «Δεν είμαι βέβαιος, κύριε Φαρνέλιε,» αποκρίθηκε, σταθερά, ο Αυγερι-
νός, δίχως να στραφεί να τον αντικρίσει. «Θα επιθυμούσα, όμως, να το 
ερευνήσω.» Και τώρα, στράφηκε. Για να κοιτάξει τον Ανδρόνικο. 
  «Προτείνεις να πας στην Ταλκασία, Αυγερινέ;» είπε εκείνος. 
  «Με την άδειά σας, Πρίγκιπά μου.» 
  Ο Ανδρόνικος ανοιγόκλεισε τη γροθιά του, νευρικά. Αναποφάσιστα. Ο 
Αυγερινός ήταν από τους πιο έμπιστους μαχητές του. Να τον έστελνε 
πάλι σε τόσο μεγάλο κίνδυνο; Ο Απόλλωνας τον προστατεύει. Κι αν θέ-
λει να πάει, μάλλον έχει καλό λόγο. Ο Ανδρόνικος αναστέναξε, σιγανά. 
«Εντάξει,» αποκρίθηκε, «αν είσαι σίγουρος πως έτσι πρέπει να γίνει. Δε 
θα πας, όμως, μόνος· θα πάρεις και κάποιους από τους επαναστάτες 
μαζί σου. Και… θα πρότεινα να μην μπεις στην ίδια την πόλη της Ταλ-
κασίας, Αυγερινέ.» 
  «Δεν το σκόπευα, Πρίγκιπά μου. Όχι αν δεν αποδειχτεί απαραίτητο.» 
  «Ποιους θα ήθελες να έχεις μαζί σου;» ρώτησε ο Ανδρόνικος. 
  «Δεν έχω κάποια ιδιαίτερη προτίμηση.» 
  «Μια Μαύρη Δράκαινα;» 
  Ο Αυγερινός ανασήκωσε τους ώμους. 
  «Την Ανταρλίδα;» είπε η Βασιλική. 
  «Δεν έχουμε άλλη Μαύρη Δράκαινα στο στρατόπεδό μας,» αποκρίθη-
κε ο Ανδρόνικος. Και προς τον Αυγερινό: «Η Ανταρλίδα θα έρθει μαζί 
σου, καθώς κι άλλοι δύο επαναστάτες. Όποιοι επιθυμούν.» 
 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  983 

 

 

«Τι νέα έχουμε, Στρατηγέ;» ρώτησε ο Λούσιος, μπαίνοντας στην αί-
θουσα στρατηγικού σχεδιασμού του Κ.Ε.Α.Δ. της Ταλκασίας. 
  Η Στρατηγός Ιπποθόη και οι άλλοι τρεις αξιωματικοί που βρίσκονταν 
στο δωμάτιο σηκώθηκαν απ’τις θέσεις τους, αντικρίζοντάς τον. 
  «Οι Παντοκρατορικοί εξακολουθούν να παραμένουν ακίνητοι, Μεγα-
λειότατε,» ανέφερε η Ιπποθόη. «Και δεν τους ήρθαν άλλες ενισχύσεις 
πέραν απ’αυτές που είχαν έρθει χτες το πρωί. Συνεχίζουν να αριθμούν 
κάτι παραπάνω από δεκαπέντε χιλιάδες.» 
  «Τι περιμένουν;» 
  «Υποθέτω ότι διστάζουν να πλησιάσουν, γιατί υποπτεύονται παγί-
δα,» είπε η Ιπποθόη. 
  Το κατάλαβαν, σκέφτηκε ο Λούσιος. Κατάλαβαν ότι, κάπως, επηρέασα 
τα μυαλά των πρώτων δέκα χιλιάδων που έστειλαν, και δε θέλουν να 
επαναλάβουν το ίδιο λάθος. Τι πιστεύουν, όμως, πως θα κερδίσουν με 
την αναμονή; Μήπως εκείνοι μού έχουν στήσει παγίδα; 
  «Δεν έχω καμια άλλη πληροφορία, Μεγαλειότατε,» συνέχισε η Ιππο-
θόη, βλέποντάς τον σκεπτικό. «Πώς θα προτείνατε να κινηθούμε;» 
  «Πώς θα πρότεινες εσύ να κινηθούμε, Στρατηγέ;» 
  «Στην προηγούμενή μας σύγκρουση με τους Παντοκρατορικούς, εί-
χαμε πολλές απώλειες, Μεγαλειότατε. Παρότι κατακερματίσαμε το 
στράτευμά τους, χάσαμε κι εμείς αρκετούς μαχητές και άρματα, καθώς 
η έφοδός μας ήταν, ομολογουμένως… εεε, βίαιη και γρήγορη, χωρίς να 
επικεντρωνόμαστε καθόλου στην άμυνα.» 
  Απερίσκεπτη, ήθελες να πεις, Στρατηγέ. Απερίσκεπτη, σκέφτηκε ο 
Λούσιος. Η νίκη, όμως, ήρθε, δεν ήρθε; Ο Δάσκαλος μάς οδήγησε στο 
θρίαμβο!  
  «Επίσης,» συνέχισε η Ιπποθόη, «η αεροπορική επίθεση κατά της Ταλ-
κασίας άφησε την πόλη άσχημα τραυματισμένη.» (Ναι, η αεροπορική 
επίθεση. Μονάχα αν δεν είχε γίνει η καταραμένη αεροπορική επίθεση…) 
«Πολλοί αμυντικοί οπλισμοί έχουν καταστραφεί, και είναι αδύνατον 
να επισκευαστούν, ενώ άλλοι έχουν πάθει σοβαρότατες ζημιές. Για να 
μην αναφερθώ, βέβαια, στην κατάσταση των οικοδομημάτων… Λαμ-
βάνοντας υπόψη, επομένως, όλα τα προαναφερθέντα, θα έλεγα πως το 
καλύτερο που μπορούμε, επί του παρόντος, να κάνουμε είναι να πολε-
μήσουμε αμυντικά, Μεγαλειότατε. Να επικεντρωθούμε στην άμυνα της 
Ταλκασίας, τουλάχιστον μέχρι να ανακτήσουμε τις δυνάμεις μας: να 



984  |  ΚΩΣΤΑΣ ΒΟΥΛΑΖΕΡΗΣ 

 

 

γίνουν κάποιες επισκευές και, ίσως, να έρθουν ενισχύσεις από τις πό-
λεις στα ενδότερα του βασιλείου.» 
  Μικρή η πιθανότητα να συμβεί αυτό. Ή, ακόμα κι αν έρχονταν ενισχύ-
σεις, σίγουρα δε θα ήταν τίποτα το αξιοσημείωτο. Η Απολλώνια είχε 
όλες της τις δυνάμεις στο Βόρειο και στο Νότιο Μέτωπο, τον τελευταίο 
καιρό. Δεν της απέμεναν και πολλά να δώσει. Εκτός αν αρχίσουμε να 
επιστρατεύουμε αμάχους. Πολίτες που δεν ξέρουν πώς να πολεμάνε, οι 
οποίοι θα σκοτωθούν στην πρώτη σύγκρουση. Όσο για άρματα μάχης, 
φυσικά, ούτε συζήτηση. Όλα βρίσκονταν εδώ, στο Μέτωπο. Και τα υ-
πόλοιπα Απολλώνια οχήματα, που δεν ήταν ειδικά κατασκευασμένα 
για πόλεμο, δεν είχαν ελπίδες ενάντια στα άρματα της Παντοκράτει-
ρας. 
  «Δεν ξέρω αν συμφωνείτε, Μεγαλειότατε,» τελείωσε η Ιπποθόη, «αλ-
λά αυτή είναι η πρότασή μου.» 
  «Καλώς,» είπε ο Λούσιος. «Για την ώρα, θα ενεργήσουμε όπως προ-
τείνεις, Στρατηγέ. Μη νομίζεις, όμως, πως ο αγώνας μας είναι χαμένος. 
Μας συντρέχουν δυνάμεις που δεν μπορείς να φανταστείς.» Και, με 
τούτα τα λόγια, στράφηκε και βγήκε απ’το δωμάτιο. 
  Διέσχισε το εσωτερικό του σφυροκοπημένου Κ.Ε.Α.Δ. και πήγε στα 
δωμάτια της Κορνηλίας. Η εξώπορτα δεν ήταν κλειδωμένη, έτσι την 
άνοιξε και μπήκε. 
  Μέσα, η ξαδέλφη του έπαιρνε πρωινό με τον σύζυγό της. Ήταν κι οι 
δυο τους ντυμένοι βαριά, γιατί το σύστημα θέρμανσης των πολυκα-
τοικιών του Κ.Ε.Α.Δ. είχε καταστραφεί από την αεροπορική επίθεση 
και δεν είχε ακόμα επισκευαστεί· υπήρχαν πιο σημαντικές ζημιές που 
έπρεπε να επισκευαστούν πρώτα. 
  Η Κορνηλία έριξε στον Λούσιο ένα ενοχλημένο βλέμμα, σκεπτόμενη: 
Γιατί ποτέ δε χτυπά; Μπορεί εγώ να είμαι η Υφάντρα κι εκείνος ο Κατα-
κεραυνωτής, αλλά ετούτα εξακολουθούν να είναι τα δικά μου δωμάτια 
και να είμαι εδώ μαζί με τον άντρα μου, για όνομα του Δασκάλου! 
  «Καλή όρεξη,» είπε ο Λούσιος. 
  «Ευχαριστούμε,» αποκρίθηκε ο Ταχύβιος, πίνοντας μια γουλιά απ’τον 
ζεστό του καφέ. 
  «Έχουμε ξεπαγιάσει του θανατά,» παραπονέθηκε η Κορνηλία, και 
φύσηξε μέσα στις χούφτες της. 
  Ο Λούσιος πήρε μια καρέκλα, την έφερε κοντά στο τραπέζι, και κάθι-
σε. «Οι Παντοκρατορικοί εξακολουθούν να παραμένουν στη θέση τους. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  985 

 

 

Δε φαίνονται πρόθυμοι να προχωρήσουν, και είμαι βέβαιος πως μας 
έχουν καταλάβει.» 
  «Τι εννοείς, ‘μας έχουν καταλάβει’;» ρώτησε η Κορνηλία. 
  «Έχουν καταλάβει ότι παίξαμε με τα μυαλά των δέκα χιλιάδων στρα-
τιωτών τους.» 
  «Δε μπορεί, όμως, να γνωρίζουν τι ακριβώς συνέβη, έτσι δεν είναι;» 
  Ο Λούσιος συνοφρυώθηκε. «Κι εγώ δεν το πιστεύω, Κορνηλία. Ωστό-
σο, γνωρίζουν ότι τους έγινε νοητική επίθεση.» 
  «Και λοιπόν; Πώς μπορούν να μας σταματήσουν; Δεν έχουν μαζί τους 
δυνάμεις παρόμοιες με του Δασκάλου.» 
  «Έτσι υποθέτουμε…» 
  «Θεωρείς πως μπορεί να έχουν;» 
  «Με την Παντοκράτειρα, θα σε εξέπληττε κάτι τέτοιο; Σκέψου μόνο 
πόσες διαστάσεις βρίσκονται υπό τον έλεγχό της. Και σκέψου ότι μπο-
ρεί να αντλήσει ό,τι επιθυμεί –από όλες τους.» 
  «Σχεδόν ό,τι επιθυμεί,» τόνισε η Κορνηλία. «Η Επανάσταση του αδελ-
φού σου της έχει προκαλέσει προβλήματα.» 
  «Και πάλι… Δεν καταλαβαίνεις τι θέλω να πω;» 
  Η Κορνηλία κατένευσε. Καταλαβαίνω και παρακαταλαβαίνω, σκέφτη-
κε. Δεν μπορώ να πιστέψω, όμως, ότι οι Παντοκρατορικοί έχουν κάποιον 
τρόπο για να αποκρούσουν την επίθεσή μας. Έφερε στο νου της παλιές 
μνήμες, πανάρχαιες μνήμες, από τον καιρό που είχε ξαναζήσει. Προ-
σπάθησε να βρει απάντηση. Ποιοι μπορούσαν να αποκρούσουν τις δυ-
νάμεις της; Ο Απόλλωνας και οι Υπέρμαχοί του. Οι Παντοκράτειρα, 
όμως, δεν είχε τέτοιους στη δούλεψή της. Όλοι οι Απολλώνιοι ήταν ε-
ναντίον της. 
  «Τι πιστεύεις ότι πρέπει να κάνουμε, Κορνηλία;» είπε ο Λούσιος. 
  «Γιατί ρωτάς;» 
  «Κάνω στατιστική.» 
  Η Κορνηλία τον αγριοκοίταξε. 
  «Εσύ γιατί λες να ρωτάω; Ψάχνω να βρω μια λύση στο πρόβλημά 
μας.» 
  «Το οποίο είναι…;» 
  «Το γεγονός ότι οι Παντοκρατορικοί περιμένουν και δεν κινούνται.» 
  «Έχεις σκεφτεί ότι αυτό ίσως να μην είναι πρόβλημα; Μπορεί απλά 
να φοβούνται να ζυγώσουν περισσότερο, εφόσον δεν ξέρουν τι ακρι-
βώς έχουν να αντιμετωπίσουν.» 



986  |  ΚΩΣΤΑΣ ΒΟΥΛΑΖΕΡΗΣ 

 

 

  «Ακόμα και σ’αυτή την περίπτωση, όμως, θα έχουν κάποιο σχέδιο. Η 
Παντοκράτειρα διαθέτει τους καλύτερους στρατηγούς του σύμπαντος, 
Κορνηλία· δεν είναι ανόητη. Εγώ πιστεύω ότι, ίσως, προσπαθούν να 
μας παγιδέψουν.» 
  «Να μας παγιδέψουν; Πώς;» 
  «Προσελκύοντάς μας σ’αυτούς. Αναγκάζοντας εμάς να τους πλησιά-
σουμε.» 
  «Τι νόημα θα είχε κάτι τέτοιο, Λούσιε; Εκείνοι είναι οι εισβολείς· εκεί-
νοι πρέπει να προχωρήσουν. Εμείς δεν είμαστε υποχρεωμένοι να πάμε 
πουθενά.» 
  «Και τι θα κάνουμε; Θα καθόμαστε εδώ, ώσπου η Παντοκράτειρα να 
συγκεντρώσει εκατό χιλιάδες πολεμιστές έξω απ’την πόρτα μας; Οι 
διοικητές του στρατού της το ξέρουν πως τώρα είναι η ευκαιρία μας να 
τους χτυπήσουμε. Τώρα που είναι λιγότεροι. Και είναι λογικό, δεν εί-
ναι;» 
  «Ναι,» παραδέχτηκε η Κορνηλία, «ακούγεται λογικό.» 
  «Επιπλέον, δεν υπάρχει λόγος να μην επιχειρήσουμε πάλι να πλησιά-
σουμε το στρατόπεδό τους και να επηρεάσουμε τα μυαλά τους. Κανέ-
νας φανερός λόγος, τουλάχιστον. Έτσι δεν είναι;» 
  «Ναι, έτσι φαίνεται να είναι. Δε νομίζω ότι έχουν τρόπο να σταματή-
σουν τη νοητική μας επίθεση.» 
  «Αυτό, όμως, θα το ξέρουν κι εκείνοι.» 
  «Ότι δεν έχουν τρόπο να μας σταματήσουν;» 
  «Ότι νομίζουμε πως δεν έχουν τρόπο.» 
  «Δε μπορείς να το γνωρίζεις αυτό,» είπε η Κορνηλία. 
  «Μπορώ να το υποθέσω, όμως. Όπως δείχνει το πράγμα, έχουν αντι-
ληφτεί ότι, κάπως, επηρεάσαμε τα μυαλά των στρατιωτών τους. Επο-
μένως, εκείνο που αμέσως θα έκαναν θα ήταν να βάλουν τους μάγους 
τους να ερευνήσουν το θέμα. Αυτό δε θα έκανες κι εσύ;» 
  Η Κορνηλία κατένευσε, παρακολουθώντας τον. 
  «Οι μάγοι, αναμφίβολα, δε θα βρήκαν τίποτα που να μπορούν να κα-
τανοήσουν,» συνέχισε ο Λούσιος. «Τουλάχιστον, έτσι πιστεύω, γιατί δε 
νομίζω πως είναι σε θέση να αντιληφτούν τις δυνάμεις του Δασκάλου· 
ούτε μπορούν να γνωρίζουν από πού ακριβώς προέρχονται. Θα είπαν, 
λοιπόν, στους διοικητές τους ότι πρόκειται για κάποια άγνωστη, μυ-
στηριώδη δύναμη. Και οι διοικητές τους θα σκέφτηκαν ότι κι εμείς το 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  987 

 

 

ξέρουμε αυτό: ότι οι μάγοι, δηλαδή, θα έφταναν σ’ένα τέτοιο συμπέ-
ρασμα.» 
  «Και λοιπόν; Δεν καταλαβαίνω πού θες να καταλήξεις, Λούσιε.» 
  «Οι Παντοκρατορικοί θα πιστεύουν πως νομίζουμε ότι δεν μπορούν 
με τίποτα να μας σταματήσουν. Και θα σκοπεύουν αυτό να το χρησι-
μοποιήσουν εναντίον μας, για να μας παγιδέψουν.» 
  «Μάλιστα,» είπε η Κορνηλία. «Αλλά, αν πράγματι δεν μπορούν να μας 
σταματήσουν, τότε πώς μπορούν να μας παγιδέψουν, θες να μου πεις;» 
  «Αν είχα τη δυνατότητα να σ’το απαντήσω εύκολα αυτό, η παγίδα 
τους δε θα είχε νόημα,» αποκρίθηκε ο Λούσιος, σταυρώνοντας τα χέ-
ρια του εμπρός του κι ακουμπώντας την πλάτη του στην καρέκλα. 
  «Υπάρχει, βέβαια, και η πιθανότητα να κάνεις λάθος…» 
  «Ναι, αλλά θες να το ριψοκινδυνέψεις;» 
  Ο Κορνηλία άναψε τσιγάρο. «Προτείνεις, δηλαδή, να μην επιχειρή-
σουμε να τους επηρεάσουμε ξανά; Μα, αν ακολουθήσουμε την πρότα-
σή σου, Λούσιε, θα χάσουμε τον πόλεμο. Η μοναδική δύναμή μας είναι 
η δύναμη του Δασκάλου.» 
  «Το ξέρω.» 
  «Επομένως, τι θα γίνει;» 
  «Δεν προτείνω να μην τους χτυπήσουμε,» εξήγησε ο Λούσιος. «Προ-
τείνω να είμαστε έτοιμοι για την παγίδα τους –ό,τι κι αν είναι.» 



988  |  ΚΩΣΤΑΣ ΒΟΥΛΑΖΕΡΗΣ 

 

 

 

69 
 
 
Αφήνοντας τον Αιθέρα και περνώντας στους ουρανούς της Απολλώνι-
ας, δεν ήξεραν σε τι κατάσταση ήταν η διάσταση. Την τελευταία φορά 
που ο Οδυσσέας βρισκόταν εδώ, το μόνο που γνώριζε ήταν πως ο 
Λούσιος είχε, πιθανώς, σφετεριστεί την εξουσία του αδελφού του και 
είχε προσπαθήσει να τον δολοφονήσει. Επομένως, ο Πρόμαχος δεν 
μπορούσε τώρα να είναι καθόλου βέβαιος ότι ο Βασιλικός Αερολιμένας 
ήταν ασφαλής για να προσγειωθούν. Εξάλλου, όταν, την προηγούμενη 
φορά, είχε φύγει από εκεί, μαζί με τη Νελμίρα και τον Ράθνη, ένα Δη-
μιούργημα είχε επιχειρήσει να τους σκοτώσει μέσα στον Αιθέρα. 
  «Θα προσγειωθούμε κάπου έξω απ’την Απαστράπτουσα,» είπε στους 
συντρόφους του. 
  Κανείς τους δεν είχε να προσφέρει κάποια διαφορετική λύση. Άλλω-
στε, ο Οδυσσέας γνώριζε την Απολλώνια καλύτερα απ’όλους. 
  Το αεροσκάφος τους πέταξε ψηλά πάνω απ’την Άπατη Θάλασσα, ενώ 
ο ήλιος έλαμπε στον ουρανό· και, μετά από λίγη ώρα, είδαν τις δυτικές 
ακτές και τη μεγάλη πρωτεύουσα του βασιλείου. Ο Οδυσσέας δεν την 
πλησίασε· πήγε από τα βόρειά της και έκανε ένα μικρό ημικύκλιο προς 
τα δυτικά, αναζητώντας μέρος για να προσγειωθεί. Όταν βρήκε, έ-
στρεψε κάθετα τους προωθητήρες του αεροπλάνου, άνοιξε τα πόδια 
του, και το άφησε να κατεβεί, ομαλά, στην πεδιάδα, καίγοντας ένα μι-
κρό μέρος από το χορτάρι της. 
  Η Ιωάννα άνοιξε την πόρτα του αεροσκάφους και πήδησε έξω, κοιτά-
ζοντας τριγύρω. Ο τόπος όπου είχε επιλέξει να προσγειωθεί ο Οδυσσέ-
ας έδειχνε νάναι ερημικός· δεν υπήρχαν κατοικίες εδώ κοντά, ούτε με-
γάλοι δρόμοι, κατασκευασμένοι για οχήματα. 
  Οι υπόλοιποι ακολούθησαν τη Μαύρη Δράκαινα, και ο Σέλιρ’χοκ είπε: 
«Πήρα τις ενεργειακές φιάλες μαζί μου. Έτσι, ακόμα κι αν κάποιος βρει 
το αεροπλάνο μας, δε θα μπορεί να το κάνει να πετάξει· τουλάχιστον, 
όχι αμέσως.» Ο μαυρόδερμος μάγος τις είχε βάλει σ’έναν δερμάτινο 
σάκο, ο οποίος τώρα κρεμόταν από τον ώμο του. Δεν ήταν πολλές: ε-
κείνος κι οι σύντροφοί του ίσα-ίσα είχαν φτάσει στην Απολλώνια· δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  989 

 

 

διέθεταν ενεργειακά αποθέματα για άλλο ένα τέτοιο ταξίδι μέσω Αι-
θέρα. 
  Ο Οδυσσέας ένευσε προς τη μεριά του μάγου. «Καλώς,» είπε. «Αν και 
εύχομαι να μη μας χρειαστεί να τρέξουμε πίσω στο σκάφος, για να φύ-
γουμε από εδώ.» 
  «Πώς θα εντοπίσουμε τον Πρίγκιπα Ανδρόνικο, αν δεν βρίσκεται στο 
παλάτι της Απαστράπτουσας;» ρώτησε ο Γεράρδος. Και, λέγοντας αν 
δεν βρίσκεται στο παλάτι της Απαστράπτουσας, έμοιαζε να υπονοεί 
φανερά: αν είναι κρυμμένος κάπου αλλού, κυνηγημένος από τον αδελφό 
του. 
  «Θα δούμε,» απάντησε ο Οδυσσέας. 
  «Δεν υπάρχει, δηλαδή, κάποιο σχέδιο;» 
  «Όχι.» 
  Η Ιωάννα στράφηκε στον Τάμπριελ’λι. «Έχεις δει τίποτα;» 
  Ο πορφυρόδερμος άντρας ύψωσε ένα του φρύδι, ερωτηματικά. 
  «Μας έχεις δει να πλησιάζουμε τον Ανδρόνικο;» διευκρίνισε η Μαύρη 
Δράκαινα. 
  Ο Τάμπριελ κούνησε το κεφάλι. «Όχι.» 
  «Έχεις δει τίποτ’άλλο που να μπορεί να μας βοηθήσει στην αναζήτη-
σή μας;» 
  «Δε νομίζω.» 
  «Ας προχωρήσουμε,» είπε ο Οδυσσέας, φορώντας την κουκούλα της 
κάπας του και ξεκινώντας να βαδίζει. «Δεν έχει νόημα να καθόμαστε 
και να το συζητάμε.» 
  Οι υπόλοιποι, μιμούμενοι το παράδειγμά του, τον ακολούθησαν, κι 
άρχισαν να οδοιπορούν μέσα στον χειμωνιάτικο αέρα της Απολλώνιας, 
κατευθυνόμενοι προς την Απαστράπτουσα. Στην αρχή, δεν μπορούσαν 
να τη δουν, λόγω της κλίσης του εδάφους, αλλά, ύστερα, τα αστρα-
φτερά, ψηλά οικοδομήματα της πόλης έγιναν φανερά στο πεδίο της 
όρασής τους. 
  «Δεν έχει πάρει τυχαία τ’όνομά της,» παρατήρησε ο Γεράρδος. 
  «Όχι,» συμφώνησε ο Οδυσσέας, «δεν το έχει πάρει καθόλου τυχαία.» 
  Σύντομα, βρέθηκαν κοντά στις όχθες του μεγάλου ποταμού Οροκέ-
λωρα, και τον ακολούθησαν, προς τα ανατολικά, όπου, στις εκβολές 
του, αυτός συναντούσε την πρωτεύουσα της Απολλώνιας και χυνόταν 
στην Άπατη Θάλασσα. 



990  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Γεράρδος ρώτησε ποιο ήταν το όνομά του· και, όταν ο Οδυσσέας 
τού απάντησε, εκείνος ζήτησε να μάθει τι σήμαινε το όνομα. 
  «Οροκέλωρ σημαίνει ‘παιδί των βουνών’,» είπε ο Οδυσσέας. «‘Γιος των 
βουνών’, για την ακρίβεια. Τον λένε έτσι επειδή έρχεται από μακριά, 
από τα Δυτικά Βουνά, και φτάνει ώς εδώ. Δεν είναι, όμως, πιο μεγάλος 
από τον Μαύρο Ποταμό.» 
  «Τον Μαύρο Ποταμό;» Ο Γεράρδος συνοφρυώθηκε, σαν το όνομα να 
του θύμιζε κάτι. 
  «Ναι,» είπε ο Οδυσσέας, «τον ξέρεις;» 
  «Δεν είναι ο ποταμός που συνδέει τη Χάρνταβελ με την Απολλώνια;» 
  «Αυτός είναι. Έχεις έρθει από εκεί;» 
  Ο Γεράρδος δεν αποκρίθηκε, παραμένοντας σιωπηλός, και ο Οδυσσέ-
ας δε συνέχισε την κουβέντα. 
  Η Ιωάννα γνώριζε γιατί ο Γεράρδος είχε προτιμήσει να μη μιλήσει. Η 
Χάρνταβελ ήταν πατρίδα του, αλλά είχε, από καιρό, φύγει από εκεί· και 
δεν είχε καμια επιθυμία να επιστρέψει. Οι μνήμες ήταν πολύ οδυνηρές. 
Δεν ήθελε καν να συζητά για ό,τι του είχε συμβεί στη Χάρνταβελ. Στην 
Ιωάννα τα είχε πει όταν ταξίδευαν στο Πορφυρό Κενό, και επρόκειτο 
για μια εξαίρεση. Η Μαύρη Δράκαινα τον καταλάβαινε απόλυτα. Ή, 
τουλάχιστον, όσο μπορούσε· γιατί εκείνη δεν ήταν ποτέ στη ζωή της 
ιερέας της Χάρνταβελ: και το να είσαι ιερέας της Χάρνταβελ, όπως της 
είχε εξηγήσει ο Γεράρδος, ήταν κάτι το πολύ, πολύ ιδιαίτερο… 
  Η ομάδα έφτασε στην Απαστράπτουσα όταν πλέον ήταν δύο η ώρα 
μετά το μεσημέρι, και το πρώτο πράγμα που έκανε ο Οδυσσέας ήταν 
να αγοράσει το σημερινό φύλλο της Φωνής της Απολλώνιας από ένα 
περίπτερο, για να δει τι συνέβαινε στο βασίλειο. Βέβαια, εδώ γνώριζε 
πως δε θα μάθαινε για τις κρυφές ραδιουργίες του Λούσιου (αν, όντως, 
αυτός ήταν ο εχθρός τους), αλλά, σίγουρα, θα μάθαινε αν είχε εμφανι-
στεί ο Ανδρόνικος, ή αν κάτι άλλο σημαντικό είχε γίνει. 
  Και, όπως είδε, πολλά είχαν γίνει. Πολλά και σημαντικά. Τα πράγματα 
στο Βόρειο Μέτωπο πήγαιναν άσχημα, έγραφε η Φωνή της Απολλώνι-
ας: η Χρυσόπολη είχε πέσει, και η Νούμβρια και το Δυτικό Πέρασμα 
είχαν εγκαταλειφτεί. Ο Πρίγκιπας Λούσιος βρισκόταν στην Ταλκασία, 
σύμφωνα με τις πηγές της εφημερίδας, ενώ ο Πρίγκιπας Ανδρόνικος 
βρισκόταν κάπου στο Βόρειο Μέτωπο, χωρίς να είναι γνωστή η ακρι-
βής του θέση. 
  «Αυτό σημαίνει πως είναι σύμμαχοι οι δυο τους;» ρώτησε η Ιωάννα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  991 

 

 

  Ο Οδυσσέας συνοφρυώθηκε. «Δεν είμαι βέβαιος. Πάντως, σίγουρα, ο 
Ανδρόνικος δεν είναι κυνηγημένος μέσα στο ίδιο του το βασίλειο, κι 
αυτό είναι καλό. Νομίζω πως μπορούμε, άφοβα, να επισκεφτούμε το 
παλάτι.» 
  Ανέβηκαν σ’ένα επιβατηγό όχημα και ο οδηγός τούς πήγε στο βασιλι-
κό παλάτι της Απαστράπτουσας, αφήνοντάς τους μπροστά στην κε-
ντρική πύλη του κήπου. Τον πλήρωσαν κι εκείνος έφυγε· το όχημά του 
χάθηκε μέσα στους μεγάλους δρόμους της πόλης. 
  Ο Οδυσσέας είπε στους φρουρούς της πύλης ποιος ήταν, και ζήτησε 
πρόσβαση. Εκείνοι δεν του την αρνήθηκαν, αλλά, προτού αφήσουν 
αυτόν και τους συντρόφους του να μπουν, τους έλεγξαν με μια συ-
σκευή. Ο Οδυσσέας και η Ιωάννα την αναγνώριζαν: ήταν για να εντο-
πίζει Δημιουργήματα. 
  Δημιουργήματα, σκέφτηκε ο Πρόμαχος, ενθυμούμενος το περιστατικό 
στον Αιθέρα, όταν εκείνος, ο Ράθνης, και η Νελμίρα είχαν πρωτοφύγει 
από την Απολλώνια. Τελικά, πρέπει όντως να υπάρχει μεγάλο πρόβλημα 
εδώ με τα Δημιουργήματα… Αναρωτιέμαι πώς η Παντοκράτειρα κατά-
φερε να τα βάλει μέσα στη διάσταση. Κι αναρωτιέμαι αν η επιδείνωση 
της κατάστασης στο Βόρειο Μέτωπο οφείλεται στις εσωτερικές δολι-
οφθορές που, αναμφίβολα, θα προκάλεσαν τα Δημιουργήματα… 
  Οι φρουροί συνόδεψαν τον Οδυσσέα και τους υπόλοιπους μέσα στο 
παλάτι και στην Αίθουσα του Κυανού Θρόνου, όπου η Βασίλισσα Γλυ-
κάνθη τούς περίμενε, μαζί με τον Θελλέδη, τη Σαρφάλλη, και τον Ούρο. 
  «Οδυσσέα,» χαιρέτησε η Βασίλισσα, χαμογελώντας. «Καλωσόρισες.» 
Τον πλησίασε, για να σφίξει το χέρι του και να φιλήσει το μάγουλό 
του. 
  Εκείνος έκανε μια βαθιά υπόκλιση εμπρός της. «Βασίλισσά μου. Είμαι 
χαρούμενος που τα πάντα φαίνονται να είναι όπως πρέπει. Είχα φο-
βηθεί ότι ίσως ο Λούσιος να είχε επιχειρήσει να σφετεριστεί την εξου-
σία του Ανδρόνικου.» 
  «Οι φόβοι σου, Πρόμαχε, δεν είναι μόνο φόβοι…» τον διαβεβαίωσε η 
Γλυκάνθη. 
  Ο Οδυσσέας συνοφρυώθηκε. «Τι εννοείτε, Βασίλισσά μου;» 
  Η Γλυκάνθη αναστέναξε. «Είναι πολλά αυτά που δεν ξέρεις, προφα-
νώς. Θα πρότεινα, πρώτα, να πλυθείτε και να ξεκουραστείτε, εσύ κι οι 
σύντροφοί σου, κι ύστερα θα σας εξηγήσω την κατάσταση όσο καλύ-



992  |  ΚΩΣΤΑΣ ΒΟΥΛΑΖΕΡΗΣ 

 

 

τερα μπορώ.» Κοίταξε, έναν-έναν, τους ανθρώπους μαζί με τον Οδυσ-
σέα. «Φοβάμαι πως δε σας γνωρίζω όλους.» 
  Ο Πρόμαχος της Επανάστασης σύστησε τον Ράθνη, τον Σέλιρ’χοκ, και 
τον Γεράρδο. Την Ιωάννα την ήξερε ήδη η Βασίλισσα. Τον Τάμπριελ’λι, 
ο Οδυσσέας τον άφησε για το τέλος, καθώς αντιλαμβανόταν πως ε-
πρόκειτο για ειδική περίπτωση. 
  Καθάρισε το λαιμό του και είπε: «Κι αυτός, Μεγαλειοτάτη, είναι ο… 
Μην παραξενευτείτε, όμως–» 
  «Ονομάζομαι Τάμπριελ’λι, Βασίλισσά μου,» τον διέκοψε ο πορφυρό-
δερμος μάγος, κλίνοντας ελαφρώς το κεφάλι προς το μέρος της. «Ίσως 
να μ’έχετε ξανακούσει ως Πρίγκιπα Τάμπριελ. Ήμουν σύζυγος της Πα-
ντοκράτειρας.» 
  Τα μάτια της Γλυκάνθη στένεψαν. «Επαναστατήσατε εναντίον της, 
Πρίγκιπά μου;» 
  «Όχι ακριβώς. Αλλά νομίζω πως, στα δικά της μάτια, είναι το ίδιο.» 
  «Ο Τάμπριελ’λι,» παρενέβη ο Σέλιρ’χοκ, «έχει μια… ειδική αποστολή, 
Μεγαλειοτάτη.» 
  «Η οποία είναι…;» ρώτησε η Γλυκάνθη. 
  «Δεν την έχω αποκωδικοποιήσει πλήρως, ακόμα,» απάντησε ο ίδιος ο 
Τάμπριελ. 
  «Φοβάμαι πως δεν καταλαβαίνω.» 
  «Είναι μεγάλη ιστορία, Βασίλισσά μου,» είπε ο Σέλιρ’χοκ. «Ή, μάλλον, 
σχετικά… περίεργη.» 
  Η Βασίλισσα Γλυκάνθη δε ζήτησε να μάθει περισσότερα, για την ώρα· 
έτσι, ο Οδυσσέας και οι σύντροφοί του οδηγήθηκαν σε δωμάτια μέσα 
στο παλάτι, και λουτρό ετοιμάστηκε για όλους τους, καθώς και φαγη-
τό. Η ανάπαυλα ήταν ευχάριστη, έπειτα από τόσες κακουχίες που εί-
χαν περάσει μέχρι να φτάσουν εδώ. 
  Το απόγευμα, η Βασίλισσα της Απολλώνιας ζήτησε από την υπηρέ-
τριά της, την Αγάθη, να της φέρει τον Πρόμαχο Οδυσσέα και την Ιωάν-
να, για να τους μιλήσει. Έτσι, οι δυο τους τη συνάντησαν σ’ένα καθι-
στικό στα διαμερίσματά της, και πήραν θέση αντίκρυ της, σ’έναν ξύλι-
νο καναπέ με μαλακά μαξιλάρια, ενώ η Γλυκάνθη καθόταν σε μια πο-
λυθρόνα. Η Αγάθη ρώτησε αν θα ήθελαν να τους προσφέρει κάτι· κα-
νείς, όμως, δεν ήθελε τίποτα. 
  Η Βασίλισσα είπε στον Οδυσσέα και την Ιωάννα: «Προτίμησα να μι-
λήσω σ’εσάς τους δύο, γιατί σας γνωρίζω καλύτερα· και δεν ξέρω αν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  993 

 

 

κάποιες από τις πληροφορίες που θα σας δώσω πρέπει να τις ακούσει 
ο Πρίγκιπας Τάμπριελ. Αν και δεν φαίνεται πλέον να είναι εχθρός μας, 
η εμφάνισή του έχει κάτι το, ομολογουμένως, πολύ αλλόκοτο, νομίζω.» 
  «Δεν είστε η μόνη που το νομίζετε αυτό, Μεγαλειοτάτη,» τη διαβε-
βαίωσε ο Οδυσσέας. «Για να είμαι ειλικρινής, κι εγώ είχα, αρχικά, τις 
αμφιβολίες μου για τον Τάμπριελ’λι –και ίσως ακόμα να έχω κάποιες–, 
όμως, κατά τη διάρκεια του ταξιδιού μας, μας βοήθησε τόσες φορές 
εναντίον των δυνάμεων της Παντοκράτειρας που δεν πιστεύω ότι 
προσπαθεί να μας εξαπατήσει.» 
  «Θα εμπιστευθώ την κρίση σου, Οδυσσέα,» είπε η Γλυκάνθη, που τον 
ήξερε από παλιά και ήταν βέβαιη για την πίστη του στον Ανδρόνικο, 
στο Βασίλειο της Απολλώνιας, και στην Επανάσταση. 
  «Με τιμάτε,» αποκρίθηκε εκείνος, «αλλά η κρίση μου δεν είναι η κα-
ταλληλότερη για ένα τέτοιο ζήτημα. Η κρίση του Σέλιρ’χοκ θα έλεγα 
πως είναι πολύ πιο σημαντική. Φαίνεται να καταλαβαίνει –εν μέρει, 
τουλάχιστον– τι συμβαίνει με τον Τάμπριελ.» 
  Τα φρύδια της Γλυκάνθης έσμιξαν. «Και τι ακριβώς είναι αυτό;» 
  «Θα ήταν προτιμότερο να σας το εξηγήσει ο ίδιος,» είπε ο Οδυσσέας. 
  «Θα του μιλήσω, τότε. Αργότερα. Διότι τώρα πρέπει να σας ενημερώ-
σω σχετικά με τα δρώμενα εδώ, στην Απολλώνια.» 
  Και το έκανε, λέγοντάς τους ό,τι γνώριζε. 
  Ο Οδυσσέας λυπήθηκε πολύ, μαθαίνοντας ότι ο Λούσιος ήταν που, 
τελικά, είχε στραφεί εναντίον του Ανδρόνικου. Λυπήθηκε, γιατί τους 
ήξερε και τους δύο από μικρούς, και, βαθιά μέσα του, ήλπιζε πως όλα 
τούτα θα ήταν μια παρεξήγηση: πως ο Λούσιος δε θα ήταν ό,τι έλεγαν 
οι φήμες γι’αυτόν. Όπως αποδείχτηκε, όμως, είχε, πράγματι, στραφεί 
στη σκοτεινή θρησκεία του Μαύρου Νάρζουλ· και όχι μόνο τούτο, αλ-
λά είχε πάρει και το πνεύμα του Κατακεραυνωτή μέσα του –ενός από 
τους Οκτώ, για όνομα του Απόλλωνα! 
  Η Ιωάννα, ακούγοντας τη διήγηση της Βασίλισσας της Απολλώνιας, 
απλά χάρηκε που ο Ανδρόνικος είχε καταφέρει να ξεφύγει από την 
παγίδα που του είχε στήσει ο αδελφός του. Δεν γνώριζε και πολύ τον 
Λούσιο, και δεν την ενδιέφερε αν είχε γίνει πιστός αυτού του Μαύρου 
Νάρζουλ ή αν είχε συμμαχήσει με την Παντοκράτειρα. Όπως και νάχε, 
ήταν τώρα εχθρός. Ευτυχώς, σκέφτηκε, η Άνμα’ταρ είναι μαζί με τον 
Ανδρόνικο. Θα κάνει ό,τι καλύτερο μπορεί, για να τον προστατέψει από 
κάθε κίνδυνο· είμαι βέβαιη γι’αυτό. 



994  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Οδυσσέας είπε: «Βασίλισσά μου, όταν φεύγαμε από τον Βασιλικό 
Αερολιμένα, δεχτήκαμε την επίθεση ενός πλάσματος που μπορεί μονά-
χα να ήταν Δημιούργημα: και μόνο η Παντοκράτειρα γνωρίζει πώς 
φτιάχνονται τα Δημιουργήματα. Πώς εξηγείται η παρουσία ενός τέτοι-
ου όντος εδώ, αν δεν υφίσταται κάποια συμμαχία ανάμεσα σ’αυτήν 
και τον Λούσιο; Υπάρχουν πάλι πράκτορές της μέσα στην Απολλώνια;» 
  «Απ’όσο γνωρίζω, όχι,» αποκρίθηκε η Γλυκάνθη. «Και ο Ανδρόνικος 
και ο Λούσιος είναι εναντίον της Παντοκράτειρας, παρότι αρνούνται 
να συνεργαστούν οι δυο τους, όπως, λογικά, θα έπρεπε. Οι πράκτορές 
της δεν μπορούν να διεισδύσουν στη διάστασή μας, προτού τους ε-
ντοπίσουν οι δικοί μας κατάσκοποι και τους εξολοθρεύσουν. Το πλά-
σμα στο οποίο αναφέρεσαι, μάλλον, ήταν Ομοίωμα.» 
  «Ομοίωμα;» Ο Οδυσσέας δεν είχε ξανακούσει αυτό τον όρο. Ούτε και η 
Ιωάννα. 
  «Ναι,» είπε η Γλυκάνθη. «Φτιάχνονται από τους ακόλουθους του 
Μαύρου Νάρζουλ, και μοιάζουν πολύ με τα Δημιουργήματα, αλλά δεν 
είναι.» 
  «Κατασκευάζονται με διαφορετικό τρόπο απ’ό,τι τα Δημιουργήματα, 
Βασίλισσά μου;» ρώτησε η Ιωάννα. 
  «Νομίζω πως ναι, αν και δεν ξέρω τις λεπτομέρειες, φυσικά.» 
  «Και δεν έχουν σημασία, για την ώρα,» είπε ο Οδυσσέας. «Πιστεύω 
πως εκείνο που οφείλουμε να κάνουμε τώρα είναι να πάμε στο Βόρειο 
Μέτωπο και να βοηθήσουμε τον Πρίγκιπα Ανδρόνικο.» Κοίταξε την 
Ιωάννα, ερωτηματικά.  
  Εκείνη κατένευσε. Ναι, σκέφτηκε. Σίγουρα θα χρειάζεται τη βοήθειά 
μας με τέτοιες δυνάμεις εναντίον του. 
  «Συμφωνώ,» είπε η Βασίλισσα Γλυκάνθη. «Θα σας δώσω κάποιο όχη-
μα. Ή ίσως προτιμάτε να πάτε με τον σιδηρόδρομο ώς τη Σερίβια…;» 
  «Δεν υπάρχει λόγος, Βασίλισσά μου,» εξήγησε ο Οδυσσέας· «έχουμε 
ένα αεροσκάφος μαζί μας. Επομένως, θα χρειαστούμε μονάχα μερικές 
ενεργειακές φιάλες.» 
  «Το έχετε προσγειώσει στο αεροδρόμιο;» 
  «Όχι. Προτιμήσαμε να το προσγειώσουμε σε μια έρημη πεδιάδα, στα 
δυτικά της Απαστράπτουσας, επειδή δε γνωρίζαμε ακόμα ποια ήταν η 
κατάσταση εδώ, και ίσως ο Βασιλικός Αερολιμένας να ήταν επικίνδυ-
νος για εμάς.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  995 

 

 

  Η Γλυκάνθη ένευσε, καταλαβαίνοντας. «Μπορείτε, πάντως, να εξο-
πλιστείτε με ό,τι θέλετε,» τους είπε. «Ό,τι έχει το παλάτι βρίσκεται στη 
διάθεσή σας.» 
  «Ευχαριστούμε, Μεγαλειοτάτη,» αποκρίθηκε ο Οδυσσέας. Και προς 
την Ιωάννα: «Να φύγουμε με την αυγή;» 
  Εκείνη κατένευσε, αδιόρατα. 
  «Θα πρέπει τώρα να ενημερώσουμε και τους υπόλοιπους της ομάδας 
μας για την κατάσταση στην Απολλώνια,» είπε ο Οδυσσέας, στρέφο-
ντας το βλέμμα του στη Βασίλισσα. 
  «Τον Πρίγκιπα Τάμπριελ,» ρώτησε η Γλυκάνθη, «θα τον πάρετε κι αυ-
τόν μαζί σας, στο Βόρειο Μέτωπο;» 
  «Πιστεύετε πως δε θα έπρεπε;» 
  «Δεν ξέρω. Ακόμα δε μου έχετε εξηγήσει τι ακριβώς συμβαίνει μαζί 
του.» 
  «Να καλέσω τον Σέλιρ’χοκ, να σας εξηγήσει;» 
  «Ναι. Ή, μάλλον, θα πάει να τον φέρει η Αγάθη.» Έκανε νόημα στη 
μικρόσωμη, μελαχρινή υπηρέτρια, η οποία πλησίασε από τη γωνία του 
δωματίου όπου ήταν καθισμένη. 
  «Γνωρίζεις πού είναι ο μάγος;» τη ρώτησε η Γλυκάνθη. 
  «Βεβαίως, Βασίλισσά μου.» 
  «Πήγαινε να τον φέρεις, τότε.» 
  «Αμέσως.» Η Αγάθη έφυγε από το δωμάτιο. 
  Ο Σέλιρ’χοκ δεν άργησε να βρεθεί ανάμεσά τους, ντυμένος με μαύρο 
χιτώνα, που έμοιαζε να γίνεται ένα με το κατάμαυρο δέρμα του, και 
βαστώντας το μακρύ του ραβδί, το οποίο ήταν γεμάτο κρυστάλλους, 
μικροσκοπικά κάτοπτρα, και κυκλώματα. «Καλησπέρα, Μεγαλειοτά-
τη,» χαιρέτησε, κλίνοντας το κεφάλι προς το μέρος της. 
  «Σέλιρ’χοκ,» αντιχαιρέτησε η Γλυκάνθη. «Κάθισε.» Τεντώνοντας το 
χέρι της, έδειξε μια πολυθρόνα, δεξιά του καναπέ όπου βρίσκονταν ο 
Οδυσσέας και η Ιωάννα. 
  «Αισθάνομαι,» είπε ο Σέλιρ’χοκ, καθίζοντας, «πως υπάρχει κάτι ιδιαί-
τερο για το οποίο επιθυμείτε να μου μιλήσετε.» 
  «Και έχεις δίκιο. Θέλω να μάθω όσα ξέρεις για τον Πρίγκιπα Τάμπρι-
ελ.» 
  «Ο Τάμπριελ’λι είναι μάγος, Βασίλισσά μου, καταγόμενος από τη Φε-
ηνάρκια. Ανήκει στο τάγμα των Δεσμοφυλάκων, και, μέχρι στιγμής, 
ήταν ένας από τους συζύγους της Παντοκράτειρας. Όταν ταξιδέψαμε 



996  |  ΚΩΣΤΑΣ ΒΟΥΛΑΖΕΡΗΣ 

 

 

στο Πορφυρό Κενό και στις Αιωρούμενες Νήσους, για μια αποστολή 
που μας είχε αναθέσει ο γιος σας, ο Πρίγκιπας Ανδρόνικος, ο Τάμπρι-
ελ’λι μάς ακολούθησε· διότι η αποστολή μας αφορούσε ένα απομεινάρι 
του Ενιαίου Κόσμου, για τα οποία, όπως είναι γνωστό, η Παντοκράτει-
ρα έχει επιδείξει ιδιαίτερο ενδιαφέρον. 
  »Στην καταδίωξή του, όμως, ο Πρίγκιπας Τάμπριελ δε χρησιμοποίησε 
ένα οποιοδήποτε σκάφος, αλλά ένα σκάφος… ζωντανό, όσο περίεργο 
κι αν σας ακούγεται τούτο. Ή, μάλλον, για να διευκρινίσω, ένα σκάφος 
το οποίο ελεγχόταν απόλυτα από ένα πνεύμα. Πρόκειται για κάποιου 
είδους τεχνολογία που δεν γνωρίζουμε σήμερα, αλλά, υποθέτω, ήταν 
γνωστή στους παλιούς λαούς που κατοικούσαν στο Κενό. Το σκάφος –
και, κατά συνέπεια, το πνεύμα εντός του– ονομαζόταν Μακρινός Ταξι-
δευτής. Για να… λειτουργήσει ο Μακρινός Ταξιδευτής χρειαζόταν έναν 
καπετάνιο: έναν ειδικό καπετάνιο, που λέγεται Σάλ’ντραχ. Ο Σάλ’ντραχ, 
βέβαια, δεν είναι μόνο καπετάνιος του Μακρινού Ταξιδευτή· είναι ο 
μοναδικός άνθρωπος που το πλοίο υπακούει. Ο μοναδικός. Και κανέ-
νας δεν μπορεί να τον αντικαταστήσει. 
  »Ο Τάμπριελ’λι, όταν ανακάλυψε τον Μακρινό Ταξιδευτή, δέχτηκε να 
γίνει Σάλ’ντραχ του, και, επομένως, έλεγχε απόλυτα το σκάφος. Τα 
πράγματα, όμως, ήρθαν έτσι, που, φεύγοντας από τις Αιωρούμενες 
Νήσους, είχαμε εμείς καταλάβει τον Μακρινό Ταξιδευτή. Το πλοίο ήταν 
δικό μας, και ο Τάμπριελ αιχμάλωτός μας. Υπήρχε, ωστόσο, ένα βασικό 
πρόβλημα: κανείς μας, εκτός από τον σύζυγο της Παντοκράτειρας, δεν 
μπορούσε να προστάξει τον Ταξιδευτή, και ο Ταξιδευτής αρνιόταν να 
μας υπακούσει. Υπακούει αποκλειστικά και μόνο τον Σάλ’ντραχ του. 
Επομένως, ο Τάμπριελ’λι έπρεπε να πάψει να είναι Σάλ’ντραχ, γιατί, 
φυσικά, δεν μπορούσαμε να τον εμπιστευτούμε· ελέγχοντας το σκά-
φος, πιθανώς να μας σκότωνε, παρότι αιχμάλωτός μας. Η διαδικασία 
αναίρεσης της ιδιότητας του Σάλ’ντραχ, όμως, δεν είναι απλή· ο Ταξι-
δευτής μάς προειδοποίησε ότι ο Τάμπριελ ίσως ακόμα και να πέθαινε. 
Αλλά δεν υπήρχε άλλη επιλογή: είπαμε στον Πρίγκιπα πως ή θα δεχό-
ταν να υποστεί τη διαδικασία αναίρεσης ή θα τον σκοτώναμε εμείς, 
ώστε ένας δικός μας άνθρωπος να γίνει Σάλ’ντραχ του σκάφους και να 
φύγουμε ασφαλείς από το Πορφυρό Κενό. 
  »Ο Τάμπριελ’λι, λοιπόν, υπέστη τη διαδικασία αναίρεσης… και τότε, 
κάτι άλλαξε εντός του. Ή, μάλλον, είδε πράγματα από αλλού. Εικόνες 
από το παρελθόν και το μέλλον, κι από μέρη που δεν είχε ποτέ βρεθεί. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  997 

 

 

Εικόνες που ακόμα είναι μες στο κεφάλι του, και προσπαθεί να τις θυ-
μηθεί και να τις βάλει στη σωστή σειρά. Γιατί πιστεύει πως, όντως, 
υπάρχει σωστή σειρά, και πως οι εικόνες έχουν κάποια ιδιαίτερη ση-
μασία. 
  »Μας ζήτησε να τον πάρουμε μαζί μας, για να μιλήσει στον Πρίγκιπα 
Ανδρόνικο. Φαίνεται πως έχει διάφορα πράγματα να του πει. Έτσι, τον 
έχουμε τώρα εδώ, Βασίλισσά μου.» 
  «Τι πράγματα;» ρώτησε η Γλυκάνθη. 
  «Δε γνωρίζω ακριβώς. Σας είπα: βλέπει διάφορες εικόνες μέσα στο 
μυαλό του, που πιστεύει ότι φτιάχνουν μια ακόμα μεγαλύτερη εικόνα 
με κάποιο νόημα.» 
  «Και είσαι σίγουρος πως δεν ψεύδεται;» 
  «Έτσι νομίζω,» είπε ο Σέλιρ’χοκ. «Και, απ’ό,τι έχω δει ώς τώρα, δεν 
πιστεύω πως κάνω λάθος. Δεν μπορεί να είναι εχθρός μας πλέον.» 
  «Ούτε, όμως, και εχθρός της Παντοκράτειρας;» 
  «Ο ίδιος έχει πει ότι η Παντοκράτειρα, μάλλον, θα τον δει ως εχθρό 
της, αφού δεν είναι πια με το μέρος της.» 
  «Αν δεν είναι με το μέρος της Παντοκράτειρας, πρέπει να είναι με το 
μέρος της Επανάστασης, σωστά;» ρώτησε η Γλυκάνθη. 
  «Όχι απαραίτητα, Βασίλισσά μου. Ο Τάμπριελ’λι φαίνεται να θεωρεί 
πως η αποστολή του είναι κάτι το ανώτερο.» 
  Ο Οδυσσέας στράφηκε στον μάγο. «Δεν υπάρχει και η περίπτωση να 
τρελάθηκε, όταν του συνέβη ό,τι του συνέβη στο Πορφυρό Κενό;» 
  Η όψη του Σέλιρ’χοκ έγινε σκεπτική. «Κανονικά, δε θα το απέκλεια… 
Απάντησέ μου, όμως, στο εξής, Οδυσσέα: Στο ταξίδι μας, η συμπεριφο-
ρά του σου φάνηκε παράλογη; Σου φάνηκε τρελή;» 
  «Όχι,» όφειλε να παραδεχτεί ο Πρόμαχος. «Όχι, καθόλου.» 
  «Επομένως,» είπε ο Σέλιρ’χοκ, «αν δεν είναι παράφρων, είναι σώ-
φρων. Και, αν δεν είναι με το μέρος της Παντοκράτειρας (όπως και 
αποδείχτηκε πως δεν είναι, κατά τη διάρκεια του ταξιδιού μας), τότε, 
τουλάχιστον, δεν είναι εχθρός της Επανάστασης.» 
  «Πιστεύεις, όμως, πως θα ήταν συνετό να τον πάρουμε μαζί μας, στο 
Βόρειο Μέτωπο;» 
  «Αυτό,» είπε ο Σέλιρ’χοκ, «εσύ είσαι καταλληλότερος από εμένα για 
να το απαντήσεις.» 



998  |  ΚΩΣΤΑΣ ΒΟΥΛΑΖΕΡΗΣ 

 

 

 

70 
 
 
«Βρήκα τον αδελφό σου,» είπε ο Ανδρόνικος στον Άγγελο, καθώς εκεί-
νος έμπαινε στο δωμάτιο, ύστερα από το κάλεσμα του Πρίγκιπα. 
  «Είναι ζωντανός;» ρώτησε. 
  «Ζωντανός,» τον διαβεβαίωσε ο Ανδρόνικος, «και βρίσκεται μαζί μας, 
στους Δασότοπους του Ωχρού Χώματος.» 
  «Εδώ πέρα;» 
  «Στο μέρος όπου βρισκόμαστε; Όχι. Είναι στη βορειοδυτική μεριά της 
περιφέρειας που έχουμε καλύψει.» 
  Ο Άγγελος είπε: «Μου φτάνει που είναι ζωντανός και καλά, Πρίγκιπά 
μου. Ευχαριστώ πολύ.» 
  «Δεν ήταν δύσκολο, Άγγελε,» αποκρίθηκε ο Ανδρόνικος, και κάθισε 
πίσω απ’το ξύλινο τραπέζι, όπου ήταν απλωμένος ο χάρτης των Δασό-
τοπων. Εκτός από τον Πρίγκιπα, στο δωμάτιο βρίσκονταν, επίσης, ο 
Στρατάρχης Φιλόπνοος, η Πριγκίπισσα Βασιλική, ο κύριος Φαρνέλιος, 
και η Άνμα’ταρ. 
  «Θα θέλατε να αποχωρήσω;» ρώτησε ο Άγγελος, που δεν ήταν βέβαι-
ος αν είχαν κάτι απόρρητο να συζητήσουν αναμεταξύ τους. 
  «Εκτός αν είσαι κατάσκοπος του αδελφού μου ή της Παντοκράτειρας, 
όχι,» αποκρίθηκε ο Ανδρόνικος. 
  «Σας διαβεβαιώνω, Υψηλότατε, πως δεν είμαι,» είπε ο Άγγελος, υπο-
μειδιώντας. 
  «Κάθισε, τότε. Πριν από λίγο πληροφορηθήκαμε ότι οι Παντοκρατο-
ρικές δυνάμεις που βρίσκονται στη Νούμβρια έχουν αρχίσει να κινού-
νται προς τα ανατολικά, και συζητούσαμε σχετικά μ’αυτό το θέμα.» 
  «Πράγμα το οποίο σημαίνει ότι θ’αρχίσουν πάλι οι συγκρούσεις;» 
  «Δυστυχώς, ναι. Θα χτυπήσουμε τους Παντοκρατορικούς καθώς θα 
πλησιάζουν. Θα τους κάνουμε να καταλάβουν ότι μια μεγάλη Απολλώ-
νια δύναμη βρίσκεται στους Δασότοπους, και ότι πρέπει να έρθουν 
εδώ και να μας αντιμετωπίσουν, αν δε θέλουν να τους επιτεθούμε από 
τα νώτα.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  999 

 

 

  «Γιατί να μην περιμένουμε να τους επιτεθούμε από τα νώτα, Πρίγκι-
πά μου, αν επιτρέπεται;» ρώτησε ο Άγγελος. 
  «Γιατί, τότε, η Σερίβια ίσως κινδυνέψει· κι αυτό δεν το θέλω, Άγγελε,» 
εξήγησε ο Ανδρόνικος. «Θα σταματήσουμε τους Παντοκρατορικούς 
εδώ. Δε θα πάνε παραπέρα. Η Άκανθος και η Ταλκασία ορίζουν τα σύ-
νορά μας τώρα· κι ούτε ένας πολεμιστής της Παντοκράτειρας δεν πρό-
κειται να τα περάσει.» 
 
 
 
Το μεσημέρι, το δωμάτιο είχε σχεδόν αδειάσει. Η Βασιλική και ο Άγγε-
λος είχαν αποχωρήσει πρώτοι απ’όλους, για να πάνε να φάνε. Ύστερα, 
ο Στρατάρχης Φιλόπνοος είχε ρωτήσει αν ο Πρίγκιπας τον χρειαζόταν 
για τίποτε άλλο, και, όταν ο Ανδρόνικος τού είχε απαντήσει πως δεν 
τον χρειαζόταν, είχε ζητήσει άδεια να φύγει. Ο Φαρνέλιος είχε αποχω-
ρήσει τελευταίος, προτείνοντας στον Πρίγκιπα να τον ακολουθήσει, 
για να βάλει λίγο φαγητό στην κοιλιά του. Ο Ανδρόνικος είχε αποκρι-
θεί ότι ίσως να ερχόταν αργότερα. 
  Κι έτσι, στο δωμάτιο βρίσκονταν τώρα μονάχα εκείνος και η Άν-
μα’ταρ. Η μάγισσα καθόταν σε μια καρέκλα, στη γωνία, και ήταν τυ-
λιγμένη σε μια κάπα με γούνα, γιατί το κρύο ήταν τσουχτερό και σύ-
στημα θέρμανσης ακόμα δεν υπήρχε μέσα στη βάση. Οι ένοικοι ζεσταί-
νονταν με τα τζάκια, αλλά, στο συγκεκριμένο δωμάτιο, δεν υπήρχε 
τζάκι. 
  Ο Ανδρόνικος άναψε ένα τσιγάρο, κοιτάζοντας τον χάρτη που ήταν 
απλωμένος εμπρός του. Οι στρατιώτες του ήταν στις θέσεις τους, ό-
πως επίσης και οι αναμεταδότες και οι τηλεπικοινωνιακοί πομποί. Υ-
πήρχε επικοινωνία απ’άκρη σ’άκρη στους Δασότοπους του Ωχρού Χώ-
ματος. Τα πάντα έδειχναν να είναι έτοιμα. Είμαστε έτοιμοι για τους Πα-
ντοκρατορικούς. Έτοιμοι. 
  Γιατί, όμως, το έλεγε αυτό στον εαυτό του; Αμφιβάλλω ότι είμαστε, 
όντως, έτοιμοι; Υπάρχει κάτι που λείπει; 
  «Ο Φαρνέλιος έχει δίκιο, ξέρεις,» άκουσε τη φωνή της Άνμα. 
  Στράφηκε να την ατενίσει. «Τι πράγμα;» 
  «Ο Φαρνέλιος έχει δίκιο, που σου πρότεινε να φας.» 
  «Ίσως.» 



1000  |  ΚΩΣΤΑΣ ΒΟΥΛΑΖΕΡΗΣ 

 

 

  «Δε μπορείς να κάνεις κάτι άλλο τώρα. Τα πιόνια είναι στημένα, και 
περιμένουν.» 
  «Δεν είναι παιχνίδι, μάγισσα,» μούγκρισε ο Ανδρόνικος, φυσώντας 
καπνό απ’τα ρουθούνια. «Ετούτη είναι η διάστασή μου, η πατρίδα 
μου.» 
  «Τα πάντα είναι παιχνίδι,» είπε η Άνμα. «Ένα μεγάλο παιχνίδι.» 
  «Αυτό το παιχνίδι τυχαίνει να μ’ενδιαφέρει. Πολύ.» 
  Η μάγισσα ανασήκωσε τους ώμους της κάτω απ’την κάπα. «Δεν αντι-
λέγω. Ξέρεις, όμως, τι λένε οι περισσότεροι στρατηγοί; Όλα τα σχέδια 
είναι άριστα φτιαγμένα… μέχρι την πρώτη σύγκρουση.» 
  «Αυτό μού το λες για να με καθησυχάσεις;» 
  «Ναι.» 
  «Υπό ποια έννοια;» 
  «Υπό την έννοια ότι δεν μπορείς τώρα να κάνεις τίποτ’άλλο, όσο κι αν 
κοιτάζεις τον χάρτη. Έχεις κάνει ό,τι μπορείς. Μόνο όταν αρχίσουν οι 
συγκρούσεις, θα δεις αν υπάρχει κάποιο σφάλμα που οφείλεις να δι-
ορθώσεις.» 
  Ο Ανδρόνικος έσβησε, νευρικά, το τσιγάρο του μέσα στο τασάκι. 
«Πάμε,» είπε, και σηκώθηκε απ’την καρέκλα του. 
  Η Άνμα’ταρ τον ακολούθησε έξω απ’το δωμάτιο, στους διαδρόμους 
του κεντρικού οικήματος της βάσης. Τα τοιχώματα ήταν καμωμένα 
από ξύλο, ενισχυμένο με μέταλλο σε ορισμένα σημεία· αλλά ήταν όλα 
τους γρήγορα φτιαγμένα, γιατί υπήρχε λόγος για βιασύνη: οι Απολλώ-
νιοι δεν είχαν την πολυτέλεια να χρονοτριβήσουν· οι δυνάμεις της Πα-
ντοκράτειρας, σύντομα, θα έρχονταν. Αυτό, όμως, σήμαινε ότι το χει-
μερινό κρύο περνούσε πολύ εύκολα μέσα στα οικήματα της βάσης· και 
εδώ, στους Δασότοπους του Ωχρού Χώματος, μπορούσε κανείς, πραγ-
ματικά, να ξεπαγιάσει. Ο Ανδρόνικος ήταν τυλιγμένος στην κάπα του, 
καθώς βάδιζε, και η Άνμα το ίδιο. 
  Οι φρουροί που τύχαινε να συναντήσουν τους χαιρετούσαν στρατιω-
τικά. 
  Ο Ανδρόνικος είπε: «Έτσι όπως μ’ακολουθείς, μάγισσα, θ’αρχίσουν σε 
λίγο όλοι να πιστεύουν ότι πρόκειται να παντρευτούμε. Ορισμένοι από 
τους επαναστάτες μού ανέφεραν ότι ήδη κυκλοφορεί μια τέτοια φήμη 
ανάμεσα στο στρατό.» 
  «Η μαμά μου πάντα μού το έλεγε ότι, κάποτε, θα με παντρευτεί ένας 
πρίγκιπας,» αποκρίθηκε η Άνμα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1001 

 

 

  Ο Ανδρόνικος γέλασε, και άνοιξε την πόρτα του δωματίου του, για να 
μπουν. 
  Στο εσωτερικό, το τζάκι ήταν αναμμένο, και η θερμότητά του ήρθε να 
χαϊδέψει σαν βάλσαμο τον Απολλώνιο Πρίγκιπα και τη χρυσόδερμη 
μάγισσα. Έβγαλαν τις κάπες τους και κάθισαν μπροστά στις φλόγες, 
για να γεμίσουν τα σώματά τους με τη ζεστασιά. Ύστερα, ο Ανδρόνι-
κος άνοιξε έναν τηλεπικοινωνιακό πομπό και ζήτησε να τους φέρουν 
φαγητό. 
  Καθώς έτρωγαν, αναρωτήθηκε τι να γινόταν ο Αυγερινός, η Ανταρλί-
δα, και οι άλλοι δύο επαναστάτες που είχαν πάει μαζί τους. Το μόνο 
που γνώριζε, μέχρι στιγμής, ήταν ότι ένα ελικόπτερο τούς είχε αφήσει 
στο σημείο όπου έπρεπε να τους αφήσει, ρίχνοντας μια ανεμόσκαλα 
για να κατεβούν, επειδή δεν υπήρχε ανοιχτό έδαφος για να προσγειω-
θεί. Μετά, ο Αυγερινός κι η ομάδα του θα έπαιρναν άλογα και θα κα-
τευθύνονταν ανατολικά, προς το Δουκάτο της Ταλκασίας. 
  Ο Ανδρόνικος είχε προτιμήσει το ελικόπτερο να μην τους πάει πολύ 
κοντά στον τελικό τους προορισμό, διότι ήταν επικίνδυνο. Μπορεί οι 
Παντοκρατορικοί, που ήταν γνωστό πως βρίσκονταν σ’εκείνα τα μέρη, 
να τους εντόπιζαν και να τους επιτίθονταν· ή μπορεί ο Λούσιος να τους 
εντόπιζε και πάλι να τους επιτιθόταν. Εξάλλου, ο Αυγερινός είχε ήδη 
αντιμετωπίσει τον Κατακεραυνωτή μία φορά, στη Ρακμάνη: και, μάλ-
λον, ο Κατακεραυνωτής δεν ήταν από τις οντότητες που ξεχνούσαν 
τέτοιες συγκρούσεις. 
  Θα πρέπει τώρα να φτάνουν στο Δουκάτο της Ταλκασίας, σκέφτηκε ο 
Ανδρόνικος. Το ελικόπτερο είχε φύγει χτες το πρωί, πριν από το μεση-
μέρι, και δεν είχε αργήσει να τους μεταφέρει στο σημείο προσγείωσης. 
Από εκεί, θα είχαν να διασχίσουν με τα άλογα σαράντα χιλιόμετρα γε-
μάτα δύσβατα, δασώδη, χιονισμένα εδάφη, μέχρι να φτάσουν στο 
Δουκάτο. Αυτό σήμαινε ότι πρέπει πλέον να βρίσκονταν κοντά. Το α-
πόγευμα, σίγουρα, θα είναι εκεί. 
  Κι όταν φτάσουν, αναρωτιέμαι τι θ’ανακαλύψει ο Αυγερινός… Είναι 
δυνατόν άλλος ένας από τους Οκτώ να είναι ελεύθερος; Η σκέψη έκανε 
τις τρίχες του να σηκωθούν. 
  Ο τηλεπικοινωνιακός πομπός χτύπησε, επαναφέροντάς τον στην 
πραγματικότητα. 
  Ο Ανδρόνικος τον άνοιξε και τον έφερε στ’αφτί του. «Πρίγκιπας Αν-
δρόνικος.» 



1002  |  ΚΩΣΤΑΣ ΒΟΥΛΑΖΕΡΗΣ 

 

 

  «Υψηλότατε,» είπε μια γυναικεία φωνή, «ένα αεροσκάφος πετά πάνω 
απ’τη βάση, ζητώντας άδεια προσγείωσης.» 
  «Τι αεροσκάφος; Δεν είναι δικό μας;» 
  Η Άνμα πήρε το βλέμμα της από το φαγητό της και κοίταξε τον Αν-
δρόνικο, συνοφρυωμένη. 
  «Ο άντρας που μου μιλάει λέει πως είναι ο Πρόμαχος Οδυσσέας, και 
πως τον γνωρίζετε, Πρίγκιπά μου.» 
  Ο Οδυσσέας! σκέφτηκε ο Ανδρόνικος. Επέστρεψαν! Κι ύστερα, μια άλ-
λη, πολύ πιο δυσοίωνη σκέψη πέρασε, ακούσια, απ’το νου του: Και θα 
έχουν τον Τάμπριελ μαζί τους… «Μπορείς να με συνδέσεις;» 
  «Σαφώς, Υψηλότατε.» 
  «Κάντο.» 
  Παράσιτα ακούστηκαν, για μια στιγμή. Έπειτα, έπαψαν. 
  «Οδυσσέα;» είπε ο Ανδρόνικος. «Μ’ακούς, Οδυσσέα;» 
  «Πρίγκιπά μου!» Η φωνή του Οδυσσέα, χωρίς αμφιβολία. «Οφείλω να 
ομολογήσω πως έχω δει πολλές άσχημες τοποθεσίες για στρατιωτικές 
βάσεις στη ζωή μου, αλλά ετούτη πρέπει νάναι από τις χειρότερες!» 
  Ο Ανδρόνικος γέλασε. «Καλωσήρθες στους Δασότοπους του Ωχρού 
Χώματος, φίλε μου.» 
  «Έχω άδεια να προσγειωθώ;» 
  «Την έχεις.» 
  Ο Ανδρόνικος άλλαξε κανάλι και πρόσταξε ν’αφήσουν το αεροσκάφος 
να κατεβεί στον χώρο που είχαν διαμορφώσει ειδικά γι’αυτή τη δου-
λειά. Ασφαλώς, δεν επρόκειτο για αεροδιάδρομο, αλλά ήταν ένα μέρος 
όπου μπορούσαν να προσγειωθούν και να απογειωθούν ελικόπτερα 
και ευέλικτα αεροπλάνα χωρίς ρόδες. 
  «Ο Οδυσσέας ήταν;» ρώτησε η Άνμα. 
  «Ναι,» αποκρίθηκε ο Ανδρόνικος, καθώς ορθωνόταν. «Επέστρεψαν.» 
  Τους συνάντησαν σ’ένα μεγαλύτερο δωμάτιο. Στο ίδιο δωμάτιο που 
είχαν συναντήσει τη Βασιλική και τους Μοργκιανούς επαναστάτες, 
όταν είχαν έρθει, πριν από δύο μέρες. Το τζάκι ήταν αναμμένο, για να 
ζεσταίνει τον χώρο. Είχαν ειδοποιήσει και τον Φαρνέλιο, για να έρθει 
κι αυτός. 
  Μαζί με τον Οδυσσέα ήταν, όπως είχε πει η Ανταρλίδα, η Ιωάννα, κι 
επίσης ο Ράθνης, ο Σέλιρ’χοκ, και ο Γεράρδος, ο καπετάνιος από το 
Πορφυρό Κενό. Η Νελμίρα δεν ήταν στην ομάδα τους, παρατήρησε ο 
Ανδρόνικος. Ούτε ο Πρίγκιπας Τάμπριελ. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1003 

 

 

  Τους καλωσόρισε όλους, σφίγγοντας χέρια μαζί τους και χαμογελώ-
ντας. Κι απ’ό,τι φαινόταν, τα χαμόγελα ήταν αμοιβαία, και ειλικρινή, κι 
από τις δυο μεριές. Η Ιωάννα σταύρωσε τους πήχεις της πίσω απ’το 
λαιμό του Ανδρόνικου και τον φίλησε, πεταχτά αλλά δυνατά, στα χεί-
λη. Ο Σέλιρ’χοκ αγκάλιασε την Άνμα’ταρ. 
  «Εμένα κανείς δε μ’αγκαλιάζει,» είπε ο Φαρνέλιος, δαγκώνοντας την 
πίπα του και υπομειδιώντας. «Αισθάνομαι παραμελημένος.» 
  Ο Οδυσσέας γέλασε, και τον αγκάλιασε. «Εγώ πάντα δίνω μεγάλη ση-
μασία στον γιατρό μου.» 
  «Καλό τούτο, νεαρέ,» αποκρίθηκε ο Φαρνέλιος, «γιατί μου φαίνεσαι 
λίγο χλωμός τώρα.» 
  «Μ’αυτό το κρύο, γιατρέ; Αστειεύεσαι;» 
  Ύστερα, κάθισαν όλοι τους, και οι στρατιώτες της βάσης τούς πρό-
σφεραν κούπες με ζεστό τσάι και καφέ. 
  «Πού είναι η Νελμίρα;» ρώτησε ο Ανδρόνικος. 
  «Η Νελμίρα,» απάντησε ο Οδυσσέας, «είναι, δυστυχώς, νεκρή, Πρίγκι-
πά μου.» 
  «Αυτά είναι άσχημα νέα, Οδυσσέα.» 
  Ο Οδυσσέας έσμιξε τα χείλη, νεύοντας μελαγχολικά. «Το ξέρω. Οι τρι-
σκατάρατοι Παντοκρατορικοί τη σκότωσαν, όταν ήμασταν στην Αλ-
βέρια. Παραλίγο να σκοτωθούμε κι εμείς σ’εκείνη τη σύγκρουση· ήταν 
σα να μας είχαν στήσει παγίδα.» Ήπιε μια γουλιά απ’το τσάι του. «Ελ-
πίζω οι επαναστάτες που έστειλα εδώ να ήρθαν όλοι κανονικά.» 
  «Κανονικά ήρθαν,» αποκρίθηκε ο Ανδρόνικος. «Εκτός απ’αυτούς της 
Βίηλ, που δέχτηκαν πολλές απώλειες, καθώς περνούσαν από τη Ρελ-
κάμνια. Έκανες καλή δουλειά, Οδυσσέα.» 
  «Ευχαριστώ, Πρίγκιπά μου.» 
  «Είχα, όμως, ακούσει ότι είχατε και τον Πρίγκιπα Τάμπριελ μαζί 
σας…» 
  Ο Οδυσσέας συνοφρυώθηκε. «Πώς το γνωρίζετε, Πρίγκιπά μου;» 
  «Η Ανταρλίδα, η Μαύρη Δράκαινα, μού το είπε.» 
  «Η Ανταρλίδα είναι εδώ;» έκανε η Ιωάννα. 
  Ο Ανδρόνικος ένευσε. «Ήρθε από την Υπερυδάτια. Μου είπε πως σας 
είδε, και πως είχατε μαζί σας τον Τάμπριελ, τον σύζυγο της Παντοκρά-
τειρας.» 
  «Τον είχαμε,» αποκρίθηκε ο Οδυσσέας. «Αλλά, προτού έρθουμε εδώ, 
αποφασίσαμε να τον αφήσουμε στην Απαστράπτουσα.» 



1004  |  ΚΩΣΤΑΣ ΒΟΥΛΑΖΕΡΗΣ 

 

 

  «Για ποιο λόγο; Και πώς κατέληξε νάναι μαζί σας, εξαρχής, Οδυσσέα;» 
  Ο Σέλιρ’χοκ ήταν που απάντησε: «Τον συναντήσαμε στο Πορφυρό 
Κενό, Πρίγκιπά μου, όπου συνέβησαν μια σειρά από παράξενα γεγονό-
τα.» 
  «Βρήκατε το απομεινάρι από τον Ενιαίο Κόσμο;» ζήτησε να μάθει ο 
Ανδρόνικος. 
  «Περίπου. Για την ακρίβεια, καταστράφηκε· επομένως, δεν πρόκειται 
να το έχουμε ούτε εμείς ούτε η Παντοκράτειρα. Θα σας τα διηγηθούμε 
όλα αργότερα. Πρώτα, όμως, πιστεύω πως πρέπει να σας μιλήσω για 
τον Τάμπριελ’λι.» 
  Ο Ανδρόνικος ανασήκωσε τα χέρια του. «Σ’ακούω, μάγε.» 
  Ο Σέλιρ’χοκ τού εξήγησε για το ζωντανό πλοίο που ονομαζόταν Μα-
κρινός Ταξιδευτής και που χρειαζόταν έναν Σάλ’ντραχ για να το ελέγ-
χει. «Μη ρωτάτε πώς είναι δυνατόν να συμβαίνει αυτό, Πρίγκιπά μου. 
Ούτε εγώ δεν γνωρίζω. Πρόκειται για ένα πολύ αλλόκοτο σκάφος.» 
Και συνέχισε, μιλώντας για το πώς ο Τάμπριελ έπρεπε να υποστεί τη 
διαδικασία αναίρεσης της ιδιότητας του Σάλ’ντραχ, καθώς και τι είδε 
κατά τη διάρκεια αυτής. 
  Ο Ανδρόνικος παρακολουθούσε τον μάγο σκεπτικός. Κι έπειτα, ρώτη-
σε: «Δεν υπάρχει περίπτωση να προσποιείται;» 
  «Δε νομίζω, Πρίγκιπά μου,» απάντησε ο Σέλιρ’χοκ. 
  Και ο Οδυσσέας τόνισε πως ο Τάμπριελ’λι, πράγματι, τους είχε βοη-
θήσει πολλές φορές στο ταξίδι τους, και μάλιστα εναντίον των δυνά-
μεων της Παντοκράτειρας. Δεν μπορεί πλέον να υπηρετούσε εκείνη. 
  Ο Ανδρόνικος στράφηκε πάλι στον Σέλιρ’χοκ. «Και είπες ότι επιθυμεί 
να μιλήσει μαζί μου, μάγε;» 
  Εκείνος ένευσε. «Ισχυρίζεται ότι οι εικόνες που βλέπει αφορούν κι 
εσάς, Υψηλότατε.» 
  «Σε είχε δει μέσα σ’ένα σκοτεινό κελί, Ανδρόνικε,» είπε η Ιωάννα. «Έ-
τσι μας είπε.» 
  Ο Ανδρόνικος συνοφρυώθηκε. «Σκοτεινό κελί;» 
  «Ναι. Και ήσουν γυμνός και κουλουριασμένος.» 
  Η Άνμα’ταρ είπε: «Σε είδε όταν ήσουν φυλακισμένος κάτω απ’το πα-
λάτι!» Ακουγόταν έκπληκτη, συνεπαρμένη από τούτο το παράξενο γε-
γονός. 
  «Ναι,» της αποκρίθηκε ο Ανδρόνικος, «έτσι φαίνεται. Παράξενο, πά-
ντως…» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1005 

 

 

  «Και είδε και κάτι άλλο, που ανέφερε μόνο σε μένα όταν τον ρώτη-
σα,» είπε η Ιωάννα. «Σε είδε να κρατάς ένα κομμάτι χαρτί και να το 
κοιτάζεις. Και πάνω στο χαρτί υπήρχαν σύμβολα που δεν μπορούσε να 
διαβάσει. Μου χάραξε μερικά απ’αυτά στο χώμα, και ούτε εγώ μπο-
ρούσα να τα καταλάβω. Επίσης, είπε πως, όταν το έκανες αυτό, πρέπει 
να ήσουν στη σουίτα κάποιου ξενοδοχείου, και δεν πρέπει να ήσουν 
μόνος.» 
  Ο Ανδρόνικος και η Άνμα’ταρ αλληλοκοιτάχτηκαν. «Μάγισσα,» είπε 
εκείνος, «σου θυμίζει κάτι αυτό;» 
  «Ίσως…» 
  Ο Ανδρόνικος σηκώθηκε απ’τη θέση του. «Επιστρέφω αμέσως,» είπε, 
και έφυγε απ’το δωμάτιο. 
  Όταν γύρισε, κρατούσε ένα χαρτί, και το έδειξε στην Ιωάννα. «Αυτά 
τα σύμβολα;» 
  Η Μαύρη Δράκαινα ένευσε. «Ναι, κάπως έτσι ήταν.» 
  «Ξέρεις τι είναι τούτο χαρτί; Το μοριακά πεπιεσμένο αντικείμενο που 
μου έφερες από τη Διάσταση του Φωτός, προτού σε στείλω στις Αιω-
ρούμενες Νήσους και προτού επιστρέψω στην Απολλώνια. Η Άνμα το 
αποσυμπίεσε, ενώ βρισκόμασταν σ’ένα ξενοδοχείο στην Άωλρυς –μια 
απ’τις πόλεις στις όχθες του Μαύρου Ποταμού.» 
  «Επομένως,» είπε ο Φαρνέλιος, «είναι πέρα για πέρα αλήθεια ότι ο 
Τάμπριελ μπορεί να βλέπει εικόνες από αλλού… Και τι ακριβώς ζητά, 
Σέλιρ’χοκ; Ποια είναι η αποστολή του;» 
  Ο μαυρόδερμος μάγος ανασήκωσε τους ώμους. «Δεν γνωρίζει ακόμα, 
κύριε Φαρνέλιε. Λέει, πάντως, ότι οι εικόνες που βλέπει –τις οποίες α-
νακαλύπτει σαν φωτογραφίες που τραβά από ένα συρτάρι– υποτίθε-
ται πως σχηματίζουν μια πολύ μεγαλύτερη εικόνα. Μια εικόνα που 
βγάζει κάποιο νόημα.» 
  Η Ιωάννα ρώτησε τον Ανδρόνικο: «Μπορείς εσύ να διαβάσεις τον κώ-
δικα επάνω στο χαρτί;» 
  Εκείνος κούνησε το κεφάλι, καθίζοντας ξανά. «Όχι. Μου είναι άγνω-
στος.» 
  «Μα, νόμιζα ότι ο Αρίσταρχος ήταν άνθρωπός σου. Άνθρωπος της 
Επανάστασης.» 
  «Ήταν,» τη διαβεβαίωσε ο Ανδρόνικος. «Χωρίς καμία αμφιβολία.» 
  «Τότε, γιατί να γράψει σ’έναν κώδικα που δεν γνωρίζεις;» 



1006  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν ξέρω καν αν ο Αρίσταρχος ήταν που έγραψε τον κώδικα. Ίσως 
να τον βρήκε κάπου… Και, δυστυχώς, τώρα δεν μπορεί να μας πει.» 
Ήταν νεκρός, στη Διάσταση του Φωτός, όπου η Ιωάννα είχε καταφέρει 
να βρει το πτώμα του. Ο Ανδρόνικος τύλιξε το χαρτί και το έκρυψε μέ-
σα στα ρούχα του. «Όπως και νάχει, δεν μπορούμε, επί του παρόντος, 
ν’ασχοληθούμε με τούτο. Η Απολλώνια κινδυνεύει, και η προτεραιότη-
τά μας είναι να τη σώσουμε, και από τις δυνάμεις της Παντοκράτειρας 
και από τους ακόλουθους του Μαύρου Νάρζουλ.» 
  «Η Βασίλισσα Γλυκάνθη μάς εξήγησε αρκετά πράγματα, Πρίγκιπά 
μου,» είπε ο Οδυσσέας. «Όμως δε γνωρίζει και πολλά για το τι συμβαί-
νει στο Βόρειο Μέτωπο. Το μόνο που ξέρει είναι ότι έχετε φύγει από τη 
Σερίβια και έχετε έρθει εδώ, σε τούτη τη βάση μέσα στους Δασότο-
πους.» 
  «Ναι,» είπε ο Ανδρόνικος, «αυτή είναι η μόνη πληροφορία που απο-
φάσισα να της δώσω, ώστε να γνωρίζει πού να μας βρει, αν υπάρξει 
ανάγκη. Τα υπόλοιπα –που, ούτως ή άλλως, δεν είναι πολλά– θα σας 
τα πω τώρα. 
  »Δυστυχώς, δεν έχω, αυτή τη φορά, κάποιο σχέδιο που θα μας δώσει, 
γρήγορα και αποτελεσματικά, τη νίκη,» τους προϊδέασε. «Αισθάνομαι 
σα να παλεύω να επιβάλω μια νησίδα τάξης σ’ένα ατελείωτο πέλαγος 
καταστροφικών χαοτικών γεγονότων…» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1007 

 

 

 

71 
 
 
«Μεγαλειότατε,» είπε η Στρατηγός Ιπποθόη, μπαίνοντας στο δωμάτιο 
και κάνοντας μια υπόκλιση. 
  Ο Λούσιος, που ατένιζε έξω απ’το παράθυρο, στράφηκε να την αντι-
κρίσει. «Βρέθηκε η τοποθεσία που ζήτησα;» 
  «Βρέθηκε, Μεγαλειότατε,» αποκρίθηκε η Ιπποθόη. «Ένα ύψωμα απ’το 
οποίο μπορεί να κοιτάζει κανείς το στρατόπεδο των Παντοκρατορι-
κών, χωρίς ο ίδιος να γίνεται εύκολα αντιληπτός από αυτούς.» Στο δεξί 
της χέρι βαστούσε έναν τυλιγμένο χάρτη, τον οποίο και ξετύλιξε επά-
νω στο τραπέζι του δωματίου. 
  Ο Λούσιος πλησίασε. 
  Η Κορνηλία, που στεκόταν λίγο παραπέρα, έχοντας τα χέρια της 
σταυρωμένα εμπρός της, πλησίασε επίσης. Τα χέρια της τώρα ακού-
μπησαν στην άκρια του τραπεζιού, καθώς κοίταζε τον χάρτη. 
  Η Ιπποθόη έδειξε το μέρος που είχε σημειώσει. «Εδώ,» είπε. Ήταν, 
αναμενόμενα, προς τη δυτική μεριά, κοντά στους Δασότοπους του Ω-
χρού Χώματος. 
  «Καλώς,» είπε ο Λούσιος. «Νομίζω ότι μπορούμε να ξεκινήσουμε.» 
Κοίταξε την Κορνηλία, ερωτηματικά. 
  Εκείνη ένευσε, σιωπηλά. 
  Ο Λούσιος είπε στην Ιπποθόη: «Θα μας ετοιμάσεις ένα όχημα, Στρα-
τηγέ.» 
  «Με συνοδεία;» 
  «Όχι. Θέλουμε να τραβήξουμε όσο το δυνατόν λιγότερη προσοχή.» 
Γι’αυτό κιόλας, ετούτη τη φορά, είχε αποφασίσει να μην πάει με ελι-
κόπτερο στο σημείο απ’όπου θα χτυπούσε τους Παντοκρατορικούς· 
πιθανώς να παρακολουθούσαν, από απόσταση, τις αεροπορικές κινή-
σεις. Ένα όχημα, όμως, μπορούσε εύκολα να χαθεί μέσα στη νύχτα. 
«Αυτό σημαίνει, Στρατηγέ, πως το όχημα καλύτερα να είναι μικρό και 
ευέλικτο.» 



1008  |  ΚΩΣΤΑΣ ΒΟΥΛΑΖΕΡΗΣ 

 

 

  «Μάλιστα, Μεγαλειότατε. Σε λίγο, θα σας περιμένει έξω από το 
Κ.Ε.Α.Δ.,» αποκρίθηκε η Ιπποθόη, και έφυγε απ’τα δωμάτια του Λούσι-
ου. 
  «Θα πάρουμε μαζί μας και τον Ταχύβιο;» ρώτησε η Κορνηλία. 
  «Ναι.» 
  «Τον αδελφό μου;» 
  «Όχι. Δε νομίζω ότι μπορεί να μας προσφέρει καμία βοήθεια, σε περί-
πτωση που τη χρειαστούμε.» 
  Η Κορνηλία διέκρινε, απ’τον τόνο της φωνής του, ότι ήταν ακόμα θυ-
μωμένος με τον Ιερώνυμο. «Εντάξει,» είπε. «Θα πάρουμε κανέναν άλ-
λο;» 
  «Δύο από τους καλύτερούς μας σωματοφύλακες. Περισσότεροι δε 
νομίζω να χωράνε μέσα στο όχημα, αν είναι μικρό, όπως πρόσταξα τη 
Στρατηγό.» 
  «Εντάξει,» αποκρίθηκε η Κορνηλία. «Πηγαίνω να ετοιμαστώ. Θα σε 
συναντήσω έξω απ’το Κ.Ε.Α.Δ., μαζί με τον Ταχύβιο.» 
  Ο Λούσιος ένευσε, κι εκείνη έφυγε. 
  Μετά από δέκα λεπτά, συναντήθηκαν έξω απ’τις δίδυμες πολυκατοι-
κίες του Κέντρου Ελέγχου Απολλώνιων Δυνάμεων. Μπροστά τους ή-
ταν ένα τετράτροχο, χαμηλό όχημα, πολύ καλά θωρακισμένο. Το μεγα-
λύτερο μέρος του σκέπαστρού του ήταν από ατσάλι· μονάχα μερικά 
σημεία ήταν γυάλινα: κι αναμφίβολα, επρόκειτο για γυαλί ενισχυμένο. 
  Χιόνι κάλυπτε το έδαφος, και η νύχτα ήταν σιωπηλή, εκτός απ’το 
βουητό του ανέμου. Το κρύο ήταν διαπεραστικό, ως συνήθως, εδώ, 
κοντά στα βουνά. 
  Ο Λούσιος είχε φέρει μαζί του δύο σωματοφύλακες: έναν λευκόδερμο 
άντρα, που το πρόσωπό του έμοιαζε να είναι καμωμένο από χιόνι και 
τα μάτια του από σκοτάδι· και μια χρυσόδερμη γυναίκα με μακριά, 
πορφυρά μαλλιά που οι δυο μπροστινές τους τούφες δένονταν πίσω 
απ’το κεφάλι της. Και οι δύο σωματοφύλακες ήταν πάνοπλοι. 
  Φοβάται ότι μας περιμένουν, σκέφτηκε η Κορνηλία. Υποπτεύεται ότι 
μας έχουν στήσει παγίδα. Και ίσως νάχει δίκιο. Κι η ίδια αισθανόταν 
κάπως ανήσυχη, όφειλε να παραδεχτεί. 
  «Θα οδηγήσω εγώ,» είπε ο Λούσιος, και μπήκε πρώτος στο όχημα. Η 
πορφυρομάλλα, χρυσόδερμη σωματοφύλακας κάθισε πλάι του. 
  Η Κορνηλία κάθισε στο πίσω κάθισμα, ανάμεσα στον σύζυγό της και 
στον λευκόδερμο σωματοφύλακα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1009 

 

 

  Ο Λούσιος έβαλε μπροστά, και η μηχανή του οχήματος μούγκρισε. 
Πάτησε το πετάλι και ξεκίνησαν να διασχίζουν τους ρημαγμένους δρό-
μους της Ταλκασίας, που ήταν γεμάτοι λακκούβες. Σε μερικά σημεία, 
το όχημά τους αναπηδούσε, περνώντας τες. Οι αναρτήσεις του, όμως, 
ήταν καλές· πολύ καλές. Ήταν ένα πολύ σταθερό όχημα. 
  Τριγύρω, οι πολυκατοικίες και τα χαμηλότερα οικοδομήματα φάντα-
ζαν σαν τραυματισμένοι γίγαντες μέσα στη νύχτα, καθώς φωτίζονταν 
απ’την αχνή ακτινοβολία της Γλαυκής και από το φως κανενός στρα-
τιωτικού προβολέα. 
  Θα πληρώσουν για τούτο οι Παντοκρατορικοί, συλλογίστηκε ο Λούσι-
ος, παρατηρώντας τα σημάδια που είχε αφήσει η τελευταία αεροπορι-
κή τους επίθεση. Θα τους στείλουμε πίσω, στη Ρελκάμνια, κομματια-
σμένους! 
  Το μικρό όχημα βγήκε απ’την Ταλκασία, και βυθίστηκε μες στη νύχτα. 
  Ο Λούσιος είχε τα φώτα του αναμμένα στο ελάχιστο, για να μη δίνει 
στόχο. Ό,τι παγίδα κι αν έχουν ετοιμάσει, θα την αποφύγουμε. Ή, αν δεν 
την αποφύγουμε τελείως, σίγουρα θα την αντιληφτούμε προτού ενερ-
γοποιηθεί. Όλοι οι Οκτώ είχαν επαυξημένη την αίσθηση του κινδύνου. 
Το Εσώτερο Δαιμόνιό τους τους προειδοποιούσε, όταν πλησίαζε κάτι 
επικίνδυνο γι’αυτούς. 
  Το όχημα έτρεξε μέσα στα ερημικά, χιονισμένα μέρη, κατευθυνόμενο 
προς τα βορειοδυτικά. Οι τροχοί του ήταν τυλιγμένοι με αλυσίδες, που 
του επέτρεπαν να κινείται γρήγορα επάνω στο χιόνι, χωρίς να γλιστρά. 
Στην οθόνη, πλάι στο τιμόνι, ο Λούσιος μπορούσε να δει ότι πλησίαζαν 
το σημείο που είχε εντοπίσει η Στρατηγός Ιπποθόη. 
  Και οι αισθήσεις του δεν τον προειδοποιούσαν για κανέναν κίνδυνο. 
  Ούτε οι αισθήσεις της Κορνηλίας προειδοποιούσαν εκείνη. 
  Τα πάντα έδειχναν να κινούνται ομαλά. Σύμφωνα με το σχέδιο –το 
οποίο δεν ήταν και τίποτα το περίπλοκο, εξάλλου. 
  Ίσως, τελικά, οι Παντοκρατορικοί να μην ξέρουν από τι ακριβώς πρέπει 
να προφυλαχτούν, σκέφτηκε ο Λούσιος. Ίσως να είναι πιο σαστισμένοι 
απ’ό,τι πίστευα. 
 
 
 
Οι Δασότοποι του Ωχρού Χώματος ήταν γεμάτοι χιόνι και δύσβατα ε-
δάφη. Τα άλογα της ομάδας του Αυγερινού, παρότι από τα καλύτερα 



1010  |  ΚΩΣΤΑΣ ΒΟΥΛΑΖΕΡΗΣ 

 

 

του Απολλώνιου στρατεύματος, δυσκολεύτηκαν πολύ να διασχίσουν 
ετούτα τα άγρια μέρη, ταλαιπωρώντας, κατά συνέπεια, και τους κα-
βαλάρηδές τους. 
  Το ελικόπτερο του Πρίγκιπα Ανδρόνικου τούς είχε αφήσει σαράντα 
χιλιόμετρα δυτικά του Δουκάτου της Ταλκασίας, μέσα στους Δασότο-
πους του Ωχρού Χώματος. Εκεί, μερικοί Απολλώνιοι στρατιώτες τούς 
περίμεναν, έχοντας ειδοποιηθεί για την άφιξή τους από το τηλεπικοι-
νωνιακό δίκτυο που είχαν στήσει ο Πρίγκιπας και ο Στρατάρχης Φιλό-
πνοος. Μαζί τους είχαν τέσσερα άλογα, τα οποία έδωσαν στον Αυγερι-
νό και την ομάδα του. Εκείνοι τα καβάλησαν και ξεκίνησαν αμέσως. 
Είχε μόλις περάσει το μεσημέρι, και δεν κάθισαν καθόλου να ξεκουρα-
στούν. Ταξίδεψαν ώς το βράδυ, για έξι ώρες, συνολικά, κάνοντας μια 
στάση μετά τις πρώτες τρεις ώρες, για να αναπαυθούν τα άλογα. Δια-
νυκτέρευσαν σε μια σπηλιά που βρήκε ο Κάλβριλ, και συνέχισαν πάλι 
με την αυγή. 
  Το απόγευμα, καθώς ο ουρανός είχε σκοτεινιάσει, βγήκαν απ’τους 
Δασότοπους, μπαίνοντας στο Δουκάτο της Ταλκασίας, το οποίο βρή-
καν έρημο στο μεγαλύτερο μέρος του. Οι κάτοικοι των χωριών και των 
μικρών πόλεων είχαν φύγει, αναζητώντας ασφαλέστερα εδάφη. Μο-
νάχα εξαιρέσεις ανθρώπων είχαν μείνει, παίρνοντας όπλα και κατα-
τασσόμενοι στον στρατό. 
  Η ομάδα του Αυγερινού αποτελείτο από τρία άτομα, εκτός από εκεί-
νον: τη λευκόδερμη Ανταρλίδα, μια Μαύρη Δράκαινα από την Υπερυ-
δάτια· τον Κάλβριλ, έναν Φεηνάρκιο επαναστάτη, με κατάμαυρο δέρμα 
και κατάμαυρα μαλλιά, ο οποίος είχε το παρατσούκλι Νυχτοβάτης (ο 
Αυγερινός καταλάβαινε γιατί)· και τη χρυσόδερμη, καστανομάλλα Σι-
λάνα, μια επαναστάτρια από τη Σάρντλι, που είχε όψη –για κάποιο λό-
γο– αγριότερη από του Κάλβριλ και ήταν, γενικά, σιωπηλή. 
  Η Ανταρλίδα πρότεινε να αποφύγουν, πάση θυσία, τις περιπολίες των 
στρατιωτών. «Αν και αποκλείεται να ψάχνουν για εμάς, είναι φανερό 
πως φέρουμε όπλα, και σίγουρα θα μας κάνουν ερωτήσεις όταν μας 
δουν· και τότε, τι θα τους απαντήσουμε; Ότι είμαστε επαναστάτες, 
από τον στρατό του Πρίγκιπα Ανδρόνικου; Δε νομίζω να το εκτιμήσει 
αυτό ο Πρίγκιπας Λούσιος. Θα μας θεωρήσει κατασκόπους… όπως και 
είμαστε, υποθέτω.» 
  Ο Αυγερινός κατένευσε. «Ναι,» είπε. «Καλύτερα κανένας να μην αντι-
ληφτεί την παρουσία μας.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1011 

 

 

  Κατεβαίνοντας απ’τα άλογά τους, τα πήραν απ’τα χαλινάρια και βά-
δισαν ανάμεσα στην αειθαλή βλάστηση, αποφεύγοντας τους δρόμους, 
καθώς και όλα τα σημεία απ’όπου φαίνονταν φώτα. 
  «Πού πηγαίνουμε, λοιπόν;» ρώτησε η Ανταρλίδα τον Αυγερινό. 
  «Δεν είμαι βέβαιος. Περιμένω…» 
  «Για τι;» 
  «Για κάτι να αποκαλυφτεί.» 
  «Από μόνο του;» απόρησε η Ανταρλίδα. 
  «Περίπου.» 
  «Και νομίζεις ότι αυτή είναι καλή ιδέα;» 
  «Δεν ξέρω αν είναι καλή· είναι, όμως, η μόνη που έχω.» 
  Η Ανταρλίδα κούνησε το κεφάλι μέσα στην κουκούλα της κάπας της. 
Κι αυτός είναι ο άνθρωπος για τον οποίο ο Πρίγκιπας Ανδρόνικος έχει 
τόσο καλή άποψη; σκέφτηκε. 
 
 
 
Ο Μέμντουρ’χοκ ανήκε στο τάγμα των Διαλογιστών, και ήταν ένας από 
τους ισχυρότερους από αυτούς. Δεν το έβρισκε, επομένως, δύσκολο να 
παραμένει σε κατάσταση αυτοσυγκέντρωσης για ώρες ολόκληρες: α-
κόμα και για ημέρες. Επί του παρόντος, ήταν μέσα σ’έναν ημιφωτισμέ-
νο θάλαμο, στο στρατόπεδο των Παντοκρατορικών. Καθόταν στο κέ-
ντρο του πατώματος, οκλαδόν, με τις μαύρες του πατούσες να αγγί-
ζουν η μία την άλλη. Τα μάτια του ήταν κλειστά, και τα χείλη του κι-
νούνταν αδιόρατα, καθώς μουρμούριζε μια επωδό που τον βοηθούσε, 
συγχρόνως, να διαλογίζεται και να διατηρεί σε λειτουργία τα ξόρκια 
που ήθελε. Επάνω στα γόνατά του ήταν ακουμπισμένο το μακρύ του 
ραβδί, οι κρύσταλλοι του οποίου γυάλιζαν αχνά, προσφέροντας επι-
πλέον ισχύ στη μαγεία του Μέμντουρ’χοκ. 
  Ο μάγος είχε βάλει σκοπό να εντοπίσει τους Απολλώνιους, στην επό-
μενή τους προσπάθεια να επηρεάσουν τα μυαλά των Παντοκρατορι-
κών στρατιωτών. Την προηγούμενη φορά, δεν μπορούσε να βρει από 
πού είχε έρθει η επίθεση· είχε δει μονάχα τα αποτελέσματά της. Γιατί 
πίσω της δεν είχε αφήσει κανένα σημάδι που να τον οδηγεί στην αρχή. 
Αν οι Απολλώνιοι, όμως, ξαναεπιχειρούσαν να επηρεάσουν με παρό-
μοιο τρόπο τη νοητική ενέργεια των Παντοκρατορικών, δε θα μπο-
ρούσαν να κρύψουν την προέλευση της επίθεσής τους, την ίδια στιγμή 



1012  |  ΚΩΣΤΑΣ ΒΟΥΛΑΖΕΡΗΣ 

 

 

που αυτή πραγματοποιείτο. Εκτός αν η επίθεση ερχόταν από το έδα-
φος της διάστασης, ή από τον αέρα! Αλλά κι αυτό θα ήταν μία απά-
ντηση, δε θα ήταν; 
  Ο Μέμντουρ’χοκ, ωστόσο, δεν πίστευε ότι κάτι τέτοιο αλήθευε. Μάλ-
λον, η επίθεση θα ερχόταν από συγκεκριμένο άτομο, άτομα, ή όπλο. 
Και τους περίμενε. Είχε εν ενεργεία ένα Ξόρκι Εντοπισμού Τηλεπικοι-
νωνιακού Σήματος και ένα Ξόρκι Εντοπισμού Νοητικής Παρεμβολής, 
συγχρόνως. Δεν του ήταν δύσκολο να κρατά σε λειτουργία δύο ξόρκια, 
ειδικά όταν βρισκόταν σε κατάσταση αυτοσυγκέντρωσης και είχε κο-
ντά του τους επαναφορτιζόμενους κρυστάλλους του ραβδιού του. 
Μπορούσε να έχει τα ξόρκια σε υποτονική λειτουργία για ώρες. Έτσι, 
όταν κάποιος αποφάσιζε να παίξει με τη νοητική ενέργεια των στρα-
τιωτών της Παντοκράτειρας, ο Μέμντουρ’χοκ θα το αντιλαμβανόταν, 
και θα έβρισκε αμέσως από πού ερχόταν το σήμα. Γιατί πίστευε πως, 
ό,τι κι αν ήταν αυτό που χτυπούσε τους μαχητές της Στρατηγού Δεξιό-
χειρης, πρέπει να είχε τη μορφή κάποιας συχνότητας· ή, τουλάχιστον, 
πίστευε ότι η μορφή του θα ήταν τέτοια που ένα Ξόρκι Εντοπισμού 
Τηλεπικοινωνιακού Σήματος θα έβρισκε την πηγή του. 
  Υπομονή χρειαζόταν μόνο. 
  Και κανείς δεν μπορούσε να πει ότι ο Μέμντουρ’χοκ ήταν άνθρωπος 
χωρίς υπομονή. 
 
 
 
Ο Λούσιος σταμάτησε το όχημά τους πίσω από το ύψωμα, και έσβησε 
τελείως τα φώτα. 
  Δεν μπορούσε να αισθανθεί κανέναν κίνδυνο, από πουθενά. 
  Έστρεψε το βλέμμα του στην Κορνηλία, στο πίσω κάθισμα, κοιτάζο-
ντάς την ερωτηματικά. Δε χρειαζόταν να τη ρωτήσει Εσύ νιώθεις την 
ύπαρξη κινδύνου; Η ερώτηση ήταν αυτονόητη. 
  Και η Κορνηλία έγνεψε αρνητικά. 
  Ωραία, σκέφτηκε ο Λούσιος, και, ανοίγοντας την πόρτα πλάι του, 
βγήκε απ’το όχημα. 
  Οι υπόλοιποι τον ακολούθησαν. Οι σωματοφύλακες είχαν τα όπλα 
τους στα χέρια και οπλισμένα. 
  Ο Λούσιος ανέβηκε στο ύψωμα με την Κορνηλία πλάι του. Ο παγερός 
άνεμος απειλούσε να πάρει τις σφιχτοδεμένες τους κάπες. Ο Ιερέας 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1013 

 

 

Ταχύβιος βάδιζε πίσω τους· οι σωματοφύλακες ήταν ο ένας δεξιά τους 
κι η άλλη αριστερά τους, με βλέμματα παρατηρητικά. 
  Ο Κατακεραυνωτής και η Υφάντρα ατένισαν, για μερικές στιγμές, το 
Παντοκρατορικό στρατόπεδο, που τα φώτα του έσχιζαν τη νύχτα. 
  Ύστερα, άρχισαν το παιχνίδι τους. 
 
 
 
Ο Αυγερινός σταμάτησε να βαδίζει, απότομα. «Κάτι συμβαίνει,» είπε. 
Μπορούσε να το αισθανθεί. Μπορούσε να νιώσει την επιρροή του 
Μαύρου Νάρζουλ επάνω στη διάσταση της Απολλώνιας, να μεταβάλ-
λει την πραγματικότητα, βίαια. 
  «Τι;» ρώτησε η Ανταρλίδα, κοιτάζοντας τριγύρω, ενστικτωδώς, και 
βγάζοντας το τουφέκι απ’τον ώμο της. 
  Ο Αυγερινός ανέβηκε στη σέλα του αλόγου του. «Ελάτε!» είπε, κι άρ-
χισε να καλπάζει. 
  Οι σύντροφοί του τον ακολούθησαν, ιππεύοντας κι εκείνοι. 
  «Τι είναι, Αυγερινέ;» ρώτησε ο Κάλβριλ. «Άκουσες κάτι; Είδες κάτι;» 
  «Όχι. Κάτι συμβαίνει, όμως. Κάτι που έχει σχέση με τους Οκτώ. Κι ε-
πομένως, εκεί πάμε κι εμείς.» 
  «Δε μ’αρέσει όπως ακούγεται αυτό,» είπε η Σιλάνα, σπάζοντας τη σι-
ωπή της για πρώτη φορά από τότε που είχαν βγει απ’τους Δασότο-
πους. 
 
 
 
Ο Μέμντουρ’χοκ αισθάνθηκε κάτι να αλλοιώνει τη νοητική ενέργεια 
όλων όσων βρίσκονταν στο στρατόπεδο. Κι αμέσως, έστρεψε την 
προσοχή του στα ξόρκια του, φορτίζοντάς τα με περισσότερη ισχύ από 
τους κρυστάλλους στο ραβδί του. 
  Προσπάθησε να εντοπίσει από πού ερχόταν η επίθεση. 
  Και απέτυχε. 
  Πώς ήταν δυνατόν; Η αλλοίωση της νοητικής ενέργειας δεν φαινόταν 
να προέρχεται από κάπου. Τη μια στιγμή, η νοητική ενέργεια ήταν κα-
νονική· την άλλη, αλλοιωμένη! 
  Σα να είχε γίνει έκρηξη. Σαν κάποιος, κυριολεκτικά, να είχε πετάξει 
μια βόμβα μες στο στρατόπεδο, η οποία διατάρασσε τη σκέψη. Αλλά 



1014  |  ΚΩΣΤΑΣ ΒΟΥΛΑΖΕΡΗΣ 

 

 

και πάλι, σε μια τέτοια περίπτωση, η αλλοίωση θα προερχόταν από τη 
βόμβα… 
  Μια στιγμή, όμως! 
  Ο Μέμντουρ’χοκ εντόπισε ακόμα μία αλλοίωση, διαφορετικής φύσης 
από την προηγούμενη. Η πρώτη αλλοίωση ήταν, πραγματικά, σαν 
βόμβα: και, μάλλον, είχε στρέψει τα μυαλά των στρατιωτών προς το 
πιο οξύθυμο. Η δεύτερη αλλοίωση, όμως, έπαιζε ενεργά με τα νήματα 
της νοητικής ενέργειας, όπως μια υφάντρα παίζει με τα νήματα του 
αργαλειού της. 
  Ποιος το έκανε αυτό; Και πού βρισκόταν; 
  Ο Μέμντουρ’χοκ ενέτεινε τις προσπάθειές του, αντλώντας περισσό-
τερη ενέργεια από τους κρυστάλλους στο ραβδί του και κάνοντας τα 
κυκλώματά του να καίνε. Επέκτεινε το Ξόρκι Εντοπισμού Τηλεπικοι-
νωνιακού Σήματος. Και το ισχυροποίησε, συγχρόνως. 
  Όσο ασθενές κι αν ήταν αυτό το σήμα, έπρεπε να το βρει. 
  Και το βρήκε. 
  Χωρίς καθυστέρηση, χρησιμοποίησε ένα Ξόρκι Αΰλου Προσεγγίσεως 
Τηλεπικοινωνιακής Συχνότητος… 
  …γλιστρώντας έξω απ’το σώμα του και ακολουθώντας το σήμα προς 
την πηγή του. Κάνοντας ένα μέρος του πνεύματός του ένα με τη συ-
χνότητα. 
  Τον ημιφωτισμένο θάλαμο τον άφησε πίσω του. 
  Το στρατόπεδο το άφησε πίσω του. 
  Πέταξε πάνω απ’τη χιονισμένη πεδιάδα με μεγάλη ταχύτητα, έχοντας 
τη συχνότητα ως οδηγό του, σαν να ήταν μια επικλινής γέφυρα όπου 
κατρακυλούσε. Διέσχισε μια ελαφρώς δασωμένη περιοχή και, μετά 
απ’αυτήν, έφτασε σ’ένα ύψωμα. 
  Το σήμα εκπεμπόταν από το κεφάλι μιας γυναίκας. 
  Και ο Μέμντουρ’χοκ ήξερε πως δεν προλάβαινε να σταματήσει εγκαί-
ρως την ταχεία διαδρομή του επάνω στη συχνότητα… 
 
 
 
Η Υφάντρα είχε σχεδόν τελειώσει να παίζει με τα νήματα και τους κό-
μπους του συλλογικού νου του Παντοκρατορικού στρατοπέδου, όταν 
είδε εμπρός της ένα πρόσωπο να παρουσιάζεται. Ένα πρόσωπο να 
σχηματίζεται μέσα από την ίδια τη νοητική ενέργεια των Παντοκρατο-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1015 

 

 

ρικών. Ένα πρόσωπο να παρεμβάλλεται ανάμεσα σ’αυτούς και 
σ’εκείνη. Το πρόσωπο ενός άντρα με μακριά γενειάδα και ξυρισμένο 
κεφάλι. Τα μάτια του γυάλιζαν σαν καθρέφτες. Τα χείλη του κινούνταν 
έντονα, αλλά λες και μουρμούριζε. 
  «ΑΑΑΑΑΑΑΑΑΑααααααααααα!…» 
  Η Κορνηλία τινάχτηκε, ουρλιάζοντας και λυγίζοντας προς τα πίσω το 
σώμα και το λαιμό της. Η κουκούλα της έπεσε, και τα μακριά, μαύρα 
της μαλλιά πετάχτηκαν έξω, σαν ξαφνικός πίδακας. Τα χέρια της πή-
γαν, σπασμωδικά, στους κροτάφους της. 
  Το μυστηριώδες πρόσωπο είχε ήδη εξαφανιστεί, αλλά η Κορνηλία, 
νιώθοντας τα γόνατά της να τρέμουν από το ξάφνιασμα, έχασε την 
ισορροπία της και σωριάστηκε στο χιονισμένο έδαφος του λόφου. 
  Ο Λούσιος –που δεν είχε αισθανθεί κανέναν κίνδυνο– γονάτισε πλάι 
της, παραξενεμένος. «Κορνηλία,» είπε, βάζοντας τα χέρια του γύρω 
της. «Τι έγινε;» 
 
 
 
Ο Αυγερινός τράβηξε τα ηνία του αλόγου του, μόλις είδαν το ύψωμα. 
«Εκεί,» είπε, καθώς το ζώο του ανασηκωνόταν στα πισινά πόδια. «Ε-
κεί.» 
  Και τότε, το ουρλιαχτό αντήχησε μες στη νύχτα. Το διαπεραστικό γυ-
ναικείο ουρλιαχτό, που πέρασε μέσα απ’τον νου του Αυγερινού σαν 
λόγχη. 
  Αυτή η φωνή… Τι είναι αυτή η φωνή; Σε ποια ανήκει; 
  Νόμιζε πως είχε βρει εκείνο που ζητούσε. Τη δεύτερη από τους Οκτώ 
που είχε απελευθερωθεί. 
  «Τι είναι εκεί, Αυγερινέ;» ρώτησε ο Κάλβριλ. «Μονάχα μερικούς αν-
θρώπους βλέπω πάνω στο ύψωμα.» 
  Ο Αυγερινός πήδησε από τη σέλα του αλόγου του. «Δεν πρέπει να μας 
δουν.» Και προσευχήθηκε στον Απόλλωνα να μην τους είχαν ήδη προ-
σέξει. 
  Το χέρι του πήγε στη λαβή του σπαθιού του. 
 
 
 
«Κορνηλία!» επανέλαβε ο Λούσιος. «Τι έγινε;» 



1016  |  ΚΩΣΤΑΣ ΒΟΥΛΑΖΕΡΗΣ 

 

 

  Τώρα, κι ο Ταχύβιος είχε γονατίσει κοντά της, από την άλλη μεριά. 
  Η Κορνηλία πήρε το βλέμμα της απ’το χιόνι και το έστρεψε στον ξά-
δελφό της. «Ένα πρόσωπο… Ένα άγνωστο πρόσωπο παρουσιάστηκε 
μπροστά μου…» 
  Ο Λούσιος συνοφρυώθηκε. «Τι πρόσωπο;» 
  Η Κορνηλία κούνησε το κεφάλι. «Δεν ξέρω ποιος ήταν. Σου είπα ήταν 
άγνωστος.» 
  «Σε πείραξε; Σου επιτέθηκε με κάποιον τρόπο;» 
  Η Κορνηλία ορθώθηκε, και οι δύο άντρες ορθώθηκαν μαζί της. «Όχι· 
απλώς παρουσιάστηκε… και τρόμαξα, για να είμαι ειλικρινής.» Μόρ-
φασε, στραβώνοντας τα χείλη. «Σα να είδα φάντασμα ήταν. Σχηματί-
στηκε μέσα απ’τη μαζική νοητική ενέργεια του στρατοπέδου, και βρέ-
θηκε ανάμεσα σ’εμένα κι αυτό. Δεν ξέρω τι μπορεί να ήταν, Λούσιε.» 
  «Πώς έμοιαζε;» 
  Η Κορνηλία ανασήκωσε τους ώμους. «Τίποτα το ιδιαίτερο. Ένας ά-
ντρας με ξυρισμένο κεφάλι και γενειάδα.» 
  «Τι χρώμα είχε το δέρμα του;» 
  «Δεν ξέρω. Είδα μόνο το περίγραμμά του· δεν υπήρχε τίποτα ανάμεσα 
στις γραμμές.» 
  «Και είσαι σίγουρη πως δε σε πείραξε;» 
  «Ναι,» είπε η Κορνηλία. «Εμφανίστηκε μονάχα, και μετά χάθηκε.» 
  «Παράξενο…» μουρμούρισε ο Λούσιος, στρέφοντας το βλέμμα του 
στο Παντοκρατορικό στρατόπεδο. Και, με πιο δυνατή φωνή: «Ολοκλή-
ρωσες τη δουλειά σου;» 
  «Ναι.» 
  «Τότε, δε νομίζω ότι–» Σταμάτησε τα λόγια του, καθώς είδε ένα ελι-
κόπτερο να απογειώνεται από το στρατόπεδο. Να απογειώνεται και 
να έρχεται προς εκείνον και τους συντρόφους του. «Οι τρισκατάρα-
τοι…! Μας εντόπισαν. Δεν ξέρω πώς, αλλά μας εντόπισαν. Πάμε!» 
Στράφηκε προς την πίσω μεριά του λόφου, κι άρχισε να κατεβαίνει με 
την κάπα του ν’ανεμίζει. 
 
 
 
Ο Κατακεραυνωτής, παρατήρησε ο Αυγερινός, καθώς εκείνος κι η ομά-
δα του ήταν γονατισμένοι επάνω στο χιόνι, έχοντας βάλει και τ’άλογά 
τους να γονατίσουν, για να δίνουν όσο το δυνατόν λιγότερο στόχο. Ο 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1017 

 

 

Κατακεραυνωτής. Αισθάνομαι την παρουσία του. Δεν μπορούσε να τον 
δει, μέσα στη νύχτα, μα το ήξερε πως ήταν αυτός. Κι επίσης, ήξερε πως 
μαζί του βρισκόταν κι ένας άλλος από τους Οκτώ: η γυναίκα που είχε 
ουρλιάξει. Πώς ονομαζόταν, όμως; Πρέπει να δω το πρόσωπό της. Αν 
δω το πρόσωπό της, θα μάθω και ποια είναι. Πώς ακριβώς θα ερχόταν 
τούτη η πληροφορία στο μυαλό του, ο Αυγερινός δεν γνώριζε· μα γνώ-
ριζε ότι αυτή του η σκέψη ήταν αληθινή, όπως ο ήλιος βγαίνει απ’την 
Ανατολή και βυθίζεται στη Δύση. 
  Οι σκιερές φιγούρες που βρίσκονταν στην κορυφή του υψώματος 
κατέβηκαν, βιαστικά, και χάθηκαν στο σκοτάδι. Ο Αυγερινός δεν μπο-
ρούσε πλέον να τις δει, αν και εξακολουθούσε να αισθάνεται τον Κα-
τακεραυνωτή και τη γυναίκα των Οκτώ. 
  Αμέσως μετά, φώτα άναψαν. Τα φώτα ενός οχήματος, μικρού και χα-
μηλού. 
  Και, συγχρόνως, θόρυβος ήρθε απ’τον ουρανό. Θόρυβος από έλικα. Ο 
Αυγερινός ύψωσε το βλέμμα του και είδε ένα ελικόπτερο. 
  Οι Παντοκρατορικοί! 
  «Το πράγμα χειροτερεύει…» μουρμούρισε η Σιλάνα. Αυτή η γυναίκα, 
παρατήρησε ο Αυγερινός, μπορεί να μη μιλούσε πολύ, αλλά, όποτε μι-
λούσε, έμοιαζε να τονίζει όλα τα ευχάριστα… 
  Το όχημα του Κατακεραυνωτή ξεκίνησε, μουγκρίζοντας και τινάζο-
ντας το χιόνι. 
  Το ελικόπτερο πυροβόλησε πίσω του. 
  «ΠΑΡΑΔΟΘΕΙΤΕ!» αντήχησε μια φωνή που ερχόταν από μεγάφωνο. 
«ΣΤΑΜΑΤΗΣΤΕ ΚΑΙ ΠΑΡΑΔΟΘΕΙΤΕ!» 
  Αλλά ο Πρίγκιπας Λούσιος, μάλλον, δε σκόπευε ούτε να σταματήσει 
ούτε να παραδοθεί, γιατί το όχημά του συνέχισε να τρέχει. 
  Το ελικόπτερο εξαπέλυσε ρουκέτες, που διέγραψαν πύρινες τροχιές 
στον αέρα, στοχεύοντας τη γη. 
  Το χιόνι και το έδαφος ανατινάχτηκαν γύρω απ’το όχημα του Πρίγκι-
πα της Απολλώνιας. Ένας τροχός πετάχτηκε ψηλά, προσγειώθηκε αρ-
κετά μέτρα παραπέρα, και κύλησε από μόνος του. 
  Το όχημα είχε γείρει στο πλάι, και είχε σταματήσει, καθώς οι εναπο-
μείναντες τροχοί του είχαν κολλήσει στο χιόνι. 
  «Να βοηθήσουμε, Αυγερινέ;» ρώτησε η Ανταρλίδα. 
  «Μέσα στο όχημα,» είπε ο Αυγερινός, «βρίσκονται ο Κατακεραυνωτής 
και μια γυναίκα που ανήκει στους Οκτώ του Μαύρου Νάρζουλ.» 



1018  |  ΚΩΣΤΑΣ ΒΟΥΛΑΖΕΡΗΣ 

 

 

  «Αυτό σημαίνει ναι ή όχι;» 
 
 
 
Οι επιβάτες του οχήματος τραντάχτηκαν, άγρια, από τις εκρήξεις. 
  Ο Λούσιος είδε τη μια από τις μπροστινές ρόδες να φεύγει, και κατα-
ράστηκε, καθώς αισθάνθηκε το όχημα να γέρνει και τις υπόλοιπες ρό-
δες του να κολλάνε στο χιόνι. Πάτησε το πετάλι, βίαια, κάνοντας τις 
μηχανές να μουγκρίσουν ακόμα δυνατότερα· αλλά δε γινόταν τίποτα: 
δεν μπορούσε να φύγει από εδώ. 
  Και το ελικόπτερο ερχόταν. 
  Και ήταν φανερό πως δεν είχε διπλωματικές διαθέσεις. 
  Τα μάτια του Κατακεραυνωτή άστραψαν. Άνοιξε την πόρτα πλάι του 
και βγήκε· τα μποτοφορεμένα πόδια του πάτησαν στο χιόνι. 
  «Πρίγκιπά μου!» φώναξε η χρυσόδερμη σωματοφύλακας, προσπα-
θώντας κι εκείνη να βγει απ’την ίδια πόρτα, αφού η άλλη ήταν μπλο-
καρισμένη μες στο χιόνι, έτσι όπως είχε γείρει το όχημα. 
  «Μείνετε πίσω,» είπε ο Λούσιος στους συντρόφους του, ενώ ατένιζε 
το ερχόμενο ελικόπτερο. 
  «ΠΑΡΑΔΟΘΕΙΤΕ!» αντήχησε πάλι η φωνή από το μεγάφωνο. 
  «ΠΕΙΤΕ ΣΤΗΝ ΠΑΝΤΟΚΡΑΤΕΙΡΑ ΟΤΙ ΟΙ ΑΠΟΛΛΩΝΙΟΙ ΠΟΤΕ ΔΕΝ ΠΑ-
ΡΑΔΙΔΟΝΤΑΙ!» φώναξε ο Κατακεραυνωτής, και η φωνή του αντήχησε, 
πραγματικά, σαν αστροπελέκι, σχίζοντας γη και ουρανό.  
  Συγχρόνως, ύψωσε το δεξί του χέρι– 
 
 
 
–και αστραπές εκτοξεύτηκαν. 
  Το ελικόπτερο δεν περίμενε μια τέτοια επίθεση, και δεν είχε χρόνο να 
την αποφύγει. Η αχαλίνωτη ενέργεια τύλιξε το μεταλλικό του περί-
βλημα, κάνοντας σπίθες να τιναχτούν και τον έλικά του να σπάσει, 
φεύγοντας από πάνω του. 
  «Δε νομίζω ότι ο Κατακεραυνωτής χρειάζεται τη δική μας βοήθεια, 
Ανταρλίδα,» είπε ο Αυγερινός, βλέποντας το αεροσκάφος να πέφτει 
στο χιονισμένο έδαφος με μεγάλο βρόντο, τον οποίο ακολούθησε μια 
εκκωφαντική έκρηξη. Οι ενεργειακές φιάλες του πρέπει να είχαν σπά-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1019 

 

 

σει, και οι αστραπές του Κατακεραυνωτή πρέπει να είχαν πυροδοτήσει 
το εύφλεκτο υγρό στο εσωτερικό τους. 
  Ο Αυγερινός πήρε τα κιάλια απ’τον σάκο του και τα ύψωσε εμπρός 
του. Πρέπει να δω ποια είναι η γυναίκα των Οκτώ… 
 
 
 
Η Κορνηλία βγήκε απ’το όχημα, ύστερα από τον λευκόδερμο σωματο-
φύλακα. Και μετά, βγήκε ο Ταχύβιος, λέγοντας «Μεγάλε Άρχοντα, μας 
έσωσες όλους!» και κοιτάζοντας τον Λούσιο με ευλάβεια. 
  «Όχι,» αποκρίθηκε ο Κατακεραυνωτής, «δε σας έχω σώσει ακόμα. Οι 
Παντοκρατορικοί θα στείλουν κι άλλα σκάφη να μας καταδιώξουν· και 
τώρα δεν έχουμε το όχημά μας για να μας πάρει από δω. Επιπλέον, εί-
μαι κουρασμένος, όπως επίσης και η Κορνηλία. Πρέπει να φύγουμε, 
όσο πιο γρήγορα μπορούμε.» Και, σηκώνοντας την κουκούλα της κά-
πας του, ξεκίνησε να βαδίζει προς τα νότια: προς την πόλη της Ταλκα-
σίας. Οι υπόλοιποι τον ακολούθησαν. «Αν είμαστε τυχεροί, οι στρατιώ-
τες μας θα μας βρουν πριν από τους πολεμιστές της Παντοκράτειρας.» 
 
 
 
Ο Αυγερινός το είχε ξαναδεί αυτό το πρόσωπο. 
  Η Δούκισσα Κορνηλία, της Βανκάρης! 
  Και μέσα της, η Υφάντρα. 
  Ναι, καθώς ο Αυγερινός έβλεπε το πρόσωπό της με τα κιάλια του, 
μπορούσε να το καταλάβει. Μπορούσε να καταλάβει ποια από τους 
Οκτώ ήταν. Ίσως να έφταιγε η γυαλάδα στα μάτια της, ίσως η έκφρα-
σή της. Ή ίσως η ξαφνική γνώση του Αυγερινού να μην είχε καμία σχέ-
ση με τη Δούκισσα Κορνηλία ή με την Υφάντρα, αλλά με τον ίδιο τον 
Αυγερινό και το Γαλανό Φως που έτρεχε μες στο αίμα του. Το Γαλανό 
Φως που φόρτιζε την ψυχή του. 
  «Πρέπει να φύγουμε,» είπε στους συντρόφους του. «Πρέπει να επι-
στρέψουμε στον Πρίγκιπα Ανδρόνικο.» 
  «Έμαθες αυτό που ήθελες;» τον ρώτησε η Ανταρλίδα. 
  «Ναι. Με βεβαιότητα.» 



1020  |  ΚΩΣΤΑΣ ΒΟΥΛΑΖΕΡΗΣ 

 

 

 

72 
 
 
Η Στρατηγός Νικίτα Δεξιόχειρη καθόταν σε μια ξύλινη πολυθρόνα 
μπροστά στο γραφείο της και αναλογιζόταν τη στρατηγική της ενα-
ντίον των Απολλώνιων, καθώς έπινε ζεστό τσάι από μια κούπα. Την 
ενοχλούσε το γεγονός ότι δεν είχε ανακαλύψει ακόμα τι είχε συμβεί 
στους στρατιώτες της: τι τους είχε κάνει να στραφούν ο ένας εναντίον 
του άλλου και ν’αρχίσουν να αλληλοσκοτώνονται. Οι ίδιοι –όσοι είχαν 
επιβιώσει απ’αυτούς–, παρότι τώρα πλέον παραδέχονταν ότι κάτι 
τούς είχε όντως επηρεάσει, κανείς δεν μπορούσε να πει τι ακριβώς ή-
ταν. Ίσως να έφταιγε μέχρι και το νερό, απ’όσο ήξεραν! 
  Το να μη γνωρίζεις τι έχεις να αντιμετωπίσεις ήταν, πράγματι, ενο-
χλητικό· όχι μόνο για εκείνη, ήταν βέβαιη η Νικίτα, αλλά για κάθε 
στρατηγό. Το να μην κινείσαι, όμως, εξαιτίας αυτού που δεν γνωρίζεις 
ήταν ακόμα ενοχλητικότερο! Ο στρατός της είχε στρατοπεδεύσει μα-
κριά από την Ταλκασία, προκειμένου να εντοπιστεί εκείνο που είχε 
επηρεάσει τους μαχητές της την προηγούμενη φορά. Δεν είχαν ακόμα 
περάσει πολλές μέρες, βέβαια, μα και πάλι η αναμονή ήταν άσχημη! Θα 
μπορούσαμε να είχαμε κατακτήσει την Ταλκασία ώς τώρα. Ή, θα μπο-
ρούσαμε να την είχαμε ισοπεδώσει! Θα χτυπούσαμε εμείς απ’τα βόρεια 
και οι δυνάμεις του Στρατηγού Μενέλαου από το Ταλκάσιο Πέρασμα, και 
θα είχαμε μια βέβαιη νίκη! 
  Αλλά, όχι, περιμένουμε σαν ηλίθιοι! 
  Η Νικίτα αισθανόταν θυμωμένη. Πολύ θυμωμένη με την τροπή που 
είχε πάρει ο πόλεμος. Αναστέναξε, και ήπιε μια γουλιά απ’το ζεστό 
τσάι της, προσπαθώντας να ηρεμήσει τα νεύρα της. Δεν της πήγαινε 
να– 
  Θυμήθηκε τις όψεις και τα λόγια μερικών αξιωματικών της, με τους 
οποίους μιλούσε σήμερα το απόγευμα, προτού πέσει ο ήλιος. Η εντύ-
πωσή της ήταν, ή ορισμένοι από δαύτους κριτίκαραν τη στρατηγική 
της; Τη θεωρούσαν ανόητη που περίμενε; Οι μπάσταρδοι! Και τι είχαν 
να προτείνουν; Τίποτα! 
  Κι εγώ είμαι που έχω την ευθύνη όλης ετούτης της επίθεσης! 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1021 

 

 

  Η Νικίτα σηκώθηκε, νευρικά, απ’την πολυθρόνα, κοπανώντας την 
κούπα της πάνω στο γραφείο μ’ένα δυνατό ντουπ. Λίγο από το τσάι 
χύθηκε, αλλά εκείνη δεν του έδωσε σημασία, καθώς άρχιζε να βαδίζει 
μέσα στο δωμάτιο– 
  Ο επικοινωνιακός δίαυλος χτύπησε. Το φως επάνω του αναβόσβηνε. 
Ποιος ηλίθιος είναι τώρα; 
  Η Νικίτα πλησίασε το γραφείο της και πάτησε το πλήκτρο που άνοιγε 
τον δίαυλο. 
  «Στρατηγέ;» Η φωνή του Μέμντουρ’χοκ –ο οποίος ακόμα δεν είχε βρει 
τι είχε συμβεί στους στρατιώτες της, εκείνο το βράδυ, ο ανίκανος μαυ-
ρόδερμος μάγος! «Είσαι εκεί, Στρατηγέ;» 
  «Ναι, εδώ είμαι.» 
  «Μας επιτίθενται. Αλλοιώνουν τη νοητική ενέργεια ολόκληρου του 
στρατοπέδου. Αν αισθάνεσαι περίεργα, αυτό φταίει.» 
  Η Νικίτα συνοφρυώθηκε. Περίεργα; Ναι, δεν αισθανόταν περίεργα; 
Αισθανόταν. 
  «Προσπαθούν να μας κάνουν πάλι να αλληλοσκοτωθούμε,» συνέχισε ο 
μάγος. «Ίσως να νιώθεις έναν ανεξήγητο θυμό και να έχεις κρίσεις πα-
ράνοιας. Αγνόησέ τα, τα πάντα.» 
  «Πώς έγινε αυτό, μάγε;» ρώτησε η Νικίτα. 
  «Είναι κάποιοι άνθρωποι πάνω σ’έναν λόφο, όχι μακριά απ’το στρατό-
πεδό μας–» 
  «Πού; Πού ακριβώς;» 
  «Ακριβώς, δεν μπορώ να σου πω. Στείλε, όμως, ένα ελικόπτερο. Θα τους 
βρει εύκολα, είμαι βέβαιος.» 
  «Έλα να με συναντήσεις στο κέντρο ελέγχου του στρατοπέδου,» είπε 
η Νικίτα, και έκλεισε τον δίαυλο. 
  Πάτησε το πλήκτρο που τη συνέδεε με τους στρατιώτες οι οποίοι εί-
χαν βάρδια στο ελικοδρόμιο, και πρόσταξε ένα ελικόπτερο να απογει-
ωθεί και να ψάξει για τους ανθρώπους πάνω στον λόφο. Επρόκειτο 
για Απολλώνιους εχθρούς, τόνισε, οι οποίοι ήταν άκρως επικίνδυνοι. 
  Ύστερα, φόρεσε τις μπότες και την κάπα της και βγήκε απ’το δωμά-
τιό της, μες στο νυχτερινό ψύχος. Ο θυμός εξακολουθούσε να βράζει 
εντός της, αλλά τώρα η Νικίτα γνώριζε από πού προερχόταν: Δεν ήταν 
κάτι το φυσιολογικό· οι καταραμένοι Απολλώνιοι μάγοι τον είχαν 
προκαλέσει. Επομένως, τον έσπρωξε στην πίσω μεριά του μυαλού της, 



1022  |  ΚΩΣΤΑΣ ΒΟΥΛΑΖΕΡΗΣ 

 

 

όπου εκείνος συνέχιζε να γδέρνει επίμονα τους τοίχους, σα λυσσασμέ-
νο θηρίο. 
  Η Νικίτα ανέβηκε τα λίγα σκαλοπάτια που οδηγούσαν στο κέντρο 
ελέγχου του στρατοπέδου, άνοιξε την πόρτα, και μπήκε. Στο εσωτερι-
κό του, οι στρατιώτες που είχαν βάρδια κάθονταν μπροστά στα όργα-
να εντοπισμού και ανίχνευσης. Βλέποντάς την να παρουσιάζεται, ση-
κώθηκαν όρθιοι και τη χαιρέτισαν στρατιωτικά. 
  Η Νικίτα κοίταξε έξω απ’το παράθυρο και προς τον ουρανό. Είδε το 
ελικόπτερο να φεύγει. 
  «Ακολουθήστε την πορεία αυτού του ελικοπτέρου,» πρόσταξε. «Το 
θέλω στις οθόνες σας.» 
  Οι στρατιώτες υπάκουσαν, και το σήμα του αεροσκάφους παρουσιά-
στηκε στις οθόνες, αναβοσβήνοντας. 
  Το ελικόπτερο, σύντομα, χάθηκε μες στη νύχτα. Τα φώτα του φαίνο-
νταν απόμακρα τώρα. 
  «Προς τα πού κατευθύνεται;» ρώτησε η Νικίτα. 
  «Μοιάζει να ερευνά την περιοχή νότιά μας, Στρατηγέ.» 
  Καλώς, σκέφτηκε η Νικίτα. Για να δούμε τι θα βρει… 
  Η πόρτα του κέντρου ελέγχου άνοιξε, και ο Μέμντουρ’χοκ μπήκε. 
  «Προσπαθώ να τους εντοπίσω, μάγε,» του είπε η Νικίτα. «Ελπίζω να 
είναι στον λόφο, όπως είπες.» 
  «Εκεί είναι,» αποκρίθηκε, ήρεμα, ο Μέμντουρ’χοκ, πλησιάζοντάς την, 
μπροστά στο παράθυρο. 
  Το ελικόπτερο φάνηκε να πυροβολεί μες στη νύχτα. Κάτι βρήκε… Και 
μετά, εκτόξευσε ρουκέτες, που άφησαν φλεγόμενες τροχιές στον αέρα. 
Εκρήξεις έγιναν, απόμακρα. 
  «Καταδιώκει κάποιο όχημα, Στρατηγέ,» είπε ο ίδιος στρατιώτης που 
είχε μιλήσει και πριν, «το οποίο δίνει ένα αδύναμο σήμα. Δεν πρέπει να 
είναι στρατιωτικό άρμα. Μάλλον, πρόκειται για απλό, πολιτικό όχη-
μα.» 
  Το ελικόπτερο άστραψε, ξαφνικά. Τυλίχτηκε από κάποιου είδους ε-
νέργεια. Και έπεσε. 
  Εξερράγη, καθώς χτύπησε στο έδαφος. 
  Τα μάτια της Νικίτας γούρλωσαν. «Πώς σκατά έγινε αυτό; Είπες ότι 
δεν ήταν στρατιωτικό άρμα, στρατιώτη!» Στράφηκε να κοιτάξει τον 
άντρα μπροστά στην οθόνη. 
  «Δε… δε μοιάζει για στρατιωτικό άρμα, Στρατηγέ.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1023 

 

 

  Η Νικίτα κοίταξε τον Μέμντουρ’χοκ. «Και τι ήταν αυτό που χτύπησε 
το ελικόπτερο; Έμοιαζε με… με κεραυνό, για όνομα του Κρόνου!» 
  «Δεν έχω ιδέα,» παραδέχτηκε ο μαυρόδερμος μάγος. Και η Νικίτα ή-
θελε να τον γρονθοκοπήσει, για την ηρεμία που έδειχνε να τον διακα-
τέχει. 
  Καταλάβαινε, όμως, ότι αυτή η σκέψη της, μάλλον, οφειλόταν στη 
νοητική επιρροή που είχαν ασκήσει οι Απολλώνιοι επάνω στο στρατό-
πεδο. Έτσι, προτίμησε να κάνει κάτι πιο χρήσιμο. Άνοιξε τον επικοινω-
νιακό δίαυλο και πρόσταξε τους στρατιώτες της να καταδιώξουν τους 
καταραμένους Απολλώνιους. Δεν την ενδιέφερε αν θα της έφερναν 
αυτούς ή τα κουφάρια τους, είπε. 
 
 
 
«Ελικόπτερα, Άρχοντά μου!» προειδοποίησε ο λευκόδερμος σωματο-
φύλακας, δείχνοντας πίσω τους. 
  Ο Λούσιος κοίταξε πάνω απ’τον ώμο του, και είδε τέσσερα ελικόπτε-
ρα να πετάνε στον νυχτερινό ουρανό της Απολλώνιας, αναζητώντας, 
αναμφίβολα, εκείνον και τους συντρόφους του. 
  «Συνεχίστε,» είπε. «Πρέπει να φτάσουμε στις δικές μας γραμμές. Εκεί, 
θα τελειώσει το κυνηγητό τους. –Προχωρήστε πιο γρήγορα!» 
  Το χιόνι τούς δυσκόλευε, όμως, και έκανε το τρέξιμο επικίνδυνο· η 
Κορνηλία είχε ήδη γλιστρήσει δυο φορές, και τη μία την είχε πιάσει ο 
Ταχύβιος, ενώ την άλλη η χρυσόδερμη σωματοφύλακας. Γύρω τους 
ορθώνονταν αειθαλή δέντρα· το μέρος ήταν δασώδες, αν και η βλά-
στηση αραιή. Είχαν προτιμήσει να έρθουν από εδώ γιατί το περιβάλ-
λον πρόσφερε κάποια κάλυψη. Δεν πρόκειται, όμως, αυτό να μας βοη-
θήσει και πολύ, όταν, τελικά, μας εντοπίσουν, σκεφτόταν ο Λούσιος. 
Πρέπει να βιαστούμε, να φτάσουμε στις Απολλώνιες γραμμές! 
  «Μεγάλε Άρχοντα,» είπε, λαχανιασμένα, ο Ταχύβιος, «δεν μπορείς να 
καταρρίψεις κι αυτά τα ελικόπτερα, όπως το προηγούμενο;» 
  «Μπορώ,» απάντησε ο Λούσιος. «Αλλά, αν το κάνω, αυτό θα προδώ-
σει τη θέση μας, ανόητε! Και ακόμα κι εγώ δεν μπορώ να καταρρίπτω 
ελικόπτερα συνέχεια· στο τέλος, θα μας σκοτώσουν!» 
  Σε λίγο ο λευκόδερμος μισθοφόρος, είπε: «Έχουν στείλει και οχήματα 
ξηράς, Άρχοντά μου.» 
  Οι προβολείς τους φαίνονταν να σχίζουν τη νύχτα. 



1024  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Λούσιος μούγκρισε κάτω απ’την ανάσα του, δίχως ν’αποκριθεί. 
  Η Κορνηλία λοξοκοίταξε τον λευκόδερμο μισθοφόρο. Αυτός ο διαολε-
μένος μπάσταρδος φέρνει όλα τα καλά μαντάτα! σκέφτηκε. Ένιωθε τα 
πόδια της βαριά από το τρέξιμο. Το καταραμένο χιόνι έμοιαζε να προ-
σπαθεί να της βάλει τρικλοποδιά σε κάθε της βήμα! Και οι μπότες της 
τη χτυπούσαν· πρέπει να της είχαν κάνει πληγές! Πόσο μακριά ακόμα 
είναι οι δικοί μας στρατιώτες; 
  «Άρχοντά μου!» Η φωνή του λευκόδερμου σωματοφύλακα πάλι. 
«Μας εντόπισαν.» Ύψωσε το χέρι του, για να δείξει. 
  Ο Λούσιος και η Κορνηλία στράφηκαν προς τ’αριστερά, και είδαν ένα 
όχημα, που δε βρισκόταν και πολύ μακριά, να έχει τους προβολείς του 
στραμμένους προς το μέρος τους. 
  «Το φως του δε φτάνει μέχρι εδώ!» γρύλισε η Κορνηλία, τρίζοντας τα 
δόντια. «Είσαι χαζός, στρατιώτη;» 
  «Αυτό δε σημαίνει ότι δε μας έχουν εντοπίσει, Αρχόντισσά μου. Για να 
έχει στραφεί προς–» 
  Το όχημα άρχισε να κινείται προς το μέρος τους. Γρήγορα. 
  «Αρκετά με τα λόγια!» μούγκρισε ο Λούσιος. «Είναι μόνο του. Αν κα-
ταφέρουμε να το πάρουμε απ’τους Παντοκρατορικούς, θα μας φανεί 
χρήσιμο.» 
  Σταμάτησαν να τρέχουν. Εξάλλου, τώρα δεν είχε νόημα· δεν μπορού-
σαν να τρέξουν πιο γρήγορα από τον κυνηγό τους. 
  Οι σωματοφύλακες ύψωσαν τα τουφέκια τους. 
  Το όχημα ζύγωσε, ρίχνοντας το φως του. Τους είδε, καθαρά, και έκα-
νε να στραφεί, για να φύγει. 
  «Πυρ!» πρόσταξε ο Λούσιος, και οι σωματοφύλακες πυροβόλησαν, 
στοχεύοντας τα τζάμια. 
  Ο στόχος τους, όμως, δεν ήταν ούτε ακίνητος ούτε αθωράκιστος, και, 
παρά τις απανωτές ριπές τους, ήταν φανερό πως δε θα κατάφερναν να 
του προκαλέσουν καμία σοβαρή ζημιά. 
  Ο Κατακεραυνωτής αισθανόταν κουρασμένος από την εστίαση της 
επιρροής του επάνω στο στρατόπεδο των Παντοκρατορικών, καθώς 
και από την επίθεσή του κατά του ελικοπτέρου, μα ήξερε πως τώρα δε 
γινόταν αλλιώς· έπρεπε να δράσει. 
  Υψώνοντας το χέρι του, εξαπέλυσε παλλόμενη, αστραποειδή ενέργει-
α, που έσπασε το θωρακισμένο τζάμι του παραθύρου του οχήματος 
και χτύπησε τους ανθρώπους στο εσωτερικό του. Ουρλιαχτά αντήχη-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1025 

 

 

σαν, και το όχημα ανατράπηκε, καθώς ο οδηγός του προσπάθησε να 
κάνει μια υπερβολικά απότομη στροφή. 
  Σκατά! σκέφτηκε η Κορνηλία. Πώς θα το πάρουμε τώρα; 
  Ο Λούσιος, όμως, δε δίστασε. «Ελάτε!» είπε, τρέχοντας προς το όχημα. 
  Συγχρόνως, ένα ελικόπτερο φαινόταν να τους ζυγώνει, γεμίζοντας 
τον αέρα με το βουητό του έλικά του. 
 
 
 
Ο Αυγερινός και η ομάδα του είχαν καβαλήσει τα άλογά τους και κάλ-
παζαν προς τα δυτικά, παρότι τα ζώα ήταν κουρασμένα από την ημέρα 
και οι ανάσες τους αντηχούσαν βαριές και λαχανιασμένες. Από τα 
ρουθούνια τους ομίχλη έβγαινε, εξαιτίας του νυχτερινού ψύχους. 
  Οι καβαλάρηδες βρίσκονταν στις παρυφές των Δασότοπων του Ω-
χρού Χώματος, ανάμεσα σε παγωμένη βλάστηση, όταν η Ανταρλίδα 
παρατήρησε ότι ένα ελικόπτερο τούς καταδίωκε. 
  Ο Αυγερινός, κοιτάζοντας πάνω απ’τον ώμο του, είδε ότι η Μαύρη 
Δράκαινα είχε δίκιο. «Δεν πρέπει να ξέρουν ποιον ακριβώς κυνηγάνε,» 
είπε. 
  «Κι εμείς,» πρόσθεσε ο Κάλβριλ, «καθώς ιππεύουμε, τραβάμε την 
προσοχή.» 
  Ο Αυγερινός καταράστηκε. «Έπρεπε να το είχαμε σκεφτεί. Έπρεπε να 
είχαμε κινηθεί πιο διακριτικά.» 
  «Δεν αλλάζει αυτό τώρα,» είπε η Ανταρλίδα. «Χωριστείτε, για να μη 
δίνουμε ενιαίο στόχο.» 
  Δίχως άλλη κουβέντα, η ομάδα χωρίστηκε μέσα στις παρυφές των 
Δασότοπων. 
  Το ελικόπτερο πυροβόλησε, καθώς οι καβαλάρηδες βρέθηκαν εντός 
της εμβέλειας των όπλων του. Κλαδιά έσπασαν· ξύλα από κομμάτια 
κορμών εκτοξεύτηκαν στον αέρα· φυλλωσιές σχίστηκαν· χιόνι τινά-
χτηκε από δω κι από κει. 
  Το αεροσκάφος, όμως, δεν μπορούσε να τους ακολουθήσει όλους 
συγχρόνως· έτσι, μην έχοντας κανένα άλλο κριτήριο επιλογής, επέλεξε 
τυχαία. Τον Κάλβριλ. Και πέταξε στο κατόπι του. 
  Η Ανταρλίδα, που παρατηρούσε το ελικόπτερο, είδε προς τα πού πή-
γαινε, και έβαλε το άλογό της να στρίψει, ενώ το ένα της χέρι κατέβαι-
νε στον σάκο που κρεμόταν από τη σέλα της. Τον άνοιξε και από μέσα 



1026  |  ΚΩΣΤΑΣ ΒΟΥΛΑΖΕΡΗΣ 

 

 

πήρε μια διπλωμένη, μεταλλική βαλλίστρα. Πατώντας ένα κουμπί, την 
έκανε να ξεδιπλωθεί. Κρατήθηκε πάνω στη σέλα της με τα πόδια και 
μόνο, γιατί τώρα χρειαζόταν και τα δυο της χέρια. Τράβηξε από τον 
σάκο της ένα βέλος με ειδικό γάντζο στο μπροστινό άκρο και μεταλλι-
κό βρόχο στο πισινό. Έκλεισε τον κρίκο μιας αλυσίδας επάνω στον 
βρόχο και πέρασε το βέλος στη βαλλίστρα, οπλίζοντάς την. 
  Το άλογό της είχε πλέον φτάσει κοντά στο ελικόπτερο, το οποίο πυ-
ροβολούσε τον Κάλβριλ, καθώς εκείνος έκανε ζικ-ζακ ανάμεσα στα 
δέντρα, αφήνοντας τις σφαίρες να διαλύουν τη βλάστηση και να εκτο-
ξεύουν το χιόνι. 
  Η Ανταρλίδα μπορούσε ν’ακούσει και να αισθανθεί το άλογο να α-
γκομαχά από κάτω της, και σκέφτηκε με λύπη: Μα τους θεούς, το σκο-
τώνω το ζωντανό. Δε γινόταν αλλιώς, όμως. Το Παντοκρατορικό αερο-
σκάφος θα σκότωνε εκείνη και τους συντρόφους της, αν δεν έκανε κά-
τι για να το σταματήσει. 
  Υψώνοντας τη βαλλίστρα της, και εξακολουθώντας να κρατιέται μό-
νο με τα πόδια από τη σέλα, σημάδεψε το ελικόπτερο. 
  Μία βολή. Είχε μονάχα μία βολή· ή θα πετύχαινε ή θα τα θαλάσσωνε. 
  Αλλά μια Μαύρη Δράκαινα δεν επιτρεπόταν να τα θαλασσώσει. 
  Πάτησε τη σκανδάλη, και το βέλος, σχίζοντας τον παγερό αέρα, έ-
φτασε στο ελικόπτερο και γαντζώθηκε σ’ένα απ’τα μεταλλικά του πό-
δια. 
  Η Ανταρλίδα άφησε τη βαλλίστρα να πέσει και πιάστηκε πάνω στην 
αλυσίδα. Το άλογο έφυγε από κάτω της (αναμφίβολα, ικανοποιημένο 
που τόσο βάρος είχε εγκαταλείψει τη ράχη του), και η Μαύρη Δράκαι-
να άρχισε να σκαρφαλώνει με ευκολία. Ήταν εκπαιδευμένη για τέτοιες 
ακριβώς καταστάσεις. Τα γόνατα και οι αστράγαλοί της ήταν σταυ-
ρωμένα πάνω στη γερή αλυσίδα, και τα χέρια της πιάνονταν το ένα 
μετά το άλλο, το ένα μετά το άλλο, το ένα μετά το άλλο, κάνοντας το 
σώμα της ν’ανεβαίνει, ευέλικτα και γρήγορα. Τα ολόξανθά της μαλλιά 
ανέμιζαν γύρω απ’το κατάλευκο πρόσωπό της. 
 
 
 
Οι στρατιώτες στο εσωτερικό του αναποδογυρισμένου οχήματος ήταν 
νεκροί. Η σάρκα τους είχε εξαϋλωθεί, και μονάχα τα κόκαλά τους απέ-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1027 

 

 

μεναν. Μονάχα κατάμαυρα σκέλεθρα, που αιώνες έμοιαζαν νάχουν 
περάσει από πάνω τους. 
  «Γυρίστε το απ’την άλλη!» πρόσταξε ο Λούσιος. 
  «Άρχοντά μου, το ελικόπτερο!» είπε ο λευκόδερμος σωματοφύλακας, 
κάνοντας να υψώσει το τουφέκι του. 
  «Γυρίστε το, λέω!» φώναξε ο Κατακεραυνωτής, και τα μάτια του γυά-
λισαν αφύσικα, ενώ αστραπές είχαν αρχίσει να τρεμοπαίζουν γύρω 
απ’το σώμα του. 
  Οι σωματοφύλακες και ο Ταχύβιος έπιασαν τη μια άκρη του αναπο-
δογυρισμένου οχήματος και βάλθηκαν να το γυρίσουν απ’την καλή. Η 
Κορνηλία δίστασε για μια στιγμή, αλλά, έπειτα, τους βοήθησε κι εκεί-
νη. Δε φημιζόταν για τη μυϊκή της δύναμη, όμως ήξερε πως, αν δεν κα-
τάφερναν να πάρουν αυτό το καταραμένο όχημα, θα κατέληγαν, κατά 
πάσα πιθανότητα, όλοι τους νεκροί. 
  Εν τω μεταξύ, το ελικόπτερο ερχόταν… 
  …και ο Κατακεραυνωτής αισθάνθηκε τον κίνδυνο να εντείνεται. Το 
αεροσκάφος θα πυροβολούσε εναντίον τους, ή θα εξαπέλυε ρουκέτες. 
  Ύψωσε το χέρι του και το χτύπησε εκείνος πρώτος, αφήνοντας τη 
δύναμή του να εκτοξευτεί από μέσα του και να το τυλίξει, παλλόμενη 
επάνω στο περίβλημά του, καρβουνιάζοντας τους στρατιώτες στο ε-
σωτερικό του, και διαλύοντας τον έλικά του. 
  Το ελικόπτερο πέρασε επικίνδυνα κοντά απ’τον Λούσιο και τους συ-
ντρόφους του και έπεσε στη χιονισμένη γη, όπου και εξερράγη, εκκω-
φαντικά. 
  Η Κορνηλία ούρλιαξε, φοβούμενη ότι θα κουφαινόταν. 
  Ο Λούσιος κατέρρευσε στο χιόνι, αγκομαχώντας. Κανονικά, η επίθεση 
κατά του ελικοπτέρου δε θάπρεπε να του είχε στοιχίσει τόσο, μα η ε-
στίαση της επιρροής του επάνω στο στρατόπεδο των Παντοκρατορι-
κών τον είχε εξαντλήσει. 
  Το όχημα γύρισε απ’την καλή, χοροπηδώντας πάνω στις αναρτήσεις 
του, και οι σωματοφύλακες άνοιξαν τις πόρτες και έβγαλαν τα καρ-
βουνιασμένα σκέλεθρα από μέσα. 
  Ο Ταχύβιος βοήθησε τον Λούσιο να σηκωθεί. «Είσαι καλά, Άρχοντά 
μου;» 
  «Λειτουργεί το όχημα;» ρώτησε εκείνος. 



1028  |  ΚΩΣΤΑΣ ΒΟΥΛΑΖΕΡΗΣ 

 

 

  Η χρυσόδερμη σωματοφύλακας ενεργοποίησε τα συστήματά του και 
οι μηχανές ακούστηκαν να μουγκρίζουν. «Λειτουργεί, Άρχοντά μου!» 
είπε. 
 
 
 
Οι Παντοκρατορικοί αντιλήφτηκαν ότι κάτι δεν πήγαινε καλά μόνο 
όταν η Ανταρλίδα είχε φτάσει επάνω και τα μποτοφορεμένα της πόδια 
πατούσαν στο σίδερο που συνέδεε τα πόδια του ελικοπτέρου. Ο ένας 
απ’αυτούς άνοιξε τη θύρα δίπλα του, για να κοιτάξει έξω. 
  Η Μαύρη Δράκαινα τον πυροβόλησε στο κεφάλι με το πιστόλι της, 
ρίχνοντάς τον στη γη. 
  Αμέσως, το ελικόπτερο έγειρε στο πλάι. 
  Η Ανταρλίδα δεν μπορούσε πλέον να ισορροπεί επάνω στο σίδερο· 
καθώς, όμως, το ελικόπτερο έπαιρνε κλίση, λύγισε τη μέση της και 
πιάστηκε από το σίδερο με το ελεύθερό της χέρι. 
  Μονάχα ο πιλότος πρέπει να απέμενε μέσα στο αεροσκάφος, συμπέ-
ρανε, αλλιώς κάποιος θα προσπαθούσε να την πυροβολήσει. 
  Η Ανταρλίδα θηκάρωσε το πιστόλι στη μπότα της και κοίταξε το πλά-
τος που είχε το μικρό ελικόπτερο από την κάτω μεριά. Φτάνω, παρα-
τήρησε, και τέντωσε τα πόδια της προς το σίδερο που ένωνε τα δύο 
αντικρινά πόδια του αεροσκάφους. Οι μπότες της σταυρώθηκαν στον 
αστράγαλο, παγιδεύοντας τη μεταλλική ράβδο ανάμεσά τους. 
  Το ελικόπτερο άρχισε να γέρνει απ’την άλλη μεριά. Είναι αποφασι-
σμένος να με ρίξει, μα δε θα το βρει τόσο εύκολο, σκέφτηκε η Ανταρλί-
δα, καθώς άφηνε το προηγούμενο σίδερο και κρεμόταν τώρα μόνο από 
τα πόδια της. Δίπλωσε τη μέση της και γάντζωσε τα χέρια της επάνω 
στο καινούργιο σίδερο, ώστε να κρεμαστεί απ’την καλή· γιατί ακόμα 
και μια Μαύρη Δράκαινα δεν βολευόταν να κρέμεται έτσι, ανάποδα. 
  Τραβώντας το ξιφίδιο απ’τη μέση της, ανέβηκε και άνοιξε την πόρτα 
του πιλότου. 
  Εκείνος προσπάθησε, πανικόβλητος, να βγάλει το πιστόλι του. 
  Η Ανταρλίδα τον κάρφωσε στο λαιμό, σκοτώνοντάς τον. Έκοψε τα 
λουριά που τον κρατούσαν δεμένο στη θέση του και τον πέταξε απ’το 
ελικόπτερο. Κάθισε εκείνη στη θέση του πιλότου και πήρε στα χέρια 
της το πηδάλιο του αεροσκάφους. 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1029 

 

 

 
 
Ο Λούσιος ειδοποίησε τους Απολλώνιους στρατιώτες, μέσω του τηλε-
πικοινωνιακού πομπού του, ότι μέσα στο όχημα που ερχόταν βρισκό-
ταν εκείνος, παρότι είχε επάνω του το έμβλημα της Παντοκράτειρας. 
Έτσι, δεν τον πυροβόλησαν καθώς ζύγωνε τις γραμμές των Απολλώ-
νιων. Του ζήτησαν, όμως, να σταματήσει, γιατί ήθελαν να διαπιστώ-
σουν αυτά που τους είχε πει. Και λογικό ήταν να είναι καχύποπτοι. 
  Η χρυσόδερμη σωματοφύλακας σταμάτησε το όχημα, και βγήκαν. 
  «Είδαμε εκρήξεις, Μεγαλειότατε,» είπε ο διοικητής των στρατιωτών 
που είχαν συγκεντρωθεί γύρω τους. 
  «Μας κυνήγησαν,» εξήγησε ο Λούσιος. «Δε φαίνονται, όμως, πρόθυμοι 
να έρθουν ώς εδώ,» πρόσθεσε, κοιτάζοντας βόρεια. «Θα πρέπει να μας 
δώσετε ένα Απολλώνιο όχημα, για να πάμε στην Ταλκασία,» είπε στον 
διοικητή. 
  Εκείνος υποκλίθηκε. «Ασφαλώς, Άρχοντά μου.» 
  Ο Λούσιος, η Κορνηλία, ο Ταχύβιος, και οι δύο σωματοφύλακες μπή-
καν σ’ένα αναγνωριστικό όχημα του στρατού και κατευθύνθηκαν 
προς την πόλη, πηγαίνοντας από τον δρόμο, αφού, αυτή τη φορά, δεν 
υπήρχε λόγος να κινούνται κρυφά. 
 
 
 
Η Ανταρλίδα έκανε νόημα στον Αυγερινό και, ύστερα, προσγείωσε το 
ελικόπτερο ανάμεσα στα δέντρα. 
  Οι σύντροφοί της συγκεντρώθηκαν γύρω της και αφίππευσαν, πλη-
σιάζοντάς την, καθώς εκείνη άνοιγε την πόρτα του αεροσκάφους και 
έβγαινε. 
  «Μην κατεβαίνετε,» τους είπε η Ανταρλίδα. «Πρέπει να απομακρυν-
θούμε, όσο το δυνατόν πιο γρήγορα.» 
  «Πού είναι το άλογό σου;» τη ρώτησε ο Κάλβριλ. 
  «Το έχασα, όταν σκαρφάλωσα στο ελικόπτερο. Ν’ανεβώ στο δικό 
σου;» 
  Ο Κάλβριλ κατένευσε. «Έλα.» 
  «Δε θ’αντέξουν για πολύ τα άλογα,» τους προειδοποίησε ο Αυγερινός. 
«Αν συνεχίσουμε έτσι, θα τα σκοτώσουμε. Πρέπει να σταματήσουμε. 
Σύντομα.» 



1030  |  ΚΩΣΤΑΣ ΒΟΥΛΑΖΕΡΗΣ 

 

 

  «Μέσα στους Δασότοπους,» είπε η Ανταρλίδα, «όπου θα είμαστε κα-
λυμμένοι, και όπου, ελπίζω, θα συναντήσουμε και τους στρατιώτες του 
Πρίγκιπα Ανδρόνικου.» 
  «Ναι,» συμφώνησε ο Αυγερινός· «μάλλον, αυτό είναι το καλύτερο.» 
  Καβάλησαν τα άλογά τους (η Ανταρλίδα ίππευσε πίσω απ’τον Κάλ-
βριλ) και τρόχασαν προς τα δυτικά, όπου, μετά από λίγο, η πυκνή βλά-
στηση τούς κατάπιε. 
 
 
 
Η Στρατηγός Νικίτα κοπάνησε τη γροθιά της πάνω στον ξύλινο πάγκο. 
  «Ποιοι ήταν, τουλάχιστον, καταφέρατε να δείτε;» φώναξε. «Μπορείς 
να μου τους περιγράψεις;» 
  «Δυστυχώς, Στρατηγέ,» αποκρίθηκε ο αξιωματικός, «όσοι τους πλη-
σίασαν είναι νεκροί. Είχαν κάποιου είδους όπλο μαζί τους, το οποίο 
είναι πολύ ισχυρό. Σαν ενεργειακό κανόνι, Στρατηγέ μου. Η σάρκα των 
στρατιωτών έγινε κάρβουνο· μόνο τα κόκαλά τους απέμειναν.» 
  Τα μάτια της Νικίτας στένεψαν. «Τα ενεργειακά κανόνια είναι μεγάλα 
όπλα, Λοχαγέ· δεν μπορεί να το κουβαλούσαν επάνω τους, ενώ έτρε-
χαν.» 
  «Το αντιλαμβάνομαι. Κι εγώ παραξενεύτηκα, οφείλω να ομολογήσω.» 
  Η πόρτα του κέντρου ελέγχου άνοιξε, απότομα, και μια γυναίκα πα-
ρουσιάστηκε· διοικήτρια, από τη στολή της. «Στρατηγέ!» είπε. «Προ-
δοσία!» 
  «Τι προδοσία;» 
  «Ένα μέρος των στρατιωτών μου επιτίθενται στους υπόλοιπους· και 
γνωρίζω πολύ καλά ποιος το υποκίνησε αυτό, Στρατηγέ!» 
  Ο Μέμντουρ’χοκ είπε στη Νικίτα: «Τα αποτελέσματα της νοητικής 
επίθεσης, όπως καταλαβαίνεις. Προτείνω να διαλύσουμε το στρατό-
πεδο και να φύγουμε από τούτη την περιοχή, χωρίζοντας το στράτευ-
μά μας σε τμήματα. Έτσι, η επιρροή θα περάσει, ελπίζω, γρηγορότε-
ρα.» 
  Η Νικίτα, που θυμόταν πολύ καλά την καταστροφή που είχε προκλη-
θεί την προηγούμενη φορά, κατένευσε, προσπαθώντας να διώξει την 
οργή που αισθανόταν να βράζει μέσα της. 
  «Στρατηγέ–» άρχισε πάλι να λέει η διοικήτρια. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1031 

 

 

  «Σιωπή!» τη διέκοψε η Νικίτα. «Ο Μέμντουρ’χοκ θα σου εξηγήσει τι 
συμβαίνει. Δεν είναι αυτό που νομίζεις.» Και άνοιξε τον επικοινωνιακό 
δίαυλο, για να δώσει διαταγές στους μαχητές της. 
 
 
 
Ο Λούσιος καθόταν σε μια βαθιά πολυθρόνα των δωματίων του, μέσα 
στο Κ.Ε.Α.Δ. της Ταλκασίας. Είχε βγάλει τα ρούχα του και φορούσε μια 
ζεστή ρόμπα. Κοντά του ήταν ένα ποτήρι κρασί. 
  Πώς μας εντόπισαν; αναρωτιόταν. Δεν κάναμε τίποτα για να τραβή-
ξουμε την προσοχή τους. 
  Τίποτα, εκτός απ’το να εξαπλώσουμε την επιρροή μας. Κι αυτό, κανονι-
κά, δε θα έπρεπε να μπορούν να το εντοπίσουν. 
  Τι ήταν, όμως, εκείνο το πρόσωπο που είχε εμφανιστεί μπροστά στην 
Κορνηλία; Εκείνος ο άντρας πρέπει να ήταν που τους είχε εντοπίσει. 
Είχε γενειάδα, είπε η ξαδέλφη μου, και ήταν καραφλός… Δεν του θύμιζε 
κάτι η περιγραφή. Δεν πρέπει να τον έχω γνωρίσει. Ούτε σ’αυτή τη ζωή, 
ούτε παλιότερα. 
  Ήταν, μήπως, κάποιου είδους πνευματική οντότητα, που υπηρετούσε 
την Παντοκράτειρα; 
  Το ήξερα ότι οι καταραμένοι είχαν βάλει σε εφαρμογή κάποιο σχέδιο 
εναντίον μας! Το ήξερα! σκέφτηκε, σφίγγοντας τη γροθιά του. Ό,τι κι 
αν ήταν, όμως, το εμπόδιο, η Σοφία του Δασκάλου θα τους βοηθούσε 
να το υπερβούν. 
  Ο Ταχύβιος μοιάζει πρόθυμος να πάρει το πνεύμα ενός από τους Οκτώ 
εντός του. Ίσως θα ήταν συνετό, λοιπόν, να εκπληρώσουμε την επιθυμία 
του. Αναμφίβολα, ακόμα ένας από τους Οκτώ θα τους πρόσφερε αξιο-
σημείωτη βοήθεια. Το πρόβλημα, όμως, ήταν ότι ο Κατακεραυνωτής 
δεν γνώριζε τον ακριβή τόπο φυλάκισης κανενός άλλου εκτός από της 
Υφάντρας. Μήπως, όμως, η Υφάντρα γνωρίζει; 
  Ο επικοινωνιακός δίαυλος διέκοψε τους συλλογισμούς του. 
  Ο Λούσιος τον άνοιξε. 
  «Μεγαλειότατε;» Η Στρατηγός Ιπποθόη. 
  «Τι είναι, Στρατηγέ;» 
  «Οι Παντοκρατορικοί διαλύουν το στρατόπεδό τους, και φαίνεται να 
πηγαίνουν προς διάφορες κατευθύνσεις.» 



1032  |  ΚΩΣΤΑΣ ΒΟΥΛΑΖΕΡΗΣ 

 

 

  Ναι, σκέφτηκε ο Λούσιος, έχουν καταλάβει πως αυτό θα τους βοηθήσει 
να καταπολεμήσουν την επιρροή μου και την επιρροή της Υφάντρας… 
  «Μεγαλειότατε;» 
  «Σ’ακούω, Στρατηγέ.» 
  «Θέλετε να κάνουμε κάτι;» 
  «Όχι,» είπε ο Λούσιος. «Να τους παρακολουθείτε, όμως. Όταν τελειώ-
σουν τις κινήσεις τους, θέλω να ξέρω σε πόσα τμήματα έχουν διαιρέσει 
το στράτευμά τους και πού βρίσκεται το καθένα απ’αυτά.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1033 

 

 

 

73 
 
 
Ήταν αυγή. 
  Η Βασίλισσα Γλυκάνθη είχε σηκωθεί, είχε πλυθεί, και είχε πάει στο 
δωμάτιο του συζύγου της. Ο Βασιληάς Αρχίμαχος ήταν ξαπλωμένος 
στο κρεβάτι του, με τα μάτια κλειστά και την όψη του ανέκφραστη. 
Βρισκόταν σε κώμα, εδώ και καιρό. Ούτε πεθαμένος, ούτε ζωντανός. 
Ήταν πλέον εξήντα-εννέα χρονών –οκτώ χρόνια μεγαλύτερος από τη 
Γλυκάνθη– και οι γιατροί δεν το θεωρούσαν πιθανό να ξυπνήσει· ούτε 
καν ο Φαρνέλιος. Εκείνη, όμως, ήλπιζε. Ήλπιζε ότι, μια μέρα, θα σηκω-
νόταν από το κρεβάτι της και θα τον έβρισκε να την περιμένει με τα 
μάτια ορθάνοιχτα κι ένα χαμόγελο στο πρόσωπό του. 
  Σήμερα, όμως, δεν ήταν αυτή η μέρα, και η καρδιά της Γλυκάνθης, 
γι’ακόμα μια φορά, βούλιαξε. 
  Αναστέναξε και κάθισε στην πολυθρόνα δίπλα στο κρεβάτι του, μα-
ζεύοντας το μακρύ νυχτικό της γύρω απ’τα πόδια της. Ο άντρας μου 
κοιμάται αιώνια, συλλογίστηκε. Οι γιοι μου προσπαθούν να αλληλοσκο-
τωθούν. Ο ένας απ’αυτούς έχει μετατραπεί σε ακόλουθος του Μαύρου 
Νάρζουλ, κι έχει πάρει έναν από τους Οκτώ μέσα του. Το βασίλειό μου 
κινδυνεύει να ξαναπέσει στα χέρια της Παντοκράτειρας και να υποδου-
λωθεί… Τα πάντα έμοιαζαν μαύρα, παρότι η μέρα φαινόταν ηλιόλου-
στη έξω απ’το παράθυρο. 
  «Βασίλισσά μου;…» 
  Η Γλυκάνθη έστρεψε το βλέμμα της στην είσοδο του δωματίου, την 
οποία είχε αφήσει ανοιχτεί. Η Αγάθη στεκόταν στο κατώφλι, ντυμένη 
με τη ρόμπα της, και με τα μαλλιά της πρόχειρα χτενισμένα. 
  «Να φτιάξω πρωινό, Βασίλισσά μου;» 
  «Ναι, Αγάθη, φτιάξε,» της είπε η Γλυκάνθη, κι αναστέναξε πάλι. 
  Η υπηρέτρια έφυγε απ’το κατώφλι. 
  Η Γλυκάνθη ήξερε πως δεν υπήρχε πραγματικός λόγος η Αγάθη να τη 
ρωτήσει για το πρωινό. Εξάλλου, κάθε πρωί έφτιαχνε πρωινό· δεν ή-
ταν τίποτα το ιδιαίτερο. Μάλλον, πρέπει να είχε καταλάβει ότι η διά-
θεση της Βασίλισσας ήταν άσχημη, και ήθελε να πει κάτι για να τη 



1034  |  ΚΩΣΤΑΣ ΒΟΥΛΑΖΕΡΗΣ 

 

 

βγάλει απ’τη μελαγχολία της. Αλλά αυτό δεν είναι τόσο εύκολο, Αγάθη. 
Δεν είναι καθόλου εύκολο. 
  Η Γλυκάνθη άγγιξε τα μαλλιά του Αρχίμαχου. Έσκυψε και φίλησε, 
τρυφερά, το μάγουλό του. Εκείνος δεν κινήθηκε. 
  Η Γλυκάνθη σηκώθηκε απ’την πολυθρόνα και βάδισε ώς το παράθυ-
ρο, ακουμπώντας τα χέρια της στο περβάζι και στηριζόμενη εκεί. Η 
ημέρα ήταν πολύ καλή για χειμωνιάτικη, παρατήρησε. Αλλά αυτό δεν 
έχει μεγάλη σημασία, συλλογίστηκε. Όχι μ’όλα όσα συμβαίνουν στην 
Απολλώνια… 
  «Βασίλισσά μου;» Η Αγάθη, πάλι. 
  Η Γλυκάνθη στράφηκε να την αντικρίσει. «Τι είναι;» 
  «Έχετε έναν επισκέπτη, Βασίλισσά μου.» Η έκφραση της Αγάθης έ-
μοιαζε προβληματισμένη, σα να μην ήξερε τι να υποθέσει για τον επι-
σκέπτη. 
  Η Γλυκάνθη συνοφρυώθηκε. «Τέτοια ώρα;» 
  Η Αγάθη ένευσε, και της είπε ποιος ήταν. 
 
 
 
Ο Δαίδαλος περίμενε τη Βασίλισσα της Απολλώνιας στην Αίθουσα του 
Κυανού Θρόνου. Ήταν ντυμένος με μαύρο, καλοσιδερωμένο κοστούμι, 
λευκή κάπα, και μπότες. Στεκόταν στο κέντρο του δωματίου, και, βλέ-
ποντας τη Γλυκάνθη να μπαίνει, υποκλίθηκε. 
  «Βασίλισσά μου,» είπε, «ελπίζω να μη σας ενοχλώ.» 
  Η Γλυκάνθη τον κοίταξε με περιέργεια. «Δε με ενοχλείτε, κύριε Δαίδα-
λε,» αποκρίθηκε. «Είχα σηκωθεί από νωρίς σήμερα. Ωστόσο, οφείλω 
να πω ότι η παρουσία σας με έχει παραξενέψει. Για ποιο λόγο θέλετε 
να μου μιλήσετε;» 
  «Βρίσκομαι εδώ για να σας ζητήσω ένα γρήγορο αεροσκάφος,» εξή-
γησε ο Δαίδαλος. «Πρέπει να πάω στο Βόρειο Μέτωπο, το συντομότε-
ρο δυνατό, ώστε να δω τον γιο σας, τον Πρίγκιπα Ανδρόνικο. Διότι νο-
μίζω πως έχω βρει μια λύση σχετικά με το πρόβλημα του Κατακεραυ-
νωτή.» 
  Τα φρύδια της Γλυκάνθης υψώθηκαν. «Λύση;» είπε. «Τι λύση; Βρήκα-
τε πώς μπορούμε να τον διώξουμε μέσα από τον Λούσιο;» 
  Ο Δαίδαλος δίστασε για μια στιγμή· ύστερα, αποκρίθηκε: «Όχι ακρι-
βώς, Βασίλισσά μου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1035 

 

 

  «Σκοπεύετε να τον σκοτώσετε…» Δεν ήταν ερώτηση, και η Γλυκάνθη 
πρόφερε τις λέξεις μ’έναν μουδιασμένο τρόπο. 
  «Δε θα είχε νόημα να τον σκοτώσω. Το πνεύμα του Κατακεραυνωτή 
απλά θα μεταφερόταν σε άλλο σώμα.» 
  «Τότε, τι σχεδιάζετε;» 
  «Θα προτιμούσα να μιλήσω, πρώτα, στον Πρίγκιπα Ανδρόνικο,» είπε 
ο Δαίδαλος. 
  Τα λόγια του μάγου είχαν κινήσει την περιέργεια της Γλυκάνθης, μα 
δεν ήθελε να τον πιέσει να της πει περισσότερα… αν και, κανονικά, θα 
έπρεπε. Ο Λούσιος, εξάλλου, είναι παιδί μου. Αναστέναξε. «Εντάξει,» εί-
πε. «Θα ειδοποιήσω τη Βικτώρια Κατήνεμη να σας ετοιμάσει ένα αε-
ροσκάφος, κύριε Δαίδαλε.» 
  «Σας ευχαριστώ πολύ, Μεγαλειοτάτη.» 
  Η Γλυκάνθη έγνεψε σ’έναν φρουρό, ο οποίος πλησίασε, κάνοντας υ-
πόκλιση και λέγοντας: «Βασίλισσά μου.» 
  «Θα οδηγήσεις τον κύριο Δαίδαλο στο γκαράζ του παλατιού. Εκεί, θα 
φροντίσεις να επιβιβαστεί σ’ένα όχημα, ώστε να πάει στον Βασιλικό 
Αερολιμένα. Εντάξει;» 
  «Μάλιστα, Μεγαλειοτάτη.» Και προς τον μάγο: «Ακολουθήστε με, κύ-
ριε.» 
  Ο Δαίδαλος τον ακολούθησε, και απομακρύνθηκε από τη Βασίλισσα 
της Απολλώνιας, βγαίνοντας από την Αίθουσα του Κυανού Θρόνου και 
βαδίζοντας μέσα στους διαδρόμους του παλατιού. 
  Δεν είχε πάει πολύ μακριά, όταν είδε μια σκιερή μορφή να στέκεται 
αντίκρυ του και να τον περιμένει. 
  Ο άντρας βγήκε από τις σκιές και βημάτισε μέσα στο πρωινό φως που 
έμπαινε απ’το τζάμι ενός ανοιχτού παραθύρου. Ήταν ψηλός και ερυ-
θρόδερμος –ένας δερματικός χρωματισμός σπάνιος στην Απολλώνια, ο 
οποίος φανέρωνε άνθρωπο εξωδιαστασιακό. Είχε μακριά, λευκά μαλ-
λιά, δεμένα πίσω απ’το κεφάλι του, και ένα μικρό, μυτερό γένι στο σα-
γόνι. Τα μάτια του ήταν γκρίζα, και ψυχρά. 
  Ο Δαίδαλος σταμάτησε, και ο παλατιανός φρουρός που τον συνόδευε 
σταμάτησε επίσης. 
  «Επιθυμείτε κάτι, κύριε;» ρώτησε ο μάγος. 
  Ο Τάμπριελ’λι τον ζύγωσε με σταθερά βήματα. «Ναι, εσύ είσαι…» πα-
ρατήρησε. 



1036  |  ΚΩΣΤΑΣ ΒΟΥΛΑΖΕΡΗΣ 

 

 

  Το βλέμμα του Δαίδαλου σκλήρυνε. «Φοβάμαι πως δεν καταλαβαίνω. 
Θα έπρεπε να σας γνωρίζω από κάπου;» 
  «Εσύ είσαι ο μάγος που θα δημιουργήσει τον υπερδιαστασιακό στρό-
βιλο.» 
  «Τι πράγμα;» έκανε, έκπληκτος, ο Δαίδαλος. «Πώς ξέρεις…;» 
  «Έχω δίκιο, λοιπόν. Το σχεδιάζεις.» 
  Ο Δαίδαλος ζύγωσε τον ερυθρόδερμο άντρα ακόμα περισσότερο, για 
να σταθεί ακριβώς εμπρός του. «Ποιος είσαι;» 
  «Ονομάζομαι Τάμπριελ’λι,» αποκρίθηκε εκείνος. «Αλλά ίσως να με έ-
χεις ακουστά ως Πρίγκιπα Τάμπριελ. Ήμουν σύζυγος της Παντοκρά-
τειρας.» 
  Τα μάτια του Δαίδαλου στένεψαν. «Δεν τα πηγαίνουμε καλά με την 
Παντοκράτειρα. Ούτε με τους Υπερασπιστές της.» 
  «Πώς λέγεσαι;» ρώτησε ο Τάμπριελ. 
  «Γνωρίζεις ποια είναι τα σχέδιά μου, αλλά δεν ξέρεις το όνομά μου; 
Περίεργο αυτό.» 
  «Ίσως. Ζούμε, όμως, σε περίεργο σύμπαν.» 
  «Ονομάζομαι Δαίδαλος.» 
  «Ομολογώ πως δε σ’έχω ξανακούσει. Για να μπορείς, όμως, να δημι-
ουργήσεις έναν υπερδιαστασιακό στρόβιλο, πρέπει να έχεις κάποιες 
αξιοσημείωτες ικανότητες…» 
  «Πώς είναι δυνατόν να γνωρίζεις τι σκοπεύω να κάνω, αλλά να μην 
ξέρεις τίποτ’άλλο για μένα;» Ο τόνος του Δαίδαλου δεν ήταν απότομος. 
Ούτε φώναζε. 
  «Βλέπω εικόνες από διάφορες στιγμές του μέλλοντος, του παρελθό-
ντος, και του παρόντος. Πράγματα που έχουν συμβεί, που συμβαίνουν, 
ή που ίσως να συμβούν.» 
  «Μαντικές δυνάμεις;» 
  «Όχι ακριβώς.» 
  «Και τι θέλεις από εμένα, Τάμπριελ’λι;» ρώτησε ο Δαίδαλος. 
  «Να έρθω μαζί σου.» 
  «Για ποιο λόγο;» 
  «Πρέπει να είμαι κοντά στον υπερδιαστασιακό στρόβιλο, όταν θα δη-
μιουργηθεί.» 
  Ο Δαίδαλος συνοφρυώθηκε. «Γιατί;» 
  «Διότι το έχω δει.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1037 

 

 

  Ο Δαίδαλος τον ατένισε σκεπτικά για μερικές στιγμές. Μετά, είπε: «Έ-
λα, Τάμπριελ’λι.» 
  Ο παλατιανός φρουρός τούς οδήγησε στο γκαράζ και σ’ένα μικρό, 
τρίκυκλο όχημα. Ένας άλλος φρουρός κάθισε στη θέση του οδηγού, 
ενώ οι δύο μάγοι κάθισαν πίσω. Το όχημα ξεκίνησε, βγαίνοντας από το 
γκαράζ και από το παλάτι και διασχίζοντας τις λεωφόρους της Απα-
στράπτουσας, που, μια τέτοια πρωινή ώρα, δεν είχαν και τόση κίνηση. 
  Όταν έφτασαν στον Βασιλικό Αερολιμένα, έξω απ’την πόλη, βρήκαν 
τη Βικτώρια Κατήνεμη να τους περιμένει στην αίθουσα αναχωρήσεων. 
  «Καλημέρα σας,» τους χαιρέτησε. Και πρόσθεσε, επιφυλακτικά: «Η 
Βασίλισσα μού είπε ότι θα ερχόταν μόνο ο κύριος Δαίδαλος…» Κοίταξε 
τον Τάμπριελ με καχυποψία. 
  «Ο Τάμπριελ’λι θα ταξιδέψει μαζί μου,» εξήγησε ο Δαίδαλος. «Δεν υ-
πάρχει χώρος γι’αυτόν στο αεροσκάφος που έχει ετοιμαστεί;» 
  «Ασφαλώς και υπάρχει,» απάντησε η Βικτώρια, όμως εξακολουθούσε 
να δείχνει καχύποπτη. «Ελάτε μαζί μου.» 
  Τους οδήγησε έξω απ’το οικοδόμημα και στον αεροδιάδρομο, πηγαί-
νοντάς τους σ’ένα μέρος όπου ορισμένα μικρά αεροπλάνα ήταν σταθ-
μευμένα επάνω σε κύκλους ζωγραφισμένους στο έδαφος. Τα αερο-
πλάνα είχαν πόδια, όχι ρόδες, και μπροστά σ’ένα απ’αυτά στεκόταν 
μια γυναίκα, ντυμένη σαν πιλότος. 
  Η Βικτώρια πήγε τους δύο μάγους κοντά της, και της είπε: «Θα μετα-
φέρεις τους κυρίους στη βάση του Πρίγκιπα Ανδρόνικου, στους Δασό-
τοπους του Ωχρού Χώματος.» 
  Η πιλότος κατένευσε. «Εντάξει, κυρία Κατήνεμη.» 
  Η Βικτώρια στράφηκε στους μάγους, και είπε: «Καλό ταξίδι.» 
  «Ευχαριστούμε,» αποκρίθηκε ο Δαίδαλος. Και εκείνος κι ο Τάμπριελ’λι 
ανέβηκαν στο αεροπλάνο και κάθισαν στις πίσω θέσεις. 
  Η πιλότος κάθισε μπροστά και ενεργοποίησε τα συστήματα του σκά-
φους, ενώ η Βικτώρια απομακρυνόταν. Οι προωθητήρες στράφηκαν 
προς το έδαφος και άναψαν, κάνοντας το αεροπλάνο να υψωθεί, ενώ, 
συγχρόνως, μάζευε τα πόδια του. Ύστερα, πήραν οριζόντια θέση, και 
το ταξίδι ξεκίνησε. 
  «Για ποιο λόγο σκοπεύεις να δημιουργήσεις τον στρόβιλο;» ρώτησε ο 
Τάμπριελ τον Δαίδαλο. 
  «Δεν ξέρεις;» 



1038  |  ΚΩΣΤΑΣ ΒΟΥΛΑΖΕΡΗΣ 

 

 

  «Φυσικά και όχι. Βλέπω μονάχα εικόνες· τίποτα περισσότερο. Και εί-
δα τον στρόβιλο.» 
  «Είδες έναν υπερδιαστασιακό στρόβιλο. Τι σε κάνει να πιστεύεις, λοι-
πόν, ότι εγώ θα τον δημιουργήσω;» 
  «Σε έχω δει, επίσης, να μιλάς με τον Πρίγκιπα Ανδρόνικο. Και σε έχω 
δει να δίνεις εξηγήσεις σχετικά με τα σχέδια κάποιων μηχανών εστία-
σης.» 
  Ο Δαίδαλος τον ατένισε ενοχλημένα. «Υπάρχει σοβαρός λόγος που 
σκέφτομαι να δημιουργήσω τον στρόβιλο. Πάντως, να είσαι βέβαιος 
πως ο λόγος αυτός δεν είναι η παρουσία σου.» 
  «Το φαντάζομαι. Ποιος είναι, λοιπόν, ο λόγος;» 
  «Γιατί θες να μάθεις;» 
  «Από περιέργεια.» 
  «Θα μάθεις τον λόγο όταν φτάσουμε στη βάση,» είπε ο Δαίδαλος, κοι-
τάζοντας έξω απ’το παράθυρο του μικρού αεροπλάνου, την ακτο-
γραμμή της Άπατης Θάλασσας που περνούσε από κάτω τους. 
  Μετά από τρεις ώρες, έφτασαν πάνω απ’τους Δασότοπους του Ωχρού 
Χώματος –ατελείωτες εκτάσεις γεμάτες αειθαλή δάση και λόφους· τα 
πάντα σκεπασμένα με χιόνι– και πάνω απ’τη βάση του Πρίγκιπα Αν-
δρόνικου, τα οικοδομήματα της οποίας διακρίνονταν ανάμεσα από τα 
δέντρα. 
  Η πιλότος ζήτησε άδεια να προσγειωθεί, δηλώνοντας ότι ερχόταν από 
την Απαστράπτουσα και ότι είχε μαζί της– 
  «Πώς ονομάζεστε, κύριοι;» ρώτησε τους μάγους, γυρίζοντας το κεφά-
λι για να τους κοιτάξει. 
  «Δαίδαλος,» απάντησε ο Δαίδαλος. «Πες τους ότι ο Δαίδαλος είναι 
εδώ. Ο Πρίγκιπας Ανδρόνικος με γνωρίζει προσωπικά.» 
  Η πιλότος το έκανε, και η άδεια δεν άργησε να δοθεί. Το αεροσκάφος 
έβγαλε τα πόδια του και κατέβηκε στον μικρό χώρο προσγείωσης της 
βάσης των Δασότοπων. 
  Ο Δαίδαλος και ο Τάμπριελ’λι βγήκαν απ’το αεροπλάνο, νιώθοντας το 
ψύχος των Δασότοπων του Ωχρού Χώματος να τους διαπερνά, σαν 
αιχμηρές λεπίδες. 
  Ένας στρατιώτης ήρθε κοντά τους και τους ζήτησε να τον ακολουθή-
σουν. Εκείνοι υπάκουσαν, και πλησίασαν ένα οικοδόμημα δίπλα στον 
χώρο προσγείωσης– 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1039 

 

 

  Η πόρτα προς την οποία τους πήγαινε ο στρατιώτης άνοιξε, και ο Αν-
δρόνικος βγήκε, μαζί με την Ιωάννα. 
  Στην αρχή, το βλέμμα του έπεσε πάνω στον Δαίδαλο, και σκέφτηκε 
ότι, για να είναι ο μάγος εδώ, πρέπει να είχε να του φέρει κάποια καλά 
νέα. Μετά, όμως, πρόσεξε ότι ο Τάμπριελ βρισκόταν πλάι του. 
  «Τι θέλεις εσύ εδώ;» τον ρώτησε ο Ανδρόνικος. 
  «Ανδρόνικε,» χαιρέτησε ο Τάμπριελ’λι. «Υποθέτω, ο Πρόμαχος Οδυσ-
σέας θα σου έχει μιλήσει για εμένα. Καθώς επίσης και» –έστρεψε τη 
ματιά του στην Ιωάννα– «η Μαύρη Δράκαινα.» 
  «Μου έχουν μιλήσει, πράγματι. Αλλά, επίσης, μου είχαν πει ότι θα έμε-
νες στην Απαστράπτουσα.» 
  «Και θα έμενα, χωρίς καμία αντίρρηση απολύτως· εξάλλου, δεν είναι ο 
σκοπός μου να εμπλακώ σε κανενός τον πόλεμο. Ο Δαίδαλος, όμως, 
παρουσιάστηκε, και τα πάντα άλλαξαν.» 
  Ο Ανδρόνικος στράφηκε στον Δαίδαλο. «Τι εννοεί;» 
  «Ισχυρίζεται πως με ‘είδε’ να κάνω κάποια πράγματα, και πιστεύει 
πως πρέπει να βρίσκεται εδώ, για κάποιο λόγο.» 
  Ο Ανδρόνικος κοίταξε τον Τάμπριελ, ερωτηματικά. «Τι πράγματα;» 
  «Καλύτερα να σου μιλήσει ο Δαίδαλος πρώτα, Ανδρόνικε.» 
 
 
 
Ο Ανδρόνικος πήγε τους δύο μάγους στο δωμάτιο στρατηγικών σχεδι-
ασμών, που, ετούτη τη στιγμή, ήταν άδειο. Μονάχα οι τρεις τους ήταν 
εδώ, καθώς και η Ιωάννα. 
  «Νομίζω,» είπε ο Δαίδαλος, «πως έχω βρει τρόπο να νικήσουμε τον 
Κατακεραυνωτή, Πρίγκιπά μου.» Και κάθισε σε μια καρέκλα, σταυρώ-
νοντας τα χέρια του εμπρός του. 
  Οι υπόλοιποι κάθισαν γύρω. 
  «Πολύ φοβάμαι, κύριε Δαίδαλε,» είπε ο Ανδρόνικος, «ότι δεν έχουμε 
πλέον να κάνουμε μόνο με τον Κατακεραυνωτή. Ο Αυγερινός και η ο-
μάδα του επέστρεψαν από την Ταλκασία καθώς ξημέρωνε, και μου 
έφεραν άσχημα μαντάτα, τα οποία, μέχρι στιγμής, γνωρίζουμε μόνο 
εγώ και η Ιωάννα. Μου είπαν ότι και η Υφάντρα, μία ακόμα από τους 
Οκτώ, είναι ελεύθερη, και βρίσκεται μέσα στην ξαδέλφη μου, τη Δού-
κισσα Κορνηλία, της Βανκάρης.» 



1040  |  ΚΩΣΤΑΣ ΒΟΥΛΑΖΕΡΗΣ 

 

 

  «Η Δούκισσα είναι στο ίδιο μέρος με τον Πρίγκιπα Λούσιο;» ρώτησε ο 
Δαίδαλος. 
  «Ναι.» 
  «Τότε, πιθανώς να έχω βρει λύση και για το πρόβλημα του Κατακε-
ραυνωτή και για το πρόβλημα της Υφάντρας, συγχρόνως, Πρίγκιπά 
μου.» 
  «Υπάρχει τρόπος να διωχτούν τα πνεύματα των Οκτώ από μέσα τους 
και να φυλακιστούν;» 
  Ο Δαίδαλος κούνησε το κεφάλι αρνητικά «Δυστυχώς, όχι. Ή, τουλάχι-
στον, δεν τον ξέρω εγώ. Εξάλλου, μην ξεχνάς πως δεν είχα και πολύ 
χρόνο στη διάθεσή μου για ετούτη την έρευνα. Μόλις μία ημέρα.» 
  «Μία ημέρα;» απόρησε ο Ανδρόνικος. «Μα, λείπετε τόσο καιρό, κύριε 
Δαίδαλε!» 
  «Ο χρόνος δεν κυλά με τον ίδιο ρυθμό στη διάστασή μου,» του θύμισε 
ο μάγος. «Αλλά μονάχα εκεί μπορούσα να κάνω την έρευνα που ήθε-
λα.» 
  «Τι λύση βρήκατε, λοιπόν;» 
  «Τι γνωρίζεις για τους υπερδιαστασιακούς στροβίλους, Πρίγκιπά  
μου;» 
  Ο Ανδρόνικος συνοφρυώθηκε. Τι σχέση έχει αυτό; «Πρόκειται για ένα 
σπάνιο και άκρως επικίνδυνο φαινόμενο. Κανείς δεν ξέρει για ποιο λό-
γο εμφανίζονται, πάντως εκείνο που κάνουν είναι, κατά κάποιο τρόπο, 
να… σχίζουν τις διαστάσεις. Αν πέσεις μέσα τους, αμφίβολο είναι αν θα 
επιζήσεις.» 
  «Μπορώ να δημιουργήσω έναν τέτοιο στρόβιλο, Πρίγκιπά μου.» 
  «Κανονικά,» είπε ο Ανδρόνικος, «αυτό θα έπρεπε να με εκπλήσσει. 
Αλλά δε με εκπλήσσει–» Διέκοψε απότομα τα λόγια του, επειδή άρχισε 
να πιστεύει –να φοβάται– ότι καταλάβαινε πού το πήγαινε ο μάγος. 
«Γιατί, όμως, αυτή η κουβέντα περί υπερδιαστασιακών στροβίλων, 
κύριε Δαίδαλε;» 
  «Διότι πιστεύω πως ένας υπερδιαστασιακός στρόβιλος θα ήταν η κα-
λύτερη λύση στο πρόβλημα του Κατακεραυνωτή και της Υφάντρας.» 
  «Σκέφτεστε, δηλαδή, να τους ρίξετε μέσα σ’έναν υπερδιαστασιακό 
στρόβιλο;» 
  «Ναι,» απάντησε ο Δαίδαλος. «Ο στρόβιλος θα αρπάξει και το σώμα 
τους και το πνεύμα τους, και θα τα εκτοξεύσει κάπου μακριά απ’την 
Απολλώνια, σε κάποια άλλη διάσταση. Πιθανώς ακόμα και να κατα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1041 

 

 

στρέψει την πνευματική ουσία του Κατακεραυνωτή και της Υφάντρας, 
αν και δεν μπορώ να είμαι βέβαιος γι’αυτό. Πάντως, αν βρεθούν σε άλ-
λη διάσταση, πιστεύω πως θα χάσουν τις δυνάμεις τους και δε θα α-
ποτελούν πλέον κίνδυνο για την Απολλώνια.» 
  «Μιλάμε, όμως, για έναν υπερδιαστασιακό στρόβιλο, κύριε Δαίδαλε… 
Δε θα κάνει κάποια ζημιά στη διάστασή μας;» 
  «Ασφαλώς και θα κάνει. Θα δημιουργήσει κάτι σαν τρύπα, σαν πληγή, 
στην πραγματικότητα της Απολλώνιας. Ωστόσο, ορισμένες φορές, 
πρέπει να τραυματίσεις ένα σώμα, προκειμένου να το θεραπεύσεις 
από μια ασθένεια που εξαπλώνεται επάνω του.» 
  Ο Ανδρόνικος αναστέναξε. Σταύρωσε τα χέρια του εμπρός του και 
κοίταξε το πάτωμα, σκεπτικός. «Η ιδέα σας με τρομάζει, για να είμαι 
ειλικρινής,» είπε.  Και, υψώνοντας το βλέμμα του, για να κοιτάξει τον 
μάγο: «Δεν υπάρχει κάποια άλλη λύση;» 
  «Καμία που να μπορώ να δω εγώ, τουλάχιστον,» αποκρίθηκε ο Δαί-
δαλος. 
  «Με τη δημιουργία του στροβίλου,» είπε ο Ανδρόνικος, «δε θα σκο-
τωθούν μόνο ο Κατακεραυνωτής και η Υφάντρα· θα σκοτωθούν κι ένα 
σωρό άλλοι άνθρωποι που θα βρίσκονται γύρω τους. Έτσι δεν είναι;» 
  «Φοβάμαι πως, ναι, αυτό είναι αλήθεια.» 
  «Κι εξακολουθείτε να μου προτείνετε να το κάνω;» 
  «Πρίγκιπά μου,» είπε ο Δαίδαλος, «δεν προτείνω τίποτα. Εξηγώ μόνο 
ότι έχω βρει μια λύση. Αν θα την εφαρμόσετε, η απόφαση θα είναι δική 
σας.» 
  «Πώς ακριβώς θα δημιουργηθεί ο στρόβιλος;» ρώτησε ο Ανδρόνικος. 
  «Αυτό,» παραδέχτηκε ο Δαίδαλος, «είναι ένα άλλο πρόβλημα. Για να 
δημιουργηθεί ο στρόβιλος, χρειάζονται τουλάχιστον τέσσερις μηχανές 
ενεργειακής εστίασης και ένα επίκεντρο, τα οποία θα κατασκευαστούν 
σύμφωνα με τις οδηγίες μου. Μετά, το επίκεντρο πρέπει να μεταφερ-
θεί στο ακριβές σημείο απ’όπου θ’αρχίσει ο στρόβιλος, και πρέπει να 
ενεργοποιηθεί, ενώ οι μηχανές εστίασης θα είναι σε μια δεδομένη, αρ-
κετά μεγάλη, απόσταση γύρω του.» 
  «Και κάποιος θα πρέπει να μεταφέρει το επίκεντρο, σωστά;» 
  «Προφανώς.» 
  Ο Ανδρόνικος συνοφρυώθηκε. «Μα, σε μια τέτοια περίπτωση, δε ση-
μαίνει πως εκείνος που θα μεταφέρει, και θα ενεργοποιήσει, το επίκε-
ντρο θα πεθάνει;» 



1042  |  ΚΩΣΤΑΣ ΒΟΥΛΑΖΕΡΗΣ 

 

 

  Ο Δαίδαλος κατένευσε, σιωπηλά. 
  «Πρόκειται, επομένως, για αποστολή αυτοκτονίας… Κύριε Δαίδαλε, 
το σχέδιό σας μου φαίνεται δύσκολο –πολύ δύσκολο– να πραγματο-
ποιηθεί. Γιατί, εκτός των άλλων, πώς ακριβώς πιστεύετε ότι θα κατα-
φέρει ο μεταφορέας του επίκεντρου να πλησιάσει τον Λούσιο και την 
Κορνηλία αρκετά ώστε να είμαστε βέβαιοι ότι θα τους παγιδέψει ο 
στρόβιλος;» 
  «Δεν έχω απαντήσεις σε τέτοιου είδους διαδικαστικά ερωτήματα, 
Πρίγκιπά μου,» αποκρίθηκε ο Δαίδαλος. «Και με συγχωρείτε, αν αυτό 
ακούγεται απογοητευτικό, αλλά εγώ σάς δίνω μονάχα μια λύση· το 
πώς ακριβώς θα κάνετε αυτή τη λύση να λειτουργήσει για εσάς δεν το 
γνωρίζω.» 
  Ο Ανδρόνικος κούνησε το κεφάλι του. «Θα πρέπει να το σκεφτώ.» 
  «Το καταλαβαίνω,» είπε ο Δαίδαλος. 
  Ο Ανδρόνικος στράφηκε στον Τάμπριελ’λι. «Εσύ γιατί είσαι, τελικά, 
εδώ;» 
  «Διότι είδα τον στρόβιλο.» 
  «Τον είδες; Τον είδες να πραγματοποιείται;» 
  «Ναι,» είπε ο Τάμπριελ. «Όπως επίσης είδα και τον Δαίδαλο να σας 
δείχνει τα σχέδια για τις μηχανές εστίασης.» 
  «Κι αν εγώ αποφασίσω να μην αποδεχτώ τη λύση που μου προσφέ-
ρει; Τότε, τι ήταν αυτά που είδες, Τάμπριελ;» 
  «Μα, ένα πιθανό μέλλον, ασφαλώς.» 
  «Δε βγάζουν νόημα αυτά που λες. Ακούγονται σαν φιλοσοφίες ακα-
δημαϊκού περιεχομένου.» 
  «Πίστεψέ με, Ανδρόνικε, τίποτα που βλέπω δεν είναι ‘ακαδημαϊκού 
περιεχομένου’.» 
  «Η Ιωάννα μού είπε ότι, όσο βρισκόσασταν στο Πορφυρό Κενό, ισχυ-
ρίστηκες πως ήθελες να ταξιδέψεις μαζί της, προκειμένου να έρθεις 
εδώ και να μου μιλήσεις.» 
  «Αληθεύει.» 
  «Δεν αμφέβαλλα ότι αληθεύει. Εδώ είμαστε, λοιπόν, και μπορείς να 
μου μιλήσεις…» 
  «Πιστεύω πως αποτελείς μέρος της αποστολής μου, Ανδρόνικε,» δή-
λωσε ο Τάμπριελ. «Σε έχω δει πολλές φορές.» 
  «Ο Σέλιρ’χοκ μού είπε ότι ούτε εσύ δεν έχεις ακόμα ξεκαθαρίσει τι α-
κριβώς είναι αυτή η αποστολή σου.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1043 

 

 

  «Πράγματι, δεν το έχω ξεκαθαρίσει. Όχι εξολοκλήρου, τουλάχιστον. 
Ορισμένα πράγματα, όμως, τα έχω δει. Για παράδειγμα, σε είδα να βρί-
σκεσαι σ’ένα σκοτεινό κελί, γυμνός και κουλουριασμένος–» 
  «Μου το ανέφεραν,» είπε ο Ανδρόνικος, παρατηρώντας την όψη του 
Τάμπριελ. «Όπως επίσης μου ανέφεραν ότι με είδες να κοιτάζω έναν 
κώδικα, σε μια σουίτα ξενοδοχείου.» 
  Ο Τάμπριελ ένευσε. «Ναι. Αλλά δεν ξέρω πότε θα συμβεί αυτό.» 
  «Έχει ήδη συμβεί,» τον πληροφόρησε ο Ανδρόνικος. «Και τον κώδικα 
δεν μπορώ να τον διαβάσω.» 
  «Θα έρθει μια στιγμή που θα τον διαβάσεις· και ίσως ν’αποδειχτεί πο-
λύ σημαντικός.» 
  Ο Ανδρόνικος συνοφρυώθηκε. «Με είδες να τον διαβάζω;» 
  «Ναι.» 
  «Είδες κάτι που μπορεί να με βοηθήσει να σπάσω τον κώδικα;» 
  «Σε είδα μονάχα να τον διαβάζεις,» εξήγησε ο Τάμπριελ. «Και δεν ή-
σουν στην Απολλώνια.» 
  «Πού ήμουν;» 
  «Στην Αρβήντλια, νομίζω.» 
  «Στην Αρβήντλια; Πώς το κατάλαβες;» 
  «Γύρω σου βρισκόταν μια έρημος που δε νομίζω ότι υπάρχει αλλού. 
Επίσης, κοντά σου ήταν ένας λεοντόσαυρος –ένα πλάσμα γηγενές της 
Αρβήντλια.» 
  Ο Ανδρόνικος συνοφρυώθηκε. Στην Αρβήντλια… Ο πράκτοράς του, ο 
Αρίσταρχος, δεν ήταν αδύνατον να είχε καταλήξει εκεί, τώρα που το 
σκεφτόταν. Επιπλέον, από την Αρβήντλια υπήρχε πρόσβαση στη Διά-
σταση του Φωτός, και εκεί ήταν που η Ιωάννα είχε βρει τον Αρίσταρχο 
νεκρό: κάποιος είχε σαμποτάρει το όχημά του, ώστε να καταστραφεί η 
μονωτική του ιδιότητα και να περάσει μέσα η ακτινοβολία της Διά-
στασης του Φωτός, σκοτώνοντάς τον. Επομένως, ίσως να βρήκε τον 
κώδικα στην Αρβήντλια. Εξάλλου, οι Αρβήντλιοι ήταν γνωστό πως ή-
ταν υπερβολικά κρυψίνοες και μυστηριώδεις· δεν αποκλείεται να εί-
χαν πολλούς και διάφορους κρυφούς κώδικες, παντελώς άγνωστους 
στους αμύητους. Ο Αρίσταρχος χρησιμοποίησε το καλύτερο κωδικό σύ-
στημα που μπόρεσε να βρει, προκειμένου να αποκρύψει τις πληροφορί-
ες από τους πράκτορες της Παντοκράτειρας. 
  Βγάζει κάποιο νόημα τώρα… 



1044  |  ΚΩΣΤΑΣ ΒΟΥΛΑΖΕΡΗΣ 

 

 

  Η Ιωάννα, που μέχρι στιγμής ήταν σιωπηλή, ρώτησε τον Τάμπριελ: 
«Προτείνεις, δηλαδή, να ερευνήσουμε στην Αρβήντλια;» 
  «Η απάντησή μου θα είναι παρόμοια με του Δαίδαλου: Δεν προτείνω 
τίποτα, Μαύρη Δράκαινα· σας είπα μόνο ό,τι έχω δει.» 
  «Πιστεύεις ότι ο κώδικας έχει κάποια σχέση με την αποστολή σου;» 
τον ρώτησε ο Ανδρόνικος. 
  «Χωρίς να αισθάνομαι βέβαιος ακόμα, εικάζω πως ίσως.» 
  «Τάμπριελ, απάντησέ μου ειλικρινά: είσαι εναντίον της Παντοκράτει-
ρας τώρα, ή όχι;» 
  «Δεν ξέρω αν είμαι εναντίον της. Όμως δεν είμαι υπέρ της.» 
  «Δηλαδή, τι θα πρέπει να σε θεωρούμε; Φίλο ή εχθρό;» 
  «Τίποτα από τα δύο. Ωστόσο, πιστεύω πως πρέπει οι δυο μας να έ-
χουμε επικοινωνία, Ανδρόνικε.» 
  «Για ποιο λόγο;» 
  «Ίσως να χρειαστεί.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1045 

 

 

 

74 
 
 
Οι Απολλώνιες δυνάμεις του Πρίγκιπα Ανδρόνικου είχαν πλέον παρα-
ταχθεί στους Δασότοπους του Ωχρού Χώματος ακριβώς όπως έπρεπε, 
καλύπτοντας, με όσο το δυνατόν περισσότερους μαχητές, ολόκληρο το 
τμήμα της περιφέρειας των Δασότοπων που ξεκινούσε από την Άκαν-
θο και κατέληγε στην Ταλκασία: δηλαδή, δυτικά-βόρεια-ανατολικά, 
σχηματίζοντας ένα ημικύκλιο. Δεν υπήρχε τίποτα που να τους εμποδί-
ζει απ’το να επιτεθούν στους Παντοκρατορικούς, μόλις εκείνοι τούς 
έδιναν την ευκαιρία. 
  Και το έκαναν. Τους έδωσαν την ευκαιρία. 
  Οι δυνάμεις της Παντοκράτειρας που βρίσκονταν στη δυτική μεριά 
του Βόρειου Μετώπου είχαν περάσει το Δυτικό Πέρασμα, είχαν κατα-
κτήσει την έρημη Νούμβρια (χωρίς να βρουν εκεί ούτε ενεργειακά α-
ποθέματα, ούτε όπλα, ούτε καν τρόφιμα· οι Απολλώνιοι είχαν αδειάσει 
πλήρως την πόλη, προτού την εγκαταλείψουν στο έλεος των εχθρών 
τους), και είχαν αρχίσει να προελαύνουν προς τις μικρότερες πόλεις 
μετά απ’αυτήν, όπως ήταν η Άκανθος. Οι πολεμιστές του Πρίγκιπα Αν-
δρόνικου, εντοπίζοντάς τους χωρίς δυσκολία, τους επιτέθηκαν με αε-
ροσκάφη, γρήγορα άρματα μάχης, και μικρές, διάσπαρτες μονάδες πε-
ζικού και ιππικού. Χτυπώντας τους βίαια κι έπειτα υποχωρώντας προς 
τους Δασότοπους, για να βρουν κάλυψη μέσα στη βλάστηση. Οι Πα-
ντοκρατορικοί τούς καταδίωξαν, μα δίστασαν να περάσουν τις παρυ-
φές, αβέβαιοι πόσους αντιπάλους είχαν να αντιμετωπίσουν και μη 
γνωρίζοντας τα εδάφη εμπρός τους, πράγμα το οποίο τους έκανε επι-
φυλακτικούς. Τι προσπαθούσαν να επιτύχουν εδώ οι Απολλώνιοι; α-
ναρωτιόνταν. Να τους παρασύρουν σε κάποια παγίδα; Αυτό δεν πρό-
κειται να έπιανε! Από την άλλη, όμως, δεν μπορούσαν και να προχω-
ρήσουν βαθύτερα μέσα στη διάσταση, χωρίς νάχουν αντιμετωπίσει 
ετούτη την απειλή, γιατί, έτσι, θ’άφηναν έναν επικίνδυνο εχθρό πίσω 
τους: κι αυτό ήταν πάντοτε επιζήμιο… 
  Στη βόρεια μεριά του Μετώπου τα πράγματα ήταν λιγάκι πιο ήσυχα. 
Οι πολεμιστές του Πρίγκιπα Ανδρόνικου είχαν αρχίσει να κάνουν αιφ-



1046  |  ΚΩΣΤΑΣ ΒΟΥΛΑΖΕΡΗΣ 

 

 

νιδιαστικές επιθέσεις στη Χρυσόπολη, καθώς και στα φυλάκια που 
είχαν στήσει οι Παντοκρατορικοί σ’ολόκληρο το Δουκάτο της Χρυσό-
πολης. Οι εχθροί τους, όμως, δεν προσπαθούσαν να τους καταδιώξουν· 
έπαιζαν αμυντικά, για την ώρα, μάλλον επειδή δεν διέθεταν αρκετές 
δυνάμεις εδώ, και προτιμούσαν να κρατήσουν ό,τι είχαν κατακτήσει 
παρά να επεκταθούν. Ο Στρατάρχης Φιλόπνοος, μαθαίνοντάς το αυτό 
–μέσω του άριστου τηλεπικοινωνιακού δικτύου που είχε στηθεί στους 
Δασότοπους του Ωχρού Χώματος–, πρόσταξε ορισμένες μονάδες να 
απομακρυνθούν από τα βόρεια, αφού δεν χρειάζονταν εκεί, και να με-
ταφερθούν στα δυτικά, όπου υπήρχε περισσότερη ανάγκη. 
  Στα ανατολικά, οι δυνάμεις του Πρίγκιπα Ανδρόνικου επιτέθηκαν στο 
Παντοκρατορικό στράτευμα που βρισκόταν κοντά στην Ταλκασία. Το 
χτυπούσαν με αεροσκάφη, ταχεία άρματα μάχης, μικρές μονάδες ιππι-
κού και πεζικού, και μετά κρύβονταν πάλι μέσα στη βλάστηση, για 
ν’αποφύγουν την καταδίωξη των εχθρών τους. Παρατήρησαν, όμως, 
και κάτι ασυνήθιστο στους Παντοκρατορικούς, το οποίο μετέφεραν 
στον Στρατάρχη Φιλόπνοο, μέσω του τηλεπικοινωνιακού δικτύου: ο 
εχθρός δεν ήταν συγκεντρωμένος σε ένα κεντρικό στρατόπεδο· ήταν 
διαιρεμένος σε πολλά μικρά στρατόπεδα σ’όλη τη βόρεια μεριά του 
Δουκάτου της Ταλκασίας. Δεν γνώριζαν για ποιο λόγο μπορεί να συνέ-
βαινε αυτό, όμως όφειλαν να παραδεχτούν ότι τους εξυπηρετούσε, 
αφού συνέβαλλε στο γενικότερο χάος που προσπαθούσαν να δημι-
ουργήσουν και έκανε την τακτική κλεφτοπολέμου που ακολουθούσαν 
ευκολότερη. 
  «Τι λόγο μπορεί να έχουν για να είναι χωρισμένοι, Κλείτε;» ρώτησε ο 
Ανδρόνικος, όταν τους ήρθαν τα νέα. 
  «Δεν είμαι βέβαιος, Πρίγκιπά μου.» 
  «Έχουν καταλάβει πώς δρουν ο Κατακεραυνωτής και η Υφάντρα, 
Υψηλότατε,» είπε η Αυγερινός. «Ότι, δηλαδή, τους είναι ευκολότερο να 
επηρεάσουν μια μάζα συγκεντρωμένων ανθρώπων, παρά πολλά διά-
σπαρτα τμήματα.» 
  «Ναι,» αποκρίθηκε ο Ανδρόνικος, καθώς ήταν καθισμένος πίσω από 
τον χάρτη των Δασότοπων του Ωχρού Χώματος, «ακούγεται λογικό.» 
  Κι ύστερα, ρώτησε: «Ποια είναι η άποψή σου για το σχέδιο του Δαί-
δαλου, Αυγερινέ;» Δεν είχε περάσει πολύς καιρός από τότε που ο μά-
γος είχε προτείνει στον Ανδρόνικο να δημιουργήσουν τον υπερδια-
στασιακό στρόβιλο· είχε έρθει στη βάση το πρωί, και τώρα ήταν από-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1047 

 

 

γευμα. Τα χρώματα του ουρανού είχαν αρχίσει να σκουραίνουν, και 
ενεργειακές λάμπες, ή λάμπες λαδιού, έπρεπε να είναι αναμμένες μέσα 
στα οικήματα για να βλέπει κανείς. 
  «Μου φαίνεται ριψοκίνδυνο,» απάντησε ο Αυγερινός. 
  «Πιστεύεις, όμως, ότι θα λειτουργήσει; Ότι ο Κατακεραυνωτής και η 
Υφάντρα θα διωχτούν έτσι από την Απολλώνια; Για πάντα;» 
  «Δεν γνωρίζω, Πρίγκιπά μου. Μέχρι που εσείς μου μιλήσατε γι’αυτό, 
δεν ήξερα καν τι ήταν το φαινόμενο που ονομάζεται υπερδιαστασια-
κός στρόβιλος.» 
  Εκτός από τον Ανδρόνικο, τον Αυγερινό, και τον Φιλόπνοο, στο δω-
μάτιο ήταν και ο Σέλιρ’χοκ, η Άνμα’ταρ, και ο Φαρνέλιος. Και η χρυσό-
δερμη μάγισσα είπε τώρα: «Ο στρόβιλος θα κάνει μόνιμα προβλήματα 
στη διάσταση της Απολλώνιας. Το καταλαβαίνεις αυτό, έτσι;» 
  «Ναι,» αποκρίθηκε ο Ανδρόνικος. 
  «Ένας υπερδιαστασιακός στρόβιλος δεν κλείνει πάντα αφότου έχει 
δημιουργηθεί, Πρίγκιπά μου,» τόνισε ο Σέλιρ’χοκ. «Και αμφιβάλλω αν 
ακόμα κι αυτός ο Δαίδαλος θα μπορεί να τον κλείσει.» 
  «Το αντιλαμβάνομαι. Τι άλλη λύση, όμως, υπάρχει για να διώξουμε 
τους Οκτώ; Έχεις εσύ να προτείνεις κάτι, Σέλιρ;» 
  Ο μάγος κούνησε το κεφάλι αρνητικά. «Το σχέδιο του Δαίδαλου, ό-
μως, εξακολουθεί να μου φαίνεται ριψοκίνδυνο. Με τον υπερδιαστα-
σιακό στρόβιλο, δε θα καταστραφούν μόνο ο Κατακεραυνωτής και η 
Υφάντρα. Αν, για παράδειγμα, καταφέρουμε να τον δημιουργήσουμε 
μέσα στην Ταλκασία, αυτό σημαίνει πως ολόκληρη η πόλη θα καταρ-
ρεύσει, καθώς η ίδια η πραγματικότητα της διάστασης θα σπάσει. Ε-
πιπλέον, ένα μεγάλο μέρος του Δουκάτου της Ταλκασίας πιθανώς να 
καταστραφεί, και σίγουρα αυτά τα εδάφη θα γίνουν ακατοίκητα. Και 
δεν τολμώ καν να υποθέσω τι άλλα πιθανά παράπλευρα αποτελέσμα-
τα μπορεί να έχει ένας υπερδιαστασιακός στρόβιλος για την Απολλώ-
νια.» 
  «Η παρουσία των Οκτώ,» τόνισε ο Αυγερινός, «θα έχει επίσης πολλά 
παράπλευρα αποτελέσματα για ολόκληρη την Απολλώνια, μάγε. Κα-
θώς και πολλά άμεσα αποτελέσματα.» 
  «Είσαι, δηλαδή, υπέρ αυτού του σχεδίου;» 
  «Όπως είπα ήδη, μου φαίνεται ριψοκίνδυνο. Και δεν ξέρω καν τι α-
κριβώς είναι αυτός ο υπερδιαστασιακός στρόβιλος. Όμως ξέρω πολύ 
καλά τι είναι οι Οκτώ του Μαύρου Νάρζουλ. Πρέπει οπωσδήποτε να 



1048  |  ΚΩΣΤΑΣ ΒΟΥΛΑΖΕΡΗΣ 

 

 

διωχτούν, να καταστραφούν, ή να επαναφυλακιστούν, όπως τους είχε 
φυλακίσει ο Κύριός μας, ο Απόλλων.» 
  «Θα μπορούσα να κάνω μια πρόταση, Πρίγκιπά μου, σε περίπτωση 
που, τελικά, χρησιμοποιηθεί ο υπερδιαστασιακός στρόβιλος;» ρώτησε 
ο Στρατάρχης Φιλόπνοος. 
  «Ασφαλώς, Κλείτε.» 
  «Σας προϊδεάζω, εξαρχής, ότι θα μιλήσω από καθαρά στρατηγική ά-
ποψη, όχι από ηθική. Όπως έχω αντιληφτεί, η δημιουργία του στροβί-
λου θα σκοτώσει και πολλούς Απολλώνιους στρατιώτες, οι οποίοι θα 
βρίσκονται γύρω από τον Πρίγκιπα Λούσιο και τη Δούκισσα Κορνηλία. 
Επίσης, θα προκαλέσει καταστροφές σε οικοδομήματα, οχήματα, αε-
ροσκάφη, και αποθέματα ενέργειας. Εν ολίγοις, θα μας τραυματίσει 
πολύ άσχημα, πράγμα το οποίο θα δώσει πλεονέκτημα στις δυνάμεις 
της Παντοκράτειρας. Επομένως, προτείνω, αν είναι να χρησιμοποιηθεί 
ο στρόβιλος, να χρησιμοποιηθεί με τέτοιο τρόπο ώστε να βρίσκονται 
εντός της εμβέλειάς του και οι Παντοκρατορικοί. Έτσι, η νίκη μας στο 
Βόρειο Μέτωπο –που δεν είναι καθόλου βέβαιη, ούτως ή άλλως– θα 
διευκολυνθεί· δε θα γίνει ακόμα δυσκολότερη.» 
  «Αυτό που λες είναι σωστό, Κλείτε,» αποκρίθηκε ο Ανδρόνικος. 
«Πράγματι, αν αποφασίσουμε να δημιουργήσουμε τον στρόβιλο, θα 
πρέπει να βρούμε την καλύτερη δυνατή στιγμή για να το κάνουμε, κα-
θώς και την καλύτερη δυνατή θέση.» 
  «Σκεφτείτε το πολύ καλά, Πρίγκιπά μου, προτού το επιχειρήσετε,» 
τόνισε ο Σέλιρ’χοκ. «Κι επιπλέον, θέλω να σας πω πως υπάρχει και κά-
τι άλλο που με απασχολεί…» 
  «Το οποίο είναι…;» 
  «Η παρουσία του Τάμπριελ’λι. Δεν καταλαβαίνω γιατί ενδιαφέρεται 
τόσο για τον υπερδιαστασιακό στρόβιλο. Επειδή απλά τον έχει δει; Και 
λοιπόν; Τόσες εικόνες έχει δει, τον τελευταίο καιρό. Τι διαφορά έχει ο 
στρόβιλος;» 
  Ο Ανδρόνικος συνοφρυώθηκε. «Αυτό, όντως, είναι περίεργο, μάγε,» 
παραδέχτηκε. Και έπρεπε να το είχα σκεφτεί κι εγώ, μάλωσε τον εαυτό 
του. Έχω γίνει απρόσεχτος. Απρόσεχτος! Είχε, όμως, και πολλά στο 
μυαλό του, τελευταία. Ένα σωρό έγνοιες μπέρδευαν τις σκέψεις του. 
Αλλά πρέπει να πάρω την καλύτερη δυνατή απόφαση για την Απολλώ-
νια! Την καλύτερη δυνατή απόφαση. Και το φοβόταν αυτό· το φοβόταν 
πολύ… 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1049 

 

 

  «Ίσως,» είπε ο Σέλιρ’χοκ, «θα ήταν συνετό να μιλήσω στον Τάμπρι-
ελ’λι.» 
  «Ό,τι νομίζεις,» αποκρίθηκε ο Ανδρόνικος. 
 
 
 
«Καλησπέρα, Σέλιρ’χοκ.» 
  Ο Τάμπριελ στεκόταν στην άκρη του χώρου προσγειώσε-
ων/απογειώσεων της βάσης, και ατένιζε το σκοτάδι των ατελείωτων 
Δασότοπων, που πολλά κρυσταλλωμένα και χιονισμένα τους σημεία 
γυάλιζαν στο αχνό, γαλάζιο φως της Γλαυκής. Ο ερυθρόδερμος μάγος 
είχε μια κάπα ριγμένη στους ώμους του, αλλά δεν φορούσε την κου-
κούλα· τα μακριά, λευκά μαλλιά του έκαναν αντίθεση με την υπόλοιπη 
σκοτεινή του μορφή. 
  Δε γύρισε να κοιτάξει τον Σέλιρ’χοκ, καθώς εκείνος τον πλησίαζε, για 
να σταθεί πλάι του. 
  «Σκέφτεσαι να πάρεις αεροσκάφος και να φύγεις;» 
  «Όχι,» είπε ο Τάμπριελ. «Όχι ακόμα.» 
  «Γιατί ενδιαφέρεσαι τόσο για τον υπερδιαστασιακό στρόβιλο του 
Δαίδαλου;» ρώτησε ο Σέλιρ’χοκ. 
  Ο Τάμπριελ στράφηκε να ατενίσει το πρόσωπο του μαυρόδερμου μά-
γου. «Φοβάσαι ότι τώρα σκοπεύω να σας προδώσω στην Παντοκρά-
τειρα;» 
  «Ειλικρινά;» 
  «Ναι.» 
  «Όχι,» είπε ο Σέλιρ’χοκ, «δεν φοβάμαι αυτό.» 
  «Τι σ’έκανε, τότε, να έρθεις να με βρεις για να με ρωτήσεις ακριβώς 
αυτό το πράγμα;» 
  «Εκείνο που φοβάμαι είναι ότι δε σ’ενδιαφέρει ούτε η Παντοκράτειρα 
ούτε εμείς, Τάμπριελ’λι.» 
  «Ο φόβος σου, Σέλιρ’χοκ, είναι βάσιμος.» Ο Τάμπριελ δεν βλεφάρισε, 
καθώς τον ατένιζε κατάματα. 
  «Γιατί, λοιπόν; Γιατί σ’απασχολεί ο στρόβιλος;» 
  «Για να δημιουργηθεί ο υπερδιαστασιακός στρόβιλος, κάποιος πρέπει 
να… θυσιαστεί. Υποθέτω πως σ’το είπε αυτό ο Ανδρόνικος, σωστά;» 
  Ο Σέλιρ’χοκ ένευσε. 
  «Σκέφτομαι να θυσιαστώ εγώ,» εξήγησε ο Τάμπριελ. 



1050  |  ΚΩΣΤΑΣ ΒΟΥΛΑΖΕΡΗΣ 

 

 

  «Ακόμα κι εσύ δεν μπορεί να είσαι τόσο τρελός,» είπε ο Σέλιρ’χοκ. 
  Ο Τάμπριελ έστρεψε πάλι το βλέμμα του στους σκοτεινούς Δασότο-
πους. 
  «Πιστεύεις ότι ο στρόβιλος δεν θα σε σκοτώσει;» ρώτησε ο Σέλιρ’χοκ. 
  «Υπάρχουν περιπτώσεις ανθρώπων, ξέρεις, που τους έχει παρασύρει 
υπερδιαστασιακός στρόβιλος και δεν έχουν πεθάνει.» 
  «Υπάρχουν, επίσης, περιπτώσεις ανθρώπων που έχουν πέσει από αε-
ροπλάνο και έχουν επιβιώσει. Αλλά αυτός δεν είναι ο κανόνας. Και οι 
πιθανότητες να επιβιώσεις από υπερδιαστασιακό στρόβιλο νομίζω 
πως είναι λιγότερες, Τάμπριελ’λι.» 
  «Και, μάλλον, έχεις δίκιο. Κανείς δεν έχει μπει στον κόπο να τις υπο-
λογίσει.» 
  «Έχεις δει τον εαυτό σου να επιβιώνει από τον υπερδιαστασιακό 
στρόβιλο;» ρώτησε ο Σέλιρ’χοκ. 
  «Όχι. Τον έχω δει, όμως, να δημιουργεί τον στρόβιλο. Να ενεργοποιεί 
το επίκεντρο του Δαίδαλου.» 
  «Και είσαι σίγουρος ότι θα ζήσεις μετά απ’αυτό; Δε σκέφτεσαι ότι 
ίσως οι εικόνες που βλέπεις να προσπαθούν να σε οδηγήσουν στην 
καταστροφή σου;» 
  Ο Τάμπριελ γύρισε να τον κοιτάξει. «Για ποιο λόγο, Σέλιρ’χοκ;» 
  «Δεν ξέρω. Αλλά, επίσης, δεν ξέρω και γιατί βλέπεις αυτές τις εικόνες, 
έτσι κι αλλιώς.» Και, με τούτα τα λόγια, στράφηκε κι απομακρύνθηκε 
από τον Τάμπριελ’λι. 
 
 
 
Η Στρατηγός Ιπποθόη εξήγησε στον Λούσιο –ο οποίος βρισκόταν στο 
καθιστικό των δωματίων του, μαζί με την Κορνηλία, τον Ταχύβιο, και 
τον Ιερώνυμο– ότι κάποιοι χτυπούσαν τους Παντοκρατορικούς από 
τους Δασότοπους του Ωχρού Χώματος. Ξεπρόβαλλαν απροειδοποίητα 
από εκεί, επιτίθονταν, κι ύστερα χάνονταν πάλι μέσα στη βλάστηση. Οι 
ανιχνευτές που τους είχαν δει έλεγαν ότι ήταν Απολλώνιοι πολεμιστές. 
  «Ο Πρίγκιπας Ανδρόνικος,» είπε ο Ιερώνυμος. «Ήρθε, επιτέλους, να 
βοηθήσει! Τουλάχιστον, απ’ό,τι φαίνεται, ο ένας απ’τους δυο σας έχει 
περισσότερο μυαλό,» πρόσθεσε, κοιτάζοντας τον Λούσιο. 
  «Δεν χρειαζόμαστε τη βοήθειά του!» αντιγύρισε ο Λούσιος. «Κι επι-
πλέον, τι ακριβώς έχει κάνει, ξάδελφε; Λίγο κλεφτοπόλεμο στους Πα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1051 

 

 

ντοκρατορικούς; Και λοιπόν;» φώναξε. «Πιστεύεις ότι αυτό θα τους 
διώξει από την Απολλώνια;» 
  «Οι δικές σου τακτικές δεν έχουν, μέχρι στιγμής, αποδειχτεί πιο απο-
τελεσματικές–» 
  «Δεν έχουν αποδειχτεί πιο αποτελεσματικές;» γρύλισε ο Λούσιος, κα-
θώς σηκωνόταν από τη θέση του. Τα μάτια του άστραψαν, αφύσικα. 
«Ξέρεις πόσους Παντοκρατορικούς ξεφορτωθήκαμε με την προηγού-
μενή μας επίθεση;» 
  «Εννοείς τότε που ήρθαν τα Παντοκρατορικά αεροσκάφη από το 
Ταλκάσιο Πέρασμα και ρήμαξαν την πόλη; –ΑΑΑ!» Ο Ιερώνυμος πετά-
χτηκε από την καρέκλα του, σκόνταψε, και έπεσε, καθώς αστραπές 
εκτοξεύονταν από τη χούφτα του Κατακεραυνωτή και μαύριζαν το 
πάτωμα μπροστά από εκεί όπου, πριν από λίγο, βρίσκονταν τα πόδια 
του. 
  Η Ιπποθόη κοίταζε με γουρλωμένα μάτια. 
  Ο Ταχύβιος είπε: «Μεγάλε Άρχοντα, όχι!» 
  Η Κορνηλία σκέφτηκε: Τι ανοησίες είν’αυτές; Ο αδελφός μου ποτέ δεν 
ήξερε πώς να κρατά το στόμα του κλειστό, ο ηλίθιος! 
  «Την επόμενη φορά,» είπε ο Λούσιος στον Ιερώνυμο, «δε θα σημαδέ-
ψω τα πόδια σου, ξάδελφε.» 
  Στράφηκε στην Ιπποθόη, η οποία ρώτησε, ταραγμένα: «Τι-τι επιθυ-
μείτε να γίνει, Μεγαλειότατε; Εννοώ, σχετικά με τους Παντοκρατορι-
κούς και τις αιφνίδιες επιθέσεις από τους Δασότοπους του Ωχρού Χώ-
ματος;» 
  «Τις θέσεις τους τις έχεις, Στρατηγέ;» 
  «Τις θέσεις τους;» 
  «Τις θέσεις των Παντοκρατορικών, Στρατηγέ. Δε σου είπα να μάθεις 
πώς έχουν διαιρέσει τις δυνάμεις τους και να μου αναφέρεις;» 
  Η Ιπποθόη είχε ήδη αρχίσει να βγάζει ένα διπλωμένο χαρτί από τη 
ζώνη της, καθώς ο Λούσιος μιλούσε. «Ασφαλώς, Μεγαλειότατε,» απο-
κρίθηκε, μοιάζοντας να επανακτεί την αυτοκυριαρχία της. «Τις έχουμε 
σημειώσει. Αυτές που μπορούσαμε να δούμε, βέβαια, γιατί οι ανιχνευ-
τές μας έχουν τη δυνατότητα να φτάσουν ώς ένα σημείο και όχι παρα-
πέρα.» 
  Ο Λούσιος ένευσε, παίρνοντας το χαρτί και απλώνοντάς το πάνω στο 
τραπέζι. 



1052  |  ΚΩΣΤΑΣ ΒΟΥΛΑΖΕΡΗΣ 

 

 

  Εν τω μεταξύ, ο Ιερώνυμος σηκωνόταν απ’το πάτωμα, και η Υφάντρα 
το βρήκε σκόπιμο να παρέμβει ελαφρώς στα νήματα και στους κό-
μπους που περιστοίχιζαν τον εγκέφαλό του, για ν’απομακρύνει τον 
θυμό και να μην προκληθούν άλλες φασαρίες. Επίσης, καλό θα ήταν να 
εμποτίσει τον αδελφό της με λίγο φόβο για τον Κατακεραυνωτή· έ-
πρεπε να μάθει να σέβεται ορισμένες δυνάμεις. Χρησιμοποιώντας τη 
νοητική του ενέργεια, τροποποίησε τις σκέψεις του, δίχως κανένας 
μέσα στο δωμάτιο –συμπεριλαμβανομένου του Ιερώνυμου– να κατα-
λάβει ότι κάτι ασυνήθιστο γινόταν. 
  Ο Λούσιος κοίταξε τις σημειωμένες θέσεις επάνω στον χάρτη. «Και 
δεν έχουν κινηθεί καθόλου προς το μέρος μας, Στρατηγέ;» 
  «Μέχρι στιγμής όχι, Μεγαλειότατε.» 
  «Καλώς. Μπορείς να πηγαίνεις. Και να με κρατάς ενήμερο.» 
  «Ασφαλώς.» Η Ιπποθόη υποκλίθηκε, και έφυγε. 
  «Δεν είναι εύκολο να τους επηρεάσουμε, έτσι όπως είναι τοποθετημέ-
νοι τώρα,» είπε ο Λούσιος στην Κορνηλία, έχοντας τις παλάμες του α-
κουμπισμένες στο τραπέζι και στηριζόμενος επάνω τους. 
  Η Δούκισσα σηκώθηκε από τη θέση της και πλησίασε, για να κοιτάξει 
κι εκείνη. Ο Ταχύβιος την ακολούθησε. Ο Ιερώνυμος προτίμησε να δια-
τηρήσει απόσταση ασφαλείας από τον Κατακεραυνωτή· και η Κορνη-
λία, παρατηρώντας το αυτό με τις άκριες των ματιών της, σκέφτηκε: 
Καλύτερα έτσι. Πολύ καλύτερα. Συν τω χρόνω, θα σε κάνω να κατανοή-
σεις τη Σοφία του Μεγάλου Δασκάλου, αδελφέ. Όπως ο Ταχύβιος, θα 
γίνεις πραγματικός πιστός. 
  «Τι προτείνεις, λοιπόν;» ρώτησε τον Λούσιο, αφού κοίταξε τις θέσεις 
των Παντοκρατορικών επάνω στον χάρτη. 
  «Δεν έχω κάτι να προτείνω,» αποκρίθηκε εκείνος· και στην όψη του 
έμοιαζε να υπάρχει απογοήτευση. «Θα πρέπει να τους περιμένουμε να 
έρθουν αυτοί σε μας. Δεν υπάρχει άλλη λύση.» 
  Η στρατηγική δεν ήταν το δυνατό σημείο της Κορνηλίας. Ήξερε πολύ, 
πολύ λίγα. Επομένως, δε σκόπευε, έτσι κι αλλιώς, να φέρει αντίρρηση 
στον Λούσιο, εκτός αν έλεγε κάτι τελείως ανόητο. «Εντάξει,» αποκρί-
θηκε, ανασηκώνοντας τους ώμους, «ας περιμένουμε.» 
  «Δε μου αρέσει, όμως,» πρόσθεσε ο Κατακεραυνωτής, και πήρε τα 
χέρια του απ’το τραπέζι, βηματίζοντας μέσα στο δωμάτιο. 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1053 

 

 

 
Ο Υποστράτηγος Φάνελμος τής ανέφερε ακόμα δύο επιθέσεις από 
τους Δασότοπους του Ωχρού Χώματος. 
  Η Νικίτα σηκώθηκε απ’τη θέση της στο κέντρο ελέγχου του Δράκο-
ντα. «Αναρωτιέμαι αν όλα τούτα ήταν σχεδιασμένα απ’την αρχή,» είπε. 
«Μας επιτέθηκαν πρώτα με τους μάγους τους, προκειμένου να προκα-
λέσουν αναστάτωση στους στρατιώτες μας και να τους βάλουν να αλ-
ληλοσκοτωθούν. Μετά, επιχείρησαν την ίδια μορφή επίθεσης για δεύ-
τερη φορά. Γνώριζαν, όμως, ότι τώρα θα τους είχαμε καταλάβει. Και, 
ως εκ τούτου, γνώριζαν ότι θα διαιρεθούμε, για να μην μπορούν να 
επηρεάσουν όλους τους πολεμιστές μας μαζί. Έτσι, είχαν σχεδιάσει να 
χρησιμοποιήσουν μεθόδους κλεφτοπολέμου, καθώς θα είμαστε διαι-
ρεμένοι και πιο ευάλωτοι σε μια τέτοια τακτική. Τι νομίζεις, Υποστρά-
τηγε; Το θεωρείς πιθανό;» 
  «Δεν είμαι σίγουρος, Στρατηγέ μου,» αποκρίθηκε ο Φάνελμος, τρίβο-
ντας το φουντωτό, καστανό μουστάκι του, «αλλά ίσως…» 
  «Εγώ, Στρατηγέ,» είπε ο Μέμντουρ’χοκ, «το θεωρώ μάλλον απίθανο 
να ισχύει.» Ζύγωσε τη Νικίτα, βαστώντας το μακρύ ραβδί του και 
μοιάζοντας να το χρησιμοποιεί σαν τρίτο πόδι. 
  «Για ποιο λόγο;» ρώτησε εκείνη. 
  «Επειδή οι… μάγοι τους –αφού επιθυμείς να τους αποκαλείς έτσι– 
παραλίγο να σκοτωθούν, στην τελευταία τους προσπάθεια να μας ε-
πηρεάσουν. Πιστεύεις ότι θα το ήθελαν αυτό;» 
  Η Νικίτα συνοφρυώθηκε. Και δεν απάντησε στην ερώτηση του Μέμ-
ντουρ’χοκ· του έκανε μια δική της ερώτηση: «Δε θάπρεπε να τους α-
ποκαλώ ‘μάγους’; Γιατί;» 
  «Γιατί δεν γνωρίζω κανένα τάγμα μάγων που να προσφέρει τέτοιες 
δυνάμεις, Στρατηγέ. Οι Απολλώνιοι μπορούν να επηρεάζουν, μαζικά, τη 
νοητική ενέργεια χιλιάδων ανθρώπων. Είναι ανήκουστο.» 
  «Μισό λεπτό,» είπε η Νικίτα. «Αν δεν είναι μάγοι, τι μπορεί να είναι; 
Δεν είναι άνθρωποι, Μέμντουρ’χοκ;» 
  «Δεν είμαι βέβαιος γι’αυτό. Ίσως να είναι κάποιου είδους οντότητες 
γηγενείς της Απολλώνιας.» 
  «Και πώς δεν είχαμε ακούσει γι’αυτές ώς τώρα;» 
  «Δεν ξέρω.» 
  Η Νικίτα κούνησε το κεφάλι, προβληματισμένα, και ξανακάθισε στη 
θέση της. «Υποστράτηγε,» ρώτησε τον Φάνελμο, «οι δυνάμεις που μας 



1054  |  ΚΩΣΤΑΣ ΒΟΥΛΑΖΕΡΗΣ 

 

 

επιτίθενται από τους Δασότοπους μοιάζουν να έρχονται από την Ταλ-
κασία; Δηλαδή, έχετε εντοπίσει στρατό από την Ταλκασία να πηγαίνει 
στους Δασότοπους;» 
  «Όχι,» αποκρίθηκε ο Φάνελμος. 
  «Επομένως, θα μπορούσαν να έρχονται κι από αλλού, σωστά; Θα 
μπορούσαν ακόμα και να έχουν κάποια βάση μέσα στους Δασότο-
πους.» 
  «Θα μπορούσαν, Στρατηγέ. Αν και αυτοί οι τόποι μού φαίνονται, εμέ-
να προσωπικά, κάπως δύσβατοι για στρατεύματα…» 
  «Ιδανικοί, δηλαδή, για να τους χρησιμοποιήσει κάποιος ως μέρος της 
άμυνάς του,» είπε η Νικίτα. Και τα μάτια της στένεψαν. «Ναι,» μουρ-
μούρισε, «ακριβώς κάτι τέτοιο θα έκανε ο Ανδρόνικος. Ακριβώς κάτι 
τέτοιο θα οργάνωνε ένας αποστάτης…» 
  Ο Φάνελμος δε μίλησε, μένοντας σιωπηλός και περιμένοντας διατα-
γές. 
  Ο Μέμντουρ’χοκ είχε, ως συνήθως, εκείνη την ήρεμη, στωική έκφρα-
ση στο πρόσωπό του. Και, για στρατηγικά θέματα, προτιμούσε να μην 
εκφέρει άποψη, παρά μονάχα σε εξαιρέσεις. 
  Η Νικίτα είπε: «Πιστεύω πως το καλύτερο που έχουμε να κάνουμε 
είναι να επιτεθούμε κατά μέτωπο στην Ταλκασία. Να την καταλάβου-
με όσο το δυνατόν γρηγορότερα. Γιατί, όσο μένουμε εδώ –από φόβο 
μην επηρεάσουν οι Απολλώνιοι νοητικά τους στρατιώτες μας–, θα έρ-
χονται δυνάμεις από τους Δασότοπους και θα μας χτυπάνε συνεχώς, 
ενώ, έπειτα, θα χάνονται μέσα στη βλάστηση –κι εκεί δε μας συμφέρει 
να τους ακολουθήσουμε. 
  »Θα επιτεθούμε, λοιπόν. Συγχρονισμένα με το στράτευμα του Στρα-
τηγού Μενέλαου από το Ταλκάσιο Πέρασμα. Όσο νοητικό έλεγχο κι αν 
καταφέρουν να μας ασκήσουν οι Απολλώνιοι, εξακολουθούμε να είμα-
στε πολύ περισσότεροι από αυτούς και, πιθανώς, καλύτερα εξοπλι-
σμένοι. Θα εξολοθρεύσουμε τους πάντες μέσα στην Ταλκασία –και 
τους στρατιώτες, και τα άρματα, και τα αεροπλάνα, και αυτές τις… 
οντότητες που έρχονται και παίζουν με τα μυαλά των πολεμιστών μου. 
  »Τι νομίζεις, μάγε, θα μπορέσουμε να το κατορθώσουμε τούτο;» 
  «Λογικά, ναι,» απάντησε ο Μέμντουρ’χοκ. «Απ’ό,τι έχουμε δει μέχρι 
στιγμής, οι δυνάμεις νοητικού ελέγχου των Απολλώνιων δεν μπορούν 
να κάνουν τους στρατιώτες σου να παρακούσουν τις διαταγές σου, 
Στρατηγέ. Δεν μπορούν να τους κάνουν, έτσι απλά, να στραφούν ενα-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1055 

 

 

ντίον σου. Επομένως, αν προστάξεις η Ταλκασία να ισοπεδωθεί, εικά-
ζω πως, δεδομένης της αριθμητικής μας υπεροχής στο πεδίο της μά-
χης, η Ταλκασία πράγματι θα ισοπεδωθεί.» 
  «Ωραία, λοιπόν,» είπε η Στρατηγός Νικίτα Δεξιόχειρη. «Με την αυγή, 
θα ξεκινήσουμε την επίθεση.» 



1056  |  ΚΩΣΤΑΣ ΒΟΥΛΑΖΕΡΗΣ 

 

 

 

75 
 
 
Τα νέα ήρθαν το πρωί, λίγο μετά την αυγή, μέσω του τηλεπικοινωνια-
κού δικτύου των Δασότοπων του Ωχρού Χώματος. 
  Οι Παντοκρατορικοί είχαν αρχίσει να προελαύνουν προς την πόλη της 
Ταλκασίας, εξακολουθώντας να κινούνται σε διαιρεμένα τμήματα, αλ-
λά έχοντας όλα την ίδια κατεύθυνση. Δεν υπήρχε αμφιβολία ότι σκό-
πευαν να επιτεθούν. 
  Ο Ανδρόνικος ήταν στο δωμάτιό του, όταν ο Στρατάρχης Φιλόπνοος 
τού είπε τα νέα, και είχε μόλις ξυπνήσει από το χτύπημα στην πόρτα. 
  «Τι θα επιθυμούσατε να κάνουμε, Πρίγκιπά μου;» 
  «Συμβούλιο,» αποκρίθηκε εκείνος. «Κάλεσε όλους τους πιο έμπιστους 
ανθρώπους μου, Κλείτε, καθώς και τον Δαίδαλο και τον Τάμπριελ’λι. 
Θα είμαι στο δωμάτιο σχεδιασμών σε λίγο.» 
  Ο Στρατάρχης κατένευσε, και έφυγε. 
  Η Ιωάννα ανασηκώθηκε μέσα στην κουβέρτα όπου ήταν τυλιγμένη. 
Ενεργειακό σύστημα θέρμανσης δεν υπήρχε στη βάση, και το κρύο ή-
ταν δυνατό. Στο δωμάτιο του Ανδρόνικου, το τζάκι ήταν αναμμένο αρ-
χικά, αλλά, ύστερα, είχε σβήσει μέσα στη νύχτα, δίχως ούτε εκείνος 
ούτε η Μαύρη Δράκαινα να το καταλάβουν. 
  «Σκέφτεσαι να ακολουθήσεις την πρόταση του Δαίδαλου;» ρώτησε η 
Ιωάννα. 
  Ο Ανδρόνικος την ατένισε, για λίγο, σιωπηλά, διστακτικά. Έπειτα, εί-
πε: «Ναι. Σε συνδυασμό, όμως, με ό,τι πρότεινε ο Κλείτος: δηλαδή, να 
χτυπηθούν μαζί και οι Παντοκρατορικοί, όχι μόνο οι δικοί μας πολεμι-
στές. Δεν αξίζει να θυσιάσουμε τόσο κόσμο μόνο και μόνο για να ξε-
φορτωθούμε τους Οκτώ… αν και είμαι βέβαιος ότι υπάρχουν άνθρω-
ποι που θα διαφωνούσαν μαζί μου σχετικά μ’αυτό.» 
  Η Ιωάννα βγήκε απ’την κουβέρτα κι άρχισε να ντύνεται. 
  Ο Ανδρόνικος σταύρωσε τα χέρια του εμπρός του, παρατηρώντας 
την. 
  «Τι είναι;» τον ρώτησε εκείνη, καθώς κούμπωνε τα κουμπιά του με-
σοφοριού της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1057 

 

 

  «Εσύ τι πιστεύεις; Θα έπρεπε να το κάνω;» 
  «Δεν ξέρω, Ανδρόνικε. Η Άνμα, πάντως, δε φαίνεται και τόσο υπέρ. 
Ούτε ο Σέλιρ. Λένε ότι είναι επικίνδυνο.» 
  «Το ξέρω πως είναι επικίνδυνο,» είπε ο Ανδρόνικος, βγάζοντας τη ρό-
μπα του κι αρχίζοντας κι εκείνος να ντύνεται. «Εσύ τι νομίζεις, όμως; 
Αξίζει το ρίσκο;» 
  «Κοίτα… Σχετικά με τους Οκτώ, δεν έχω καμία ιδέα. Σχετικά με τους 
Παντοκρατορικούς, όμως… Ανδρόνικε, πραγματικά, πιστεύεις ότι μπο-
ρείς να τους νικήσεις, αυτή τη φορά, μόνος σου;» 
  Ο Ανδρόνικος την κοίταξε συνοφρυωμένος. «Τι θες να πεις ακριβώς; 
Ότι ο στρόβιλος θα είναι καλό όπλο κατά των Παντοκρατορικών;» 
  Η Ιωάννα τράβηξε το φερμουάρ της μαύρης της στολής. «Όταν έχεις 
να αντιμετωπίσεις έναν εχθρό που είναι φανερά ισχυρότερος από εσέ-
να, και έχεις στη διάθεσή σου ένα όπλο που θα καταστρέψει μέρος των 
δικών σου δυνάμεων αλλά και μεγάλο μέρος των εχθρικών, τότε δε σε 
συμφέρει να το χρησιμοποιήσεις; Θα έλεγα πως σε συμφέρει. Ο εχθρός, 
ουσιαστικά, θα ζημιωθεί περισσότερο απ’ό,τι εσύ, γιατί έχει πιο πολλά 
να χάσει από εσένα.» 
  Ο Ανδρόνικος όφειλε να παραδεχτεί πως, όντως, έτσι ήταν. Ωστόσο, 
δεν αποκρίθηκε, προτιμώντας να μείνει σιωπηλός. 
  Όταν πήγαν στο δωμάτιο σχεδιασμών, βρίσκονταν ήδη εκεί ο Στρα-
τάρχης Φιλόπνοος, ο Φαρνέλιος, ο Αυγερινός, ο Οδυσσέας, η Άνμα’ταρ, 
ο Σέλιρ’χοκ, η Ανταρλίδα, ο Γεράρδος, ο Δαίδαλος, και ο Τάμπριελ’λι. Ο 
Ανδρόνικος τούς καλημέρισε και τους ρώτησε αν είχαν ενημερωθεί 
σχετικά με τις κινήσεις των Παντοκρατορικών στα ανατολικά. Άπα-
ντες αποκρίθηκαν πως είχαν ενημερωθεί. Και ύστερα περίμεναν μέχρι 
να έρθουν ο Ράθνης, η Νατμάλι’λι, ο Άλτρες, ο Μιχαήλ, η Κόρτια, η 
Σερφία’ταρ, και η Πριγκίπισσα Βασιλική. (Η Βασιλική ήρθε τελευταία 
απ’όλους, γιατί, αφότου ο Στρατάρχης Φιλόπνοος την ειδοποίησε ότι 
θα γινόταν η συγκέντρωση, την είχε ξαναπάρει ο ύπνος, και ο Άγγελος 
ήταν που την ξύπνησε, ώστε να ετοιμαστεί και να φύγει.) 
  «Νομίζω,» είπε ο Κλείτος Φιλόπνοος, ρίχνοντας μια ματιά σε όλους 
και σταματώντας στον Πρίγκιπα Ανδρόνικο, «πως οφείλουμε πλέον να 
πάρουμε μια οριστική απόφαση σχετικά με την πρόταση του κυρίου 
Δαίδαλου, διότι δεν πιστεύω να μας ξαναδοθεί τέτοια ευκαιρία. Όπως 
σας εξήγησα και χτες, Πρίγκιπά μου, αν είναι να δημιουργήσουμε τον 
στρόβιλο, καλό θα ήταν να τον δημιουργήσουμε σ’ένα σημείο όπου 



1058  |  ΚΩΣΤΑΣ ΒΟΥΛΑΖΕΡΗΣ 

 

 

μπορούμε να χτυπήσουμε και τον Λούσιο και τις δυνάμεις της Παντο-
κράτειρας συγχρόνως, αλλιώς η επίθεση θα αποβεί εις βάρος μας σε 
ό,τι αφορά το Βόρειο Μέτωπο.» 
  Ο Ανδρόνικος ένευσε προς τη μεριά του Στρατάρχη· κι ύστερα, στρά-
φηκε στον Δαίδαλο. «Κύριε Δαίδαλε, πόσο γρήγορα μπορούν να κατα-
σκευαστούν οι μηχανές που χρειάζονται για τη δημιουργία του υπερ-
διαστασιακού στροβίλου;» 
  «Σε μία ημέρα, αν υπάρχει ο κατάλληλος εξοπλισμός,» αποκρίθηκε ο 
μάγος. 
  «Και υπάρχει αυτός ο κατάλληλος εξοπλισμός εδώ, στη βάση μας;» 
  «Δε νομίζω, Πρίγκιπά μου. Θα πρέπει να πετάξω στη Σερίβια, για να 
ετοιμάσω τις μηχανές, ή στην Απαστράπτουσα.» 
  «Καλώς,» είπε ο Ανδρόνικος. «Μπορείτε να ξεκινήσετε, κύριε Δαίδαλε. 
Το γρηγορότερο δυνατό. Θα σας ετοιμάσω ένα έγγραφο που θα σας 
δίνει πρόσβαση σε όλες τις μηχανικές εγκαταστάσεις του βασιλείου, 
ώστε να έχετε στη διάθεσή σας ό,τι χρειάζεστε.» 
  «Είστε βέβαιος για τούτο, Πρίγκιπά μου;» Ήταν ο Σέλιρ’χοκ που μίλη-
σε. 
  «Δε βλέπω άλλη λύση, αυτή τη στιγμή,» αποκρίθηκε ο Ανδρόνικος. 
«Και νομίζω πως πρέπει να βιαστούμε. Πως πρέπει, τουλάχιστον, να 
είμαστε έτοιμοι για τη δημιουργία του στροβίλου, ώστε να μπορούμε 
να τον ενεργοποιήσουμε ακριβώς τη στιγμή που θέλουμε.» 
  «Ποιος θα είναι ο μεταφορέας του επίκεντρου, Πρίγκιπά μου;» ρώτη-
σε η Άνμα’ταρ. 
  «Αυτό,» είπε ο Ανδρόνικος, κοιτάζοντάς τους όλους, «είναι πράγματι 
ένα θέμα…» 
  Σιγή απλώθηκε για λίγο. 
  «Πρίγκιπά μου,» είπε ο Οδυσσέας, «αν κανείς άλλος–» 
  Ο Ανδρόνικος κούνησε το κεφάλι του. «Ούτε που να το σκέφτεσαι, 
Οδυσσέα. Σε χρειάζομαι εδώ.» 
  «Το επίκεντρο πρέπει να το μεταφέρει κάποιο άτομο της εμπιστοσύ-
νης σας, Πρίγκιπά μου,» είπε η Ανταρλίδα. «Και κάποιο ικανό άτομο, 
συγχρόνως, γιατί πιθανώς να είναι δύσκολο να περάσει μέσα από τις 
εχθρικές γραμμές και να βρεθεί εκεί όπου πρέπει. Θα πρότεινα τον ε-
αυτό μου, αν δεν έχετε αντίρρηση.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1059 

 

 

  Ο Ανδρόνικος την κοίταξε διστακτικά. Ναι, σκέφτηκε, μια Μαύρη 
Δράκαινα θα μπορούσε να το κάνει αυτό. Αλλά μια Μαύρη Δράκαινα εί-
ναι, επίσης, πολύ πολύτιμη για να τη θυσιάσω. «Όχι, Ανταρλίδα.» 
  «Πρίγκιπά μου, έτσι ποτέ δε θα πάρουμε μια απόφαση,» τόνισε η Να-
τμάλι’λι. 
  Ο Τάμπριελ’λι καθάρισε το λαιμό του. «Όπως έλεγα και χτες στον Σέ-
λιρ’χοκ, θα μεταφέρω εγώ το επίκεντρο.» 
  Τον ατένισαν έκπληκτοι, γιατί ο Σέλιρ’χοκ δεν είχε πει σε κανέναν τι 
είχε συζητήσει μαζί του, το περασμένο βράδυ· ούτε καν στην Άνμα’ταρ. 
  «Ο μεταφορέας του επίκεντρου πρέπει να είναι άτομο έμπιστο και 
ικανό,» είπε η Ανταρλίδα. «Και δε νομίζω πως είσαι ούτε το ένα ούτε 
το άλλο, Πρίγκιπα Τάμπριελ.» 
  «Δεν έχει σημασία τι νομίζεις, Μαύρη Δράκαινα. Εγώ είμαι ο άνθρω-
πος που θα ενεργοποιήσει το επίκεντρο. Το έχω δει.» Ο τόνος του δεν 
ήταν αμυντικός· απλώς βέβαιος. 
  «Είναι αλήθεια, Πρίγκιπά μου,» είπε ο Σέλιρ’χοκ στον Ανδρόνικο. «Ο 
Τάμπριελ’λι μού το ανέφερε και χτες, όταν συζητήσαμε. Αυτός είναι ο 
λόγος που ήθελε εξαρχής να βρίσκεται εδώ. Ή, τουλάχιστον, έτσι ισχυ-
ρίζεται.» 
  Ο Ανδρόνικος ατένισε τον Τάμπριελ με περιέργεια. Το ήξερα από πα-
λιά ότι ήσουν παράξενος. Αλλά ποτέ δεν ήσουν αυτοκτονικός. «Το κατα-
λαβαίνεις ότι θα πεθάνεις, έτσι;» 
  «Κανονικά, ναι, θα πρέπει να πεθάνω.» 
  «Αλλά πιστεύεις ότι θα επιβιώσεις;» παρενέβη η Άνμα’ταρ. «Κανείς 
δεν επιβιώνει από έναν υπερδιαστασιακό στρόβιλο.» 
  «Ποτέ μη λες κανείς, Άνμα’ταρ.» 
  «Πρίγκιπά μου,» είπε ο Δαίδαλος, «νομίζω πως καλό θα ήταν να ξεκι-
νήσω όσο το δυνατόν πιο σύντομα. Το ποιος θα μεταφέρει το επίκε-
ντρο μπορείτε να το συζητήσετε και χωρίς εμένα.» 
  Ο Ανδρόνικος ένευσε, και του ετοίμασε το έγγραφο που θα χρειαζό-
ταν, ενώ οι υπόλοιποι περίμεναν, μιλώντας ψιθυριστά αναμεταξύ τους. 
Ο Πρίγκιπας μπορούσε ν’ακούσει μονάχα μια ελαφριά βαβούρα, που 
δεν έβγαζε κανένα νόημα. Τύλιξε το χαρτί και το έδωσε στον Δαίδαλο. 
  «Καλό ταξίδι,» του ευχήθηκε. 
  «Καλή τύχη, Πρίγκιπά μου.» 
  Ο Ανδρόνικος άνοιξε τον τηλεπικοινωνιακό δίαυλο και πρόσταξε να 
ετοιμαστεί ένα αεροσκάφος, ενώ ο Δαίδαλος έφευγε απ’το δωμάτιο. 



1060  |  ΚΩΣΤΑΣ ΒΟΥΛΑΖΕΡΗΣ 

 

 

  «Έχω, λοιπόν, την άδειά σου, Ανδρόνικε, να μεταφέρω το επίκεντρο;» 
ρώτησε ο Τάμπριελ’λι, μετά. 
  «Υποθέτω πως πιστεύεις ότι δε θα σκοτωθείς, γι’αυτό είσαι τόσο 
πρόθυμος,» αποκρίθηκε ο Απολλώνιος Πρίγκιπας. «Ποιος, όμως, εγ-
γυάται σε μένα ότι θα καταφέρεις να μεταφέρεις το επίκεντρο εκεί 
όπου πρέπει και να το ενεργοποιήσεις;» 
  «Μα, σου είπα ήδη: το έχω δει.» 
  «Μου έχεις πει επίσης, όμως, ότι όλα τα μέλλοντα που βλέπεις δεν εί-
ναι υποχρεωτικό να πραγματοποιηθούν. Μερικά μπορεί να είναι μονά-
χα ‘πιθανά’. Έτσι δεν μου έχεις πει;» 
  «Αυτό είναι αλήθεια,» παραδέχτηκε ο Τάμπριελ. «Ωστόσο, για να έχω 
δει πως θα ενεργοποιήσω τον στρόβιλο, σημαίνει ότι υπάρχουν καλές 
πιθανότητες να το κάνω. Δε θα το έβλεπα αλλιώς. Κατά πάσα πιθανό-
τητα, λοιπόν, θα συμβεί. Τουλάχιστον, στέλνοντας εμένα, έχεις αυτή τη 
γνώση εκ των προτέρων· ενώ στέλνοντας, ας πούμε, τη Μαύρη Δρά-
καινα,» κοίταξε την Ανταρλίδα, «δεν την έχεις.» 
  «Αλλά ο Πρίγκιπας γνωρίζει ότι θα τα καταφέρω,» είπε εκείνη. 
  «Ή έτσι νομίζεις.» 
  «Κι επιπλέον,» είπε ο Ανδρόνικος, «δεν θέλω να πας εσύ, Ανταρλίδα.» 
Δεν υπάρχει λόγος να σε θυσιάσω με τέτοιο τρόπο, πρόσθεσε νοερά. Κι 
ύστερα, κοιτάζοντας τους υπόλοιπους γύρω του, σκέφτηκε: Ποιον 
απ’αυτούς, όμως, θα θυσίαζα; Και η απάντηση ήταν προφανής: Κανέ-
ναν. Κυρίως επειδή δεν μπορούσε να το κάνει. Από ηθικής άποψης. 
  Η Παντοκράτειρα τού το είχε πει, όταν ήταν παντρεμένοι: Είσαι πολύ 
συναισθηματικός, Ανδρόνικε, λατρεία μου! Άφησέ τους να αλληλοσκο-
τωθούν· τι πειράζει; Θα έχει πλάκα! Του το είχε πει ενώ παρακολου-
θούσαν δύο στρατιωτικούς διοικητές της Παντοκρατορίας να προ-
σπαθούν να λύσουν μια προσωπική τους διαφορά. 
  Η Παντοκράτειρα, όμως, δεν ήταν και πολύ καλά στα μυαλά της. Αυτό 
ήταν βέβαιο. 
  Ο Ανδρόνικος είπε στον Τάμπριελ: «Συμφωνώ μαζί σου. Εσύ θα με-
ταφέρεις το επίκεντρο.» Επειδή είσαι ο μόνος άνθρωπος που, πραγμα-
τικά, θα μπορούσα να θυσιάσω. Ή, τουλάχιστον, επειδή θα μπορούσα να 
σε θυσιάσω ευκολότερα από τους υπόλοιπους, που με έχουν υπηρετήσει 
τόσο καλά και τόσο πιστά στην Επανάσταση. 
  «Σ’ευχαριστώ, Ανδρόνικε,» αποκρίθηκε ο Τάμπριελ’λι. 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1061 

 

 

 
 
Το πρωί, αεροσκάφη ήρθαν από το Ταλκάσιο Πέρασμα και βομβάρδι-
σαν την Ταλκασία, η οποία τώρα δεν ήταν αφύλαχτη, όπως την προη-
γούμενη φορά, αλλά αυτό δε σήμαινε ότι δεν υπήρχε κίνδυνος. Ειδικά 
ύστερα από τόσες ζημιές που είχαν, πρόσφατα, δεχτεί τα αμυντικά της 
συστήματα. 
  Η Κορνηλία πετάχτηκε πάνω, από τον κρότο των εκρήξεων κι από τα 
τραντάγματα που αισθανόταν παντού γύρω της. 
  Ο Ταχύβιος είχε επίσης ξυπνήσει, πλάι της, και ήταν ανασηκωμένος 
επάνω στο κρεβάτι, στηριζόμενος στον αγκώνα του. «Οι καταραμένοι 
Παντοκρατορικοί…» μουρμούρισε. Αλλά υπήρχε φόβος στην έκφρασή 
του· η Κορνηλία μπορούσε να τον διακρίνει. 
  Και το χειρότερο ήταν πως κι εκείνη φοβόταν. Ετούτη η επίθεση 
προμήνυε κάτι το πολύ άσχημο· βαθιά μέσα της, ήταν βέβαιη γι’αυτό. 
  Σηκώθηκε απ’το κρεβάτι και ζύγωσε ένα παράθυρο. Τα γυμνά της 
πόδια πάγωσαν, πατώντας στο κρύο πάτωμα. Τα πάντα έμοιαζαν νά-
ναι παγωμένα γύρω της· σύστημα θέρμανσης ακόμα δεν είχε το 
Κ.Ε.Α.Δ. 
  Η Κορνηλία μισάνοιξε τις γρίλιες, για να κοιτάξει έξω. Και είδε Παντο-
κρατορικά αεροσκάφη να πετούν στον ουρανό πάνω απ’την πόλη και 
να τη βομβαρδίζουν, ενώ τα οπλικά συστήματα της Ταλκασίας τα πυ-
ροβολούσαν, προσπαθώντας να τα καταρρίψουν. 
  Μια ρουκέτα ήρθε προς το μέρος της Κορνηλίας. Προς τον τοίχο όπου 
βρισκόταν το παράθυρό της. 
  Η Δούκισσα της Βανκάρης κοκάλωσε. 
  Η ρουκέτα ανατινάχτηκε στον αέρα, προτού φτάσει στην πολυκατοι-
κία. 
  Η Κορνηλία ανέπνευσε. Φυσικά, σκέφτηκε. Η Μαγγανεία Αντιπυραυλι-
κού Πεδίου που περιστοιχίζει το Κ.Ε.Α.Δ. Μπορούσε να τη δει, σαν ελα-
φρύ, σχεδόν διάφανο στρώμα ομίχλης. 
  Στράφηκε στον Ταχύβιο, ο οποίος ήταν ακόμα καθισμένος στο κρε-
βάτι. 
  «Πώς φαίνονται τα πράγματα;» τη ρώτησε. 
  «Σκατά,» είπε εκείνη, και επέστρεψε στο κρεβάτι, μπαίνοντας κάτω 
απ’την κουβέρτα. 



1062  |  ΚΩΣΤΑΣ ΒΟΥΛΑΖΕΡΗΣ 

 

 

  «Φαίνεσαι τρομαγμένη, Κορνηλία…» Έμοιαζε να το λέει σα να ήταν το 
πιο παράξενο πράγμα που συνέβαινε ετούτη τη στιγμή. 
  «Είμαι τρομαγμένη. Δε βλέπεις τι γίνεται; Η κατάσταση θα έπρεπε να 
είχε… να είχε κινηθεί προς άλλη κατεύθυνση!» 
  «Με τη Σοφία του Δασκάλου, θα νικήσουμε, όμως,» τόνισε ο Ταχύβι-
ος. «Εσύ μου το είπες, Κορνηλία. Θα μας καθοδηγήσει!» 
  Η Κορνηλία έκρυψε το πρόσωπό της μέσα στις χούφτες της, καθώς 
ήταν ξαπλωμένη μπρούμυτα. Αναστέναξε. «Δεν ξέρω…» ψιθύρισε. «Δεν 
ξέρω τι πρέπει να κάνουμε… Και ούτε ο Λούσιος φαίνεται να ξέρει, ε-
νώ, κανονικά, θα έπρεπε… Έτσι όπως είναι τοποθετημένοι τώρα οι 
Παντοκρατορικοί, δεν μπορούμε να τους επιτεθούμε, Ταχύβιε. Και, 
μάλλον, το έχουν καταλάβει.» 
  Αισθάνθηκε το χέρι του Ταχύβιου να χαϊδεύει την πλάτη της και τον 
λαιμό της, γλιστρώντας κάτω απ’τα μαύρα της μαλλιά. 
  «Δεν είμαστε αρκετοί, τελικά,» είπε η Κορνηλία, ακουμπώντας το σα-
γόνι της στα ενωμένα της χέρια. «Έπρεπε να είχαμε κι άλλους από 
τους Οκτώ. Αργήσαμε… Αργήσαμε να ελευθερώσουμε τον Κατακεραυ-
νωτή και την Υφάντρα.» 
  «Κορνηλία, μπορώ κι εγώ να πάρω έναν από τους Οκτώ μέσα μου,» 
είπε ο Ταχύβιος. «Είμαι έτοιμος. Και θα βοηθήσω στον πόλεμο κατά 
των Παντοκρατορικών. Πες μου τι πρέπει να κάνω!» 
  Η Κορνηλία έστρεψε το βλέμμα της, για να τον κοιτάξει. «Ναι,» απο-
κρίθηκε, «ίσως θα μπορούσες…» 
  Τα μάτια του Ταχύβιου γυάλισαν. Την περίμενε να συνεχίσει. 
  «Δεν είναι, όμως, εύκολο τώρα, Ταχύβιε. Κι επιπλέον, εγώ γνωρίζω 
μόνο την τοποθεσία φυλάκισης ενός ακόμα–» 
  «Όποιος κι αν είναι, δεν έχει σημασία!» είπε, πρόθυμα, ο Ταχύβιος. 
  «Δεν είναι αυτό, αγάπη μου,» εξήγησε η Κορνηλία. «Το πρόβλημα εί-
ναι πως δεν υπάρχει χρόνος, και πως εκείνος που έχω στο νου μου 
βρίσκεται φυλακισμένος στην Απολεσθείσα Γη. Δε θα είναι εύκολο να 
τον εντοπίσουμε, διαρκώς μεταβαλλόμενη καθώς είναι αυτή η διάστα-
ση.» 
  Ο Ταχύβιος φάνηκε απογοητευμένος. «Ίσως ο Πρίγκιπας Λούσιος να 
ξέρει για κάποιον άλλο από τους Οκτώ. Κάποιον που βρίσκεται εδώ, 
κοντά μας, και μπορώ γρήγορα να πάω, να τον απελευθερώσω, και να 
βοηθήσω, μετά, στον πόλεμο κατά της Παντοκράτειρας!» 
  «Ναι, ίσως…» είπε η Κορνηλία. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1063 

 

 

  Όταν τα Παντοκρατορικά αεροσκάφη διώχτηκαν από τον ουρανό της 
Ταλκασίας και ο βομβαρδισμός της πόλης έπαψε, ο Ιερέας Ταχύβιος 
πήγε στον Κατακεραυνωτή και τον ρώτησε για εκείνο που τον απα-
σχολούσε· αλλά αυτός τού απάντησε πως, όχι, δεν γνώριζε την τοπο-
θεσία φυλάκισης κανενός άλλου από τους Οκτώ. Η Υφάντρα, όμως, 
ίσως να ήξερε, είπε. 
  «Η Κορνηλία δεν ξέρει, Μεγάλε Άρχοντα,» αποκρίθηκε ο Ταχύβιος. 
«Ή, μάλλον, ξέρει για έναν που βρίσκεται στην Απολεσθείσα Γη.» 
  «Αυτό,» είπε ο Λούσιος, «είναι δυστυχές.» Γιατί ήλπιζε πως η ξαδέλφη 
του θα γνώριζε για κάποιον από τους Οκτώ που ήταν φυλακισμένος 
κοντά στην Ταλκασία, και θα μπορούσαν να τον απελευθερώσουν, για 
να τους συντρέξει κατά των Παντοκρατορικών. Χρειαζόμαστε ένα επι-
πλέον όπλο εναντίον τους. Ένα όπλο που θα μας δώσει το πλεονέκτημα. 
Βρήκαν πολύ γρήγορα στρατηγική για να αντιμετωπίσουν την επιρροή 
που μπορούμε να ασκήσουμε στα μυαλά των μαχητών τους. Πολύ γρή-
γορα. 
  Εκείνη η οντότητα πρέπει να φταίει, ό,τι κι αν είναι. Εκείνη η οντότητα 
που είδε η Κορνηλία, την προηγούμενη φορά. Κάποιο πνεύμα που βρί-
σκεται στις υπηρεσίες της Παντοκράτειρας, αναμφίβολα… 
  «Πού είναι η γυναίκα σου τώρα, Ταχύβιε;» ρώτησε ο Λούσιος. 
  «Στα δωμάτιά μας, Μεγάλε Άρχοντα,» αποκρίθηκε εκείνος. 
  Ο Λούσιος σηκώθηκε απ’την καρέκλα του. 
  Κι εκείνη τη στιγμή, η πόρτα χτύπησε και η φωνή της Στρατηγού Ιπ-
ποθόης ακούστηκε: «Μεγαλειότατε;» 
  «Πέρασε, Στρατηγέ.» 
  Η Ιπποθόη άνοιξε και μπήκε, κάνοντας μια υπόκλιση. Ύστερα, είπε: 
«Οι Παντοκρατορικοί έρχονται.» 
  Τα μάτια του Λούσιου στένεψαν. «Από το Ταλκάσιο Πέρασμα;» 
  «Όχι, Άρχοντά μου· από τα βόρεια. Μέχρι το μεσημέρι θα είναι εδώ.» 
  «Και έχουν πάλι ενωθεί, ή κινούνται τμηματικά;» Αν έχουν ενωθεί, θα 
τους ΣΥΝΘΛΙΨΟΥΜΕ! 
  Αλλά η απάντηση της Ιπποθόης ήταν απογοητευτική: «Τμηματικά.» 
  «Πώς μπορούμε να το χρησιμοποιήσουμε αυτό προς όφελός μας, 
Στρατηγέ;» 
  «Αν ήμασταν οι επιτιθέμενοι, Μεγαλειότατε, θα μπορούσαμε να εκμε-
ταλλευτούμε το γεγονός ότι η άμυνά τους είναι, ουσιαστικά, σπασμέ-
νη–» 



1064  |  ΚΩΣΤΑΣ ΒΟΥΛΑΖΕΡΗΣ 

 

 

  «Δεν είμαστε, όμως, οι επιτιθέμενοι,» τόνισε ο Λούσιος. 
  «Ακριβώς, Άρχοντά μου. Δεν είμαστε.» 
  «Κι επομένως, δεν μπορούμε να εκμεταλλευτούμε κάπως τον σχημα-
τισμό τους;» 
  «Αν παραμείνουμε στην Ταλκασία με σκοπό να την κρατήσουμε, όχι, 
δεν το νομίζω. Βέβαια….» Σταμάτησε, σα να ήθελε να σκεφτεί προτού 
μιλήσει. 
  «Τι είναι, Στρατηγέ; Πες μου,» την παρότρυνε ο Λούσιος. 
  «Οι Απολλώνιοι μαχητές που έρχονται από τους Δασότοπους του Ω-
χρού Χώματος θα συνεχίσουν να τους χτυπάνε, Άρχοντά μου· πράγμα 
που είναι θετικό για εμάς. Αυτό ήθελα να πω.» 
  Περιμένουμε, δηλαδή, τον ΑΝΔΡΟΝΙΚΟ να μας σώσει τώρα; γρύλισε, ε-
σωτερικά, ο Λούσιος, και τα μάτια του άστραψαν, αφύσικα, κάνοντας 
την Ιπποθόη να οπισθοχωρήσει μερικά βήματα. ΠΕΡΙΜΕΝΟΥΜΕ ΤΟΝ 
ΑΝΔΡΟΝΙΚΟ ΝΑ ΜΑΣ ΣΩΣΕΙ; Εγώ θα έπρεπε, κανονικά, να διώχνω τους 
Παντοκρατορικούς από την Απολλώνια! ΕΓΩ! 
  «Πήγαινε, Στρατηγέ,» είπε ο Λούσιος. «Και ετοίμασε την καλύτερη 
δυνατή άμυνα που μπορείς να ετοιμάσεις. Θα τσακίσουμε τις δυνάμεις 
της Παντοκράτειρας όταν φτάσουν στην Ταλκασία!» 
  Η Ιπποθόη υποκλίθηκε. «Μάλιστα, Μεγαλειότατε,» είπε, και έφυγε, 
βιαστικά. 
  Ο Λούσιος κοπάνησε τη γροθιά του στο τραπέζι, το οποίο έτριξε. 
  Ο Ταχύβιος καθάρισε το λαιμό του, διακριτικά. «Μεγάλε Άρχοντα, 
όταν οι Παντοκρατορικοί έχουν έρθει εδώ, δε θα είναι, υποχρεωτικά, 
συγκεντρωμένοι; Κι επομένως, δε θα είναι ευκολότερο εσύ κι η Υφά-
ντρα να τους επηρεάσετε;» 
  «Θα είναι,» του είπε ο Λούσιος. «Αλλά, όταν έχουν αρχίσει οι άμεσες 
συγκρούσεις, η επιρροή μας δε θα έχει και τόσο μεγάλο νόημα. Οι Πα-
ντοκρατορικοί είναι περισσότεροι από εμάς· θα μας εξολοθρεύσουν, 
Ταχύβιε. Η μόνη μας ελπίδα είναι να ετοιμάσουμε μια πολύ γερή άμυ-
να, ώστε να τους κρατήσουμε έξω απ‘την πόλη… και τότε, η επιρροή 
μου και η επιρροή της Υφάντρας θα μετρήσει.» 
  «Καταλαβαίνω,» είπε ο Ταχύβιος. «Πόσο εύκολο, όμως, είναι να ετοι-
μάσουμε μια άμυνα που θα τους κρατήσει έξω απ’την πόλη;» 
  «Αυτό με προβληματίζει κι εμένα,» αποκρίθηκε ο Λούσιος, και πλησί-
ασε την εξώπορτα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1065 

 

 

  Βγήκε απ’τα δωμάτια του και, με τον Ταχύβιο στο κατόπι του, βάδισε 
προς τα δωμάτια της Κορνηλίας μέσα στο Κ.Ε.Α.Δ. Το κρύο έμπαινε 
χωρίς πολλά εμπόδια στο εσωτερικό της πολυκατοικίας, από τις τρύ-
πες που είχε αποκτήσει όταν οι αεροπορικές Παντοκρατορικές δυνά-
μεις του Ταλκάσιου Περάσματος την είχαν βρει αφύλαχτη. Ο Λούσιος 
κράτησε την κάπα του σφιχτά τυλιγμένη γύρω του, για να μην την 
παίρνει ο αέρας, καθώς διέσχιζε έναν διάδρομο. 
  Φτάνοντας στα δωμάτια της ξαδέλφης του, άνοιξε την εξώπορτα και 
μπήκε. «Κορνηλία;» φώναξε, περνώντας από το καθιστικό και πηγαί-
νοντας προς υπνοδωμάτιο. 
  Η Δούκισσα της Βανκάρης ήταν ξαπλωμένη στο κρεβάτι, τυλιγμένη 
με την κουβέρτα κι έχοντας ένα μαξιλάρι αγκαλιά. Άνοιξε το ένα της 
μάτι για να τον κοιτάξει. «Φύγε, Λούσιε. Δεν αισθάνομαι καλά.» 
  «Είσαι άρρωστη;» 
  «Όχι. Αλλά δεν είναι κι ό,τι πιο ευχάριστο να ξυπνάω ακούγοντας να 
βομβαρδίζουν την πόλη στην οποία βρίσκομαι!» 
  «Συγνώμη που ταράχτηκε ο ύπνος σου, όμως σύντομα θα συμβούν 
πολύ χειρότερα πράγματα,» είπε ο Λούσιος. 
  «Τι εννοείς; Τι χειρότερα πράγματα;» Η Κορνηλία ανασηκώθηκε πά-
νω στο κρεβάτι. 
  «Οι Παντοκρατορικοί έρχονται, για να πάρουν την Ταλκασία. Μέχρι 
το μεσημέρι θα είναι εδώ.» 
  Η Κορνηλία ξάπλωσε πάλι, κρύβοντας το κεφάλι της κάτω απ’το μα-
ξιλάρι. «Εντάξει, θα μείνω εδώ ώσπου να τα έχουν ισοπεδώσει όλα!» 
  «Δε θα το πρότεινα. Αυτή είναι, ίσως, η ευκαιρία μας να τους νική-
σουμε.» 
  Η Κορνηλία πέταξε το μαξιλάρι παραδίπλα και κάθισε πάνω στο κρε-
βάτι, ακουμπώντας τους αγκώνες της στα γόνατά της. «Είσαι σίγουρος 
ότι μπορούμε να το κάνουμε;» 
  «Όχι,» αποκρίθηκε ο Λούσιος. Πήρε το φόρεμά της από την καρέκλα 
όπου κρεμόταν και το έριξε στο κρεβάτι. «Θα προσπαθήσουμε, όμως.» 
  «Κι αν αποτύχουμε;» 
  «Θα πεθάνουμε, Κορνηλία. Και θα μετενσαρκωθούμε, για να τους ξα-
ναπολεμήσουμε.» 
  «Η Υφάντρα ίσως να μην έχει πρόβλημα μ’αυτό. Αλλά η Κορνηλία έ-
χει. Μου αρέσει το σώμα μου, και δε θέλω να πεθάνει.» 



1066  |  ΚΩΣΤΑΣ ΒΟΥΛΑΖΕΡΗΣ 

 

 

  «Κι εμένα μ’αρέσει το σώμα σου, Κορνηλία, και δε θέλω να πεθάνει,» 
είπε ο Λούσιος. «Αλλά εδώ όπου έχουμε φτάσει, δεν μπορούμε να κά-
νουμε πίσω, και το ξέρεις.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1067 

 

 

 

76 
 
 
Η Στρατηγός Ιπποθόη δεν είχε κάνει λάθος στους υπολογισμούς της: 
καθώς μεσημέριαζε, οι Παντοκρατορικοί έφτασαν στην πόλη της Ταλ-
κασίας, και τα διαιρεμένα τμήματα του στρατεύματός τους, υποχρεω-
τικά, ενώθηκαν, προκειμένου να κυκλώσουν την πόλη. Συγχρόνως, οι 
Παντοκρατορικές δυνάμεις που βρίσκονταν στο Ταλκάσιο Πέρασμα 
είχαν αρχίσει να κινούνται, μαζικά, με σκοπό να τσακίσουν κάθε Απολ-
λώνια αντίσταση εκεί και να φτάσουν, επίσης, στην Ταλκασία. Αυτή τη 
φορά, φαίνεται πως δεν τους αρκούσε μόνο άλλη μια αεροπορική επί-
θεση στην πόλη· ήθελαν να τη χτυπήσουν και με δυνάμεις ξηράς, συγ-
χρονισμένα με τους Παντοκρατορικούς από τα βόρεια. Οι Απολλώνιοι 
αναγκάστηκαν να υποχωρήσουν από το Ταλκάσιο Πέρασμα, γιατί –
αφού σκόπευαν να πολεμήσουν αμυντικά– η Στρατηγός Ιπποθόη προ-
τίμησε να συγκεντρώσουν όλες τους τις δυνάμεις σε ένα σημείο και 
μόνο: στην πόλη της Ταλκασίας, ώστε να μπορέσουν να την κρατή-
σουν… αν αυτό αποδεικνυόταν, τελικά, εφικτό. Αν δεν αποδεικνυόταν 
εφικτό, τότε ήταν καταδικασμένοι, καθώς δε φαινόταν, επί του παρό-
ντος, να υπάρχει καμία διέξοδος για υποχώρηση. 
  Οι Παντοκρατορικοί δεν έχασαν χρόνο με το να στρατοπεδεύσουν 
έξω από την Ταλκασία και να μπουν σε μια διαδικασία προετοιμασίας 
του στρατεύματός τους. Επιτέθηκαν αμέσως μετά την άφιξή τους, 
χτυπώντας αρχικά με όπλα μακρινής εμβέλειας: συμβατικά κανόνια, 
ενεργειακά κανόνια, ρουκέτες, και πυραύλους, προκειμένου να αποδυ-
ναμώσουν τα αμυντικά συστήματα της πόλης. Συγχρόνως, τα αερο-
σκάφη τους βομβάρδιζαν την Ταλκασία, γι’ακόμα μια φορά, σπέρνο-
ντας το χάος και την καταστροφή. Φωτιά, πέτρες, τζάμια, και λιωμένα 
μέταλλα εκτοξεύονταν παντού, μαζί με σκοτωμένα ανθρώπινα σώμα-
τα, ή κομμάτια από ανθρώπινα σώματα. 
  Οι Απολλώνιοι της Ταλκασίας αμύνονταν όσο καλύτερα μπορούσαν, 
ανταποδίδοντας τα πυρά και προκαλώντας καταστροφές στο στρά-
τευμα των Παντοκρατορικών· όμως –όπως πολύ καλά γνώριζε η 
Στρατηγός Νικίτα Δεξιόχειρη όταν επέλεξε να κινηθεί εναντίον της 



1068  |  ΚΩΣΤΑΣ ΒΟΥΛΑΖΕΡΗΣ 

 

 

Ταλκασίας– ήταν λιγότεροι αριθμητικά, και δεν ήταν παρά θέμα χρό-
νου πότε θα ηττούνταν, ακόμα και με τη βοήθεια των αμυντικών συ-
στημάτων της πόλης. 
  Ωστόσο, κάποιοι ήρθαν να τους συντρέξουν. Όχι τόσο απρόσμενα, 
ίσως, αφού είχαν ξαναπαρουσιαστεί, και οι περισσότεροι είχαν ακού-
σει γι’αυτούς. 
  Απολλώνιοι μαχητές ξεπρόβαλαν από τα δυτικά, από τις παρυφές 
των Δασότοπων του Ωχρού Χώματος, κατεβαίνοντας στο Δουκάτο της 
Ταλκασίας και χτυπώντας τα νώτα του Παντοκρατορικού στρατεύμα-
τος που είχε έρθει από το Βορρά. Η Στρατηγός Δεξιόχειρη ήταν έτοιμη 
για τούτο και είχε προετοιμάσει την άμυνά της· η επίθεση, όμως, την 
ανάγκαζε να πάρει ένα μέρος της πολεμικής της ισχύος από την Ταλ-
κασία και να το στρέψει στους Απολλώνιους που έκαναν κλεφτοπόλε-
μο στα δυτικά του στρατεύματός της. 
  Ο Πρίγκιπας Ανδρόνικος είχε εγκαταλείψει τη βάση του στους Δασό-
τοπους και είχε έρθει στις ανατολικές παρυφές, μαζί με τον Αυγερινό, 
την Ιωάννα, και τους υπόλοιπους επαναστάτες, προκειμένου να βοη-
θήσουν όσο το δυνατόν περισσότερο στη σύγκρουση, ενώ περίμεναν 
την επιστροφή του Δαίδαλου με τα μηχανήματα που θα τους χρειάζο-
νταν για να δημιουργήσουν τον υπερδιαστασιακό στρόβιλο. Ο Στρα-
τάρχης Φιλόπνοος –που είχε μείνει πίσω, στη βάση, μαζί με την Πρι-
γκίπισσα Βασιλική (ο Ανδρόνικος είχε επιμείνει η αδελφή του να μείνει 
εκεί)– είχε, επίσης, προστάξει το μεγαλύτερο μέρος των Απολλώνιων 
δυνάμεων που βρίσκονταν στη βόρεια μεριά της περιφέρειας των Δα-
σότοπων να κατευθυνθεί, ολοταχώς, στην ανατολική μεριά, ώστε να 
ενισχύσει τον Πρίγκιπα. 
 
 
 
Ο Ανδρόνικος στεκόταν επάνω σ’ένα τετράτροχο όχημα που, επί του 
παρόντος, το σκέπαστρό του ήταν ανοιχτό. Ο Πρίγκιπας κρατούσε ένα 
ζευγάρι κιάλια υψωμένα εμπρός του και κοίταζε προς τα ανατολικά, 
προς την Ταλκασία. Η πόλη έμοιαζε να είναι τυλιγμένη στις φωτιές και 
στους καπνούς, ενώ μικρότερες συγκρούσεις γίνονταν στις περιοχές 
στα δυτικά της: συγκρούσεις ανάμεσα στους πολεμιστές του Ανδρόνι-
κου και στους μαχητές της Παντοκράτειρας. Οι Απολλώνιοι, όμως, δεν 
έμεναν σταθεροί πουθενά, ώστε να δίνουν ακίνητο στόχο στους ε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1069 

 

 

χθρούς τους· χτυπούσαν και έφευγαν. Ορισμένοι, ακόμα και τώρα που 
κοίταζε ο Πρίγκιπας, υποχωρούσαν προς τους Δασότοπους. Αυτό δεν 
τον ανησυχούσε, όμως· το ήξερε πως η υποχώρησή τους δεν ήταν μό-
νιμη, ούτε οφειλόταν στον τρόμο ή στον πανικό. Οφειλόταν στη στρα-
τηγική. Οι μαχητές του, σύντομα, θα επέστρεφαν, για να ξαναεπιτε-
θούν στους Παντοκρατορικούς, πιθανότατα από άλλη μεριά. Οι Πα-
ντοκρατορικοί, αντιθέτως, δεν είχαν τη δυνατότητα να μετακινούνται 
τόσο πολύ· γιατί, αν το έκαναν, θα έπρεπε ν’απομακρυνθούν από την 
Ταλκασία, και τότε θα έμεναν ανοιχτοί στους στρατιώτες που φυλού-
σαν την πόλη. 
  Τους έχουμε παγιδευμένους ανάμεσά μας, σκέφτηκε ο Ανδρόνικος. 
Πράγμα το οποίο θα ήταν πολύ καλό, αν δεν ήμασταν εμείς τόσο λίγοι κι 
αυτοί τόσο πολλοί. Τώρα, έτσι όπως έχει η κατάσταση, απλά μπορούμε 
να πούμε ότι οι δυνάμεις μας είναι –περίπου– ισορροπημένες. 
  Και μετά, είδε το τερατούργημα. 
  Το πελώριο όχημα με τις ερπύστριες, τα τέσσερα καταστρώματα, και 
τα αμέτρητα όπλα. 
  Ο Δράκοντας, σκέφτηκε ο Ανδρόνικος. Κι αν είναι εδώ ο Δράκοντας, 
τότε αυτό σημαίνει πως, κατά πάσα πιθανότητα, είναι επίσης εδώ η Νι-
κίτα Δεξιόχειρη. 
  Υπέροχα… 
  Η Νικίτα ήταν μια στρατηγός που δεν έπρεπε κανείς να υποτιμά κα-
θόλου τις ικανότητές της. Κι επιπλέον, ανάμεσα σ’εκείνη και τον Αν-
δρόνικο υπήρχε προσωπική διαμάχη. Ο Απολλώνιος Πρίγκιπας τής είχε 
βγάλει το δεξί μάτι, σε μια σύγκρουσή τους, όταν εκείνος είχε πρωταρ-
χίσει την Επανάσταση κατά της Παντοκράτειρας. 
  Ο Ανδρόνικος κατέβασε τα κιάλια. «Η Νικίτα Δεξιόχειρη είναι εδώ,» 
είπε στην Ιωάννα, που καθόταν στη θέση του οδηγού του οχήματος. 
  Η Ιωάννα στράφηκε να τον κοιτάξει με μια ερωτηματική όψη στο 
πρόσωπό της. 
  Ο Ανδρόνικος τής έδωσε τα κιάλια. Εκείνη τα πήρε και σηκώθηκε όρ-
θια, για να δει. «Ο Δράκοντας,» είπε. «Μάλιστα…» 
  «Ποια είναι αυτή η Νικίτα Δεξιόχειρη;» ρώτησε ο Αυγερινός, που στε-
κόταν πλάι στον Πρίγκιπα. 
  «Μια στρατηγός της Παντοκράτειρας,» εξήγησε ο Ανδρόνικος. «Πολύ 
ικανή, και πολύ επικίνδυνη.» 
 



1070  |  ΚΩΣΤΑΣ ΒΟΥΛΑΖΕΡΗΣ 

 

 

 
 
«Ο Ανδρόνικος τα κάνει αυτά!» γρύλισε η Νικίτα, κοιτάζοντας έξω 
απ’το μεγάλο παράθυρο του κέντρου ελέγχου του Δράκοντα. «Είμαι 
βέβαιη, μάγε.» 
  Οι μαχητές που είχαν έρθει από τους Δασότοπους παρενοχλούσαν τις 
δυνάμεις της, μην αφήνοντάς τες να επικεντρωθούν στον πραγματικό 
τους στόχο: την Ταλκασία. Ασφαλώς, μακροπρόθεσμα, δεν μπορούσαν 
να προκαλέσουν κανένα ουσιαστικό πρόβλημα, αλλά το όλο ζήτημα 
εδώ ήταν ο χρόνος. Η Νικίτα ήθελε να κατακτήσει την πόλη όσο το δυ-
νατόν γρηγορότερα, γιατί πίστευε (και ο Μέμντουρ’χοκ τής είχε πει ότι 
συμφωνούσε μ’αυτό) πως, αν η Ταλκασία έπεφτε, οι οντότητες που 
επηρέαζαν τα μυαλά των στρατιωτών της θα καταστρέφονταν ή θα 
διώχνονταν. 
  Οι επιθέσεις από τους Δασότοπους, όμως, την παρακώλυαν στη δου-
λειά της, χίλιες κατάρες του Κρόνου στους Απολλώνιους! 
  Δεν μπορώ να προστάξω το πεζικό, το ιππικό, και τα άρματα μάχης να 
κάνουν έφοδο στην πόλη, ενώ αυτοί μάς χτυπάνε. Τουλάχιστον, όχι ακό-
μα. Ο αμυντικός μηχανισμός της Ταλκασίας δεν έχει καταβληθεί όσο 
πρέπει. 
  Η Νικίτα στράφηκε να δει αν ο Μέμντουρ’χοκ εξακολουθούσε να στέ-
κεται πλάι της, γιατί είχε παραμείνει σιωπηλός. Ο μάγος, όμως, ήταν 
εκεί· δεν είχε φύγει. Κοίταζε έξω απ’το παράθυρο, χωρίς να υπάρχει 
τίποτα στην όψη του που να προδίδει τις σκέψεις του. 
 
 
 
«Οι Απολλώνιες δυνάμεις που χτυπάνε τους Παντοκρατορικούς από τα 
δυτικά φαίνεται να μας προσφέρουν υπολογίσιμη βοήθεια, Μεγαλειό-
τατε,» είπε η Στρατηγός Ιπποθόη. 
  Ο Λούσιος, η Κορνηλία, ο Ταχύβιος, και ο Ιερώνυμος βρίσκονταν στην 
αίθουσα τηλεπικοινωνιών του Κ.Ε.Α.Δ., ενώ από την πόλη γύρω τους 
εκρήξεις αντηχούσαν και λάμψεις φαίνονταν από τα παράθυρα. Η 
Μαγγανεία Αντιπυραυλικού Πεδίου που προστάτευε τις δίδυμες πολυ-
κατοικίες έκανε όσα βλήματα έρχονταν προς αυτές (από αεροσκάφη, 
γιατί τα όπλα των Παντοκρατορικών γύρω απ’την πόλη δεν μπορού-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1071 

 

 

σαν, ακόμα, να φτάσουν ώς εδώ) να εκρήγνυνται προτού τις χτυπή-
σουν. 
  «Ωστόσο,» πρόσθεσε η Ιπποθόη, «είναι αδύνατον να κρατάμε για πά-
ντα τους Παντοκρατορικούς μακριά μας, ακόμα και με τη βοήθεια των 
μαχητών από τα δυτικά. Αν δεν γίνει κάτι που να κάνει την πλάστιγγα 
να γείρει, στο τέλος θα ηττηθούμε.» 
  «Διατηρήστε την άμυνά μας όσο το δυνατόν περισσότερο,» είπε ο 
Λούσιος. «Θα έρθει και η ώρα που θα επιτεθούμε στους Παντοκρατο-
ρικούς.» 
  «Μα, Μεγαλειότατε, δε νομίζω ότι ο χρόνος μετρά υπέρ μας–» 
  «Θα τον κάνω να μετρήσει υπέρ μας!» τη διέκοψε ο Λούσιος. Και 
στράφηκε στην Κορνηλία. «Πρέπει να ξεκινήσουμε,» της είπε. Γνώριζε, 
βέβαια, πως ουσιαστικά όφειλε να είχε πει Πρέπει να ξεκινήσεις, γιατί 
η δική του συμβολή τώρα ήταν περιττή. Η επιρροή του, έτσι κι αλλιώς, 
εξαπλωνόταν σ’όλη την Ταλκασία και γύρω απ’αυτήν· δε χρειαζόταν 
να την εστιάσει στους Παντοκρατορικούς: οι Παντοκρατορικοί βρί-
σκονταν ήδη μέσα της. Η οργή του τους φόρτιζε· και, επί του παρό-
ντος, έστρεφαν αυτή την οργή κατά των Απολλώνιων. Δε θα κρατού-
σε, όμως, για πολύ τούτο. Η Υφάντρα θα έκανε τη διαφορά. 
  Η Κορνηλία κοίταξε τον Λούσιο διστακτικά, αλλά ένευσε. «Ναι,» ψι-
θύρισε, «πάμε.» 
  Φοβάται, παρατήρησε εκείνος. Φοβάται. Η περικύκλωση της Ταλκασί-
ας την έχει τρομάξει. Και δε νομίζει ότι θα καταφέρουμε να νικήσουμε. 
Ίσως να έχει δίκιο. Αλλά ίσως και όχι. 
  Δε θ’αφήσω την Απολλώνια να πέσει στα χέρια της Παντοκράτειρας, 
έτσι απλά! 
  Ο Λούσιος βγήκε απ’την αίθουσα τηλεπικοινωνιών, με την Κορνηλία 
πλάι του και τον Ταχύβιο και τον Ιερώνυμο στο κατόπι του. Όλοι τους 
ήταν οπλισμένοι, για παν ενδεχόμενο. 
  Ανέβηκαν στην ταράτσα της πολυκατοικίας από τις σκάλες, γιατί ή-
ταν πιο ασφαλείς έτσι. Παρότι ο ανελκυστήρας λειτουργούσε, υπήρχε 
κίνδυνος να σταματήσει να λειτουργεί όσο βρίσκονταν μέσα του, εξαι-
τίας κάποιας έκρηξης: εξαιτίας κάποιου βλήματος που κατόρθωνε να 
διαπεράσει τη Μαγγανεία Αντιπυραυλικού Πεδίου. 
  Όταν έφτασαν στην οροφή, βρήκαν ένα ελικόπτερο να τους περιμέ-
νει· ο έλικάς του είχε ήδη αρχίσει να περιστρέφεται. Τριγύρω κανόνια 
και πυροβόλα ήταν στημένα, και οι Απολλώνιοι χειριστές τους έβαλ-



1072  |  ΚΩΣΤΑΣ ΒΟΥΛΑΖΕΡΗΣ 

 

 

λαν κατά των Παντοκρατορικών αεροσκαφών που περνούσαν πάνω 
απ’την Ταλκασία, εξαπολύοντας πυραύλους, ρουκέτες, και βόμβες. 
  Ο Λούσιος, η Κορνηλία, ο Ταχύβιος, και ο Ιερώνυμος μπήκαν, γρήγο-
ρα, στο ελικόπτερο, και ο πιλότος του το απογείωσε και τους πέταξε 
ανάμεσα από τις ψηλές, αλλά σφυροκοπημένες, πολυκατοικίες της πό-
λης. Αμέσως, τρία άλλα ελικόπτερα ήρθαν να τους περικυκλώσουν, 
πάνοπλα, σχηματίζοντας έναν προστατευτικό κλοιό γύρω τους, επειδή 
πιθανώς τα Παντοκρατορικά αεροσκάφη να τους επιτίθονταν. 
  Και, πράγματι, προτού φτάσουν στον προορισμό τους, ένα αεροπλά-
νο πυροβόλησε εναντίον τους, ξεπροβάλλοντας μέσα από τους πυ-
κνούς καπνούς που είχαν γεμίσει τον ουρανό. 
  Η Κορνηλία ζάρωσε πάνω στο κάθισμά της, γαντζώνοντας τα χέρια 
της στα ρούχα του Λούσιου. 
  Το ελικόπτερό τους έκανε έναν απότομο ελιγμό, που τους τράνταξε 
όλους, προκειμένου ν’αποφύγει τα εχθρικά πυρά. Ταυτόχρονα, τα άλ-
λα τρία ελικόπτερα επιτίθονταν στο Παντοκρατορικό αεροπλάνο, εξα-
πολύοντας ρουκέτες και ανατινάζοντάς το στον αέρα. 
  «Θα μας σκοτώσουν…» μουρμούρισε, περίτρομη, η Κορνηλία. 
  «Σύνελθε, Κορνηλία,» της είπε ο Λούσιος. «Έχουμε περάσει κι από 
χειρότερα.» 
  «Όχι, δεν έχουμε περάσει από χειρότερα.» 
  «Ξεχνάς ότι πήγες στην Απολεσθείσα Γη, μόνη σου, για να βρεις το 
πνεύμα του Κατακεραυνωτή;» τη ρώτησε ο Λούσιος, προσπαθώντας 
να τη συνεφέρει. 
  «Εκεί δεν ήταν έτσι.» 
  «Τίποτα δεν είναι το ίδιο.» 
  «Δε με πυροβολούσαν από παντού, μα όλους τους θεούς!» 
  Το ελικόπτερό τους έφτασε στην ταράτσα μιας πολυκατοικίας στη 
βορειοδυτική μεριά της Ταλκασίας, και προσγειώθηκε. Το μέρος εδώ 
προστατευόταν από μια Μαγγανεία Αντιπυραυλικού Πεδίου, όπως και 
το Κ.Ε.Α.Δ. Ο Λούσιος το είχε προστάξει, παρότι ήξερε ότι οι Μαγγανεί-
ες Αντιπυραυλικού Πεδίου κατανάλωναν μεγάλα ποσά ενέργειας. Δεν 
μπορούσε ν’αφήσει τον εαυτό του και την Κορνηλία αφύλαχτους, για 
όσο θα βρίσκονταν εδώ. Ετούτες οι περιοχές της πόλης σφυροκοπού-
νταν περισσότερο από κάθε άλλο σημείο της. 
  Η πόρτα του ελικοπτέρου άνοιξε, και βγήκαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1073 

 

 

  Η Κορνηλία αισθανόταν τα γόνατά της να τρέμουν· είχε το ένα της 
χέρι πιασμένο πάνω στην κάπα του Λούσιου. Τον παγερό άνεμο που 
φυσούσε ούτε που τον καταλάβαινε. 
  Ο Λούσιος πέρασε το χέρι του γύρω απ’τη μέση της και την οδήγησε 
προς την άκρη της ταράτσας, αναγκάζοντάς τη να στρέψει το βλέμμα 
της στους συγκεντρωμένους Παντοκρατορικούς έξω απ’την πόλη. Ο 
στρατός τους έμοιαζε να απλώνεται ώς τα πέρατα της Απολλώνιας. Τα 
κανόνια τους ξερνούσαν φωτιά και ακατέργαστη ενέργεια. Τα οικοδο-
μήματα στις παρυφές της Ταλκασίας είχαν μετατραπεί σε σωρούς από 
χώμα, πέτρες, και σίδερο. Οι Απολλώνιοι πάσχιζαν για να κρατήσουν 
τις θέσεις τους. 
  Η Κορνηλία δε θυμόταν να είχε ποτέ άλλοτε φοβηθεί τόσο πολύ στη 
ζωή της. Ακόμα και στην Απολεσθείσα Γη, που είχε αναφέρει πριν από 
λίγο ο Λούσιος, δεν είχε νιώσει έτσι. Αυτές οι σκηνές που ατένιζε τώρα 
την τρομοκρατούσαν. Τόσος πολύς θάνατος… και να μην έχεις ιδέα 
από πού μπορεί να έρθει το επόμενο χτύπημα. Μπορεί να πέθαινες 
χωρίς να το καταλάβεις. 
  «Χρησιμοποίησε τις δυνάμεις σου,» της ψιθύρισε ο Λούσιος. «Κάντους 
να αλληλοσκοτωθούν. Δώσε μας τη νίκη, Κορνηλία!» 
  Η Κορνηλία ξεροκατάπιε. Ναι, σκέφτηκε, πρέπει να το κάνω να τε-
λειώσει. Πρέπει να νικήσουμε. Έκλεισε τα μάτια της, για λίγο. Πήρε μια 
βαθιά ανάσα. 
  Τα ξανάνοιξε. 
  Κοίταξε το στράτευμα των Παντοκρατορικών. Αναζήτησε τη νοητική 
ενέργεια του συλλογικού νου του, και, ναι, εκεί ήταν. Γύρω του, γεμί-
ζοντας τον ουρανό. Κόμποι και νήματα. Τόσοι πολλοί κόμποι και νήμα-
τα. Δικά της, όλα, για να τα τροποποιήσει όπως ήθελε. Να διαλύσει τα 
παλιά τους σχήματα και να φτιάξει καινούργια. 
  Η Υφάντρα αισθάνθηκε τον τρόμο της να την εγκαταλείπει, σαν πα-
γωμένο νερό που κυλούσε από πάνω της και έφευγε μακριά. Επικε-
ντρώθηκε στους κόμπους και στα νήματα του συλλογικού νου των 
Παντοκρατορικών, και έπαιξε μαζί τους. Τα μετασχημάτισε, δημιούρ-
γησε ένα ολόκληρο υφαντό, ένα δικό της υφαντό από νοητική ενέργει-
α, το οποίο σκέπαζε όλο τον ουρανό πάνω από το εχθρικό στράτευμα. 
  Η προσπάθειά της την κούρασε. Αλλά άξιζε. 
  Χαμογέλασε, ατενίζοντας τη δουλειά της. Οι Παντοκρατορικοί θα εί-
χαν, σύντομα, περισσότερα προβλήματα απ’ό,τι νόμιζαν. 



1074  |  ΚΩΣΤΑΣ ΒΟΥΛΑΖΕΡΗΣ 

 

 

  Έστρεψε το βλέμμα της στον Λούσιο. «Έγινε,» του είπε. 
  Και εκείνος παρατήρησε πως, παρότι η όψη της ήταν φανερά κουρα-
σμένη, η φωνή της ήταν σταθερή, χωρίς να τη χρωματίζει ο φόβος. Τα 
μάτια του Κατακεραυνωτή άστραψαν. «Ωραία,» αποκρίθηκε. «Μόλις 
δούμε, λοιπόν, τις δυνάμεις της Παντοκράτειρας να αποσταθεροποι-
ούνται, θα επιτεθούμε. Μαζικά. Ίσως να έχουμε πολλές απώλειες, μα 
θα τους διώξουμε από την Απολλώνια.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1075 

 

 

 

77 
 
 
Βράδιαζε, όταν τα αποτελέσματα της επιρροής της Υφάντρας έγιναν 
αισθητά μέσα στο στράτευμα των Παντοκρατορικών που σφυροκο-
πούσε την Ταλκασία. 
  Διοικητές ήρθαν να παραπονεθούν στη Νικίτα Δεξιόχειρη, και η ίδια 
είδε με τα μάτια της στρατιώτες να προσπαθούν να αλληλοσκοτω-
θούν. Ένας λοχίας πυροβόλησε τον ταγματάρχη του. Κι επίσης, η ίδια η 
Νικίτα αισθανόταν, πέρα από μια παράξενη οργή, κρίσεις παράνοιας. Ο 
Μέμντουρ’χοκ, όμως, ο οποίος έμοιαζε, παραδόξως, ανεπηρέαστος από 
όλα τούτα, τη συμβούλεψε να αγνοήσει τις παρορμήσεις. Εξάλλου, το 
ξέρεις πως κάποιος προσπαθεί να παίξει μαζί σου, της τόνισε. Και είχε 
δίκιο. 
  Αλλά εκείνο που ενοχλούσε τη Νικίτα πραγματικά ήταν ότι δεν είχε 
ακόμα καταφέρει να εισβάλει στην Ταλκασία, και, όσο οι στρατιώτες 
της έμεναν έξω απ’αυτήν, θα συνέχιζαν να δέχονται τη νοητική επιρ-
ροή των Απολλώνιων δαιμόνων. Πράγμα που, αργά ή γρήγορα, πιθα-
νώς να είχε καταστροφικά αποτελέσματα γι’αυτούς. 
  Η Νικίτα εξήγησε στους αξιωματικούς της τι συνέβαινε, και τους έ-
δωσε διαταγές να προσπαθήσουν να ηρεμήσουν και τους στρατιώτες 
τους. Ο Μέμντουρ’χοκ ήταν πλάι της, για να επιβεβαιώνει τα λόγια της, 
επειδή ο μάγος μπορούσε να κρατά μακριά του τη νοητική επιρροή 
των εχθρών τους καλύτερα απ’όλους, κι επειδή οι αξιωματικοί τον έ-
βλεπαν με κάποιο δέος, αφού άπαντες γνώριζαν ποιος ήταν ο Μέμ-
ντουρ’χοκ και τι δυνάμεις κατείχε. Ωστόσο, όταν τελείωσε η ενημέρω-
ση, η Νικίτα δεν ήταν βέβαιη ότι οι διοικητές της είχαν καταλάβει πλή-
ρως τι γινόταν, ούτε ότι θα μπορούσαν να βοηθήσουν τους στρατιώ-
τες τους να καταπολεμήσουν αποτελεσματικά το φαινόμενο. Ίσως, 
όμως, ετούτες οι σκέψεις να έρχονταν στο νου της από την παράνοια 
που της είχαν προκαλέσει οι Απολλώνιοι δαίμονες… Μα τα Γένια του 
Κρόνου, πώς μπορούσε να γνωρίζει κανείς ποιες υποψίες και παρορ-
μήσεις ήταν αληθινές και ποιες ψευδείς; 



1076  |  ΚΩΣΤΑΣ ΒΟΥΛΑΖΕΡΗΣ 

 

 

  «Πρέπει να τελειώσουμε γρήγορα, μάγε,» είπε στον Μέμντουρ’χοκ. 
«Δεν ξέρω αν αυτό το στράτευμα θα συνεχίσει να μπορεί να ονομάζε-
ται ‘στράτευμα’, ύστερα από ακόμα μία ημέρα υπό τούτη τη νοητική 
επιρροή.» 
  «Σ’αυτό, Στρατηγέ, πιθανώς να έχεις δίκιο,» παραδέχτηκε ο Μέμ-
ντουρ’χοκ. 
  «Δεν μπορείς να κάνεις κάτι για να το σταματήσεις;» 
  «Αν μπορούσα, θα το είχα κάνει ήδη. Ο μόνος τρόπος, όμως, να στα-
ματήσει είναι να λύσουμε την πολιορκία.» 
  «Αυτό αποκλείεται.» 
 
 
 
Ο Ανδρόνικος είχε υποχωρήσει σε μια θέση πιο δυτικά απ’ό,τι ήταν 
πριν, γιατί οι Παντοκρατορικοί είχαν επιτεθεί σ’εκείνον και τους μαχη-
τές του, βομβαρδίζοντάς τους με αεροσκάφη, που περνούσαν γρήγορα 
από πάνω τους, σαν σύννεφα θανάτου, και έφευγαν, για να επιστρέ-
ψουν στο στράτευμα της Δεξιόχειρης ή στην Ταλκασία, η οποία βρι-
σκόταν επίσης υπό έντονο βομβαρδισμό. 
  Επί του παρόντος, ο Ανδρόνικος στεκόταν επάνω σ’ένα ύψωμα και 
μπροστά σ’ένα τηλεσκόπιο που στηριζόταν σ’ένα τρίποδο. Στην από 
κάτω μεριά του τηλεσκόπιου προσαρμοζόταν μια μπαταρία, φορτι-
σμένη με ενέργεια, η οποία πρόσφερε φωτισμό στην εικόνα που ερχό-
ταν, τελικά, στο μάτι του Ανδρόνικου, όταν εκείνος ήθελε. Επίσης, η 
Άνμα’ταρ είχε μόλις χρησιμοποιήσει ένα Ξόρκι Οπτικής Ενισχύσεως 
επάνω στο τηλεσκόπιο, ώστε να το ισχυροποιήσει και να μπορεί ο 
Πρίγκιπας να βλέπει όσο μακριά επιθυμούσε, με όσες (μέσα σε λογικά 
πλαίσια) λεπτομέρειες επιθυμούσε. 
  «Επικρατεί αναστάτωση,» είπε ο Ανδρόνικος, κοιτάζοντας το στρά-
τευμα των Παντοκρατορικών. «Όχι γενικευμένη· αλλά σε πολλά ση-
μεία οι στρατιώτες χτυπιούνται αναμεταξύ τους. Οι περισσότερες δια-
μάχες, όμως, απ’ό,τι βλέπω, διαλύονται από άλλους στρατιώτες κι από 
τους αξιωματικούς.» Πήρε το μάτι του από το τηλεσκόπιο. 
  «Αυτή είναι μόνο η αρχή, Πρίγκιπά μου,» του είπε ο Αυγερινός. «Σύ-
ντομα, τα πράγματα θα χειροτερέψουν.» Είχε αντιληφτεί την Υφά-
ντρα, όταν εκείνη είχε ασκήσει την επιρροή της επάνω στους Παντο-
κρατορικούς, και το είχε αναφέρει στον Ανδρόνικο και τους υπόλοι-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1077 

 

 

πους. Περιμένετε και θα δείτε, τους είχε πει. Θ’αρχίσουν, σύντομα, 
ν’αλληλοσκοτώνονται. 
  «Μας συμφέρει αυτό, δε μας συμφέρει;» είπε η Ιωάννα. 
  «Ναι,» αποκρίθηκε ο Ανδρόνικος. «Στην παρούσα κατάσταση, ναι. 
Αλλά όχι γενικά. Επίσης, έχω την υποψία ότι ο Λούσιος δε θ’αφήσει 
τους Παντοκρατορικούς να σκοτώσουν ο ένας τον άλλο μέχρι το τέ-
λος.» 
  Η Ιωάννα συνοφρυώθηκε. «Τι εννοείς;» 
  «Θα τους επιτεθεί.» 
  «Θα εγκαταλείψει την αμυντική του θέση για να κάνει επίθεση; Δεν 
είναι κάπως παράλογο;» 
  «Είναι,» συμφώνησε ο Ανδρόνικος. Και έκλεισε πάλι το ένα μάτι, για 
να κοιτάξει με το άλλο από το τηλεσκόπιο. 
 
 
 
Ο Λούσιος μπήκε στην αίθουσα τηλεπικοινωνιών του Κ.Ε.Α.Δ. της Ταλ-
κασίας. «Πώς είναι τα πράγματα στο στράτευμα των Παντοκρατορι-
κών, Στρατηγέ;» ρώτησε. 
  Η Ιπποθόη πήρε το βλέμμα της από μια οθόνη και σηκώθηκε απ’τη 
θέση της. «Σύμφωνα με τις πληροφορίες μου, Μεγαλειότατε, έχουν 
παρατηρηθεί κάποιες συγκρούσεις ανάμεσα στους στρατιώτες.» 
  Τα μάτια του Κατακεραυνωτή άστραψαν. «Ωραία,» είπε. «Επικρατεί 
αρκετή σύγχυση για να τους επιτεθούμε και να τους διαλύσουμε;» 
  Τα μάτια της Ιπποθόης γυάλισαν, επίσης, καθώς η πρόταση του Λού-
σιου έμοιαζε να της είναι πολύ αρεστή. Η επιρροή του Κατακεραυνωτή 
γέμιζε το κεφάλι της· τη φόρτιζε με οργή, που ήθελε να εξαπολύσει 
εναντίον των εχθρών της πατρίδας της. Ωστόσο, απάντησε βάσει λογι-
κής: «Δε νομίζω, Μεγαλειότατε. Όχι ακόμα. Οι συγκρούσεις είναι σπο-
ραδικές, συμβαίνουν από δω κι από κει μέσα στο στράτευμα, και, συ-
νήθως, οι αξιωματικοί καταφέρνουν να τις καταπνίξουν σχετικά γρή-
γορα.» 
  Οι Παντοκρατορικοί έχουν μάθει πώς να μας αντιμετωπίζουν, σκέφτη-
κε ο Λούσιος, και κάνουν κάποιες απελπισμένες προσπάθειες· μα, στο 
τέλος, αυτές οι προσπάθειες δε θα τους σώσουν. 
  «Βέβαια,» πρόσθεσε η Ιπποθόη, «συνεχώς δημιουργούνται κι άλλες 
εσωτερικές διαμάχες, σαν πυρκαγιές που ξεπηδούν απ’το πουθενά.» 



1078  |  ΚΩΣΤΑΣ ΒΟΥΛΑΖΕΡΗΣ 

 

 

  Ναι, σκέφτηκε ο Κατακεραυνωτής, ακριβώς… Σαν πυρκαγιές που ξε-
πηδούν απ’το πουθενά. Και, τελικά, θα τους καταβροχθίσουν όλους! «Να 
με κρατάς ενήμερο, Στρατηγέ. Ό,τι ώρα κι αν είναι· δεν κοιμάμαι, ποτέ. 
Μόλις κρίνεις πως το έδαφος είναι έτοιμο για να επιτεθούμε, έλα να 
μου το πεις.» 
  «Μάλιστα, Άρχοντά μου.» 
  Ο Λούσιος έφυγε από την αίθουσα τηλεπικοινωνιών, πηγαίνοντας 
προς τα δωμάτιά του. 
  Όταν είπε στη Στρατηγό ότι δεν κοιμόταν ποτέ, ήταν κυριολεκτικό· ο 
Κατακεραυνωτής είχε ελάχιστη ανάγκη για ύπνο. 
 
 
 
Η Νικίτα, αντιθέτως, ήθελε να κοιμηθεί μερικές ώρες, για να ξεκουρά-
σει το μυαλό της και να μπορεί να σκεφτεί πιο καθαρά. Καταλάβαινε, 
βέβαια, πως, δεδομένης της κατάστασης νοητικού ελέγχου που επι-
κρατούσε στο στράτευμά της, ήταν επικίνδυνο να πάρει τα μάτια της, 
έστω και για λίγο, από τους μαχητές της, μα δεν μπορούσε να κάνει 
αλλιώς· της χρειάζονταν κάποιες ώρες ύπνου. 
  Πήγε στο στενό της κρεβάτι μέσα στον Δράκοντα, έβγαλε τις μπότες 
της και μερικά βασικά ρούχα, για να βολευτεί, και ξάπλωσε. Δεν άργη-
σε να κοιμηθεί… και τα όνειρά της ήταν ταραγμένα. Δεν είδε συγκεκρι-
μένες εικόνες –ή, τουλάχιστον, δεν τις θυμόταν όταν ξύπνησε–, αλλά 
ένιωσε συγκεκριμένα συναισθήματα: οργή κατά των εχθρών της· οργή 
κατά των αξιωματικών της, που δεν είχαν ακόμα καταφέρει να πά-
ρουν την πόλη, οι άχρηστοι· πανικό, καθώς προσπαθούσε να ξεφύγει 
από κάτι ακατονόμαστο· τρόμο, καθώς συνειδητοποιούσε το λάθος 
της (ποιο λάθος;)·  απόγνωση· επιθυμία να χύσει αίμα, οποιουδήποτε– 
  Ένας πυροβολισμός! 
  Η Νικίτα ξύπνησε, απότομα· το χέρι της τράβηξε αμέσως το πιστόλι 
της, που δεν το είχε λύσει από πάνω της όταν έπεσε για ύπνο. Τα μάτια 
της κοίταξαν, διασταλμένα, τριγύρω. Μα δεν έβλεπε κίνδυνο πουθενά. 
  Όνειρο ήταν; αναρωτήθηκε. 
  «Ρίξτο! ΡΙΞΤΟ! ΤΩΡΑ!» Η φωνή αντήχησε, έντονα, μέσα στον Δράκο-
ντα, κι έμοιαζε να έρχεται απ’το κέντρο ελέγχου. Δεν ήταν όνειρο. 
  Η Νικίτα πετάχτηκε από το κρεβάτι της και έτρεξε. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1079 

 

 

  «…να γυρίσουμε, ρε σκουπιδοκέφαλοι!» αντήχησε η φωνή κάποιου· 
τα μισά του λόγια η Στρατηγός δεν μπόρεσε να τ’ακούσει. 
  Κάποιος άλλος μίλησε. Τι έλεγε; 
  «ΡΙΞΤΟ, σου λέω! γιατί, μα τον Σκοτοδαίμονα, θα σε καθαρίσω, ανώμα-
λε μπάσταρδε!» Η φωνή που την είχε ξυπνήσει. 
  Η Νικίτα μπήκε στο κέντρο ελέγχου του Δράκοντα, και είδε τέσσερις 
στρατιώτες –τους στρατιώτες που είχαν βάρδια εδώ, ετούτη την ώρα– 
να στέκονται όρθιοι και, κρατώντας πιστόλια, να σημαδεύουν έναν 
άλλο, ο οποίος κρατούσε τουφέκι και τους σημάδευε επίσης. 
  «Στρατηγέ,» είπε ένας απ’τους πρώτους, «αυτός ο παλαβός θέλει να 
γυρίσουμε και να φύγουμε. Έχει τρελαθεί από τα μάγια των Απολλώ-
νιων–!» 
  «Δε βλέπεις τι γίνεται, ρε ηλίθιε;» γκάριξε ο τυφεκιοφόρος. «Είμαστε 
τελειωμένοι εδώ, ρε! Θα μας σκοτώσουν όλους!» 
  «Ηρέμησε, στρατιώτη,» του είπε η Νικίτα, βάζοντας το δικό της πι-
στόλι στο θηκάρι. «Δεν χάνουμε τη μάχη. Αντιθέτως, νικάμε.» Προ-
σπάθησε να κάνει τη φωνή της ν’ακουστεί σίγουρη. 
  «Σας λέει ψέματα!» φώναξε ο στρατιώτης, δείχνοντας τη Νικίτα με 
την κάννη του τουφεκιού του. «Έχουν μπει Απολλώνιοι, παντού! Ο 
στρατός μας είναι γεμάτος με κατασκόπους τους!» 
  «Δεν υπάρχουν κατάσκοποί τους στο στρατό μας,» του είπε η Νικίτα, 
σταθερά. «Σε έχουν κάνει να νομίζεις πως ισχύει αυτό. Μας έχουν χτυ-
πήσει με κάποιο όπλο που παίζει με το μυαλό μας. Το αισθάνομαι κι 
εγ–!» 
  «Μην την πιστεύετε!» ούρλιαξε ο στρατιώτης, και– 
  –η Νικίτα τον είδε· ήταν έτοιμος– 
  –την πυροβόλησε– 
  –αλλά εκείνη είχε ήδη πεταχτεί στο πλάι, προτού ο άντρας πατήσει τη 
σκανδάλη· και τώρα κυλούσε στο πάτωμα, για να βρεθεί πίσω από μια 
καρέκλα. 
  Οι σφαίρες του εξοστρακίστηκαν πάνω στα εσωτερικά τοιχώματα 
του Δράκοντα. 
  Τέσσερα πιστόλια ακούστηκαν να πυροβολούν, και ο τυφεκιοφόρος 
κατέρρευσε. Νεκρός. 
  Η Νικίτα ορθώθηκε. 
  «Είστε καλά, Στρατηγέ;» τη ρώτησε ένας στρατιώτης. 



1080  |  ΚΩΣΤΑΣ ΒΟΥΛΑΖΕΡΗΣ 

 

 

  «Ναι,» αποκρίθηκε εκείνη, πλησιάζοντας τον σκοτωμένο. «Δυστυχώς, 
όμως, αυτός δεν είναι…» Οι τρισκατάρατοι Απολλώνιοι! Τον δολοφόνη-
σαν, οι δαιμονισμένοι μπάσταρδοι! Το σαγόνι της σφίχτηκε. 
  «Στρατηγέ,» είπε ο στρατιώτης που είχε μιλήσει και πριν. 
  Η Νικίτα στράφηκε να τον κοιτάξει. 
  «Η κατάσταση, πάντως, φαίνεται να επιδεινώνεται, Στρατηγέ.» 
  Η Νικίτα πλησίασε το παράθυρο του κέντρου ελέγχου και κοίταξε 
έξω. Οι εσωτερικές συγκρούσεις μέσα στο στράτευμά της ήταν, πράγ-
ματι, φανερές. 
  Μα τον Κρόνο, σκέφτηκε, δεν χτυπάμε μόνο τους Απολλώνιους της 
Ταλκασίας· χτυπάμε, συγχρόνως, και τον εαυτό μας. Ευτυχώς, τα αερο-
σκάφη δεν έμοιαζαν να έχουν εμπλακεί σ’αυτή την παράνοια, ούτε τα 
βαριά άρματα μάχης και τα κανόνια. Όχι ακόμα, τουλάχιστον. Οι εσω-
τερικές συγκρούσεις γίνονταν, κυρίως, ανάμεσα σε πεζούς. Αλλά αυτό 
δε σήμαινε ότι ήταν λιγότερο επικίνδυνες, ή ότι το χάος δεν απειλούσε 
να καταπιεί το στρατό της. 
  Η Νικίτα πέρασε το χέρι της μέσα απ’τα μαύρα της μαλλιά, παραμερί-
ζοντας μερικές τούφες που έπεφταν στο μέτωπό της. Τι κάνω τώρα; 
Πώς το σταματάω αυτό; 
 
 
 
Ο Λούσιος άνοιξε τον επικοινωνιακό δίαυλο των δωματίων του. 
  «Μεγαλειότατε;» ακούστηκε η φωνή της Ιπποθόης. 
  «Ναι, Στρατηγέ.» 
  «Νομίζω ότι η κατάσταση στο Παντοκρατορικό στράτευμα θα μπο-
ρούσε να αποκαλεστεί ‘γενικευμένη’.» 
  «Υπέροχα, Στρατηγέ. Έρχομαι.» 
  Ο Λούσιος βγήκε απ’τα δωμάτιά του και πήγε στην αίθουσα τηλεπι-
κοινωνιών του Κ.Ε.Α.Δ., όπου βρίσκονταν η Ιπποθόη και μερικοί άλλοι 
ανώτεροι αξιωματικοί. 
  «Επικρατεί αρκετή αναστάτωση ανάμεσά τους, ώστε να τους επιτε-
θούμε;» ρώτησε. 
  «Αναμφίβολα, Μεγαλειότατε!» αποκρίθηκε αμέσως ένας από τους 
αξιωματικούς. Ο άντρας έμοιαζε παραπάνω από πρόθυμος να χύσει το 
αίμα των Παντοκρατορικών, ακόμα κι αν αυτό κόστιζε τη ζωή του. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1081 

 

 

  «Επικρατεί, Άρχοντά μου,» είπε η Ιπποθόη, «αν και, βέβαια, πρέπει να 
σας προειδοποιήσω ότι θα είναι ριψοκίνδυνο, και, σίγουρα, θα υπο-
στούμε πολλές απώλειες.» Κι εκείνη ήθελε να επιτεθεί και να χτυπήσει 
τον εχθρό –φαινόταν στα μάτια της, στην όψη της, στον τόνο της φω-
νής της–, αλλά δεν άφηνε τα συναισθήματά της να καταπνίξουν τη λο-
γική της. 
  Κι αυτό είναι καλό, έκρινε ο Κατακεραυνωτής. Δε θέλω όλοι μου οι α-
ξιωματικοί να είναι λυσσασμένα σκυλιά του πολέμου. Ειδικά η Στρατη-
γός μου. 
  «Το ξέρω, Στρατηγέ,» αποκρίθηκε. «Τι εναλλακτική λύση, όμως, έχου-
με; Βρισκόμαστε περικυκλωμένοι από παντού, και οι Παντοκρατορικοί 
είναι πολύ περισσότεροι από εμάς. Αργά ή γρήγορα, θα ηττηθούμε· 
έχω ή δεν έχω δίκιο;» 
  «Δίκιο έχετε, Μεγαλειότατε.» 
  «Επομένως,» είπε ο Λούσιος, σταθερά, ατενίζοντας τους αξιωματι-
κούς, τον έναν μετά τον άλλο. «Οι αγώνες απαιτούν θυσίες. Και αξίζει 
να θυσιάσουμε για να κρατήσουμε την πατρίδα μας ελεύθερη από την 
Παντοκράτειρα. Απόψε, θα επιτεθούμε, εφορμώντας μαζικά από την 
Ταλκασία και μην υποχωρώντας ώσπου να σπάσουμε τον κλοιό των 
Παντοκρατορικών από γύρω της. Μην υποχωρώντας ώσπου να τους 
κάνουμε εκείνους να υποχωρήσουν, κομματιασμένοι και πανικόβλη-
τοι!» 
 
 
 
«Πρίγκιπά μου, πρέπει να ξυπνήσετε.» 
  Ο Ανδρόνικος άνοιξε τα μάτια του. Είχε πέσει να κοιμηθεί μέσα στο 
τετράτροχο όχημα που χρησιμοποιούσε για μεταφορικό μέσο. Είχε, 
όμως, αφήσει κάμποσους φρουρούς, ώστε να τον ειδοποιήσουν, σε 
περίπτωση που κάτι σημαντικό συνέβαινε. Και τώρα, μάλλον, κάτι ση-
μαντικό είχε συμβεί. 
  Ο Ανδρόνικος έστρεψε το βλέμμα του στον Οδυσσέα, ο οποίος είχε 
ανοίξει τη μία πόρτα του οχήματος και του είχε μιλήσει. 
  «Ο Λούσιος επιτίθεται,» είπε ο Πρόμαχος της Επανάστασης. «Ο στρα-
τός της Ταλκασίας κάνει έφοδο στους Παντοκρατορικούς.» 
  Όπως το φοβόμουν, σκέφτηκε ο Ανδρόνικος, και, τυλίγοντας την κά-
πα του γύρω του, βγήκε στο χειμερινό κρύο της νύχτας. Απέξω, εκτός 



1082  |  ΚΩΣΤΑΣ ΒΟΥΛΑΖΕΡΗΣ 

 

 

απ’τον Οδυσσέα, τον περίμεναν ο Σέλιρ’χοκ, η Άνμα’ταρ, η Ιωάννα, και 
ο Μιχαήλ. 
  «Θέλετε να βοηθήσουμε, Πρίγκιπά μου;» ρώτησε ο τελευταίος. 
  «Τι εννοείς, να βοηθήσετε;» είπε ο Ανδρόνικος, αρχίζοντας να βαδίζει 
προς το ύψωμα όπου στεκόταν πριν: το ύψωμα όπου ακόμα ήταν το 
τηλεσκόπιο, και όπου τώρα φαίνονταν να βρίσκονται πολλοί από τους 
συμμάχους του. 
  «Να επιτεθούμε κι εμείς στους Παντοκρατορικούς.» 
  «Δε νομίζω πως αυτό θα ήταν συνετό, Μιχαήλ. Εκτός αν έρθουν προς 
το μέρος μας. Η δύναμή μας δεν είναι στη μαζική επίθεση, αλλά στον 
κλεφτοπόλεμο, έτσι όπως έχουμε οργανωθεί.» 
  Ανέβηκαν στο ύψωμα, και ο Ανδρόνικος ατένισε ανατολικά, όπου ένα 
απίστευτο μακελειό φαινόταν να έχει αρχινήσει. 
  Έσκυψε και κοίταξε από το τηλεσκόπιο. Το Ξόρκι Οπτικής Ενισχύσε-
ως της Άνμα’ταρ είχε πλέον λήξει, μα δεν ήταν τώρα απαραίτητο για 
να δει κανείς τι συνέβαινε. Για την ακρίβεια, μπορούσε άνετα να το δει 
και χωρίς το τηλεσκόπιο. Με το τηλεσκόπιο, όμως, ο Ανδρόνικος έβλε-
πε και τις τρομαχτικές λεπτομέρειες της σύγκρουσης. 
  Οι Απολλώνιες δυνάμεις επιτίθονταν στους Παντοκρατορικούς, δίχως 
να δείχνουν να ενδιαφέρονται στο ελάχιστο για τη ζωή τους. Το μόνο 
που προσπαθούσαν ήταν να σκοτώσουν όσο το δυνατόν περισσότε-
ρους αντιπάλους. Τα άρματα μάχης τους πυροβολούσαν ασταμάτητα 
και, ύστερα, έλιωναν κάτω απ’τους τροχούς και τις ερπύστριές τους 
τους Παντοκρατορικούς στρατιώτες· κι όταν συναντούσαν εχθρικά 
άρματα, κοπανούσαν επάνω τους. Το ιππικό ακολουθούσε παρόμοιες 
τακτικές πυροβολισμού και ποδοπατήματος. Το πεζικό έκανε έφοδο, 
ουρλιάζοντας και αδιαφορώντας για τις απώλειες, πυροβολώντας και 
πυροβολώντας και πυροβολώντας· και, πολλές φορές, οι πεζοί πηδού-
σαν επάνω σε εχθρικά άρματα και προσπαθούσαν να εισβάλουν, για 
να σκοτώσουν τους πάντες στο εσωτερικό τους και, μετά, να τα ανατι-
νάξουν με εκρηκτικά. Οι Ιππότες της Απολλώνιας ήταν οι μόνοι που 
δρούσαν με τις συνηθισμένες τους τακτικές, κι αυτό επειδή οι τακτικές 
τους ήταν να καλπάζουν καταπάνω στον εχθρό –αφήνοντας τις ενερ-
γειακά ενισχυμένες πανοπλίες τους να εξοστρακίζουν τα εχθρικά πυ-
ρά– και να τον χτυπούν με τις λόγχες στα γαντοφορεμένα χέρια τους, 
που ήταν φορτισμένες με ενέργεια και άστραφταν σαν ρομφαίες θεών. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1083 

 

 

Εκρήξεις συνόδευαν το πέρασμά των Ιπποτών, όταν οι λόγχες έβρι-
σκαν το στόχο τους –και δεν αστοχούσαν συχνά. 
  Στον ουρανό, πάνω από την Ταλκασία και τα περίχωρά της, το μακε-
λειό δεν ήταν λιγότερο. Φωτιά και καπνό, μπορούσε να δει ο Ανδρόνι-
κος, και σκοτεινές φιγούρες αεροσκαφών, που ήταν δύσκολο να ξεχω-
ρίσεις ποια ήταν Απολλώνια και ποια Παντοκρατορικά. 
  Ο Πρίγκιπας πήρε το μάτι του από το τηλεσκόπιο. «Μα τις Φωτιές 
του Μαύρου Νάρζουλ,» είπε, «είναι σα να βλέπω άλλο στρατό να μάχε-
ται, όχι τον δικό μας…» 
  «Μα τις Φωτιές του Μαύρου Νάρζουλ, πράγματι,» συμφώνησε ο 
Φαρνέλιος. «Τις φωτιές που καίνε στο μυαλό. Ο αδελφός σου, Πρίγκι-
πά μου, δεν έχει μόνο κάνει τους Παντοκρατορικούς να παλαβώσουν, 
αλλά και τους μαχητές του.» 
  «Θα αυτοκαταστραφούν μ’αυτή την τακτική που ακολουθούν,» είπε 
με βεβαιότητα η Ιωάννα. 
  Ο Τάμπριελ’λι σταύρωσε τα χέρια του εμπρός του. «Η Παντοκράτειρα 
είμαι σίγουρος πως θα ενδιαφερόταν πολύ να έχει αυτούς τους Οκτώ 
ως συμμάχους της,» σχολίασε. 
  Ο Ανδρόνικος, ο Σέλιρ’χοκ, η Άνμα’ταρ, και η Ιωάννα στράφηκαν να 
τον κοιτάξουν. 
  «Μια παρατήρηση έκανα μόνο,» εξήγησε εκείνος. «Πιστεύω πως δεν 
είμαι ο μοναδικός εδώ πέρα που ξέρω ότι η Παντοκράτειρα αναζητά 
ολοένα και περισσότερη δύναμη…» 
  Συνέχισαν να παρακολουθούν τη σύγκρουση, αμίλητοι. Εξάλλου, δεν 
υπήρχαν και πολλά να πουν. Το μακελειό που αγνάντευαν μιλούσε από 
μόνο του. 
 
 
 
Η Νικίτα βρισκόταν μέσα στον Δράκοντα, ενώ παντού γύρω της απλω-
νόταν μια θάλασσα φωτιάς, καπνών, και χάους. Τα πυροβόλα, τα κα-
νόνια, τα φλογοβόλα, και τα ρουκετοβόλα του πανύψηλου άρματός 
της χτυπούσαν τους Απολλώνιους, όταν οι χειριστές τους κατάφερναν 
να σημαδέψουν σωστά. Όταν δεν κατάφερναν, προκαλούσαν κατα-
στροφές όπου τύχαινε. 
  Η δυνατότητα να οργανώσει η Νικίτα τους μαχητές της βρισκόταν 
επικίνδυνα κοντά στο μηδέν. Οι διαταγές που έδινε, μέσω των τηλεπι-



1084  |  ΚΩΣΤΑΣ ΒΟΥΛΑΖΕΡΗΣ 

 

 

κοινωνιακών πομπών, δεν ήξερε αν εισακούγονταν. Πολλές φορές δεν 
ήξερε καν αν ήταν νεκροί ή ζωντανοί οι διοικητές τους οποίους διέτα-
ζε. 
  Οι Απολλώνιοι είναι τρελοί! σκέφτηκε, προσπαθώντας να καταπνίξει 
την οργή της –που ήξερε ότι προερχόταν από τον νοητικό έλεγχο· ή, 
τουλάχιστον, ένα μεγάλο μέρος αυτής προερχόταν από εκεί –το παρά-
λογο, παρορμητικό μέρος. Είναι τελείως τρελοί! Καταστρέφουν τους 
εαυτούς τους… και, συγχρόνως, καταστρέφουν κι εμάς! Τι νομίζουν ότι 
θα επιτύχουν έτσι; Όταν ετούτη η αηδία τελειώσει, εμείς θα είμαστε 
περισσότεροι, και η Ταλκασία θα γίνει δική μας! 
  «Στρατηγέ,» είπε ο Μέμντουρ’χοκ. «Πρέπει να απεμπλακούμε.» Ετού-
τη ήταν μία από τις ελάχιστες φορές που έκανε προτάσεις σχετικά με 
καθαρά στρατηγικά ζητήματα. «Η νοητική επιρροή των Απολλώνιων 
θα διαλυθεί από επάνω μας, και μετά μπορούμε να επιστρέψουμε.» 
  «Δεν είναι τόσο εύκολο, μάγε. Αν υποχωρήσουμε τώρα, θα μας κατα-
στρέψουν ολοσχερώς, έτσι όπως μάχονται. Η μόνη μας ελπίδα είναι να 
τους αντιμετωπίσουμε μέχρι να κουραστούν. Δε θυμάσαι τι έγινε την 
προηγούμενη φορά, που οι Απολλώνιοι επιτέθηκαν στους στρατιώτες 
μας, καθώς αυτοί υποχωρούσαν; Χάσαμε τόσες χιλιάδες μάχιμους, τό-
τε.» 
 
 
 
Ο Ανδρόνικος παρακολουθούσε τη σύγκρουση μέχρι που έληξε. 
  Όπως ήταν αναμενόμενο, κάποια στιγμή και οι δύο πλευρές θα εξου-
θενώνονταν, όσο μανιασμένα κι αν πολεμούσαν. Επιπλέον, ο αριθμός 
των απωλειών θα έκανε, από ένα σημείο και ύστερα, τη μάχη ανόητη 
και ανέφικτη. Όχι πως η αρχική στρατηγική αυτής της επίθεσης δεν 
ήταν ανόητη, ούτως ή άλλως. 
  Η ένταση της σύγκρουσης άρχισε, σταδιακά, να μειώνεται –λιγότερες 
εκρήξεις, λιγότεροι πυροβολισμοί, λιγότερες κινούμενες φιγούρες, λι-
γότερος σαματάς–, μέχρι που εκμηδενίστηκε, και οι δύο πλευρές χώρι-
σαν. Οι καπνοί, ωστόσο, εξακολουθούσαν να είναι πυκνοί στο πεδίο 
της μάχης· και εκατοντάδες φωτιές ήταν αναμμένες. Τα μεταλλικά πε-
ριβλήματα οχημάτων και αεροσκαφών βρίσκονταν το ένα σωριασμένο 
πάνω στο άλλο, κατεστραμμένα πέρα από κάθε δυνατότητα επιδιόρ-
θωσης. Τα κουφάρια των στρατιωτών σχημάτιζαν λόφους. Η στάχτη 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1085 

 

 

είχε κάνει το χιόνι μαύρο. Το αίμα είχε κάνει το χιόνι κόκκινο. Η φωτιά 
είχε κάνει το χιόνι να λιώσει σε πολλά σημεία. 
  Οι Απολλώνιοι –όσοι είχαν επιβιώσει– συγκεντρώθηκαν γύρω από 
την Ταλκασία. Οι Παντοκρατορικοί –όσοι είχαν επιβιώσει– συγκε-
ντρώθηκαν μερικά χιλιόμετρα απόσταση απ’την πόλη, κυρίως προς τα 
βόρεια και προς τα ανατολικά της. Συνολικά, όπως ο Ανδρόνικος το 
περίμενε, είχαν απομείνει περισσότεροι Παντοκρατορικοί από Απολ-
λώνιους. Μια χούφτα υπερασπιστές είχαν μείνει στην Ταλκασία. 
  Πήρε το μάτι του από το τηλεσκόπιο και κοίταξε τους ανθρώπους 
γύρω του. Οι όψεις τους ήταν μουντές. 
  «Η Ταλκασία θα πέσει,» τους είπε. «Δεν υπάρχει αμφιβολία για τούτο. 
Μια ακόμα επίθεση να κάνουν οι Παντοκρατορικοί και θα την πάρουν, 
παρότι οι δυνάμεις του Λούσιου εξολόθρευσαν δυσανάλογο αριθμό 
απ’αυτούς, για το μέγεθός τους.» 
  «Ίσως, όμως, να φοβηθούν να κινηθούν αμέσως,» είπε ο Μιχαήλ. 
  «Με τη Νικίτα Δεξιόχειρη για αρχηγό; Δεν το νομίζω. Θα δει την ευ-
καιρία που της παρουσιάζεται. Έτσι κι αλλιώς, έχει χάσει πάρα πολύ 
στρατό. Εκτός αν οι μαχητές της κάνουν ανταρσία, θα επιτεθεί. Κι αν 
ήμουν στη θέση του Λούσιου, μέσα στην Ταλκασία, δε θα πόνταρα 
στην ανταρσία ενός Παντοκρατορικού στρατεύματος.» 
  Κανείς δε μίλησε, για να συμφωνήσει ή να διαφωνήσει μαζί του. Αλλά, 
αν ο Ανδρόνικος έκρινε σωστά απ’τα πρόσωπά τους, μάλλον κι εκείνοι 
έβλεπαν την κατάσταση το ίδιο άσχημη όσο αυτός. 
  Χρειαζόμαστε τον Δαίδαλο τώρα, σκέφτηκε. Τον χρειαζόμαστε περισ-
σότερο από ό,τι θα τον χρειαστούμε ποτέ. Γιατί θα τους συνέφερε να 
δημιουργήσουν τον υπερδιαστασιακό στρόβιλο όταν η Νικίτα επιτιθό-
ταν. Ο στρόβιλος θα διέλυε τις δυνάμεις της Παντοκράτειρας, και οι 
Απολλώνιες ζωές που θα χάνονταν– τουλάχιστον, δεν θα χάνονταν 
τόσες πολλές ζωές πλέον, αφού ο Λούσιος είχε, έτσι κι αλλιώς, οδηγή-
σει παραπάνω από το μισό του στράτευμα στην αυτοκαταστροφή. 
Πρέπει να γίνει, συλλογίστηκε ο Ανδρόνικος με βαριά καρδιά. Πρέπει 
να γίνει. 
  Αλλά γιατί ο Δαίδαλος αργούσε; Είχε φύγει σήμερα, με την αυγή. Και 
είχε πει ότι θα του έπαιρνε μια μέρα για να φτιάξει τις μηχανές, αν είχε 
στα χέρια του όσο τεχνικό εξοπλισμό τού χρειαζόταν. Ο Ανδρόνικος 
τού είχε επιτρέψει να χρησιμοποιήσει ό,τι διέθετε το Βασίλειο της Α-



1086  |  ΚΩΣΤΑΣ ΒΟΥΛΑΖΕΡΗΣ 

 

 

πολλώνιας. Ο μάγος, όμως, δεν είχε επιστρέψει ακόμα. Θα ήταν, άραγε, 
εδώ το πρωί; 
  Πρέπει να είναι. Πρέπει να είναι. Ο Δαίδαλος ξέρει ακριβώς τι κάνει. 
  Εξάλλου, είναι ο… Δαίδαλος, μα τον Απόλλωνα! 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1087 

 

 

 

78 
 
 
Τρεις ώρες μετά την αυγή, τα Παντοκρατορικά στρατεύματα που βρί-
σκονταν τώρα κυρίως βόρεια και ανατολικά της Ταλκασίας κινήθηκαν 
εναντίον της, όπως είχε υπολογίσει ο Ανδρόνικος ότι θα γινόταν. 
  Ο Πρίγκιπας στεκόταν πάλι μπροστά στο τηλεσκόπιό του και κοίταζε, 
καθώς οι πρώτες συγκρούσεις ξεκινούσαν. Οι Απολλώνιοι που υπερα-
σπίζονταν την Ταλκασία τού έμοιαζαν εξουθενωμένοι, το οποίο δεν 
ήταν παράλογο, ύστερα από τη μανιασμένη μάχη που είχαν δώσει 
χτες. Αυτό, όμως, δεν ήταν το χειρότερο, γιατί και οι αντίπαλοί τους 
ήταν, αναμφίβολα, κουρασμένοι. Το χειρότερο ήταν ότι οι Απολλώνιοι 
ήταν τόσο απελπιστικά λίγοι. Από την αρχή ήταν λίγοι, ασφαλώς, και 
είχαν καταφέρει να εξολοθρεύσουν πάρα πολλούς Παντοκρατορικούς 
για το πλήθος τους, μα τώρα οι Παντοκρατορικοί εξακολουθούσαν να 
είναι περισσότεροι απ’αυτούς. 
  Και οι Απολλώνιοι δεν ήταν παρά μια χούφτα μπροστά τους. 
  Οι πρώτες συγκρούσεις γύρω από την πόλη δεν άργησαν να λήξουν, 
και οι δυνάμεις της Παντοκράτειρας να μπουν στο εσωτερικό της Ταλ-
κασίας. Οδομαχίες αρχίνησαν. Άγριες, αιματηρές οδομαχίες. Και ο Αν-
δρόνικος τώρα δεν μπορούσε να δει πολλά πράγματα· τα οικοδομήμα-
τα, παρά τις τρύπες επάνω τους, του έκρυβαν τα δρώμενα. 
  «Πρίγκιπά μου!» Η φωνή του Οδυσσέα. 
  Ο Ανδρόνικος πήρε το μάτι του από το τηλεσκόπιο και στράφηκε. 
  Ο Πρόμαχος, που στεκόταν κάτω από το μικρό ύψωμα, σήκωσε το 
χέρι του και έδειξε ένα ελικόπτερο το οποίο είχε μόλις προσγειωθεί, 
κάμποσες δεκάδες μέτρα απόσταση από τους δυο τους. 
  Από το ελικόπτερο έβγαινε κάποιος με κάπα και κουκούλα. Αλλά ο 
Ανδρόνικος αναγνώριζε τη μορφή του. 
  Ο Δαίδαλος! 
  Καιρός ήταν. 
  Ο Απολλώνιος Πρίγκιπας και ο μάγος συναντήθηκαν στα μισά της 
απόστασης ανάμεσα στο ύψωμα με το τηλεσκόπιο και στο προσγειω-
μένο ελικόπτερο, που ο έλικάς του είχε σταματήσει να περιστρέφεται. 



1088  |  ΚΩΣΤΑΣ ΒΟΥΛΑΖΕΡΗΣ 

 

 

Γύρω τους συγκεντρώθηκαν κι άλλοι, εκτός απ’τον Οδυσσέα: η Ιωάν-
να, η Άνμα’ταρ, ο Σέλιρ’χοκ, ο Τάμπριελ’λι, ο Φαρνέλιος, ο Αυγερινός. 
  «Κύριε Δαίδαλε,» χαιρέτησε ο Ανδρόνικος. «Μου φέρνετε καλά νέα;» 
  «Τα μηχανήματα είναι έτοιμα, Πρίγκιπά μου,» αποκρίθηκε ο μάγος. 
«Τα έχω όλα φορτωμένα στο ελικόπτερο. Δεν ήρθα κατευθείαν εδώ με 
το αεροπλάνο, γιατί ο πιλότος μού είπε ότι δε θα μπορούσε να το 
προσγειώσει· επομένως, πήγα πρώτα στη βάση των Δασότοπων και 
άλλαξα αεροσκάφος, για πρακτικούς λόγους.» 
  Ο Ανδρόνικος ένευσε. «Φτάσατε πάνω στην ώρα, πάντως· γιατί, μετά 
από τούτη τη σύγκρουση, δε νομίζω ότι θα έχουμε την ευκαιρία να 
χτυπήσουμε τους Παντοκρατορικούς και τον Κατακεραυνωτή μαζί.» 
  «Ας αρχίσουμε, λοιπόν,» είπε ο Δαίδαλος. «Οι τέσσερις μηχανές εστί-
ασης πρέπει να προσαρμοστούν σε τέσσερα ελικόπτερα, που μέσα στο 
καθένα θα βρίσκονται αρκετά αποθέματα ενέργειας, βέβαια. Ελπίζω 
να έχετε εδώ αρκετή ενέργεια, Πρίγκιπά μου, όπως συμφωνήσαμε.» 
  «Ναι,» αποκρίθηκε ο Ανδρόνικος, «υπάρχει η απαραίτητη ενέργεια.» 
Το ποσό που είχε ζητήσει ο μάγος θα ήταν καθαρή σπατάλη σε οποια-
δήποτε άλλη περίπτωση. Με τόση ενέργεια μπορούσε κανείς να βάλει 
ένα όχημα να κινείται για χρόνια. Στη συγκεκριμένη περίπτωση, όμως, 
αυτή η «σπατάλη» άξιζε τον κόπο. 
  «Καλώς,» είπε ο Δαίδαλος, και έβγαλε μέσα απ’την κάπα του μια με-
ταλλική συσκευή, την οποία ίσα που μπορούσε να κρατά με το ένα χέ-
ρι. «Αυτό εδώ είναι το επίκεντρο,» εξήγησε, στρέφοντας το βλέμμα του 
στον Τάμπριελ’λι. «Θα πρέπει να το πάρεις μαζί σου, μέσα σ’ένα όχη-
μα.» 
  Ο ερυθρόδερμος μάγος ένευσε. 
  «Τη λειτουργία του την ξέρεις, υποθέτω, από τα σχέδια που σας έχω 
δείξει, αλλά θα σ’την επαναλάβω, για καλό και για κακό. Είναι απλή, 
εξάλλου.» Ο Δαίδαλος σήκωσε ένα μεταλλικό κάλυμμα επάνω στη συ-
σκευή, φανερώνοντας από κάτω τέσσερα μικρά, λευκά κρύσταλλα και 
ένα στρογγυλό κουμπί ανάμεσά τους. «Τα τέσσερα κρύσταλλα,» είπε, 
«θα φωτίσουν όταν θα βρίσκεσαι ανάμεσα στις τέσσερις μηχανές ε-
στίασης και μέσα στη σωστή απόσταση από όλες. Πρόσεξε, Τάμπρι-
ελ’λι: πρέπει και οι τέσσερις κρύσταλλοι να έχουν ανάψει. Και τότε, θα 
πατήσεις το κουμπί… και θα δημιουργήσεις τον υπερδιαστασιακό 
στρόβιλο.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1089 

 

 

  «Όπως είπες, είναι απλό,» αποκρίθηκε ο Τάμπριελ, και πήρε το επίκε-
ντρο στα χέρια του, καθώς ο Δαίδαλος τού το έδωσε. Εκτός από τους 
κρυστάλλους και το κουμπί, στις πλευρές της συσκευής υπήρχαν κυ-
κλώματα, που πρέπει να ενεργούσαν ως δέκτες του σήματος των μη-
χανών εστίασης, γιατί δε φαινόταν να έχουν άλλη χρησιμότητα. Επί-
σης, μάλλον, θα ενεργούσαν ως μαγνήτες για την ενέργεια των μηχα-
νών εστίασης, όταν ήταν να δημιουργηθεί ο στρόβιλος. 
  Ο Ανδρόνικος αισθανόταν το λαιμό του ξερό και ένα σφίξιμο στην 
κοιλιά, τώρα που βρίσκονταν τόσο κοντά στο να ολοκληρώσουν εκεί-
νο που είχαν ξεκινήσει. Επειδή γνώριζε πως, πέρα από κάθε αμφιβολί-
α, θα άνοιγαν μια μόνιμη πληγή στην ίδια την πραγματικότητα της 
Απολλώνιας. Πρέπει να γίνει, όμως. Πρέπει να γίνει. Για το καλό του βα-
σιλείου. 
  Για μια στιγμή, αναρωτήθηκε αν κι ο Λούσιος έλεγε στον εαυτό του 
ακριβώς αυτό το πράγμα, όταν ελευθέρωνε τον Κατακεραυνωτή. 
  Ναι, μάλλον ακριβώς αυτό θα έλεγε… 
  Ο Ανδρόνικος το έδιωξε απ’το μυαλό του, παίρνοντας μια βαθιά ανά-
σα. «Ας ξεκινήσουμε,» είπε. Στράφηκε στον Οδυσσέα. «Φρόντισε οι 
μηχανές εστίασης να προσαρμοστούν στα ελικόπτερα, όπως πρέπει, 
και να εφοδιαστούν με τις ανάλογες φιάλες ενέργειας.» 
  «Μάλιστα, Πρίγκιπά μου,» αποκρίθηκε ο Πρόμαχος της Επανάστασης, 
και απομακρύνθηκε, βαδίζοντας γρήγορα. 
  «Οι υπόλοιποι,» είπε ο Ανδρόνικος, καθώς τώρα όλοι οι έμπιστοί του 
άνθρωποι είχαν συγκεντρωθεί γύρω του, «θα επιτεθούμε στους Πα-
ντοκρατορικούς από τα νώτα, προκειμένου να δημιουργήσουμε ένα 
άνοιγμα στις γραμμές τους, ώστε να περάσουν ο Τάμπριελ’λι και τα 
ελικόπτερα εστίασης. Θα χτυπήσουμε σαν ξίφος, συγχρονισμένα, έ-
ντονα, και εστιασμένα. Το μόνο που θέλουμε είναι να δημιουργήσουμε 
το απαραίτητο άνοιγμα, τίποτα λιγότερο τίποτα περισσότερο. Κατα-
νοητό;» 
  Οι άνθρωποι γύρω του κατένευσαν, ή είπαν πως συμφωνούσαν. 
  Έτσι, λοιπόν, φτάνουμε στο τέλος, σκέφτηκε ο Ανδρόνικος. 
 
 
 



1090  |  ΚΩΣΤΑΣ ΒΟΥΛΑΖΕΡΗΣ 

 

 

Το όχημα που του είχαν ετοιμάσει οι Απολλώνιοι ήταν μικρό, γρήγορο, 
και άριστα θωρακισμένο. Διέθετε τέσσερις παχείς τροχούς και ένα πυ-
ροβόλο, για περίπτωση ανάγκης. 
  Ο Τάμπριελ’λι άνοιξε τη μοναδική του θύρα και μπήκε, καθίζοντας 
μπροστά στο τιμόνι και κοιτάζοντας έξω απ’το παράθυρο. Περιμένο-
ντας το σύνθημα για να ξεκινήσει. 
  Γύρω του μπορούσε να δει τους Απολλώνιους να ετοιμάζονται για 
μάχη, και να φεύγουν, κατευθυνόμενοι προς τα ανατολικά, προς την 
Ταλκασία και τον στρατό της Παντοκράτειρας. 
  Ο Τάμπριελ ήξερε ότι θα έπρεπε να προλειάνουν λίγο το έδαφος, προ-
τού ξεκινήσει εκείνος. 
  Η αναμονή δεν του προκαλούσε άγχος. Ούτε είχε καμια αμφιβολία, ή 
κανέναν φόβο μέσα του, για εκείνο που σκόπευε να κάνει. 
  Το είχε δει. Είχε δει τον εαυτό του να δημιουργεί τον υπερδιαστασια-
κό στρόβιλο. Και ό,τι κι αν ήταν εκείνο που τον καθοδηγούσε, αποκλεί-
εται να τον οδηγούσε τώρα στο θάνατό του. Εξάλλου, είχε ακόμα τόσα 
άλλα να κάνει. Οι εικόνες δεν τελείωναν με αυτό τον στρόβιλο. Ο Τά-
μπριελ ήταν βέβαιος. 
  Έτσι, περίμενε. 
  Μέχρι που είδε το σύνθημα, και, πατώντας ένα κουμπί, ενεργοποίησε 
τα συστήματα του μικρού του οχήματος. 
 
 
 
Ο Δράκοντας είχε εισβάλλει στην πόλη, κάνοντας ολόκληρα οικοδομή-
ματα να σωριάζονται και να συνθλίβονται κάτω από τις ερπύστριές 
του, οι οποίες κατέστρεφαν τις καλοφτιαγμένες Απολλώνιες λεωφό-
ρους. Κανένα από τα άρματα μάχης των υπερασπιστών της Ταλκασίας 
δεν μπορούσε να αναμετρηθεί μαζί του. Κανένα οπλικό σύστημα δεν 
ήταν τίποτα παραπάνω από ένα ενοχλητικό έντομο γι’αυτόν. Κανένα 
αεροσκάφος δεν είχε τη δύναμη να του προκαλέσει σοβαρή ζημιά, 
προτού ο Δράκοντας το καταρρίψει. 
  Η Νικίτα Δεξιόχειρη στεκόταν μέσα στο κέντρο ελέγχου και έβλεπε 
τους πολεμιστές της να νικάνε ετούτη τη μάχη. Οι Απολλώνιοι είχαν, 
αναμφίβολα, πολεμήσει καλά, ή, τουλάχιστον, μανιασμένα, αλλά, στο 
τέλος, είχαν ηττηθεί, όπως ήταν αναπόφευκτο. Η Ταλκασία τώρα θα 
γινόταν δική της. Κι αφού γινόταν δική της, η Νικίτα σκόπευε να μάθει 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1091 

 

 

πώς ακριβώς μπορούσαν οι καταραμένοι Απολλώνιοι να κάνουν αυτό 
το κόλπο με τα μυαλά των στρατιωτών της. Σκόπευε να το μάθει και 
να το χρησιμοποιήσει η ίδια, σε μελλοντικές συγκρούσεις. 
  Επιπλέον, η Παντοκράτειρα, σίγουρα, θα ευχαριστιόταν πολύ, όταν η 
Νικίτα τής έφερνε ένα τέτοιο, καινούργιο όπλο. 
  «Στρατηγέ,» είπε ο Υποστράτηγος Φάνελμος. 
  Η Νικίτα στράφηκε για να τον κοιτάξει. «Τι είναι;» 
  «Μας επιτίθενται από τα δυτικά. Ο στρατός από τους Δασότοπους. Κι 
αυτή τη φορά, δε φαίνεται να είναι επικεντρωμένοι στον κλεφτοπόλε-
μο. Μας χτυπούν κατά μέτωπο.» 
  Η Νικίτα καταράστηκε, γιατί δεν το περίμενε τούτο. Και, σε διαφορε-
τική περίπτωση, δε θα την ενδιέφερε· για να έκαναν κλεφτοπόλεμο, οι 
Απολλώνιοι δεν πρέπει να ήταν αρκετοί ώστε να της ορμήσουν ανοι-
χτά… ή, τουλάχιστον, ώς τώρα δεν ήταν. Τώρα, όμως, έχουμε χάσει 
πολλούς από τους μαχητές μας. Και ίσως αυτό να σημαίνει ότι είναι αρ-
κετοί για να μας επιτεθούν και να μας προκαλέσουν πρόβλημα. 
  «Σταματήστε την προέλαση μέσα στην πόλη και αμυνθείτε. Θα δια-
λύσουμε, πρώτα, αυτούς και μετά θα πάρουμε την Ταλκασία,» πρό-
σταξε η Στρατηγός Νικίτα Δεξιόχειρη, που ποτέ δεν ήταν βιαστική. Τα 
πράγματα έπρεπε πάντοτε να γίνονται με τη σωστή σειρά. Η νίκη θα 
ερχόταν όταν η νίκη θα ερχόταν. 
 
 
 
Ο Τάμπριελ είδε σε ποιο σημείο επιτίθονταν οι Απολλώνιοι μαχητές 
του Πρίγκιπα Ανδρόνικου· και είδε, επίσης, πως, πράγματι, ένα άνοιγ-
μα εμφανιζόταν στις γραμμές των Παντοκρατορικών. Τους είχαν πιά-
σει σχετικά απροετοίμαστους, και δεν είχαν τον απαιτούμενο χρόνο να 
αντιδράσουν. 
  Αυτό, όμως, δε θα κρατήσει για πάντα, σκέφτηκε ο Τάμπριελ, που 
γνώριζε τις μεθόδους των Παντοκρατορικών στρατηγών από πρώτο 
χέρι. 
  Επιτάχυνε, βάζοντας το όχημά του να τρέξει σαν δαιμονισμένο. 
  Ελπίζω να είναι τόσο γερό όσο φαίνεται… 
  Πλάι του, είχε ανοιχτή τη συσκευή του επίκεντρου, και έβλεπε τώρα 
τους κρυστάλλους επάνω της να φωτίζουν. Πρώτα οι δύο, μετά κι ο 
τρίτος… μετά κι ο τέταρτος. Βρισκόταν ανάμεσα στις μηχανές εστία-



1092  |  ΚΩΣΤΑΣ ΒΟΥΛΑΖΕΡΗΣ 

 

 

σης, στη σωστή απόσταση. Μπορούσε να δημιουργήσει τον υπερδια-
στασιακό στρόβιλο ακόμα και τώρα, αν ήθελε. 
  Αλλά δεν ήθελε. 
  Έπρεπε να φτάσει στο κέντρο της πόλης. Στις δίδυμες πολυκατοικίες, 
του είχε πει ο Ανδρόνικος, οι οποίες ενώνονται από δύο γέφυρες. Διότι, 
σύμφωνα με τις πληροφορίες που είχε ο Απολλώνιος Πρίγκιπας, εκεί 
βρισκόταν το Κέντρο Ελέγχου των Απολλώνιων Δυνάμεων της Ταλκα-
σίας. Και εκεί, επίσης, πρέπει, κατά πάσα πιθανότητα, να βρισκόταν ο 
Λούσιος. Ο Κατακεραυνωτής. Μαζί με την Υφάντρα. 
  Ο Τάμπριελ αδιαφορούσε για το ποιοι ακριβώς ήταν αυτοί οι Οκτώ· ο 
Ανδρόνικος, όμως, έμοιαζε να τους θεωρεί πολύ επικίνδυνους, όπως 
επίσης κι όλοι οι άλλοι Απολλώνιοι. Επομένως, καλύτερα να είμαι προ-
σεχτικός. Αν είναι, πράγματι, τόσο επικίνδυνοι και ισχυροί όσο λένε, πο-
τέ δεν ξέρεις τι δυνάμεις μπορεί να έχουν. Ίσως να προσπαθήσουν, με 
κάποιον τρόπο, να με σταματήσουν. 
  Αν και η αλήθεια ήταν ότι δεν μπορούσε να φανταστεί πώς ήταν δυ-
νατόν να γνωρίζουν για τον ερχομό του… 
  Ο Τάμπριελ πέρασε από το άνοιγμα που είχαν δημιουργήσει γι’αυτόν 
οι μαχητές του Ανδρόνικου και μπήκε στους σφυροκοπημένους δρό-
μους της Ταλκασίας, διασχίζοντας καπνό και φωτιά, και χτυπώντας με 
το πλάι του οχήματός του έναν Παντοκρατορικό στρατιώτη, ο οποίος 
τινάχτηκε παραδίπλα, κοπανώντας πάνω σ’έναν τοίχο. 
  Το μικρό, θωρακισμένο όχημα έτρεξε προς το κέντρο της πόλης, με 
τους τροχούς και τις μηχανές του να γρυλίζουν. 
 
 
 
Ο Λούσιος βρισκόταν στην αίθουσα τηλεπικοινωνιών του Κ.Ε.Α.Δ., ό-
ταν αισθάνθηκε τον κίνδυνο να έρχεται. 
  Κίνδυνος; Από πού; 
  Δεν ήταν μέσα στο δωμάτιο. Δεν ήταν κοντά του. Κι όμως ήταν πα-
ντού γύρω του. Τον απειλούσε άμεσα, σαν το πόδι ενός μυθικού γίγα-
ντα, το οποίο βρισκόταν πάνω απ’το κεφάλι του, κρύβοντας τον ουρα-
νό, έτοιμο να τον πατήσει. 
  Οι Παντοκρατορικοί; 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1093 

 

 

  Όχι, δεν ήταν αυτοί. Η απειλή τους δεν ήταν τόσο άμεση. Ο κίνδυνος 
που αισθανόταν ο Κατακεραυνωτής ερχόταν γρήγορα, πολύ γρήγορα. 
Ερχόταν τώρα. 
  Στράφηκε στην Υφάντρα, και είδε πως τα μάτια της ήταν στενεμένα, 
σα να προσπαθούσε να καταλάβει κάτι δυσνόητο. Αναμφίβολα, κι αυ-
τή αισθανόταν τον κίνδυνο. 
  «Τι συμβαίνει;» τον ρώτησε. 
  «Επάνω,» είπε εκείνος. «Πάμε επάνω, να δούμε!» Και έτρεξε, έξω 
απ’την αίθουσα τηλεπικοινωνιών. 
  Η Κορνηλία τον ακολούθησε. 
  Ο Ιερώνυμος, ο Ταχύβιος, και όσοι άλλοι ήταν στο δωμάτιο τούς κοί-
ταξαν παραξενεμένοι, μην ξέροντας πώς έπρεπε να αντιδράσουν. 
  Ο Λούσιος και η Κορνηλία μπήκαν στον ανελκυστήρα και ανέβηκαν 
στην οροφή της πολυκατοικίας. 
  «Από πού έρχεται;» είπε η Υφάντρα, όταν ήταν επάνω. Κοίταζε τρι-
γύρω, προσπαθώντας να εστιάσει τις αισθήσεις της στα άλλα οικοδο-
μήματα της Ταλκασίας, στους δρόμους, στους καπνούς, στις φωτιές. 
  Και τότε, το είδαν. 
  Ένα μικρό, θωρακισμένο όχημα, που ερχόταν τρέχοντας. 
  «Αυτό εκεί…» είπε ο Κατακεραυνωτής, κάτω απ’την ανάσα του, απο-
ρώντας πώς μπορεί ένα τόσο μικρό όχημα να ήταν απειλή, αλλά μην 
αμφιβάλλοντας ούτε στιγμή για τις αισθήσεις του. 
  Υψώνοντας το χέρι του, εξαπέλυσε παλλόμενη ενέργεια. 
 
 
 
Ο Τάμπριελ είδε μια ξαφνική λάμψη πλάι του, κι αισθάνθηκε μια τρο-
μερή δύναμη να χτυπά το όχημά του, συνοδευόμενη από έντονο κρότο. 
  Το όχημα ανατράπηκε. 
  Ο Τάμπριελ κραύγασε, καθώς ένιωσε το σώμα του να χτυπιέται, όχι 
μόνο από το αναποδογύρισμα, αλλά κι από κάποιου είδους ενέργεια, 
που έκανε μέχρι και τα κόκαλά του να πονέσουν. 
  Μούγκρισε, προσπαθώντας να κινήσει το δεξί του χέρι, που ήταν 
μουδιασμένο. 
  Οι κρύσταλλοι επάνω στο επίκεντρο ήταν όλοι αναμμένοι. Και οι τέσ-
σερις. Φώτιζαν σαν μικρά άστρα. 



1094  |  ΚΩΣΤΑΣ ΒΟΥΛΑΖΕΡΗΣ 

 

 

  Αυτό, σκέφτηκε ο Τάμπριελ, παλεύοντας να ξεμουδιάσει το χέρι του 
μέσα στο αναποδογυρισμένο όχημα, δεν το είχα δει. 
  Ήταν δυνατόν να είχε κάνει λάθος; 
  Πρέπει να ενεργοποιήσω το επίκεντρο! 
  Προσπάθησε να το φτάσει, αλλά, χτυπημένος καθώς ήταν, δεν μπο-
ρούσε, γιατί με την έκρηξη η συσκευή είχε πεταχτεί πίσω και μακριά 
του. 
  Τότε, είδε έναν από τους κρυστάλλους να σβήνει. Να νεκρώνεται. 
 
 
 
Ο κίνδυνος δεν ερχόταν μόνο απ’το όχημα, συνειδητοποίησε ο Κατα-
κεραυνωτής. Ερχόταν και από… 
  Στράφηκε, και το βλέμμα του έπεσε σ’ένα ελικόπτερο που περνούσε 
κοντά από το Κ.Ε.Α.Δ. Ένα μικρό ελικόπτερο, που ο έλικάς του βούιζε 
δυνατά καθώς περιστρεφόταν. Ένα Απολλώνιο ελικόπτερο. 
  Ο Κατακεραυνωτής δε δίστασε. Υψώνοντας το χέρι του, εξαπέλυσε 
ξανά την οργή του. 
 
 
 
Ο πιλότος του ελικοπτέρου περνούσε κοντά από τις δίδυμες πολυκα-
τοικίες –το μέρος γύρω από το οποίο ο Πρίγκιπας Ανδρόνικος είχε 
προστάξει να συγκεντρωθούν–, όταν είδε κάποιου είδους ενέργεια να 
έρχεται από εκεί. Μια ενέργεια που έμοιαζε με αστραπή. 
  Προσπάθησε να την αποφύγει, στρέφοντας γρήγορα το πηδάλιο. Μα 
δεν μπορούσε· ήταν ήδη πολύ αργά. 
  Ο πιλότος ούρλιαξε, καθώς οι αστραπές τύλιξαν το αεροσκάφους του 
και τον ίδιο, καρβουνιάζοντας τη σάρκα του και διαλύοντας τα κόκαλά 
του. 
  Το ελικόπτερο έχασε την πορεία του και κινήθηκε, σπειροειδώς, προς 
τα κάτω, για να κοπανήσει επάνω στη μία από τις δύο πολυκατοικίες 
του Κ.Ε.Α.Δ., κάνοντάς τη να τρανταχτεί συθέμελα και διαλύοντας τζά-
μια και τοίχους. 
  Η έκρηξη που ακολούθησε ήταν πανίσχυρη και εκτυφλωτική, καθώς 
οι ενεργειακές φιάλες που μετέφερε το ελικόπτερο, για να χρησιμο-
ποιηθούν από τη μηχανή εστίασης, εξερράγησαν. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1095 

 

 

  Η πολυκατοικία κατέρρευσε από τη μέση και πάνω. 
  Ο Λούσιος και η Κορνηλία, που βρίσκονταν στην οροφή της διπλανής 
πολυκατοικίας, ατένιζαν το θέαμα έκπληκτοι. Αποσβολωμένοι. 
 
 
 
Ο Τάμπριελ ήταν ζαλισμένος, αλλά καταλάβαινε ότι δεν μπορούσε να 
φτάσει το επίκεντρο, εκεί όπου αυτό βρισκόταν. Είχε παγιδευτεί στη 
θέση του οδηγού. Ωστόσο, το χέρι του είχε αρχίσει να ξεμουδιάζει, κι 
αυτό ήταν καλό. 
  Δεν υπάρχει μόνο ένας δρόμος για να πάει κανείς εκεί που θέλει, σκέ-
φτηκε ο θολωμένος του νους. Μπορώ να το κάνω κι αλλιώς. 
  Η μοναδική πόρτα του οχήματος ήταν πλάι του, και δεν ήταν μπλο-
καρισμένη, έτσι όπως είχε αυτό γυρίσει. Ο Τάμπριελ την άνοιξε και 
βγήκε, παραπατώντας και πέφτοντας ανάμεσα στις πέτρες του κατα-
σφυροκοπημένου δρόμου. Παρατήρησε ότι το δεξί του πόδι αιμορρα-
γούσε. 
  Το επίκεντρο. Πρέπει τώρα να βγάλω το επίκεντρο από το όχημα– 
  Δυνατός θόρυβος από πάνω του. Σαν… έλικας που περιστρεφόταν. 
  Αισθάνθηκε τον αέρα ενός ελικοπτέρου να παίρνει τα μακριά, λευκά 
του μαλλιά, καθώς είχαν ξεφύγει απ’την αλογοουρά όπου ήταν δεμένα. 
Ύψωσε το βλέμμα του και κοίταξε. 
  Ένα από τα ελικόπτερα με τις μηχανές εστίασης. 
  Το κατάλευκο πρόσωπο της Ανταρλίδας φάνηκε από την ανοιχτή του 
θύρα. «Τάμπριελ!» φώναξε η Μαύρη Δράκαινα. «Πιάσου εδώ!» Προφα-
νώς, αναφερόταν στην οριζόντια ράβδο που ένωνε τα πόδια του ελι-
κοπτέρου. «Γρήγορα!» 
  «Το επίκεντρο!» είπε εκείνος. «Πρέπει να βγάλουμε το επίκεντρο από 
μέσα!» 
  Η Ανταρλίδα προσγείωσε το ελικόπτερο καμια δεκαπενταριά μέτρα 
παραπέρα, και πήδησε έξω, τρέχοντας προς τον Τάμπριελ– 
  –κι εκείνη τη στιγμή, ο Τάμπριελ’λι είδε αστραπές να έρχονται από 
ψηλά, χτυπώντας το ελικόπτερο και κάνοντάς το να εκραγεί, εκτοξεύ-
οντας ολόγυρα τα κομμάτια του. 
  Συγχρόνως, ο Τάμπριελ σωριαζόταν, για να καλυφτεί. 
  Η Ανταρλίδα έπεσε, επίσης, στο δρόμο. Μπρούμυτα, κρύβοντας το 
κεφάλι με τα χέρια της. 



1096  |  ΚΩΣΤΑΣ ΒΟΥΛΑΖΕΡΗΣ 

 

 

  Πυκνός καπνός τύλιξε τα πάντα. 
  Ο Τάμπριελ είδε τη Μαύρη Δράκαινα να ξεπροβάλλει, βήχοντας και 
πλησιάζοντάς τον. 
  «Το επίκεντρο,» της είπε, βήχοντας κι εκείνος, καθώς σηκωνόταν με-
τά δυσκολίας στα πόδια του. «Στο όχημα.» 
  Η Ανταρλίδα βούτηξε μέσα στο αναποδογυρισμένο όχημα και, ύστερα 
από μια στιγμή, βγήκε, κρατώντας στα χέρια της τη συσκευή και δίνο-
ντάς την στον Τάμπριελ. «Πρέπει να φύγουμε,» του είπε. «Πρέπει να 
τρέξουμε.» Και τον τράβηξε απ’τον καρπό. 
  Εκείνος την ακολούθησε, παραπατώντας «Όχι…!» έκρωξε, νιώθοντας 
το λαιμό του ξερό. «Όχι…!» 
  Πίσω τους, αστραπές έπεσαν, περνώντας μέσα απ’τους καπνούς και 
χτυπώντας το όχημα και τον δρόμο. Η έκρηξη που έγινε δεν ήταν ούτε 
κατά διάνοια τόσο ισχυρή όσο η προηγούμενη, καθώς το μικρό τετρά-
τροχο δεν είχε μέσα του παρά μία ενεργειακή φιάλη. Η προηγούμενη 
έκρηξη πρέπει να είχε κάνει λάκκο στη γη, υπέθετε ο Τάμπριελ, γιατί 
δεν είχε καταφέρει να τον δει, λόγω του καπνού. 
  «Δύο ελικόπτερα έχουν καταστραφεί,» του είπε η Ανταρλίδα, καθώς 
έτρεχαν. «Το δικό μου κι άλλο ένα.» 
  Ο Τάμπριελ είδε επάνω στη συσκευή του ότι μόνο οι δύο κρύσταλλοι 
φώτιζαν. 
  «Δε μπορούμε να δημιουργήσουμε τον στρόβιλο,» συνέχισε η Ανταρ-
λίδα, βήχοντας. «Ας επιστρέψουμε–» 
  «Όχι!» Ο Τάμπριελ σταμάτησε να τρέχει, κι εκείνη σταμάτησε μαζί 
του. Το δάχτυλό του πήγε πάνω στο κουμπί του επίκεντρου. 
  «Τι κάνεις;» είπε η Μαύρη Δράκαινα. «Δε θυμάσαι τι είπε ο Δαίδαλος;» 
  «Ναι,» αποκρίθηκε ο Τάμπριελ. «Θυμάμαι…» 
  Θυμόταν πως, στην εικόνα που είχε δει να περνά απ’το μυαλό του σαν 
παλιά φωτογραφία, κρατούσε μια συσκευή, κι επάνω της… άναβαν και 
οι τέσσερις κρύσταλλοι; Όχι· οι δύο άναβαν. Ναι, ήταν βέβαιος. Οι δύο, 
κι εκείνος είχε δημιουργήσει τον υπερδιαστασιακό στρόβιλο. 
  «Θυμάμαι.» 
  Πάτησε το κουμπί. 
  «Τάμπριελ!» 
  Είδε την εικόνα που ήταν στο μυαλό του να γίνεται πραγματικότητα. 
 
 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1097 

 

 

 
Οι μηχανές εστίασης που ήταν προσαρμοσμένες στα δύο ελικόπτερα 
έλαβαν το σήμα και ενεργοποιήθηκαν. Η αποθηκευμένη ενέργεια εκτο-
ξεύτηκε από τις μουσούδες τους, που προεξείχαν από τα μικρά αερο-
σκάφη. 
  Εκτοξεύτηκε σαν πίδακας νερού. 
  Δύο πίδακες ενέργειας, που, καθώς απομακρύνονταν απ’την πηγή 
προέλευσής τους, μεγάλωναν, άνοιγαν, σαν χωνιά. Για να συναντη-
θούν, τελικά, στο σημείο εστίασης. 
  Στο πέρασμά τους, η πραγματικότητα αλλοιωνόταν. Στροβιλιζόταν 
και διαλυόταν. 
  Ένα παραπέτασμα δημιουργήθηκε. Ένα μαχαίρι, που ξεκινούσε από 
τη γη και έφτανε μέχρι τον ουρανό: μέχρι πιο ψηλά απ’τον ουρανό. 
Άρχιζε εκεί όπου άρχιζε η διάσταση της Απολλώνιας και τελείωνε εκεί 
όπου τελείωνε η διάσταση της Απολλώνιας. Από το ένα σημείο στο 
άλλο. Κάθετα. 
  Και γύρω απ’το παραπέτασμα, γύρω απ’το λεπίδι, η πραγματικότητα 
βούλιαζε. Βούλιαζε σαν να ήταν νερό. Σαν, ξαφνικά, ένα οριζόντιο χά-
σμα να είχε ανοίξει στον πάτο μιας λίμνης. 
 
 
 
«Τι είν’αυτό, μάγε; Τι συμβαίνει;» ούρλιαξε η Νικίτα, καθώς είδε εμπρός 
της τα οικοδομήματα της πόλης να θολώνουν, να περιστρέφονται, και 
να διαλύονται σε μια χαώδη θάλασσα χρωμάτων και σχηματισμών 
που ο νους της αδυνατούσε να κατανοήσει και, ως εκ τούτο, σβήνο-
νταν απ’τη μνήμη της αμέσως μόλις είχαν αποτυπωθεί. 
  Ο δρόμος μπροστά από τον Δράκοντα έμοιαζε να έχει πάρει μια αφύ-
σικη κλίση. Προς τα κάτω, θα μπορούσε να την αποκαλέσει κανείς. Αλ-
λά δεν ήταν ακριβώς προς τα κάτω. Ήταν προς… αλλού. Προς κάποιο 
ακατονόμαστο μέρος. Προς κάποια, ίσως, άγνωστη διάσταση. 
  Η Νικίτα έβλεπε, από το παράθυρο του κέντρου ελέγχου, τους στρα-
τιώτες της να γλιστρούν επάνω στον δρόμο, χωρίς να πέφτουν. Να 
γλιστρούν, ενώ ακόμα στέκονταν όρθιοι. Να παρασέρνονται από ε-
μπρός της, σαν ξύλινα στρατιωτάκια επάνω σε βάσεις, που κάποιος τα 
τραβούσε με σπάγκο. Οι στρατιώτες της απομακρύνονταν και βυθίζο-
νταν μέσα στο ασύλληπτο χάος, ενώ εκφράσεις τρόμου και πανικού 



1098  |  ΚΩΣΤΑΣ ΒΟΥΛΑΖΕΡΗΣ 

 

 

υπήρχαν στα πρόσωπά τους. Ορισμένοι απ’αυτούς είχαν στραφεί 
απ’την άλλη και προσπαθούσαν να τρέξουν, να ξεφύγουν· μα, όσο κι 
αν έτρεχαν, δεν μπορούσαν να σωθούν, αφού η ίδια η γη έμοιαζε να 
κινείται κάτω απ’τα πόδια τους, λες και βρίσκονταν μέσα σε εφιάλτη. 
  «Σταμάτησέ το, μάγε! Σταμάτησέ το!» φώναξε η Νικίτα, καθώς κατα-
λάβαινε ότι κι ο Δράκοντας παρασυρόταν από αυτή την αφύσικη κλί-
ση. 
  «Δεν μπορώ!» απάντησε ο Μέμντουρ’χοκ· και, για πρώτη φορά, η Νι-
κίτα παρατήρησε πανικό στη φωνή του. Απόλυτο πανικό, και τρόμο. 
«Είναι ένας υπερδιαστασιακός στρόβιλος, Στρατηγέ! Ένας υπερδια-
στασιακός στρόβιλος!» 
  Υπερδιαστασιακός στρόβιλος; Η Νικίτα είχε ξανακούσει γι’αυτούς· 
ήξερε πόσο επικίνδυνοι ήταν· μα ποτέ πριν δεν είχε συναντήσει έναν. 
  Τι είχαν κάνει οι Απολλώνιοι; Τι είχαν κάνει; 
  Ήταν τελείως τρελοί; 
  Η Νικίτα ούρλιαξε, καθώς ο Δράκοντας βούλιαζε, γλιστρώντας πάνω 
στην αλλοιωμένη πραγματικότητα της Απολλώνιας. 
 
 
 
Ο Λούσιος αισθάνθηκε το σαγόνι του να χαλαρώνει, βλέποντας την 
υπερκόσμια λεπίδα που έσχιζε την Απολλώνια από πάνω ώς κάτω και 
άρχιζε να τη ρουφά μέσα από το άνοιγμα που είχε δημιουργήσει. 
  «Τι παραφροσύνη είναι τούτη;» έκρωξε. «Τι έκανε ο αδελφός μου!» 
Γιατί ήταν βέβαιος ότι γι’αυτό ευθυνόταν ο Ανδρόνικος. Τα ελικόπτερα 
που είχε καταστρέψει, και το ελικόπτερο που είχε αποτύχει να κατα-
στρέψει (καθώς πετούσε πολύ μακριά για να το χτυπήσει), ήταν όλα 
Απολλώνια, όχι Παντοκρατορικά. 
  «Πρέπει να φύγουμε!» είπε η Κορνηλία, τρέχοντας προς το δικό τους 
ελικόπτερο, που βρισκόταν στην ταράτσα της πολυκατοικίας. 
  Ο Λούσιος έκρινε πως μιλούσε λογικά. Ο κίνδυνος ήταν πολύ έντονος. 
Τον αισθανόταν. Αλλά δε χρειαζόταν να τον αισθάνεται· μπορούσε, 
άνετα, να τον δει. Η υπερκόσμια κουρτίνα, που έπεφτε σαν καταρρά-
κτης χάους από τους ουρανούς, έμοιαζε να προσπαθεί να παρασύρει 
τα πάντα εντός της. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1099 

 

 

  Ανέβηκε στο ελικόπτερο, μαζί με την Κορνηλία, και κάθισε στη θέση 
του πιλότου. Το ενεργοποίησε, και πέταξαν από την ταράτσα της πο-
λυκατοικίας. 
  Γρήγορα. 
  Γρήγορα. 
  Κάτι, όμως, τους παρέσερνε. Κάτι τούς τραβούσε πίσω, προς το χάος, 
παρότι η υπερκόσμια λεπίδα είχε δημιουργηθεί σε αρκετή απόσταση 
από το Κ.Ε.Α.Δ. 
  «Λούσιε!» ούρλιαξε η Κορνηλία. «Τι κάνεις; Απομάκρυνέ μας!» 
  «Δεν μπορώ,» γρύλισε εκείνος, στρέφοντας το πηδάλιο απότομα. 
  Η στροφή του ήταν απρόσεκτη, και το πλάι του ελικοπτέρου κοπά-
νησε πάνω σε μια πολυκατοικία. Ο έλικάς του ακούστηκε να σπάει. 
  «Όχι!» έτριξε τα δόντια ο Λούσιος. «Όχι!…» 
  Προσπάθησε να κρατήσει το αεροσκάφος ψηλά, μα ήταν αδύνατον. 
Έχανε πολύ γρήγορα ύψος. 
  Πρέπει, τουλάχιστον, να το προσγειώσω ομαλά. 
  Το κατέβασε προς έναν απ’τους μεγάλους δρόμους της Ταλκασίας, 
και– 
  –το ελικόπτερο αναπήδησε, προσκρούοντας στο έδαφος. Ανατράπη-
κε, ενώ τα τζάμια του έσπαγαν και το μεταλλικό του περίβλημα τσακι-
ζόταν. 
  Ο Λούσιος χτύπησε το κεφάλι του στην οροφή, και αίμα έπεσε στα 
μάτια του. Καταράστηκε κάτω απ’την ανάσα του. 
  Η Κορνηλία έπιασε το χέρι του. «Λούσιε…» είπε, ξέπνοα. «Έλα… Πρέ-
πει να φύγουμε!» 
  Εκείνος την ακολούθησε, έξω απ’το ελικόπτερο, στον δρόμο, που ή-
ταν γεμάτος πέτρες και διαφόρων ειδών κομμάτια και θρύψαλα, από 
γυαλιά, μέταλλα, και ξύλα. 
  Ψηλάφισε το κεφάλι του, περνώντας το χέρι του μέσα απ’τα μαλλιά 
του. Αισθάνθηκε αίμα να υγραίνει τα δάχτυλά του. 
  Φιγούρες κινήθηκαν γύρω από εκείνον και την Κορνηλία. 
  Ο Λούσιος βλεφάρισε, ξαφνιασμένος. Αλλά δεν ήταν εχθροί. Ήταν 
Απολλώνιοι στρατιώτες. 
  «Μεγαλειότατε,» είπε ένας απ’αυτούς, καθώς πλησίαζαν. 
  «Πρέπει να φύγουμε,» έκρωξε ο Λούσιος. «Πρέπει να υποχωρήσουμε, 
τώρα. Έξω απ’την Ταλκασία, μακριά.» 
  Ο στρατιώτης κατένευσε, και έδωσε διαταγές στους υπόλοιπους. 



1100  |  ΚΩΣΤΑΣ ΒΟΥΛΑΖΕΡΗΣ 

 

 

  Άρχισαν να τρέχουν, ενώ η ίδια η διάσταση έμοιαζε να προσπαθεί να 
τους τραβήξει κάπου αλλού. Η ίδια η πραγματικότητα ήταν εναντίον 
τους. 
 
 
  
«Τι!» έκανε ο Δαίδαλος, έκπληκτος, ενώ, συγχρόνως, ο Ανδρόνικος 
πρόσταζε τους μαχητές του, μέσω του τηλεπικοινωνιακού πομπού: 
«Πρίγκιπας Ανδρόνικος προς όλες τις μονάδες: Υποχωρήστε! Πρίγκι-
πας Ανδρόνικος προς όλες τις μονάδες: Υποχωρήστε! Υποχωρήστε! 
Επιστρέψτε στις αρχικές σας θέσεις!» 
  Ο Οδυσσέας, που ήταν στο τιμόνι του μεγάλου, αρματωμένου οχήμα-
τος, το έκανε να στρίψει. Το γύρισε προς τα δυτικά, για 
ν’απομακρυνθούν απ’την Ταλκασία και τον υπερδιαστασιακό στρόβι-
λο. 
  Ο Δαίδαλος, ωστόσο, κοίταζε πίσω. «Κάτι δεν πήγε καλά!» είπε. «Δεν 
έπρεπε να είναι έτσι!» 
  «Τι εννοείς;» τον ρώτησε ο Αυγερινός. 
  «Αυτός δεν είναι ο στρόβιλος που είχα σχεδιάσει!» εξήγησε ο μάγος. 
«Αυτός είναι στρόβιλος δύο σημείων, όχι τεσσάρων!» 
  «Γιατί;» ρώτησε η Ιωάννα. 
  «Οι άλλες δύο μηχανές εστίασης πρέπει να καταστράφηκαν,» είπε ο 
Δαίδαλος. «Ή πρέπει να ήταν εκτός εμβέλειας, όταν ο Τάμπριελ’λι ε-
νεργοποίησε το επίκεντρο.» 
  «Ο στρόβιλος, όμως, δημιουργήθηκε,» είπε ο Ανδρόνικος. «Επομένως, 
η δουλειά μας έγινε, σωστά;» 
  «Όχι ακριβώς, Πρίγκιπά μου,» αποκρίθηκε ο Δαίδαλος. «Ετούτος ο 
στρόβιλος είναι σαν κουρτίνα, δεν βλέπεις; Σαν ρήγμα που ρουφά τη 
διάσταση. Αυτός που είχα σχεδιάσει εγώ ήταν σαν δίνη. Ο Κατακεραυ-
νωτής δε θα μπορούσε εύκολα να τον αποφύγει– θα ήταν αδύνατο να 
τον αποφύγει, από τη στιγμή που θα βρισκόταν κοντά του–» 
  «Αυτόν, όμως, τον στρόβιλο μπορεί να τον αποφύγει;» ρώτησε ο Αυ-
γερινός. 
   «Πολύ πιο εύκολα. Αλλά τούτο δεν είναι το μόνο πρόβλημα. Ο στρό-
βιλος που κοιτάζετε είναι πιο επικίνδυνος για την ίδια την Απολλώνια, 
επειδή υπάρχει ο κίνδυνος να αρχίσει να επεκτείνεται προς τα σημεία 
έναρξής του.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1101 

 

 

  «Δηλαδή;» είπε ο Ανδρόνικος. 
  «Δηλαδή, Πρίγκιπά μου, η κουρτίνα που βλέπετε πιθανώς να μεγα-
λώσει και να μεγαλώσει και να μεγαλώσει, διχοτομώντας, στο τέλος, 
ολόκληρη τη διάσταση.» 
  Ο Ανδρόνικος αισθάνθηκε ένα ρίγος να τον διαπερνά πατόκορφα και 
να κάνει τις τρίχες του να ορθώνονται. 



1102  |  ΚΩΣΤΑΣ ΒΟΥΛΑΖΕΡΗΣ 

 

 

 

79 
 
 
Ο υπερδιαστασιακός στρόβιλος είχε, προς το παρόν, σταθεροποιηθεί. 
Δε φαινόταν να είναι έτοιμος να επεκταθεί κι άλλο. Έμοιαζε σαν λεπί-
δα, που είχε χωρίσει την Ταλκασία στα δύο. Μια λεπίδα που ξεκινούσε 
από τα ψηλότερα στρώματα του ουρανού και τελείωνε στη γη. Μια 
λεπίδα ασύλληπτων σχηματισμών και χαοτικών χρωμάτων. 
  Η πόλη δεξιά κι αριστερά από τον στρόβιλο είχε βουλιάξει. Είχε γείρει 
προς μια αφύσικη κατεύθυνση, και πολλά οικοδομήματα και δρόμοι 
της είχαν εξαφανιστεί, ενώ άλλα είχαν πάρει σχήματα που, κανονικά, 
δε θα μπορούσαν να έχουν. Θύμιζαν διαστρεβλωμένους αντικατοπτρι-
σμούς: κάτι το μη-πραγματικό. Μόνο που ήταν πραγματικό. Πραγμα-
τικό, καθώς διέλυε την πραγματικότητα της Απολλώνιας και εφάρμοζε 
τον δικό του άνομο νόμο. 
  Ο Πρίγκιπας Ανδρόνικος είπε στον Οδυσσέα να γυρίσει, να πλησιά-
σουν πάλι την Ταλκασία, από την άλλη μεριά του στροβίλου, για να 
δουν ποιοι είχαν επιζήσει από τους Απολλώνιους. Οι Παντοκρατορικοί 
που είχαν επιζήσει υποχωρούσαν, άτακτα, προς τα βόρεια και τα ανα-
τολικά. Δεν έμοιαζαν να ενδιαφέρονται πλέον για την κατάκτηση της 
πόλης. 
  Ο Οδυσσέας έστριψε το μεγάλο, εξάτροχο όχημα και το κατεύθυνε 
ξανά προς την Ταλκασία, από τη νότιά της μεριά. 
  Ο Ανδρόνικος πρόσταξε, μέσω τηλεπικοινωνιακού πομπού, μερικούς 
από τους πολεμιστές του να ακολουθήσουν. Έτσι, ελικόπτερα και οχή-
ματα μαζεύτηκαν γύρω τους. 
  Ύστερα, είπε: «Κύριε Δαίδαλε, δε βλέπω ο στρόβιλος να επεκτείνεται 
άλλο.» 
  «Αυτό δε σημαίνει πως δε θα επεκταθεί και στο μέλλον,» αποκρίθηκε 
ο μάγος. «Ένας υπερδιαστασιακός στρόβιλος με δύο αρχικά σημεία 
είναι πολύ, πολύ ασταθής. Γι’αυτό είχα εξαρχής πει ότι πρέπει να έ-
χουμε τέσσερις μηχανές εστίασης. Ακόμα και τρεις να είχαμε, πάλι επι-
κίνδυνος θα ήταν. Όχι, βέβαια, τόσο επικίνδυνος όσο τώρα, αλλά το 
παραμικρό θα μπορούσε να τον αποσταθεροποιήσει. Ετούτος εδώ δεν 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1103 

 

 

χρειάζεται καν το παραμικρό· μπορεί, ανά πάσα στιγμή, να επεκταθεί 
από μόνος του.» 
  «Μπορούμε, κάπως, να τον διαλύσουμε;» 
  «Τα πάντα είναι δυνατά, Πρίγκιπά μου. Θα πρέπει, όμως, να το μελε-
τήσω.» 
  Το όχημά τους πέρασε, εξ αποστάσεως, από το σημείο που ο στρόβι-
λος διχοτομούσε την Ταλκασία και βρέθηκε στην άλλη της μεριά, νοτι-
οανατολικά. Οι επιβάτες του –ο Ανδρόνικος, ο Δαίδαλος, ο Οδυσσέας, ο 
Αυγερινός, και η Ιωάννα– κοίταζαν τις παρυφές της πόλης. Κοίταζαν 
να δουν αν κανείς έφευγε από εκεί. Διότι, αναμφίβολα, οι Απολλώνιοι 
νότια θα πήγαιναν, όχι βόρεια, όπου οι περιοχές ήταν ελεγχόμενες από 
τις δυνάμεις της Παντοκράτειρας. 
  Και πράγματι, είδαν κάμποσους ανθρώπους να βγαίνουν από την 
Ταλκασία. Καμια εκατοστή, ίσως, στο σύνολό τους. Στρατιώτες, απ’ό,τι 
φαινόταν. 
  Ο Ανδρόνικος ζήτησε να τους πλησιάσουν, και τους πλησίασαν με τη 
συνοδεία των υπόλοιπων οχημάτων και αεροσκαφών που είχε καλέ-
σει. 
  Όταν βρίσκονταν κοντά στους Απολλώνιους που έφευγαν από την 
πόλη, σταμάτησαν. Ο Ανδρόνικος άνοιξε μια θύρα του οχήματός του 
και βγήκε, ατενίζοντας τους φανερά ταλαιπωρημένους στρατιώτες 
αντίκρυ του. 
  Και τότε, ανάμεσά τους ξεχώρισε τον Λούσιο, ο οποίος, βλέποντας 
επίσης τον αδελφό του, ξεπρόβαλε, για να σταθεί μπροστά από τους 
Απολλώνιους πολεμιστές. Στο πλευρό του ήταν η Κορνηλία. 
  Οι υπόλοιποι επιβάτες του εξάτροχου οχήματος είχαν, επίσης, βγει, 
και ο Αυγερινός είπε: «Ο Κατακεραυνωτής και η Υφάντρα…» 
  «Μπορούμε να τους αιχμαλωτίσουμε, Πρίγκιπά μου,» είπε ο Οδυσσέ-
ας. «Είναι φανερό αυτό.» 
  «Ανδρόνικε!» φώναξε, εκείνη τη στιγμή, ο Λούσιος, και ο Ανδρόνικος 
είδε τα μάτια του αδελφού του να γυαλίζουν αφύσικα. Η δύναμη του 
Κατακεραυνωτή… «Μας κατέστρεψες όλους!» Ο Λούσιος ύψωσε το 
χέρι του, δείχνοντας τον στρόβιλο. «Αυτό το πράγμα θα καταβροχθίσει 
την Ταλκασία ολόκληρη! Έχει ήδη σκοτώσει τόσους από τους στρα-
τιώτες μου! Είσαι ΠΡΟΔΟΤΗΣ, Ανδρόνικε! Και, ως προδότη, σε καταδικά-
ζω σε ΘΑΝΑΤΟ!» Ο Κατακεραυνωτής έπαψε να δείχνει τον στρόβιλο 



1104  |  ΚΩΣΤΑΣ ΒΟΥΛΑΖΕΡΗΣ 

 

 

και, στρέφοντας το χέρι του προς τον Ανδρόνικο, εξαπέλυσε αστραπές 
μέσα από τη χούφτα του. 
  Εκείνος, παρότι ξαφνιασμένος, προσπάθησε να κάνει στο πλάι, για 
ν’αποφύγει την καταστροφική ενέργεια. Δε θα προλάβαινε, όμως· ή-
ταν βέβαιος. Οι αστραπές θα τον τύλιγαν και θα τον καρβούνιαζαν… 
  …αν ο Αυγερινός δεν πεταγόταν εμπρός του, βαστώντας το ξίφος του 
γυμνό. 
  Η λεπίδα γυάλιζε με μια έντονη γαλανή ακτινοβολία, και η κατα-
στροφική δύναμη του Κατακεραυνωτή μαζεύτηκε επάνω της, σαν να 
ήταν μαγνήτης, και διαλύθηκε τριγύρω, στον αέρα. Ο Αυγερινός ήταν 
φανερό πως ίσα που κατάφερε να κρατηθεί στα πόδια του και να μην 
πέσει. 
  Στράφηκε να κοιτάξει τον Ανδρόνικο –τα μάτια του ήταν γεμάτα γα-
λανό φως–, και είπε: «Το ξίφος σας, Πρίγκιπά μου. Τραβήξτε το ξίφος 
σας.» 
  Ο Ανδρόνικος τράβηξε τον Κελευστή από το θηκάρι του, και είδε ότι η 
λεπίδα γυάλιζε όπως η λεπίδα του Αυγερινού. Ή, μάλλον, δυνατότερα. 
  Μια κραυγή βγήκε απ’το στόμα του Λούσιου. Μια κραυγή που, κανο-
νικά, δε θα έπρεπε να μπορεί να βγει από στόμα ανθρώπου. 
  Μα τον Απόλλωνα, σκέφτηκε ο Ανδρόνικος, ατενίζοντάς τον, αυτός 
δεν είναι ο αδελφός μου. Αυτός δεν είναι ο αδελφός μου, ο Λούσιος. Αυ-
τός είναι κάποιος που δεν ξέρω. Ο Κατακεραυνωτής. 
  «Λούσιε!» φώναξε. «Είσαι υπηρέτης του Μαύρου Νάρζουλ, και δεν 
έχεις θέση στον Κυανό Θρόνο, ούτε στην Απολλώνια! Σου δίνω την ε-
πιλογή να αυτοεξοριστείς από τη διάσταση, αλλιώς θα σε καταδικάσω 
σε θάνατο!» 
  «Α-χα-χα-χα-χα-χα!» γέλασε ο Κατακεραυνωτής. «Θα με καταδικάσεις 
σε θάνατο; ΔΕΝ ΜΠΟΡΕΙΣ ΝΑ ΜΕ ΣΚΟΤΩΣΕΙΣ ΕΜΕΝΑ! ΟΥΤΕ ΜΠΟΡΕΙΣ 
ΝΑ ΜΕ ΣΤΑΜΑΤΗΣΕΙΣ!» Η φωνή του αντήχησε σαν βροντή. Το σώμα 
του είχε περιτριγυριστεί από παλλόμενη ενέργεια που έμοιαζε με α-
στραπές. Ύψωσε πάλι το χέρι του και αστραπές εκτοξεύτηκαν. 
  Ο Ανδρόνικος έθεσε το βασιλικό του ξίφος εμπρός του, σαν ασπίδα, 
και οι αστραπές διαλύθηκαν. Απορροφήθηκαν πλήρως από τη λεπίδα. 
Εξαφανίστηκαν. Το σπαθί του Αυγερινού δεν το είχε κάνει αυτό, πα-
ρατήρησε· είχε απλώς διασκορπίσει την καταστροφική δύναμη. 
  Ο Ανδρόνικος διέγραψε, στον αέρα εμπρός του, το Κάλεσμα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1105 

 

 

  Τα μάτια του Λούσιου στένεψαν, ατενίζοντάς τον. Μάλλον, δεν το πε-
ρίμενε τούτο. Τώρα, όμως, που είχε συμβεί, αν το αγνοούσε, θα ήταν 
μεγάλη ατίμωση γι’αυτόν, καθώς τόσοι στρατιώτες τον κοίταζαν. Ο 
Λούσιος δεν μπορούσε να το αγνοήσει, αν ήθελε να βγει νικητής και να 
καθίσει εκείνος στον Κυανό Θρόνο, αντί για τον αδελφό του. 
  Τράβηξε το ξίφος του απ’τη μέση. 
  Ο Δαίδαλος πλησίασε τον Ανδρόνικο και του ψιθύρισε: «Μπορείς να  
σκοτώσεις το σώμα του αδελφού σου, Πρίγκιπά μου, αλλά το πνεύμα 
του Κατακεραυνωτή δεν μπορείς να το σκοτώσεις.» 
  «Το ξέρω,» αποκρίθηκε εκείνος, δίχως να στραφεί να κοιτάξει τον μά-
γο. «Τα έχουμε ξανασυζητήσει, πολλές φορές.» 
  Απομακρύνθηκε από τον Δαίδαλο και τους υπόλοιπους συντρόφους 
του, για να συναντήσει τον Λούσιο στα μισά της απόστασης ανάμεσα 
σ’αυτούς και τους στρατιώτες που είχαν φύγει από την Ταλκασία. Το 
χιόνι που έστρωνε το έδαφος έτριζε κάτω απ’τις μπότες του. 
  «Μέχρι θανάτου!» φώναξε ο Λούσιος. «Συμφωνείς, Ανδρόνικε;» 
  «Συμφωνώ.» 
  Ο Λούσιος σπάθισε, και τα ξίφη τους διασταυρώθηκαν. 
  Το Γαλανό Φως του Απόλλωνα άστραψε κατά μήκος της λεπίδας του 
Κελευστή. Αλλά ο Κατακεραυνωτής δε φάνηκε να πτοείται από τούτο. 
Τα μάτια του ήταν αστραπές, και ένα λυσσασμένο μειδίαμα διαγραφό-
ταν στο πρόσωπό του. 
  «Γιατί το έκανες αυτό;» είπε ο Ανδρόνικος, καθώς τα σπαθιά τους άρ-
χισαν να συγκρούονται και να συγκρούονται και να συγκρούονται, 
ενώ οι δυο τους κινούνταν ευέλικτα σαν χορευτές, χρησιμοποιώντας 
κινήσεις ξιφομαχίας που είχαν μάθει από μικρά παιδιά, κινήσεις που 
τους ήταν δευτέρα φύση. 
  Ο Κατακεραυνωτής γέλασε. «Γιατί έκανα ποιο, προδότη; Γιατί απο-
φάσισα να σώσω το βασίλειό μας; –Κάποιος έπρεπε να το κάνει!» 
  «Γιατί στράφηκες στη θρησκεία του Μαύρου Νάρζουλ;» ρώτησε ο 
Ανδρόνικος, προσπαθώντας να αγνοήσει τις προσβολές του αδελφού 
του (αν μπορούσε πλέον να τον αποκαλεί έτσι) και ξιφομαχώντας μη-
χανικά. 
  «Επειδή είναι ο μόνος τρόπος για να πολεμήσουμε την Παντοκράτει-
ρα, ανόητε!» γρύλισε ο Λούσιος, πηγαίνοντας για τα πόδια του Ανδρό-
νικου. 
  Ο Ανδρόνικος απέκρουσε, αναστρέφοντας το ξίφος του. 



1106  |  ΚΩΣΤΑΣ ΒΟΥΛΑΖΕΡΗΣ 

 

 

  «Και επειδή εγώ δεν είμαι ανόητος! Θα μείνω εδώ και θα υπερασπι-
στώ το βασίλειο! Με ό,τι τρόπο κι αν χρειαστεί!» φώναξε ο Λούσιος, 
αποκρούοντας εκείνος τώρα το σπαθί του Ανδρόνικου, που πήγαινε 
για το στήθος του. 
  Δεν καταλαβαίνει, σκέφτηκε ο Ανδρόνικος. Δεν καταλαβαίνει τη ζημιά 
που κάνει στην Απολλώνια με την απελευθέρωση των Οκτώ. Δεν κατα-
λαβαίνει ούτε καν τη ζημιά που έχει κάνει στον εαυτό του. Οπισθοχώ-
ρησε, καθώς απέκρουε απανωτές σπαθιές. Η δύναμη του Κατακεραυ-
νωτή ήταν, αναμφίβολα, μεγάλη. Μεγαλύτερη απ’ό,τι θυμόταν ποτέ ο 
Ανδρόνικος να είναι του αδελφού του. 
  Ο Λούσιος σε φυλάκισε –η σκέψη πέρασε ακούσια απ’το νου του, κα-
θώς απέφευγε μια από τις μανιασμένες σπαθιές και επιχειρούσε να 
χτυπήσει τον αντίπαλό του στα πλευρά– και προσπάθησε να σε τρελά-
νει, μέσα στα Σκοτεινά Κελιά. 
  Η σπαθιά του Ανδρόνικου έσχισε τα ρούχα του Κατακεραυνωτή. Δά-
γκωσε τη σάρκα του, εκτόξευσε αίμα. Προσπάθησε, επίσης, να τρελάνει 
τη Βασιλική και τη μητέρα μας! 
  «Λούσιε!» φώναξε η Κορνηλία. 
  Ο Λούσιος παραπάτησε, αλλά δεν έπεσε. Επιτέθηκε πάλι στον Ανδρό-
νικο. Οι λεπίδες τους χτύπησαν η μία πάνω στην άλλη, ξανά και ξανά 
και ξανά. Η κάπα του Ανδρόνικου σχίστηκε σ’ένα σημείο, αλλά εκείνος 
δεν τραυματίστηκε· και μετά, το σπαθί του κάρφωσε τον Κατακεραυ-
νωτή στο στήθος, διαπερνώντας τον και ξεπροβάλλοντας, αιματοβαμ-
μένο, από την πλάτη του. 
  Το ξίφος του Λούσιου έπεσε απ’τη γροθιά του. Τα χέρια του έπιασαν 
τη λεπίδα που άστραφτε με γαλανό φως, προσπαθώντας να την τρα-
βήξουν έξω. Τα μάτια του είχαν διασταλθεί, και αίμα έτρεχε απ’τα 
ρουθούνια και το στόμα του. 
  Ο Ανδρόνικος τράβηξε πίσω τον Κελευστή, αφήνοντας το σώμα του 
αδελφού του να γλιστρήσει από τη λεπίδα και να σωριαστεί στο χιονι-
σμένο έδαφος, κάνοντάς το κατακόκκινο. 
  Καθώς, όμως, ο Λούσιος έπεφτε, κάτι έμεινε στη θέση του. 
  Μια μαύρη μορφή, καρφωμένη στην άκρη του Κελευστή. Μια μελανή, 
ανθρωπόμορφη φιγούρα με μάτια σαν αστραπές, η οποία ούρλιαξε και 
έμοιαζε κι αυτή να προσπαθεί να ελευθερωθεί απ’το ξίφος, που την 
κρατούσε επίμονα. Ο Ανδρόνικος μπορούσε να δει από μέσα της, κα-
θώς ήταν ημιδιαφανής. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1107 

 

 

  Το πνεύμα του Κατακεραυνωτή;… 
  «Καρφώστε το στο έδαφος, Πρίγκιπά μου!» φώναξε ο Αυγερινός, 
πλησιάζοντας γρήγορα. «Καρφώστε το ξίφος στο έδαφος!» 
  Ο Ανδρόνικος το έκανε. Αναστρέφοντας τη λεπίδα, την έμπηξε στη γη· 
και μαζί της, παλούκωσε το πνεύμα του Κατακεραυνωτή, που τσύριζε 
και πάλευε, μάταια, να ξεφύγει. 
  Ο Απολλώνιος Πρίγκιπας άφησε το μανίκι του ξίφους και έκανε μερι-
κά βήματα πίσω, παρατηρώντας τη μαύρη μορφή με τα αστραφτερά 
μάτια. Ο αδελφός μου;… Αυτό το πράγμα είναι τώρα ο αδελφός μου;… Ή, 
μήπως, το δικό του πνεύμα έχει πάει κάπου αλλού κι ετούτος είναι μο-
νάχα ο Κατακεραυνωτής που τον διακατείχε; Ο Ανδρόνικος ευχόταν να 
ίσχυε το δεύτερο, αλλά δεν ήταν σίγουρος. 
  Ο Αυγερινός στάθηκε πλάι στον Πρίγκιπά του. Πλάι στον Κύριο του 
Γαλανού Φωτός. Και ατένισε το πνεύμα του Κατακεραυνωτή, καθώς 
ήταν καρφωμένο στο έδαφος, σαν μοχθηρό έντομο, γρυλίζοντας και 
παλεύοντας να ξεφύγει από το ξίφος που η λεπίδα του εξέπεμπε γαλα-
νή ακτινοβολία. Μια ακτινοβολία εκατό φορές δυνατότερη της Γλαυ-
κής. 
  Ναι, συνειδητοποίησε ο Αυγερινός, ναι. Το σπαθί, που έχει εντός του 
τη δύναμη του Απόλλωνα, δε θ’αφήσει τον Κατακεραυνωτή να φύγει. Θα 
προσπαθήσει να τον φυλακίσει ξανά. 
  Αλλά ο Κατακεραυνωτής δεν είναι το μοναδικό μας πρόβλημα… 
  Το βλέμμα του στράφηκε στην Υφάντρα, η οποία στεκόταν ανάμεσα 
στους Απολλώνιους πολεμιστές, κοιτάζοντας μια το νεκρό σώμα του 
Λούσιου, μια το καρφωμένο μαύρο πνεύμα. Οι γροθιές της ήταν γα-
ντζωμένες στο φόρεμά της. Η όψη της ήταν ωχρή. 
  Ο Αυγερινός, υψώνοντας το ξίφος του, την έδειξε. «Συλλάβετε αυτή 
τη γυναίκα!» πρόσταξε τους στρατιώτες γύρω της. «Είναι προδότρια 
του Βασιλείου της Απολλώνιας και ιέρεια του Μαύρου Νάρζουλ!» 
  Η Κορνηλία τον ατένισε, και τα μάτια της στένεψαν. Ήξερε ότι είχε 
αντίκρυ της έναν Υπέρμαχο του Γαλανού Φωτός. Το ήξερε από τότε 
που τον είχε δει να αποκρούει τις αστραπές του Κατακεραυνωτή. Η 
Υφάντρα θυμόταν τους Υπέρμαχους του Γαλανού Φωτός. 
  «Αυτοί οι άνθρωποι μόλις δολοφόνησαν τον Βασιληά σας!» είπε η 
Κορνηλία στους στρατιώτες γύρω της, προσπαθώντας να παίξει με τα 
νήματα και τους κόμπους της νοητικής τους ενέργειας. «Αυτοί είναι οι 
προδότες! Σκοτώστε τους, τώρα!» 



1108  |  ΚΩΣΤΑΣ ΒΟΥΛΑΖΕΡΗΣ 

 

 

  Καθώς, όμως, προσπαθούσε να παρέμβει στη νοητική ενέργεια των 
Απολλώνιων πολεμιστών, συνειδητοποίησε ότι κάτι την εμπόδιζε: η 
δύναμη που προερχόταν από το ξίφος του Ανδρόνικου, και η δύναμη 
που προερχόταν από τον Υπέρμαχο πλάι στον Πρίγκιπα. 
  Οι στρατιώτες δεν κινήθηκαν, μοιάζοντας μπερδεμένοι, αναποφάσι-
στοι. Ίσως να περίμεναν τον Ανδρόνικο να τους προστάξει: κάποιον 
που ήξεραν ότι είχε το δικαίωμα να τους προστάζει, γιατί, μάλλον, δεν 
γνώριζαν ποιος ήταν ο Υπέρμαχος. 
  Η Υφάντρα στράφηκε και έτρεξε. 
  Ο Αυγερινός τράβηξε το πιστόλι του και την πυροβόλησε. Στο πόδι. 
Σωριάζοντάς την. 
  Εκείνη ούρλιαξε, και γύρισε ανάσκελα, προσπαθώντας να σηκωθεί 
από το χιόνι. 
  Ο Αυγερινός, όμως, ήταν ήδη πλάι της. Από πάνω της. Η αιχμή του 
ξίφους του βρισκόταν στο λαιμό της. 
  «Τι θα κάνεις τώρα, Υπέρμαχε;» τον ρώτησε η Υφάντρα. «Δεν έχεις 
και δεύτερο Κελευστή· μονάχα έναν σάς άφησε ο Απόλλωνας. Δεν 
μπορείς να με κρατήσεις εδώ!» Και τράβηξε το πιστόλι απ’τη ζώνη της, 
κάνοντας να στρέψει την κάννη προς τα πάνω, προς τον Αυγερινό. 
  Το ξίφος του διαπέρασε το λαιμό της και καρφώθηκε στο έδαφος. 
  Το χέρι της τρεμούλιασε και έπεσε, ακόμα κρατώντας το πιστόλι. 
  Μια μαύρη φιγούρα φάνηκε πάνω απ’το σώμα της: ανθρωπόμορφη 
και θηλυκή, η οποία προσπάθησε να φύγει, να πετάξει μακριά· μα το 
σπαθί που την είχε καρφώσει την κράτησε στη θέση της. 
  Η κραυγή της Υφάντρας ήταν δυνατή και διαπεραστική. 
  Ο Ανδρόνικος ζύγωσε τον Αυγερινό, καθώς εκείνος συνέχιζε να έχει 
τα χέρια του πάνω στο μανίκι του σπαθιού και να στηρίζει το βάρος 
του εκεί. 
  «Μα τον Απόλλωνα…» έκανε ο Πρίγκιπας. «Πώς…; Ήταν τόσο απλό, 
τελικά;» 
  «Δεν είναι απλό, Πρίγκιπά μου,» αποκρίθηκε ο Αυγερινός, με τα μάτια 
του γεμάτα γαλανό φως. «Αν αφήσω το ξίφος, η Υφάντρα θα ελευθε-
ρωθεί. Εγώ είμαι που την κρατώ εδώ, όχι το όπλο. Η δύναμη του Απόλ-
λωνα βρίσκεται μέσα μου. Όπως, επίσης, βρίσκεται μέσα στον Κελευ-
στή.» 
  «Και τι θα γίνει τώρα;» είπε ο Ανδρόνικος. «Δεν μπορείς να μείνεις 
εκεί για πάντα, Αυγερινέ. Ούτε εγώ» –έστρεψε το βλέμμα του στον Κε-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1109 

 

 

λευστή και στην καρφωμένη μαύρη μορφή του πνεύματος του Κατα-
κεραυνωτή– «μπορώ ν’αφήσω το σπαθί μου εκεί για πάντα…» 
  «Το ξέρω,» αποκρίθηκε ο Αυγερινός. «Φαίνεται πως έχουμε άλλο ένα 
πρόβλημα, Πρίγκιπά μου.» 



1110  |  ΚΩΣΤΑΣ ΒΟΥΛΑΖΕΡΗΣ 

 

 

 

80 
 
 
Για λίγο σιγή απλώθηκε. Κανείς δε μιλούσε. Το μόνο που ακουγόταν 
ήταν τα αφύσικα ουρλιαχτά δύο καρφωμένων στο έδαφος, μαύρων, 
ημιδιαφανών πνευματικών μορφών. Παραδόξως, ο υπερδιαστασιακός 
στρόβιλος που έσχιζε την πόλη της Ταλκασίας στα δύο δεν έκανε θό-
ρυβο· παρέσυρε την πραγματικότητα της Απολλώνιας μέσα του σιω-
πηλά: κι έτσι ήταν πιο τρομαχτικός. 
  Ο Ανδρόνικος, όμως, δεν απασχολούσε τώρα το μυαλό του μ’αυτόν. 
Το βλέμμα του πήγε, πρώτα, στο καρφωμένο πνεύμα της Υφάντρας, 
που αιωρείτο μερικά εκατοστά πάνω απ’το νεκρό σώμα της ξαδέλφης 
του, της Κορνηλίας· τα μάτια του πνεύματος γυάλιζαν, όπως θα γυάλι-
ζε ένας μαύρος κρύσταλλος επάνω σε μια μαύρη πέτρα, και απ’το αό-
ρατο στόμα του ουρλιαχτά αντηχούσαν. Έπειτα, ο Ανδρόνικος κοίταξε 
το πνεύμα του Κατακεραυνωτή, που σφάδαζε, καθώς ήταν καρφωμέ-
νο από τον Κελευστή· τα δικά του μάτια ήταν δύο αστραπές ανάμεσα 
σε κατάμαυρα σύννεφα· το στόμα του ήταν αόρατο, καθώς κραύγαζε, 
όπως της Υφάντρας. 
  Ο ουρανός σκοτείνιασε, αναπάντεχα, κι άρχισε να βρέχει. 
  Ο Ανδρόνικος ατένισε τους ανθρώπους που είχαν συγκεντρωθεί γύ-
ρω του, ζητώντας με τη ματιά του μια λύση: μια απάντηση στο πρό-
βλημα που είχε παρουσιαστεί. Τι θα κάνουμε με τούτα τα μαύρα πνεύ-
ματα; Τι θα κάνουμε τώρα που έχουμε, προσωρινά (και ανέλπιστα), ακι-
νητοποιήσει τον Κατακεραυνωτή και την Υφάντρα; 
  Η όψη του Οδυσσέα φανέρωνε παντελή άγνοια για το θέμα. Η όψη 
της Ιωάννας έδειχνε πως, ως συνήθως, η Μαύρη Δράκαινα ήταν πανέ-
τοιμη να δράσει, αν το παραμικρό απρόοπτο συνέβαινε –όπως όφειλε 
μια Μαύρη Δράκαινα να κάνει–, αλλά λύση για τη μόνιμη φυλάκιση 
των πνευμάτων, μάλλον, δεν είχε. Ο Φαρνέλιος είχε τα μάτια του 
στραμμένα στη μαύρη, ημιδιαφανή μορφή του Κατακεραυνωτή, και 
έτριβε τα μούσια του, σκεπτικά. Η Άνμα’ταρ και ο Σέλιρ’χοκ στέκονταν 
πλάι-πλάι· η πρώτη συνάντησε το βλέμμα του Ανδρόνικου, ο δεύτερος 
κοίταζε τα καρφωμένα πνεύματα, όπως ο Φαρνέλιος. Ο Πρίγκιπας ή-



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1111 

 

 

ταν βέβαιος ότι η μάγισσα δεν ήξερε τι να κάνουν· αν ήξερε, μάλλον, δε 
θα δίσταζε να του το πει. 
  Γύρισε ν’αντικρίσει τον Δαίδαλο, και η όψη του μάγου τον τρόμαξε, 
γιατί του έδινε την αίσθηση ότι ούτε αυτός γνώριζε, ουσιαστικά, τι α-
κριβώς έπρεπε να γίνει. Σε τούτη την εποχή, κανείς δεν ήξερε πώς 
ν’αντιμετωπίσει σωστά τους Οκτώ. Ακόμα και για έναν άνθρωπο όπως 
τον Δαίδαλο, που είχε ζήσει τόσους αιώνες, ήταν πανάρχαιοι και μυ-
στηριώδεις. 
  Ο μάγος, ωστόσο, μίλησε, βλέποντας τον Ανδρόνικο να τον κοιτάζει 
μέσα στην ξαφνική βροχή: «Το μόνο που μπορούμε να κάνουμε, Πρί-
γκιπά μου, είναι εκείνο που πρότεινα εξαρχής: να τους πετάξουμε στον 
υπερδιαστασιακό στρόβιλο, ο οποίος καταβροχθίζει και σώμα και 
πνεύμα.» 
  «Αυτό, όμως, δε γίνεται τώρα. Δεν μπορούμε να τους βάλουμε σ’ένα 
όχημα και να το στείλουμε, τηλεκατευθυνόμενα, στον στρόβιλο· όταν ο 
Αυγερινός αφήσει το σπαθί του, το πνεύμα της Υφάντρας θα ελευθε-
ρωθεί. Από εκείνον προέρχεται η δύναμη, όχι από τη λεπίδα, όπως 
συμβαίνει με το δικό μου σπαθί.» 
  «Κι όμως, Άρχοντά μου,» είπε ο Αυγερινός, «ο Δαίδαλος έχει δίκιο. Αυ-
τή μοιάζει να είναι η μόνη λύση που έχουμε.» 
  Ο Ανδρόνικος στράφηκε να τον κοιτάξει, συνοφρυωμένος. «Μα, 
πώς…;» 
  «Θα μεταφέρω την Υφάντρα στον στρόβιλο–» 
  «Δε θα σ’αφήσω να το κάνεις αυτό, Αυγερινέ.» 
  «Θα πρέπει να μ’αφήσετε, Πρίγκιπά μου. Για να ολοκληρώσω την α-
ποστολή μου. Όταν ο Απόλλων με έστειλε εδώ, δε με έστειλε τυχαία. 
Θα μπορούσα να είχα πεθάνει απ’το χτύπημα του Κελευστή, αλλά έζη-
σα: για να αντιμετωπίσω τον Μαύρο Νάρζουλ. Επειδή ο Απόλλων 
γνώριζε ότι τα παιδιά του θα χρειάζονταν τη βοήθειά μου. Και τώρα, 
πρέπει να τελειώσω εκείνο που άρχισα. Πρέπει να διώξω από τη διά-
στασή μας τους Οκτώ. Περισσότερο,» είπε ο Αυγερινός, «λυπάμαι για 
το ξίφος.» Κοίταξε τον Κελευστή, που η λεπίδα του άστραφτε με γαλα-
νό φως. 
  «Μη λες ανοησίες,» αποκρίθηκε ο Ανδρόνικος, ακουμπώντας το χέρι 
του στον ώμο του Βασιλικού Φρουρού. «Σπαθιά βρίσκω εύκολα· όχι, 
όμως, και τόσο πιστούς και ικανούς ανθρώπους όπως εσένα.» 



1112  |  ΚΩΣΤΑΣ ΒΟΥΛΑΖΕΡΗΣ 

 

 

  «Με τιμάτε, Πρίγκιπά μου. Αλλά σκεφτείτε ότι ο Κελευστής δεν είναι 
ένα απλό ξίφος. Είναι ένα ξίφος που δόθηκε από τον Απόλλωνα, ώστε 
να είναι για πάντα μαζί με τους βασιλείς της διάστασης. Ώστε εκείνοι 
να μπορούν να την προστατεύουν από τον Μαύρο Νάρζουλ. Ο Κελευ-
στής ήταν που έφερε εμένα εδώ. Κι όταν τον πετάξετε μέσα στον 
στρόβιλο, θα χαθεί για πάντα.» 
  Τα λόγια του Αυγερινού έκαναν τον Ανδρόνικο να κοιτάξει το ξίφος 
που κρατούσε καρφωμένο στο έδαφος το μαύρο πνεύμα του Κατακε-
ραυνωτή. Έχει δίκιο, συλλογίστηκε. Το σπαθί είναι πανάρχαιο. Ίσως 
τόσο πανάρχαιο όσο και οι Οκτώ. 
  Αλλά τι άλλο μπορεί να γίνει; Πρέπει να ξεφορτωθούμε τον Κατακε-
ραυνωτή. Πρέπει να τον ξεφορτωθούμε, οπωσδήποτε. 
  Πήρε το χέρι του απ’τον ώμο του Αυγερινού. Αναστέναξε, και του εί-
πε: «Εντάξει. Κάνε όπως πιστεύεις.» Λυπόταν, όμως, που τα πράγματα 
είχαν έρθει έτσι. Λυπόταν πολύ. 
  «Θα χρειαστώ ένα όχημα, Πρίγκιπά μου,» είπε ο Αυγερινός. «Γιατί, 
όταν τραβηχτούν οι λεπίδες από το χώμα, θα είναι ευκολότερο για τον 
Κατακεραυνωτή και την Υφάντρα να ξεφύγουν. Έτσι όπως είναι καρ-
φωμένοι τώρα, το ίδιο το έδαφος της διάστασης συνεργάζεται με τη 
δύναμη του Απόλλωνα για να τους κρατά δέσμιους· μετά, όμως, αυτό 
δε θα ισχύει.» 
  Ο Ανδρόνικος πρόσταξε τους στρατιώτες του να φέρουν ένα γρήγορο 
όχημα. Και, σύντομα, σταμάτησε κοντά τους ένα χαμηλό τετράτροχο 
με ελαφριά θωράκιση. 
  «Αντίο, Άρχοντά μου,» είπε ο Αυγερινός, δίνοντας το χέρι του στον 
Ανδρόνικο. 
  Εκείνος το έσφιξε. «Μακάρι τα πράγματα να μπορούσαν να είναι αλ-
λιώς, φίλε μου,» είπε. «Η μητέρα μου θα λυπηθεί που δε θα σε ξαναδεί· 
είμαι βέβαιος. Κι εγώ θα λυπηθώ. Σ’ευχαριστώ, για όλα.» 
  Αγκαλιάστηκαν, ενώ ο Αυγερινός συνέχιζε να έχει το ένα του χέρι ε-
πάνω στη λαβή του καρφωμένου ξίφους. 
  Ύστερα, τράβηξε τη λεπίδα από το έδαφος· και μαζί της, τράβηξε και 
το ημιδιαφανές, μαύρο πνεύμα της Υφάντρας, που συνέχιζε να ουρλιά-
ζει. Κρεμόταν από το ξίφος, δίχως να φαίνεται να έχει βάρος· ο Αυγερι-
νός δε δυσκολευόταν να το σηκώνει. 
  Πήγε στο όχημα που του είχαν φέρει και, ανοίγοντας την πόρτα, μπή-
κε και κάθισε στη θέση του οδηγού. Το σπαθί το κράτησε ανάστροφα 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1113 

 

 

πλάι του, μην αφήνοντας καθόλου τη λαβή από το χέρι του. Τα ουρλι-
αχτά της Υφάντρας είχαν δυναμώσει. 
  Ο Ανδρόνικος πλησίασε το σημείο όπου ήταν καρφωμένος ο Κελευ-
στής, και τον τράβηξε απ’το χώμα, σηκώνοντάς τον εμπρός του, μαζί 
με το πνεύμα του Κατακεραυνωτή. 
  Λούσιε, σκέφτηκε, αν είσαι κι εσύ μέσα σ’αυτή τη μαύρη μορφή, λυπά-
μαι, αδελφέ μου. Λυπάμαι που φτάσαμε ώς εδώ… 
  Πήγε στο όχημα, άνοιξε την πίσω πόρτα, και κάρφωσε τον Κελευστή 
στο πίσω κάθισμα. Ο Κατακεραυνωτής βρυχήθηκε, σαν θηρίο που το 
έσφαζαν. Τα μάτια του μετατράπηκαν σε δυνατότερες αστραπές. Ο 
ουρανός βροντούσε πάνω απ’τα κεφάλια όλων τους. 
  Ο Ανδρόνικος έκλεισε την πόρτα. 
  Ο Αυγερινός ενεργοποίησε το όχημα, και το οδήγησε προς την Ταλ-
κασία. Μπήκε στους δρόμους της και χάθηκε ανάμεσα στα σφυροκο-
πημένα οικοδομήματά της. 
  Ο Ανδρόνικος δεν τον είδε να βουτά μέσα στον υπερδιαστασιακό 
στρόβιλο. Ο Αυγερινός απλά εξαφανίστηκε. Μαζί με δύο από τους Ο-
κτώ. Και μαζί με τον Κελευστή, το ξίφος των Απολλώνιων βασιλέων. 
 
 
 
Όταν ο Ανδρόνικος έστρεψε το βλέμμα του αλλού, είδε μια μορφή να 
τον πλησιάζει μέσα στη βροχή. Ένας άνθρωπος τον οποίο γνώριζε. 
  «Ιερώνυμε,» είπε. 
  «Πρίγκιπά μου,» αποκρίθηκε ο ξάδελφός του, κάνοντας μια σύντομη 
υπόκλιση. 
  «Είσαι ζωντανός,» είπε ο Ανδρόνικος. «Χαίρομαι.» 
  «Κι εγώ το ίδιο. Παραλίγο να μας καταβροχθίσει αυτό το πράγμα.» 
Έδειξε τον υπερδιαστασιακό στρόβιλο: το χαώδες παραπέτασμα που 
χώριζε την Ταλκασία στα δύο, ξεκινώντας από τα ψηλότερα στρώμα-
τα του ουρανού και τελειώνοντας στη γη –ή, ίσως, πολύ πιο κάτω 
απ’τη γη. «Βγήκαμε τρέχοντας από το Κ.Ε.Α.Δ. της Ταλκασίας και ήμα-
σταν αρκετά τυχεροί ώστε να προλάβουμε να πάρουμε ένα όχημα, κα-
θώς παντού επικρατούσε πανικός. 
  »Προτού, όμως, πεις οτιδήποτε για μένα, ξάδελφε, θα πρέπει πρώτα 
να σου πω ότι δε βρισκόμουν εδώ επειδή είχα αποφασίσει να σε προ-



1114  |  ΚΩΣΤΑΣ ΒΟΥΛΑΖΕΡΗΣ 

 

 

δώσω. Βρισκόμουν εδώ επειδή προσπαθούσα να κάνω τον Λούσιο να 
συνεργαστεί μαζί σου.» 
  «Μάλλον, δεν το πέτυχες.» 
  Ο Ιερώνυμος κούνησε το κεφάλι. «Όχι, δυστυχώς, δεν το πέτυχα… 
Ήταν, και εκείνος και η Κορνηλία, πολύ πιστοί στον Μαύρο Νάρζουλ. 
Και νομίζω πως… με κάποιο τρόπο, έπαιξαν με τις σκέψεις μου. Τέλος 
πάντων, δεν έχει σημασία τώρα, πιστεύω.» 
  Ο Ανδρόνικος ένευσε. «Πράγματι, δεν έχει. Δεν κρατώ τίποτα εναντί-
ον σου, Ιερώνυμε.» 
  Ο Ιερώνυμος κοίταξε, τότε, πάνω απ’τον ώμο του, τη γυναίκα που 
στεκόταν ένα βήμα πίσω του. Ήταν εύσωμη, με λευκό δέρμα που είχε 
την απόχρωση του ροζ. Τα μαλλιά της ήταν μακριά, καστανά, και έπε-
φταν στους ώμους της, νοτισμένα από τη βροχή. Φορούσε στρατιωτι-
κή στολή, η οποία φανέρωνε πως κατείχε το βαθμό της Στρατηγού. 
  Ο Ανδρόνικος νόμιζε πως την είχε ξαναδεί, αλλά δε θυμόταν το όνομά 
της. 
  Η γυναίκα ζύγωσε και γονάτισε στο ένα γόνατο εμπρός του, ακου-
μπώντας τα χέρια της στο άλλο γόνατο. «Πρίγκιπά μου,» είπε, «πολέ-
μησα υπό την ηγεσία του αδελφού σας, όπως και πολλοί άλλοι στρα-
τιώτες, αλλά το έκανα για να υπερασπιστώ το βασίλειό μας από την 
Παντοκράτειρα.» Τα μάτια της δεν κοίταζαν το πρόσωπό του. 
  «Ποιο είναι το όνομά σου, Στρατηγέ;» τη ρώτησε ο Ανδρόνικος. 
  «Ιπποθόη Καλλίνοη, Υψηλότατε. Ήμουν επικεφαλής των στρατιωτι-
κών δυνάμεων της Ταλκασίας.» 
  «Σήκω, Στρατηγέ,» είπε ο Ανδρόνικος. «Είμαι βέβαιος πως εκτέλεσες 
όπως όφειλες το καθήκον σου.» 
  Η Ιπποθόη ορθώθηκε, και τώρα κοίταξε το πρόσωπό του. Τα μάτια 
της ήταν πράσινα και αστραφτερά. «Δεν γνώριζα ότι ο αδελφός σας 
λάτρευε τον Μαύρο Νάρζουλ, Πρίγκιπά μου· το ορκίζομαι.» 
  «Σε πιστεύω, Στρατηγέ,» αποκρίθηκε ο Ανδρόνικος. «Αλλά, ακόμα κι 
αν το ήξερες, θα έπρεπε να είχες υπερασπιστεί το βασίλειο.» 
  Ο Ιερώνυμος παρενέβη: «Ο Ταχύβιος ήταν επίσης μαζί μας, Ανδρόνικε. 
Αλλά τώρα δεν τον βλέπω πουθενά.» 
  «Ο Δούκας της Βανκάρης; Ο σύζυγος της Κορνηλίας;» 
  «Ναι,» είπε ο Ιερώνυμος. «Και, για να είμαι ειλικρινής, ξάδελφε, δε με 
εκπλήσσει η απουσία του. Είχε γίνει ιερέας του Μαύρου Νάρζουλ. Πί-
στευε σ’αυτόν.» 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1115 

 

 

  Και, μάλλον, σκέφτηκε ο Ανδρόνικος, δε θα το θεώρησε τόσο θετική 
εξέλιξη, που σκοτώσαμε τον Λούσιο και την Κορνηλία και στείλαμε τα 
πνεύματα του Κατακεραυνωτή και της Υφάντρας μέσα στον υπερδια-
στασιακό στρόβιλο. «Μάλιστα…» μουρμούρισε. 
  Και μετά, ρώτησε την Ιπποθόη: «Στρατηγέ, πόσοι στρατιώτες σού 
έχουν απομείνει;» 
  «Δεν ξέρω ακριβώς, Άρχοντά μου. Αλλά αυτοί πρέπει νάναι όλοι…» 
Κοίταξε τους Απολλώνιους πολεμιστές που είχαν βγει, μέχρι στιγμής, 
από την Ταλκασία και ήταν συγκεντρωμένοι έξω απ’αυτήν. «Γύρω 
στους τριακόσιους, τους υπολογίζω.» 
  «Οι Παντοκρατορικοί δε νομίζω να ξαναπλησιάσουν εδώ, σύντομα· 
θα φοβούνται να έρθουν κοντά στον υπερδιαστασιακό στρόβιλο. Εσύ, 
όμως, κι αυτοί οι στρατιώτες πιστεύω πως θα πρέπει, προς το παρόν, 
να μείνετε στην Ταλκασία, Στρατηγέ, περισσότερο για να φυλάτε σκο-
πιά παρά για οτιδήποτε άλλο. Αν συμβεί κάτι απρόοπτο –όπως μια ε-
πίθεση από τους Παντοκρατορικούς–, να μας ειδοποιήσετε αμέσως. 
Θα σου δώσω έναν πομπό, ώστε να μπορείτε να έρθετε σε επαφή με το 
τηλεπικοινωνιακό δίκτυο που έχουμε στήσει στους Δασότοπους του 
Ωχρού Χώματος.» 
  «Στις διαταγές σας, Υψηλότατε!» αποκρίθηκε η Ιπποθόη. Και, κοιτά-
ζοντας την όψη της, ο Ανδρόνικος έκρινε πως η Στρατηγός ήταν ξαφ-
νιασμένη που ο Πρίγκιπας τής έδειχνε εμπιστοσύνη, και που δεν την 
είχε εκτελέσει μαζί με τον αδελφό του. Ξαφνιασμένη, αλλά με ευχάρι-
στο τρόπο. 
  Ήρθε η ώρα ν’αρχίσουμε να βάζουμε τα πράγματα στη θέση τους, στην 
Απολλώνια, συλλογίστηκε ο Ανδρόνικος. Και πρόσθεσε: Ελπίζω να κα-
ταφέρουμε να επανακτήσουμε και τα εδάφη που χάσαμε από τα στρα-
τεύματα της Παντοκράτειρας. 
  Του φαινόταν δύσκολο, όμως. Πολύ δύσκολο. 



1116  |  ΚΩΣΤΑΣ ΒΟΥΛΑΖΕΡΗΣ 

 

 

 

Επίλογος 
 
 
Στην Ταλκασία, όπως είχε υποθέσει ο Πρίγκιπας Ανδρόνικος, οι Πα-
ντοκρατορικοί δεν πλησίασαν σύντομα, φοβούμενοι τον υπερδιαστα-
σιακό στρόβιλο. Κι επιπλέον, η πανωλεθρία που είχαν πάθει εκεί δεν 
ήταν μικρή. Είχαν χάσει πάρα πολύ στρατό, και είχαν αποδυναμωθεί. 
  Επομένως, οι Απολλώνιοι έπρεπε, κυρίως, να επικεντρωθούν στις Πα-
ντοκρατορικές δυνάμεις που είχαν έρθει από το Δυτικό Πέρασμα και 
απειλούσαν να φτάσουν στη Σερίβια. Για να τις πολεμήσουν, ο Ανδρό-
νικος και ο Κλείτος Φιλόπνοος χρησιμοποίησαν το σχέδιο που είχαν 
καταστρώσει εξαρχής: Χτυπούσαν τους Παντοκρατορικούς και μετά 
έφευγαν· κρύβονταν στους Δασότοπους του Ωχρού Χώματος και τους 
άφηναν να τους καταδιώξουν. Αν τους καταδίωκαν, οι Απολλώνιοι 
τούς έστηναν ενέδρες μέσα στη βλάστηση· αν δεν τους καταδίωκαν, 
τους επιτίθονταν ξανά, αργότερα, από άλλη μεριά. Μ’αυτό τον τρόπο, 
τους κράτησαν στην περιοχή ανάμεσα στη Νούμβρια και τους Δασό-
τοπους, αλλά δεν μπορούσαν να τους διώξουν κιόλας· δεν μπορούσαν 
να τους στείλουν πάλι πέρα από το Δυτικό Πέρασμα. 
  Ένα απόγευμα, κάποιος ήρθε από τη Χρυσόπολη, η οποία βρισκόταν 
ακόμα υπό την κατοχή των Παντοκρατορικών. Ζήτησε από τους Α-
πολλώνιους των Δασότοπων να τον πάνε στον αρχηγό τους, κι εκείνοι 
τον πήγαν στον Πρίγκιπα Ανδρόνικο. Ο άντρας που είχε έρθει ονομα-
ζόταν Πολυκρίτης, και δήλωσε πως ήταν σύζυγος της Δούκισσας Ευ-
δοκίας της Χρυσόπολης. Η Δούκισσα ήταν αιχμάλωτη μέσα στο παλά-
τι, είπε, γιατί ήθελε να μείνει εκεί και να μην εγκαταλείψει τη θέση της. 
Ο Πολυκρίτης, όμως, και οι δυο τους γιοι είχαν φύγει με δική της προ-
τροπή. Η Ευδοκία τούς είχε ζητήσει να απομακρυνθούν όσο το δυνα-
τόν περισσότερο, να πάνε στα ενδότερα του Βασιλείου της Απολλώνι-
ας· αλλά εκείνοι δεν το είχαν κάνει. Είχαν κρυφτεί στο εσωτερικό της 
Χρυσόπολης και είχαν οργανώσει εκεί μια μικρή αντίσταση. Μια αντί-
σταση η οποία, τώρα που οι Παντοκρατορικές δυνάμεις μέσα στην πό-
λη ήταν λιγότερες από πριν, μπορούσε να βοηθήσει τον Ανδρόνικο να 
ελευθερώσει τη Χρυσόπολη. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1117 

 

 

  Τα νέα ήταν ευχάριστα, και οι προετοιμασίες για αιφνιδιαστική επί-
θεση άρχισαν αμέσως. Εν τω μεταξύ, ο Κλείτος Φιλόπνοος έβγαλε 
διάγγελμα, μέσω του Φωτός της Απολλώνιας και όλων των εφημερί-
δων, ότι ζητούσε τις υπηρεσίες όσων ήταν πρόθυμοι να πολεμήσουν 
για το βασίλειο –με διπλάσια αμοιβή και με πολλές υποσχέσεις για το 
μέλλον τους. Το έκανε αυτό επειδή χρειάζονταν, απελπισμένα, επιπλέ-
ον στρατό, προκειμένου να κρατήσουν τη Χρυσόπολη όταν την κατα-
κτούσαν. Δεν μπορούσαν να την πάρουν από τους Παντοκρατορικούς 
και μετά να την αφήσουν απροστάτευτη. 
  Από τις κατασκευαστικές εταιρείες της Απολλώνιας, ζήτησε να κά-
νουν τα αδύνατα δυνατά, για να τους εφοδιάσουν με περισσότερα ο-
χήματα, αεροσκάφη, και άρματα μάχης κάθε είδους. 
  Ο Ανδρόνικος γνώριζε ότι τα μέτρα που έπαιρναν θα ταλαιπωρούσαν 
οικονομικά και κοινωνικά το βασίλειό τους για πολύ καιρό· όμως ήταν 
αναγκαία, για να κρατήσουν τις δυνάμεις της Παντοκράτειρας μακριά 
τους, πίσω από τα βουνά. Διότι, αλλιώς, ολόκληρη η Απολλώνια θα εί-
χε, σύντομα, την ίδια μοίρα που είχαν οι πόλεις πέρα από τα τρία πε-
ράσματα. Οι πόλεις που είχαν κατακτηθεί πρώτες από τους Παντο-
κρατορικούς –η Ξανθούπολη, η Άρφια, η Βολιρία– και που δεν προ-
βλεπόταν στο άμεσο μέλλον οι Απολλώνιοι να καταφέρουν να τις ανα-
κτήσουν. 
  Η επίθεση στη Χρυσόπολη πραγματοποιήθηκε νύχτα, και ο Ανδρόνι-
κος, εκτός από τους Απολλώνιους πολεμιστές του, έβαλε σε καλή χρή-
ση και τους επαναστάτες που είχαν έρθει να τον υπηρετήσουν από τις 
άλλες διαστάσεις. Η Ιωάννα αποδείχτηκε πολύτιμη στις συγκρούσεις 
που έγιναν, όπως πάντα ήταν πολύτιμη μια Μαύρη Δράκαινα. Η απου-
σία της Ανταρλίδας ήταν, επίσης, αισθητή. Η Άνμα’ταρ, ο Σέλιρ’χοκ, και 
η Σερφία’ταρ χρησιμοποίησαν τη μαγεία τους, για να αδρανοποιήσουν 
πολλά από τα προστατευτικά συστήματα των Παντοκρατορικών και 
να σαμποτάρουν μηχανήματα και άρματα. Ο Δαίδαλος, ασφαλώς, είχε 
επιστρέψει στη Μακρόπολη και στη Χώρα του, ώστε να μελετήσει το 
πρόβλημα του υπερδιαστασιακού στροβίλου των δύο σημείων· έτσι, 
δεν μπορούσε να τους βοηθήσει σε τούτη τη μάχη. Εξάλλου, η τακτική 
του ήταν να εμφανίζεται μόνο σε πολύ κρίσιμες στιγμές· τον υπόλοιπο 
καιρό διέμενε στη διάστασή του, όπου ο χρόνος κυλούσε διαφορετικά 
και τον έκανε να ζει αιώνες. 



1118  |  ΚΩΣΤΑΣ ΒΟΥΛΑΖΕΡΗΣ 

 

 

  Η Χρυσόπολη κατακτήθηκε από τις δυνάμεις του Ανδρόνικου, οι ο-
ποίες ενισχύθηκαν πολύ από τους μαχητές του Δούκα Πολυκρίτη. Οι 
τελευταίοι χρησιμοποίησαν τους υπονόμους της πόλης, καθώς και 
διάφορες κρυφές σήραγγες, ώστε να χτυπήσουν τους Παντοκρατορι-
κούς εκ των έσω. 
  Το αποτέλεσμα ήταν οι δυνάμεις της Παντοκράτειρας να υποχωρή-
σουν στο Πέρασμα του Σμαραγδένιου Βουνού και ο Ανδρόνικος 
ν’αρχίσει να βλέπει τα πράγματα λιγάκι πιο αισιόδοξα. Η Χρυσόπολη, 
αναμφίβολα, θα αποδεικνυόταν πολύ σημαντική στη μελλοντική αντι-
μετώπιση των εχθρών τους. 
  Με τη Νούμβρια, όμως, τα πράγματα δεν ήταν το ίδιο καλά. Ο Πρίγκι-
πας δεν έβλεπε τρόπο να την ανακτήσουν στο εγγύς μέλλον. Ωστόσο, 
μέχρι τα μέσα της άνοιξης, είχε καταφέρει να απωθήσει τους Παντο-
κρατορικούς από τα δυτικά των Δασότοπων του Ωχρού Χώματος και 
να απομακρύνει την απειλή τους από τη Σερίβια. Η πόλη του Δούκα 
Αλεξίλυπου, του θείου του Ανδρόνικου, δε χρειαζόταν πλέον να αισθά-
νεται σαν ένα ξίφος να κρεμόταν πάνω απ’τα κεφάλια των πολιτών 
της. 
  Οι Παντοκρατορικοί υποχώρησαν στη Νούμβρια, για να συγκεντρώ-
σουν τις δυνάμεις τους, και ο Ανδρόνικος είπε στον Στρατάρχη Φιλό-
πνοο: «Νομίζω, Κλείτε, πως η Νούμβρια έγινε άλλη μια Βολιρία. Μπρο-
στά από τα βουνά, όμως, όχι πίσω απ’αυτά. Κι ετούτο είναι κακό, πολύ 
κακό…» 
  «Θα την ξαναπάρουμε,» αποκρίθηκε ο Φιλόπνοος. «Χρειαζόμαστε, 
όμως, χρόνο.» 
  Έτσι, αφού είχε σταθεροποιηθεί κάπως η κατάσταση στην Απολλώ-
νια, ο Πρίγκιπας Ανδρόνικος άρχισε να σκέφτεται το κωδικοποιημένο 
μήνυμα του Αρίσταρχου, καθώς και όσα τού είχε πει ο Τάμπριελ’λι 
σχετικά μ’αυτό. Και συμπέρανε ότι κάποια στιγμή, σύντομα, θα έπρεπε 
να μάθει περισσότερα. Να αποκωδικοποιήσει το μυστηριώδες μήνυμα 
και να το διαβάσει, γιατί –ποιος ξέρει;– ίσως να του έδινε σημαντικές 
πληροφορίες που μπορούσαν να τον βοηθήσουν στον αγώνα του ενα-
ντίον της Παντοκράτειρας. Κι όταν η Παντοκρατορία διαλυόταν, τότε 
η Απολλώνια θα ήταν, αναμφίβολα, ασφαλής. Μερικές φορές, η καλύ-
τερη άμυνα είναι η επίθεση. Όπως και άλλες φορές η καλύτερη επίθε-
ση είναι η άμυνα. 



ΟΙ ΥΠΕΡΜΑΧΟΙ ΤΟΥ ΓΑΛΑΝΟΥ ΦΩΤΟΣ  |  1119 

 

 

  Ο Ανδρόνικος νόμιζε πως ήταν πάλι καιρός να εγκαταλείψει τη διά-
στασή του. Τώρα, όμως, θα φρόντιζε να βάλει τους σωστούς ανθρώ-
πους στις σωστές θέσεις, προτού φύγει. Όρισε, λοιπόν, για Αντικατα-
στάτριά του την αδελφή του, Πριγκίπισσα Βασιλική, και για σύμβουλό 
της τον Οδυσσέα, ο οποίος πάντοτε τον είχε υπηρετήσει πιστά και ε-
λάχιστες φορές τον είχε απογοητεύσει. Τουλάχιστον, τώρα θα μπο-
ρούσε να είναι ήσυχος ότι το βασίλειό του δε θα κινδύνευε να διαλυθεί 
εκ των έσω από τους ακόλουθους του Μαύρου Νάρζουλ. 
  Επίσης, προτού φύγει, θέλησε να μάθει, αναλυτικά, πώς ήταν τα 
πράγματα στην Ταλκασία. Η Στρατηγός Ιπποθόη, που υπηρετούσε α-
κόμα εκεί, τον ενημέρωσε πως οι Παντοκρατορικοί είχαν κάνει ορι-
σμένες αιφνίδιες επιθέσεις, τον τελευταίο μήνα, μα τίποτα το σπου-
δαίο· και οι στρατιώτες της είχαν μάθει πώς να χρησιμοποιούν τον υ-
περδιαστασιακό στρόβιλο υπέρ τους, ως αμυντικό τείχος. 
  Ο στρόβιλος είχε επεκταθεί; τη ρώτησε ο Ανδρόνικος. Ή ήταν όπως 
όταν είχε πρωτοδημιουργηθεί; Η Ιπποθόη τού απάντησε από πού μέ-
χρι πού έφτανε, και από την απάντησή της, ναι, ήταν φανερό πως ο 
στρόβιλος είχε μεγαλώσει. Το παραπέτασμά του είχε επεκταθεί. Ο Δαί-
δαλος, επομένως, είχε δίκιο που φοβόταν. Στο τέλος, το τέρας που εί-
χαν δημιουργήσει, πράγματι, θα διχοτομούσε την Απολλώνια. 
  Μέχρι τότε, όμως, ο Πρίγκιπας Ανδρόνικος ήλπιζε ότι θα είχαν βρει 
τρόπο να το σταματήσουν και να σώσουν γι’ακόμα μια φορά το βασί-
λειο. Ωστόσο, καθώς ετοιμαζόταν για αναχώρηση, το ζήτημα δεν μπο-
ρούσε παρά να τον απασχολεί. 
  Συνεχώς, πρέπει να διορθώνουμε τα λάθη μας, σκέφτηκε. Και ευχόταν 
να μην έκανε ακόμα ένα λάθος που σκόπευε πάλι να φύγει από την 
Απολλώνια. 

 


