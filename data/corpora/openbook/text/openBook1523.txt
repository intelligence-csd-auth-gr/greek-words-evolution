
















































Evang\351liaire-grec-complet


 1 

 

 

 

 

 

 

 

 

 

I E Ρ Ο Ν   Ε Υ Α Γ Γ Ε Λ Ι Ο Ν 
  

ΕΥΑΓΓΕΛΙΑ ΑΝΑΓΙΓΝΩΣΚΟΜΕΝΑ ΚΑΘ΄ ΟΛΟΝ ΤΟΝ ΕΝΙΑΥΤΟΝ
 
 



 2 

 
ΕΥΑΓΓΕΛΙΑ KATA IΩΑΝΝΗΝ ΑΡΧΟΜΕΝΑ  

ΑΠΟ ΤΟΥ ΑΓΙΟΥ ΠΑΣΧΑ ΕΩΣ ΤΗΣ 

ΠΕΝΤΗΚΟΣΤΗΣ 

 

Τῌ ΑΓΙᾼ ΚΑΙ ΜΕΓΑΛῌ ΚΥΡΙΑΚῌ 

ΤΟΥ ΠΑΣΧΑ 
Εἰς τὴν Λειτουργίαν 

Ἐκ τοῦ κατὰ Ἰωάννην 
α΄ 1 - 17 

Ἐν ἀρχῇ ἦν ὁ Λόγος, καὶ ὁ Λόγος ἦν 

πρὸς τὸν Θεόν, καὶ Θεὸς ἦν ὁ Λόγος. 2 

Οὗτος ἦν ἐν ἀρχῇ πρὸς τὸν Θεόν. 3 

πάντα δι' αὐτοῦ ἐγένετο, καὶ χωρὶς 

αὐτοῦ ἐγένετο οὐδὲ ἕν ὃ γέγονεν. 4 ἐν 

αὐτῷ ζωὴ ἦν, καὶ ἡ ζωὴ ἦν τὸ φῶς τῶν 

ἀνθρώπων. 5 καὶ τὸ φῶς ἐν τῇ σκοτίᾳ 

φαίνει, καὶ ἡ σκοτία αὐτὸ οὐ 

κατέλαβεν. 6 Ἐγένετο ἄνθρωπος 

ἀπεσταλμένος παρὰ Θεοῦ, ὄνομα 

αὐτῷ Ἰωάννης· 7 οὗτος ἦλθεν εἰς 

μαρτυρίαν, ἵνα μαρτυρήσῃ περὶ τοῦ 

φωτός, ἵνα πάντες πιστεύσωσιν δι' 

αὐτοῦ. 8 οὐκ ἦν ἐκεῖνος τὸ φῶς, ἀλλ' 

ἵνα μαρτυρήσῃ περὶ τοῦ φωτός. 9 Ἦν 

τὸ φῶς τὸ ἀληθινόν, ὃ φωτίζει πάντα 

ἄνθρωπον, ἐρχόμενον εἰς τὸν κόσμον. 
10 ἐν τῷ κόσμῳ ἦν, καὶ ὁ κόσμος δι' 

αὐτοῦ ἐγένετο, καὶ ὁ κόσμος αὐτὸν 

οὐκ ἔγνω. 11 εἰς τὰ ἴδια ἦλθεν, καὶ οἱ 

ἴδιοι αὐτὸν οὐ παρέλαβον. 12 ὅσοι δὲ 

ἔλαβον αὐτόν, ἔδωκεν αὐτοῖς 

ἐξουσίαν τέκνα Θεοῦ γενέσθαι, τοῖς 

πιστεύουσιν εἰς τὸ ὄνομα αὐτοῦ, 13 οἳ 

οὐκ ἐξ αἱμάτων, οὐδὲ ἐκ θελήματος 

σαρκὸς, οὐδὲ ἐκ θελήματος ἀνδρὸς, 

ἀλλ' ἐκ Θεοῦ ἐγεννήθησαν. 14 Καὶ ὁ 

Λόγος σὰρξ ἐγένετο καὶ ἐσκήνωσεν ἐν 

ἡμῖν, καὶ ἐθεασάμεθα τὴν δόξαν 

αὐτοῦ, δόξαν ὡς μονογενοῦς παρὰ 

πατρός, πλήρης χάριτος καὶ ἀληθείας. 
15 Ἰωάννης μαρτυρεῖ περὶ αὐτοῦ καὶ 

κέκραγεν λέγων· Οὗτος ἦν ὃν εἶπον, Ὁ 

ὀπίσω μου ἐρχόμενος ἔμπροσθέν μου 

γέγονεν, ὅτι πρῶτός μου ἦν. 16 Καὶ ἐκ 

τοῦ πληρώματος αὐτοῦ ἡμεῖς πάντες 

ἐλάβομεν, καὶ χάριν ἀντὶ χάριτος· 17 

ὅτι ὁ νόμος διὰ Μωϋσέως ἐδόθη, ἡ 

χάρις καὶ ἡ ἀλήθεια διὰ Ἰησοῦ Χριστοῦ 

ἐγένετο.  
  

Τῌ ΚΥΡΙΑΚῌ ΤΟΥ ΠΑΣΧΑ 
Εἰς τὸν Ἑσπερινὸν 

Ἐκ τοῦ κατὰ Ἰωάννην 
κ΄ 19 - 25 

Οὔσης ὀψίας τῇ ἡμέρᾳ ἐκείνῃ τῇ μιᾷ 

σαββάτων, καὶ τῶν θυρῶν 

κεκλεισμένων ὅπου ἦσαν οἱ μαθηταὶ 

συνηγμένοι διὰ τὸν φόβον τῶν 

Ἰουδαίων, ἦλθεν ὁ Ἰησοῦς καὶ ἔστη εἰς 

τὸ μέσον, καὶ λέγει αὐτοῖς· Εἰρήνη 

ὑμῖν. 20 καὶ τοῦτο εἰπὼν ἔδειξεν αὐτοῖς 

τὰς χεῖρας καὶ τὴν πλευρὰν αὐτοῦ. 

ἐχάρησαν οὖν οἱ μαθηταὶ ἰδόντες τὸν 

Κύριον. 21 εἶπεν οὖν αὐτοῖς ὁ Ἰησοῦς 

πάλιν· Εἰρήνη ὑμῖν. καθὼς ἀπέσταλκέ 

με ὁ πατήρ, κἀγὼ πέμπω ὑμᾶς. 22 καὶ 

τοῦτο εἰπὼν ἐνεφύσησε καὶ λέγει 

αὐτοῖς· Λάβετε Πνεῦμα ἅγιον· 23 ἄν 

τινων ἀφῆτε τὰς ἁμαρτίας, ἀφίενται 

αὐτοῖς, ἄν τινων κρατῆτε, 

κεκράτηνται. 24 Θωμᾶς δὲ εἷς ἐκ τῶν 

δώδεκα ὁ λεγόμενος Δίδυμος, οὐκ ἦν 

μετ' αὐτῶν ὅτε ἦλθεν ὁ Ἰησοῦς. 25 

ἔλεγον οὖν αὐτῷ οἱ ἄλλοι μαθηταί· 

Ἑωράκαμεν τὸν Κύριον. ὁ δὲ εἶπεν 

αὐτοῖς· Ἐὰν μὴ ἴδω ἐν ταῖς χερσὶν 

αὐτοῦ τὸν τύπον τῶν ἥλων, καὶ βάλω 

τὸν δάκτυλόν μου εἰς τὸν τύπον τῶν 

ἥλων, καὶ βάλω τὴν χεῖρά μου εἰς τὴν 

πλευρὰν αὐτοῦ, οὐ μὴ πιστεύσω.  
  

Τῌ ΔΕΥΤΕΡᾼ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Ἰωάννην 

α΄ 18 – 28 

Θεὸν οὐδεὶς ἑώρακεν πώποτε· ὁ 

μονογενὴς υἱὸς ὁ ὢν εἰς τὸν κόλπον 



 3 

τοῦ πατρὸς ἐκεῖνος ἐξηγήσατο. 19 Καὶ 

αὕτη ἐστὶν ἡ μαρτυρία τοῦ Ἰωάννου, 

ὅτε ἀπέστειλαν οἱ Ἰουδαῖοι ἐξ 

Ἱεροσολύμων ἱερεῖς καὶ Λευίτας ἵνα 

ἐρωτήσωσιν αὐτόν· Σὺ τίς εἶ; 20 καὶ 

ὡμολόγησεν καὶ οὐκ ἠρνήσατο· καὶ 

ὡμολόγησεν ὅτι Ἐγὼ οὐκ εἰμὶ ὁ 

Χριστός. 21 καὶ ἠρώτησαν αὐτόν· Τί 

οὖν; Ἠλίας εἶ σύ ; καὶ λέγει· Οὐκ εἰμί. 

Ὁ προφήτης εἶ σύ; καὶ ἀπεκρίθη, Οὔ. 22 

εἶπoν οὖν αὐτῷ· Τίς εἶ; ἵνα ἀπόκρισιν 

δῶμεν τοῖς πέμψασιν ἡμᾶς· τί λέγεις 

περὶ σεαυτοῦ; 23 ἔφη· Ἐγὼ φωνὴ 

βοῶντος ἐν τῇ ἐρήμῳ, εὐθύνατε τὴν 

ὁδὸν Κυρίου, καθὼς εἶπεν Ἡσαΐας ὁ 

προφήτης. 24 Καὶ ἀπεσταλμένοι ἦσαν 

ἐκ τῶν Φαρισαίων· 25 καὶ ἠρώτησαν 

αὐτὸν καὶ εἶπον αὐτῷ· Τί οὖν 

βαπτίζεις, εἰ σὺ οὐκ εἶ ὁ Χριστὸς οὔτε 

Ἠλίας οὔτε ὁ προφήτης; 26 ἀπεκρίθη 

αὐτοῖς ὁ Ἰωάννης λέγων· Ἐγὼ 

βαπτίζω ἐν ὕδατι· μέσος δὲ ὑμῶν 

ἕστηκεν ὃν ὑμεῖς οὐκ οἴδατε, 27 αὐτὸς 

ἐστιν ὁ ὀπίσω μου ἐρχόμενος, ὃς 

ἔμπροσθέν μου γέγονεν, οὗ ἐγὼ οὐκ 

εἰμὶ ἄξιος ἵνα λύσω αὐτοῦ τὸν ἱμάντα 

τοῦ ὑποδήματος. 28 Ταῦτα ἐν Βηθανίᾳ 

ἐγένετο πέραν τοῦ Ἰορδάνου, ὅπου ἦν 

Ἰωάννης βαπτίζων.  
  

Τῌ ΤΡΙΤῌ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Λουκᾶν 

κδ΄ 12 - 35 

Τῷ καιρῷ ἐκείνῳ, ὁ Πέτρος ἀναστὰς 

ἔδραμεν ἐπὶ τὸ μνημεῖον, καὶ 

παρακύψας βλέπει τὰ ὀθόνια κείμενα 

μόνα, καὶ ἀπῆλθε πρὸς ἑαυτὸν 

θαυμάζων τὸ γεγονός. 13 Καὶ ἰδοὺ δύο 

ἐξ αὐτῶν ἦσαν πορευόμενοι ἐν αὐτῇ 

τῇ ἡμέρᾳ εἰς κώμην ἀπέχουσαν 

σταδίους ἑξήκοντα ἀπὸ Ἱερουσαλήμ, ᾗ 

ὄνομα Ἐμμαοῦς. 14 καὶ αὐτοὶ ὡμίλουν 

πρὸς ἀλλήλους περὶ πάντων τῶν 

συμβεβηκότων τούτων. 15 καὶ ἐγένετο 

ἐν τῷ ὁμιλεῖν αὐτοὺς καὶ συζητεῖν καὶ 

αὐτὸς ὁ Ἰησοῦς ἐγγίσας συνεπορεύετο 

αὐτοῖς· 16 οἱ δὲ ὀφθαλμοὶ αὐτῶν 

ἐκρατοῦντο τοῦ μὴ ἐπιγνῶναι αὐτόν. 17 

εἶπε δὲ πρὸς αὐτούς· Τίνες οἱ λόγοι 

οὗτοι οὓς ἀντιβάλλετε πρὸς ἀλλήλους 

περιπατοῦντες καί ἐστε σκυθρωποί; 18 

ἀποκριθεὶς δὲ ὁ εἷς, ᾧ ὄνομα Κλεόπας, 

εἶπε πρὸς αὐτόν· Σὺ μόνος παροικεῖς 

ἐν Ἱερουσαλὴμ καὶ οὐκ ἔγνως τὰ 

γενόμενα ἐν αὐτῇ ἐν ταῖς ἡμέραις 

ταύταις; 19 καὶ εἶπεν αὐτοῖς· Ποῖα; οἱ δὲ 

εἶπον αὐτῷ· Τὰ περὶ Ἰησοῦ τοῦ 

Ναζωραίου, ὃς ἐγένετο ἀνὴρ 

προφήτης δυνατὸς ἐν ἔργῳ καὶ λόγῳ 

ἐναντίον τοῦ Θεοῦ καὶ παντὸς τοῦ 

λαοῦ, 20 ὅπως τε παρέδωκαν αὐτὸν οἱ 

ἀρχιερεῖς καὶ οἱ ἄρχοντες ἡμῶν εἰς 

κρίμα θανάτου καὶ ἐσταύρωσαν 

αὐτόν. 21 ἡμεῖς δὲ ἠλπίζομεν ὅτι αὐτός 

ἐστιν ὁ μέλλων λυτροῦσθαι τὸν 

Ἰσραήλ· ἀλλά γε σὺν πᾶσι τούτοις 

τρίτην ταύτην ἡμέραν ἄγει σήμερον 

ἀφ' οὗ ταῦτα ἐγένετο. 22 ἀλλὰ καὶ 

γυναῖκές τινες ἐξ ἡμῶν ἐξέστησαν 

ἡμᾶς γενόμεναι ὄρθριαι ἐπὶ τὸ 

μνημεῖον, 23 καὶ μὴ εὑροῦσαι τὸ σῶμα 

αὐτοῦ ἦλθον λέγουσαι καὶ ὀπτασίαν 

ἀγγέλων ἑωρακέναι, οἳ λέγουσιν 

αὐτὸν ζῆν. 24 καὶ ἀπῆλθόν τινες τῶν 

σὺν ἡμῖν ἐπὶ τὸ μνημεῖον, καὶ εὗρον 

οὕτω καθὼς καὶ αἱ γυναῖκες εἶπον, 

αὐτὸν δὲ οὐκ εἶδον. 25 καὶ αὐτὸς εἶπε 

πρὸς αὐτούς· Ὦ ἀνόητοι καὶ βραδεῖς 

τῇ καρδίᾳ τοῦ πιστεύειν ἐπὶ πᾶσιν οἷς 

ἐλάλησαν οἱ προφῆται! 26 οὐχὶ ταῦτα 

ἔδει παθεῖν τὸν Χριστὸν καὶ εἰσελθεῖν 

εἰς τὴν δόξαν αὐτοῦ; 27 καὶ ἀρξάμενος 

ἀπὸ Μωϋσέως καὶ ἀπὸ πάντων τῶν 

προφητῶν διερμήνευσεν αὐτοῖς ἐν 

πάσαις ταῖς γραφαῖς τὰ περὶ ἑαυτοῦ. 28 

Καὶ ἤγγισαν εἰς τὴν κώμην οὗ 



 4 

ἐπορεύοντο, καὶ αὐτὸς προσεποιεῖτο 

πορρωτέρω πορεύεσθαι· 29 καὶ 

παρεβιάσαντο αὐτὸν λέγοντες· 

Μεῖνον μεθ' ἡμῶν, ὅτι πρὸς ἑσπέραν 

ἐστὶ καὶ κέκλικεν ἡ ἡμέρα. καὶ εἰσῆλθε 

τοῦ μεῖναι σὺν αὐτοῖς. 30 καὶ ἐγένετο 

ἐν τῷ κατακλιθῆναι αὐτὸν μετ' αὐτῶν 

λαβὼν τὸν ἄρτον εὐλόγησε, καὶ 

κλάσας ἐπεδίδου αὐτοῖς. 31 αὐτῶν δὲ 

διηνοίχθησαν οἱ ὀφθαλμοὶ, καὶ 

ἐπέγνωσαν αὐτόν· καὶ αὐτὸς ἄφαντος 

ἐγένετο ἀπ' αὐτῶν. 32 καὶ εἶπον πρὸς 

ἀλλήλους· Οὐχὶ ἡ καρδία ἡμῶν 

καιομένη ἦν ἐν ἡμῖν, ὡς ἐλάλει ἡμῖν 

ἐν τῇ ὁδῷ καὶ ὡς διήνοιγεν ἡμῖν τὰς 

γραφάς; 33 Καὶ ἀναστάντες αὐτῇ τῇ 

ὥρᾳ ὑπέστρεψαν εἰς Ἱερουσαλήμ, καὶ 

εὗρον συνηθροισμένους τοὺς ἕνδεκα 

καὶ τοὺς σὺν αὐτοῖς, 34 λέγοντας ὅτι 

ἠγέρθη ὁ Κύριος ὄντως καὶ ὤφθη 

Σίμωνι. 35 καὶ αὐτοὶ ἐξηγοῦντο τὰ ἐν 

τῇ ὁδῷ καὶ ὡς ἐγνώσθη αὐτοῖς ἐν τῇ 

κλάσει τοῦ ἄρτου.  
  

Τῌ ΤΕΤΑΡΤῌ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Ἰωάννην 

α΄ 35 - 52 

Τῷ καιρῷ ἐκείνῳ, εἱστήκει ὁ Ἰωάννης 

καὶ ἐκ τῶν μαθητῶν αὐτοῦ δύο, 36 καὶ 

ἐμβλέψας τῷ Ἰησοῦ περιπατοῦντι 

λέγει· Ἴδε ὁ ἀμνὸς τοῦ Θεοῦ. 37 καὶ 

ἤκουσαν αὐτοῦ οἱ δύο μαθηταὶ 

λαλοῦντος καὶ ἠκολούθησαν τῷ 

Ἰησοῦ. 38 στραφεὶς δὲ ὁ Ἰησοῦς καὶ 

θεασάμενος αὐτοὺς ἀκολουθοῦντας 

λέγει αὐτοῖς· 39 Τί ζητεῖτε; οἱ δὲ εἶπον 

αὐτῷ· Ραββί· ὃ λέγεται 

μεθερμηνευόμενον Διδάσκαλε· ποῦ 

μένεις; 40 λέγει αὐτοῖς· Ἔρχεσθε καὶ 

ἵδετε. ἦλθαν οὖν καὶ εἶδον ποῦ μένει, 

καὶ παρ' αὐτῷ ἔμειναν τὴν ἡμέραν 

ἐκείνην· ὥρα ἦν ὡς δεκάτη. 41 Ἦν 

Ἀνδρέας ὁ ἀδελφὸς Σίμωνος Πέτρου 

εἷς ἐκ τῶν δύο τῶν ἀκουσάντων παρὰ 

Ἰωάννου καὶ ἀκολουθησάντων αὐτῷ· 
42 εὑρίσκει οὗτος πρῶτον τὸν ἀδελφὸν 

τὸν ἴδιον Σίμωνα καὶ λέγει αὐτῷ· 

Εὑρήκαμεν τὸν Μεσσίαν· ὅ ἐστιν 

μεθερμηνευόμενον Χριστός· 43 καὶ 

ἤγαγεν αὐτὸν πρὸς τὸν Ἰησοῦν. 

ἐμβλέψας αὐτῷ ὁ Ἰησοῦς εἶπεν· Σὺ εἶ 

Σίμων ὁ υἱὸς Ἰωνᾶ· σὺ κληθήσῃ 

Κηφᾶς, ὃ ἑρμηνεύεται Πέτρος. 44 Τῇ 

ἐπαύριον ἠθέλησεν ὁ Ἰησοῦς ἐξελθεῖν 

εἰς τὴν Γαλιλαίαν, καὶ εὑρίσκει 

Φίλιππον καὶ λέγει αὐτῷ· Ἀκολούθει 

μοι. 45 ἦν δὲ ὁ Φίλιππος ἀπὸ Βηθσαϊδά, 

ἐκ τῆς πόλεως Ἀνδρέου καὶ Πέτρου. 46 

εὑρίσκει Φίλιππος τὸν Ναθαναὴλ καὶ 

λέγει αὐτῷ· Ὃν ἔγραψε Μωϋσῆς ἐν τῷ 

νόμῳ καὶ οἱ προφῆται, εὑρήκαμεν, 

Ἰησοῦν τὸν υἱὸν τοῦ Ἰωσὴφ τὸν ἀπὸ 

Ναζαρέτ. 47 καὶ εἶπεν αὐτῷ Ναθαναήλ· 

Ἐκ Ναζαρὲτ δύναταί τι ἀγαθὸν εἶναι; 

λέγει αὐτῷ Φίλιππος· Ἔρχου καὶ ἴδε. 48 

εἶδεν ὁ Ἰησοῦς τὸν Ναθαναὴλ 

ἐρχόμενον πρὸς αὐτὸν καὶ λέγει περὶ 

αὐτοῦ· Ἴδε ἀληθῶς Ἰσραηλίτης ἐν ᾧ 

δόλος οὐκ ἔστι. 49 λέγει αὐτῷ 

Ναθαναήλ· Πόθεν με γινώσκεις; 

ἀπεκρίθη Ἰησοῦς καὶ εἶπεν αὐτῷ· Πρὸ 

τοῦ σε Φίλιππον φωνῆσαι, ὄντα ὑπὸ 

τὴν συκῆν εἶδόν σε. 50 ἀπεκρίθη 

Ναθαναήλ καὶ λέγει αὐτῷ· Ραββί, σὺ 

εἶ ὁ υἱὸς τοῦ Θεοῦ, σὺ εἶ ὁ βασιλεὺς 

τοῦ Ἰσραήλ. 51 ἀπεκρίθη Ἰησοῦς καὶ 

εἶπεν αὐτῷ· Ὅτι εἶπόν σοι, εἶδόν σε 

ὑποκάτω τῆς συκῆς, πιστεύεις; μείζω 

τούτων ὄψῃ. 52 καὶ λέγει αὐτῷ· Ἀμὴν 

ἀμὴν λέγω ὑμῖν, ἀπ' ἄρτι ὄψεσθε τὸν 

οὐρανὸν ἀνεῳγότα, καὶ τοὺς ἀγγέλους 

τοῦ Θεοῦ ἀναβαίνοντας καὶ 

καταβαίνοντας ἐπὶ τὸν υἱὸν τοῦ 

ἀνθρώπου.  
  



 5 

Τῌ ΠΕΜΠΤῌ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Ἰωάννην 

γ΄ 1 - 15 

Τῷ καιρῷ ἐκείνῳ, ἄνθρωπός τις ἦν ἐκ 

τῶν Φαρισαίων, Νικόδημος ὄνομα 

αὐτῷ, ἄρχων τῶν Ἰουδαίων· 2 οὗτος 

ἦλθε πρὸς τὸν Ἰησοῦν νυκτὸς καὶ 

εἶπεν αὐτῷ· Ραββί, οἴδαμεν ὅτι ἀπὸ 

Θεοῦ ἐλήλυθας διδάσκαλος· οὐδεὶς 

γὰρ ταῦτα τὰ σημεῖα δύναται ποιεῖν ἃ 

σὺ ποιεῖς, ἐὰν μὴ ᾖ ὁ Θεὸς μετ' αὐτοῦ. 3 

ἀπεκρίθη Ἰησοῦς καὶ εἶπεν αὐτῷ· 

Ἀμὴν ἀμὴν λέγω σοι, ἐὰν μή τις 

γεννηθῇ ἄνωθεν, οὐ δύναται ἰδεῖν τὴν 

βασιλείαν τοῦ Θεοῦ. 4 λέγει πρὸς 

αὐτὸν ὁ Νικόδημος· Πῶς δύναται 

ἄνθρωπος γεννηθῆναι γέρων ὤν; μὴ 

δύναται εἰς τὴν κοιλίαν τῆς μητρὸς 

αὐτοῦ δεύτερον εἰσελθεῖν καὶ 

γεννηθῆναι; 5 ἀπεκρίθη Ἰησοῦς· Ἀμὴν 

ἀμὴν λέγω σοι, ἐὰν μή τις γεννηθῇ ἐξ 

ὕδατος καὶ Πνεύματος, οὐ δύναται 

εἰσελθεῖν εἰς τὴν βασιλείαν τοῦ Θεοῦ. 
6 τὸ γεγεννημένον ἐκ τῆς σαρκὸς σάρξ 

ἐστιν, καὶ τὸ γεγεννημένον ἐκ τοῦ 

Πνεύματος πνεῦμά ἐστι. 7 μὴ 

θαυμάσῃς ὅτι εἶπόν σοι, δεῖ ὑμᾶς 

γεννηθῆναι ἄνωθεν. 8 τὸ πνεῦμα ὅπου 

θέλει πνεῖ, καὶ τὴν φωνὴν αὐτοῦ 

ἀκούεις, ἀλλ' οὐκ οἶδας πόθεν ἔρχεται 

καὶ ποῦ ὑπάγει· οὕτως ἐστὶ πᾶς ὁ 

γεγεννημένος ἐκ τοῦ Πνεύματος. 9 

ἀπεκρίθη Νικόδημος καὶ εἶπεν αὐτῷ· 

Πῶς δύναται ταῦτα γενέσθαι; 10 

ἀπεκρίθη Ἰησοῦς καὶ εἶπεν αὐτῷ· Σὺ εἶ 

ὁ διδάσκαλος τοῦ Ἰσραὴλ καὶ ταῦτα οὐ 

γινώσκεις; 11 ἀμὴν ἀμὴν λέγω σοι ὅτι ὃ 

οἴδαμεν λαλοῦμεν καὶ ὃ ἑωράκαμεν 

μαρτυροῦμεν, καὶ τὴν μαρτυρίαν 

ἡμῶν οὐ λαμβάνετε. 12 εἰ τὰ ἐπίγεια 

εἶπον ὑμῖν καὶ οὐ πιστεύετε, πῶς ἐὰν 

εἴπω ὑμῖν τὰ ἐπουράνια πιστεύσετε; 13 

καὶ οὐδεὶς ἀναβέβηκεν εἰς τὸν 

οὐρανὸν εἰ μὴ ὁ ἐκ τοῦ οὐρανοῦ 

καταβάς, ὁ υἱὸς τοῦ ἀνθρώπου ὁ ὤν ἐν 

τῷ οὐρανῷ. 14 καὶ καθὼς Μωϋσῆς 

ὕψωσε τὸν ὄφιν ἐν τῇ ἐρήμῳ, οὕτως 

ὑψωθῆναι δεῖ τὸν υἱὸν τοῦ ἀνθρώπου, 
15 ἵνα πᾶς ὁ πιστεύων εἰς αὐτὸν μὴ 

ἀπόληται ἀλλ' ἔχῃ ζωὴν αἰώνιον.  
  

Τῌ ΠΑΡΑΣΚΕΥῌ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Ἰωάννην 

β΄ 12 - 22 

Τῷ καιρῷ ἐκείνῳ, ἦλθεν ὁ Ἴησοῦς εἰς 

Καπερναοὺμ αὐτὸς καὶ ἡ μήτηρ αὐτοῦ 

καὶ οἱ ἀδελφοὶ αὐτοῦ καὶ οἱ μαθηταὶ 

αὐτοῦ, καὶ ἐκεῖ ἔμεινεν οὐ πολλὰς 

ἡμέρας. 13 Καὶ ἐγγὺς ἦν τὸ πάσχα τῶν 

Ἰουδαίων, καὶ ἀνέβη εἰς Ἱεροσόλυμα ὁ 

Ἰησοῦς. 14 καὶ εὗρεν ἐν τῷ ἱερῷ τοὺς 

πωλοῦντας βόας καὶ πρόβατα καὶ 

περιστερὰς καὶ τοὺς κερματιστὰς 

καθημένους, 15 καὶ ποιήσας 

φραγέλλιον ἐκ σχοινίων πάντας 

ἐξέβαλεν ἐκ τοῦ ἱεροῦ, τά τε πρόβατα 

καὶ τοὺς βόας, καὶ τῶν κολλυβιστῶν 

ἐξέχεεν τὸ κέρμα καὶ τὰς τραπέζας 

ἀνέτρεψε, 16 καὶ τοῖς τὰς περιστερὰς 

πωλοῦσιν εἶπεν· Ἄρατε ταῦτα 

ἐντεῦθεν· μὴ ποιεῖτε τὸν οἶκον τοῦ 

πατρός μου οἶκον ἐμπορίου. 17 

Ἐμνήσθησαν δὲ οἱ μαθηταὶ αὐτοῦ ὅτι 

γεγραμμένον ἐστίν, Ὁ ζῆλος τοῦ οἴκου 

σου καταφάγεταί με. 18 ἀπεκρίθησαν 

οὖν οἱ Ἰουδαῖοι καὶ εἶπον αὐτῷ· Τί 

σημεῖον δεικνύεις ἡμῖν, ὅτι ταῦτα 

ποιεῖς; 19 ἀπεκρίθη Ἰησοῦς καὶ εἶπεν 

αὐτοῖς· Λύσατε τὸν ναὸν τοῦτον, καὶ 

ἐν τρισὶν ἡμέραις ἐγερῶ αὐτόν. 20 

εἶπον οὖν οἱ Ἰουδαῖοι· Τεσσαράκοντα 

καὶ ἓξ ἔτεσιν ᾠκοδομήθη ὁ ναὸς οὗτος, 

καὶ σὺ ἐν τρισὶν ἡμέραις ἐγερεῖς 

αὐτόν; 21 ἐκεῖνος δὲ ἔλεγε περὶ τοῦ 

ναοῦ τοῦ σώματος αὐτοῦ. 22 ὅτε οὖν 

ἠγέρθη ἐκ νεκρῶν, ἐμνήσθησαν οἱ 



 6 

μαθηταὶ αὐτοῦ ὅτι τοῦτο ἔλεγε, καὶ 

ἐπίστευσαν τῇ γραφῇ καὶ τῷ λόγῳ ὃν 

εἶπεν ὁ Ἰησοῦς.  
  

Τῼ ΣΑΒΒΑΤῼ ΤΗΣ ΔΙΑΚΑΙΝΗΣΙΜΟΥ 
Ἐκ τοῦ κατὰ Ἰωάννην 

γ΄ 22 - 33 

Τῷ καιρῷ ἐκείνῳ ἦλθεν ὁ Ἰησοῦς καὶ 

οἱ μαθηταὶ αὐτοῦ εἰς τὴν Ἰουδαίαν 

γῆν, καὶ ἐκεῖ διέτριβεν μετ' αὐτῶν καὶ 

ἐβάπτιζεν. 23 ἦν δὲ καὶ Ἰωάννης 

βαπτίζων ἐν Αἰνὼν ἐγγὺς τοῦ Σαλείμ, 

ὅτι ὕδατα πολλὰ ἦν ἐκεῖ, καὶ 

παρεγίνοντο καὶ ἐβαπτίζοντο· 24 οὔπω 

γὰρ ἦν βεβλημένος εἰς τὴν φυλακὴν ὁ 

Ἰωάννης. 25 Ἐγένετο οὖν ζήτησις ἐκ 

τῶν μαθητῶν Ἰωάννου μετὰ Ἰουδαίου 

περὶ καθαρισμοῦ. 26 καὶ ἦλθον πρὸς 

τὸν Ἰωάννην καὶ εἶπον αὐτῷ· Ραββί, ὃς 

ἦν μετὰ σοῦ πέραν τοῦ Ἰορδάνου, ᾧ σὺ 

μεμαρτύρηκας, ἴδε οὗτος βαπτίζει καὶ 

πάντες ἔρχονται πρὸς αὐτόν. 27 

ἀπεκρίθη Ἰωάννης καὶ εἶπεν· Οὐ 

δύναται ἄνθρωπος λαμβάνειν οὐδὲν 

ἐὰν μὴ ᾖ δεδομένον αὐτῷ ἐκ τοῦ 

οὐρανοῦ. 28 αὐτοὶ ὑμεῖς μοι μαρτυρεῖτε 

ὅτι εἶπον· οὐκ εἰμὶ ἐγὼ ὁ Χριστός, ἀλλ' 

ὅτι Ἀπεσταλμένος εἰμὶ ἔμπροσθεν 

ἐκείνου. 29 ὁ ἔχων τὴν νύμφην νυμφίος 

ἐστίν· ὁ δὲ φίλος τοῦ νυμφίου, ὁ 

ἑστηκὼς καὶ ἀκούων αὐτοῦ, χαρᾷ 

χαίρει διὰ τὴν φωνὴν τοῦ νυμφίου. 

αὕτη οὖν ἡ χαρὰ ἡ ἐμὴ πεπλήρωται. 30 

ἐκεῖνον δεῖ αὐξάνειν, ἐμὲ δὲ 

ἐλαττοῦσθαι. 31 Ὁ ἄνωθεν ἐρχόμενος 

ἐπάνω πάντων ἐστίν. ὁ ὢν ἐκ τῆς γῆς 

ἐκ τῆς γῆς ἐστιν καὶ ἐκ τῆς γῆς λαλεῖ· 

ὁ ἐκ τοῦ οὐρανοῦ ἐρχόμενος ἐπάνω 

πάντων ἐστί, 32 καὶ ὃ ἑώρακεν καὶ 

ἤκουσεν, τοῦτο μαρτυρεῖ, καὶ τὴν 

μαρτυρίαν αὐτοῦ οὐδεὶς λαμβάνει. 33 ὁ 

λαβὼν αὐτοῦ τὴν μαρτυρίαν 

ἐσφράγισεν ὅτι ὁ Θεὸς ἀληθής ἐστιν.  

  
Τῌ ΚΥΡΙΑΚῌ ΤΟΥ ΑΝΤΙΠΑΣΧΑ 

ἤτοι ΤΟΥ ΑΓΙΟΥ ΑΠΟΣΤΟΛΟΥ ΘΩΜΑ 
Εἰς τὸν Ὄρθρον Τὸ Α΄ Ἑωθινὸν Εὐαγγέλιον 

ΕΩΘΙΝΟΝ Α΄ 
Ἐκ τοῦ κατὰ Ματθαῖον 

κη΄ 16 - 20 

Τῷ καιρῷ ἐκείνῳ, οἱ ἕνδεκα μαθηταὶ 

ἐπορεύθησαν εἰς τὴν Γαλιλαίαν εἰς τὸ 

ὄρος οὗ ἐτάξατο αὐτοῖς ὁ ᾽Ιησοῦς, καὶ 

ἰδόντες αὐτὸν προσεκύνησαν, οἱ δὲ 

ἐδίστασαν. καὶ προσελθὼν ὁ ᾽Ιησοῦς 

ἐλάλησεν αὐτοῖς λέγων, ᾽Εδόθη μοι 

πᾶσα ἐξουσία ἐν οὐρανῷ καὶ ἐπὶ γῆς. 

πορευθέντες οὖν μαθητεύσατε πάντα 

τὰ ἔθνη, βαπτίζοντες αὐτοὺς εἰς τὸ 

ὄνομα τοῦ πατρὸς καὶ τοῦ υἱοῦ καὶ τοῦ 

ἁγίου πνεύματος, διδάσκοντες αὐτοὺς 

τηρεῖν πάντα ὅσα ἐνετειλάμην ὑμῖν· 

καὶ ἰδοὺ ἐγὼ μεθ᾽ ὑμῶν εἰμι πάσας τὰς 

ἡμέρας ἕως τῆς συντελείας τοῦ 

αἰῶνος.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

κ΄ 19 - 31 

Οὔσης ὀψίας τῇ ἡμέρᾳ ἐκείνῃ τῇ μιᾷ 

σαββάτων, καὶ τῶν θυρῶν 

κεκλεισμένων ὅπου ἦσαν οἱ μαθηταὶ 

συνηγμένοι διὰ τὸν φόβον τῶν 

Ἰουδαίων, ἦλθεν ὁ Ἰησοῦς καὶ ἔστη εἰς 

τὸ μέσον, καὶ λέγει αὐτοῖς· Εἰρήνη 

ὑμῖν. 20 καὶ τοῦτο εἰπὼν ἔδειξεν αὐτοῖς 

τὰς χεῖρας καὶ τὴν πλευρὰν αὐτοῦ. 

ἐχάρησαν οὖν οἱ μαθηταὶ ἰδόντες τὸν 

Κύριον. 21 εἶπεν οὖν αὐτοῖς ὁ Ἰησοῦς 

πάλιν· Εἰρήνη ὑμῖν. καθὼς ἀπέσταλκέ 

με ὁ πατήρ, κἀγὼ πέμπω ὑμᾶς. 22 καὶ 

τοῦτο εἰπὼν ἐνεφύσησε καὶ λέγει 

αὐτοῖς· Λάβετε Πνεῦμα ἅγιον· 23 ἄν 

τινων ἀφῆτε τὰς ἁμαρτίας, ἀφίενται 

αὐτοῖς, ἄν τινων κρατῆτε, 

κεκράτηνται. 24 Θωμᾶς δὲ εἷς ἐκ τῶν 

δώδεκα ὁ λεγόμενος Δίδυμος, οὐκ ἦν 



 7 

μετ' αὐτῶν ὅτε ἦλθεν ὁ Ἰησοῦς. 25 

ἔλεγον οὖν αὐτῷ οἱ ἄλλοι μαθηταί· 

Ἑωράκαμεν τὸν Κύριον. ὁ δὲ εἶπεν 

αὐτοῖς· Ἐὰν μὴ ἴδω ἐν ταῖς χερσὶν 

αὐτοῦ τὸν τύπον τῶν ἥλων, καὶ βάλω 

τὸν δάκτυλόν μου εἰς τὸν τύπον τῶν 

ἥλων, καὶ βάλω τὴν χεῖρά μου εἰς τὴν 

πλευρὰν αὐτοῦ, οὐ μὴ πιστεύσω. 26 Καὶ 

μεθ' ἡμέρας ὀκτὼ πάλιν ἦσαν ἔσω οἱ 

μαθηταὶ αὐτοῦ καὶ Θωμᾶς μετ' αὐτῶν. 

ἔρχεται ὁ Ἰησοῦς τῶν θυρῶν 

κεκλεισμένων, καὶ ἔστη εἰς τὸ μέσον 

καὶ εἶπεν· Εἰρήνη ὑμῖν. 27 εἶτα λέγει τῷ 

Θωμᾷ· Φέρε τὸν δάκτυλόν σου ὧδε καὶ 

ἴδε τὰς χεῖράς μου, καὶ φέρε τὴν χεῖρά 

σου καὶ βάλε εἰς τὴν πλευράν μου, καὶ 

μὴ γίνου ἄπιστος, ἀλλὰ πιστός. 28 καὶ 

ἀπεκρίθη Θωμᾶς καὶ εἶπεν αὐτῷ· Ὁ 

Κύριός μου καὶ ὁ Θεός μου. 29 λέγει 

αὐτῷ ὁ Ἰησοῦς· Ὅτι ἑώρακάς με, 

πεπίστευκας· μακάριοι οἱ μὴ ἰδόντες 

καὶ πιστεύσαντες. 30 Πολλὰ μὲν οὖν 

καὶ ἄλλα σημεῖα ἐποίησεν ὁ Ἰησοῦς 

ἐνώπιον τῶν μαθητῶν αὐτοῦ, ἃ οὐκ 

ἔστι γεγραμμένα ἐν τῷ βιβλίῳ τούτῳ· 
31 ταῦτα δὲ γέγραπται ἵνα πιστεύσητε 

ὅτι Ἰησοῦς ἐστιν ὁ Χριστὸς ὁ υἱὸς τοῦ 

Θεοῦ, καὶ ἵνα πιστεύοντες ζωὴν ἔχητε 

ἐν τῷ ὀνόματι αὐτοῦ.  
  

Τῌ ΔΕΥΤΕΡᾼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

β΄ 1 - 11 

Τῷ καιρῷ ἐκείνῳ γάμος ἐγένετο ἐν 

Κανᾶ τῆς Γαλιλαίας, καὶ ἦν ἡ μήτηρ 

τοῦ Ἰησοῦ ἐκεῖ· 2 ἐκλήθη δὲ καὶ ὁ 

Ἰησοῦς καὶ οἱ μαθηταὶ αὐτοῦ εἰς τὸν 

γάμον. 3 καὶ ὑστερήσαντος οἴνου λέγει 

ἡ μήτηρ τοῦ Ἰησοῦ πρὸς αὐτόν· Οἶνον 

οὐκ ἔχουσιν. 4 λέγει αὐτῇ ὁ Ἰησοῦς· Τί 

ἐμοὶ καὶ σοί, γύναι; οὔπω ἥκει ἡ ὥρα 

μου. 5 λέγει ἡ μήτηρ αὐτοῦ τοῖς 

διακόνοις· Ὅ,τι ἂν λέγῃ ὑμῖν 

ποιήσατε. 6 ἦσαν δὲ ἐκεῖ ὑδρίαι λίθιναι 

ἓξ κείμεναι, κατὰ τὸν καθαρισμὸν τῶν 

Ἰουδαίων, χωροῦσαι ἀνὰ μετρητὰς δύο 

ἢ τρεῖς. 7 λέγει αὐτοῖς ὁ Ἰησοῦς· 

Γεμίσατε τὰς ὑδρίας ὕδατος. καὶ 

ἐγέμισαν αὐτὰς ἕως ἄνω. 8 καὶ λέγει 

αὐτοῖς· Ἀντλήσατε νῦν καὶ φέρετε τῷ 

ἀρχιτρικλίνῳ· καὶ ἤνεγκαν. 9 ὡς δὲ 

ἐγεύσατο ὁ ἀρχιτρίκλινος τὸ ὕδωρ 

οἶνον γεγενημένον - καὶ οὐκ ᾔδει 

πόθεν ἐστίν· οἱ δὲ διάκονοι ᾔδεισαν οἱ 

ἠντληκότες τὸ ὕδωρ - φωνεῖ τὸν 

νυμφίον ὁ ἀρχιτρίκλινος 10 καὶ λέγει 

αὐτῷ· Πᾶς ἄνθρωπος πρῶτον τὸν 

καλὸν οἶνον τίθησι, καὶ ὅταν 

μεθυσθῶσι, τότε τὸν ἐλάσσω· σὺ 

τετήρηκας τὸν καλὸν οἶνον ἕως ἄρτι. 11 

Ταύτην ἐποίησεν τὴν ἀρχὴν τῶν 

σημείων ὁ Ἰησοῦς ἐν Κανᾶ τῆς 

Γαλιλαίας καὶ ἐφανέρωσε τὴν δόξαν 

αὐτοῦ, καὶ ἐπίστευσαν εἰς αὐτὸν οἱ 

μαθηταὶ αὐτοῦ.  
  

Τῌ ΤΡΙΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

γ΄ 16 - 21 

Εἶπεν ὁ Κύριος τοῖς ἑαυτοῦ 

Μαθηταῖς·οὕτως ἠγάπησεν ὁ Θεὸς τὸν 

κόσμον, ὥστε τὸν υἱὸν αὐτοῦ τὸν 

μονογενῆ ἔδωκεν, ἵνα πᾶς ὁ πιστεύων 

εἰς αὐτὸν μὴ ἀπόληται ἀλλ' ἔχῃ ζωὴν 

αἰώνιον. 17 οὐ γὰρ ἀπέστειλεν ὁ Θεὸς 

τὸν υἱὸν αὐτοῦ εἰς τὸν κόσμον ἵνα 

κρίνῃ τὸν κόσμον, ἀλλ' ἵνα σωθῇ ὁ 

κόσμος δι' αὐτοῦ. 18 ὁ πιστεύων εἰς 

αὐτὸν οὐ κρίνεται· ὁ δὲ μὴ πιστεύων 

ἤδη κέκριται, ὅτι μὴ πεπίστευκεν εἰς 

τὸ ὄνομα τοῦ μονογενοῦς υἱοῦ τοῦ 

Θεοῦ. 19 αὕτη δέ ἐστιν ἡ κρίσις, ὅτι τὸ 

φῶς ἐλήλυθεν εἰς τὸν κόσμον καὶ 

ἠγάπησαν οἱ ἄνθρωποι μᾶλλον τὸ 

σκότος ἢ τὸ φῶς, ἦν γὰρ πονηρὰ 

αὐτῶν τὰ ἔργα. 20 πᾶς γὰρ ὁ φαῦλα 



 8 

πράσσων μισεῖ τὸ φῶς καὶ οὐκ ἔρχεται 

πρὸς τὸ φῶς, ἵνα μὴ ἐλεγχθῇ τὰ ἔργα 

αὐτοῦ· 21 ὁ δὲ ποιῶν τὴν ἀλήθειαν 

ἔρχεται πρὸς τὸ φῶς, ἵνα φανερωθῇ 

αὐτοῦ τὰ ἔργα, ὅτι ἐν Θεῷ ἐστιν 

εἰργασμένα.  
  

Τῌ ΤΕΤΑΡΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ε΄ 17 - 24 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ὁ πατήρ μου 

ἕως ἄρτι ἐργάζεται, κἀγὼ ἐργάζομαι. 
18 διὰ τοῦτο οὖν μᾶλλον ἐζήτουν αὐτὸν 

οἱ Ἰουδαῖοι ἀποκτεῖναι, ὅτι οὐ μόνον 

ἔλυε τὸ σάββατον, ἀλλὰ καὶ πατέρα 

ἴδιον ἔλεγε τὸν Θεόν, ἴσον ἑαυτὸν 

ποιῶν τῷ Θεῷ. 19 ἀπεκρίνατο οὖν ὁ 

Ἰησοῦς καὶ εἶπεν αὐτοῖς· Ἀμὴν ἀμὴν 

λέγω ὑμῖν, οὐ δύναται ὁ υἱὸς ποιεῖν 

ἀφ' ἑαυτοῦ οὐδὲν, ἐὰν μή τι βλέπῃ τὸν 

πατέρα ποιοῦντα· ἃ γὰρ ἂν ἐκεῖνος 

ποιῇ, ταῦτα καὶ ὁ υἱὸς ὁμοίως ποιεῖ. 20 

ὁ γὰρ πατὴρ φιλεῖ τὸν υἱὸν καὶ πάντα 

δείκνυσιν αὐτῷ ἃ αὐτὸς ποιεῖ, καὶ 

μείζονα τούτων δείξει αὐτῷ ἔργα, ἵνα 

ὑμεῖς θαυμάζητε. 21 ὥσπερ γὰρ ὁ 

πατὴρ ἐγείρει τοὺς νεκροὺς καὶ 

ζῳοποιεῖ, οὕτω καὶ ὁ υἱὸς οὓς θέλει 

ζῳοποιεῖ. 22 οὐδὲ γὰρ ὁ πατὴρ κρίνει 

οὐδένα, ἀλλὰ τὴν κρίσιν πᾶσαν 

δέδωκε τῷ υἱῷ, 23 ἵνα πάντες τιμῶσι 

τὸν υἱὸν καθὼς τιμῶσι τὸν πατέρα. ὁ 

μὴ τιμῶν τὸν υἱὸν οὐ τιμᾷ τὸν πατέρα 

τὸν πέμψαντα αὐτόν. 24 ἀμὴν ἀμὴν 

λέγω ὑμῖν ὅτι ὁ τὸν λόγον μου ἀκούων 

καὶ πιστεύων τῷ πέμψαντί με ἔχει 

ζωὴν αἰώνιον, καὶ εἰς κρίσιν οὐκ 

ἔρχεται, ἀλλὰ μεταβέβηκεν ἐκ τοῦ 

θανάτου εἰς τὴν ζωήν.  
  

Τῌ ΠΕΜΠΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ε΄ 24 - 30 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἀμὴν ἀμὴν 

λέγω ὑμῖν ὅτι ὁ τὸν λόγον μου ἀκούων 

καὶ πιστεύων τῷ πέμψαντί με ἔχει 

ζωὴν αἰώνιον, καὶ εἰς κρίσιν οὐκ 

ἔρχεται, ἀλλὰ μεταβέβηκεν ἐκ τοῦ 

θανάτου εἰς τὴν ζωήν. 25 ἀμὴν ἀμὴν 

λέγω ὑμῖν ὅτι ἔρχεται ὥρα, καὶ νῦν 

ἐστιν, ὅτε οἱ νεκροὶ ἀκούσονται τῆς 

φωνῆς τοῦ υἱοῦ τοῦ Θεοῦ, καὶ οἱ 

ἀκούσαντες ζήσονται· 26 ὥσπερ γὰρ ὁ 

πατὴρ ἔχει ζωὴν ἐν ἑαυτῷ, οὕτως 

ἔδωκε καὶ τῷ υἱῷ ζωὴν ἔχειν ἐν ἑαυτῷ· 
27 καὶ ἐξουσίαν ἔδωκεν αὐτῷ καὶ 

κρίσιν ποιεῖν, ὅτι υἱὸς ἀνθρώπου ἐστί. 
28 μὴ θαυμάζετε τοῦτο· ὅτι ἔρχεται ὥρα 

ἐν ᾗ πάντες οἱ ἐν τοῖς μνημείοις 

ἀκούσονται τῆς φωνῆς αὐτοῦ, 29 καὶ 

ἐκπορεύσονται οἱ τὰ ἀγαθὰ 

ποιήσαντες εἰς ἀνάστασιν ζωῆς, οἱ δὲ 

τὰ φαῦλα πράξαντες εἰς ἀνάστασιν 

κρίσεως. 30 οὐ δύναμαι ἐγὼ ποιεῖν ἀπ’ 

ἐμαυτοῦ οὐδέν. καθὼς ἀκούω κρίνω, 

καὶ ἡ κρίσις ἡ ἐμὴ δικαία ἐστίν· ὅτι οὐ 

ζητῶ τὸ θέλημα τὸ ἐμὸν, ἀλλὰ τὸ 

θέλημα τοῦ πέμψαντός με πατρός.  
  

Τῌ ΠΑΡΑΣΚΕΥῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ε΄ 30 – στ΄ 2 
Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους·καθὼς ἀκούω 

κρίνω, καὶ ἡ κρίσις ἡ ἐμὴ δικαία ἐστίν· 

ὅτι οὐ ζητῶ τὸ θέλημα τὸ ἐμὸν, ἀλλὰ 

τὸ θέλημα τοῦ πέμψαντός με πατρός. 
31 Ἐὰν ἐγὼ μαρτυρῶ περὶ ἐμαυτοῦ, ἡ 

μαρτυρία μου οὐκ ἔστιν ἀληθής. 32 

ἄλλος ἐστὶν ὁ μαρτυρῶν περὶ ἐμοῦ, 

καὶ οἶδα ὅτι ἀληθής ἐστιν ἡ μαρτυρία 

ἣν μαρτυρεῖ περὶ ἐμοῦ. 33 ὑμεῖς 

ἀπεστάλκατε πρὸς Ἰωάννην, καὶ 



 9 

μεμαρτύρηκε τῇ ἀληθείᾳ· 34 ἐγὼ δὲ οὐ 

παρὰ ἀνθρώπου τὴν μαρτυρίαν 

λαμβάνω, ἀλλὰ ταῦτα λέγω ἵνα ὑμεῖς 

σωθῆτε. 35 ἐκεῖνος ἦν ὁ λύχνος ὁ 

καιόμενος καὶ φαίνων, ὑμεῖς δὲ 

ἠθελήσατε ἀγαλλιαθῆναι πρὸς ὥραν 

ἐν τῷ φωτὶ αὐτοῦ. 36 ἐγὼ δὲ ἔχω τὴν 

μαρτυρίαν μείζω τοῦ Ἰωάννου· τὰ γὰρ 

ἔργα ἃ ἔδωκέ μοι ὁ πατὴρ ἵνα 

τελειώσω αὐτά, αὐτὰ τὰ ἔργα ἃ ἐγὼ 

ποιῶ, μαρτυρεῖ περὶ ἐμοῦ ὅτι ὁ πατήρ 

με ἀπέσταλκε. 37 καὶ ὁ πέμψας με 

πατὴρ, αὐτὸς μεμαρτύρηκε περὶ ἐμοῦ. 

οὔτε φωνὴν αὐτοῦ ἀκηκόατε πώποτε 

οὔτε εἶδος αὐτοῦ ἑωράκατε, 38 καὶ τὸν 

λόγον αὐτοῦ οὐκ ἔχετε μένοντα ἐν 

ὑμῖν, ὅτι ὃν ἀπέστειλεν ἐκεῖνος, τούτῳ 

ὑμεῖς οὐ πιστεύετε. 39 ἐρευνᾶτε τὰς 

γραφάς, ὅτι ὑμεῖς δοκεῖτε ἐν αὐταῖς 

ζωὴν αἰώνιον ἔχειν· καὶ ἐκεῖναί εἰσιν 

αἱ μαρτυροῦσαι περὶ ἐμοῦ· 40 καὶ οὐ 

θέλετε ἐλθεῖν πρός με ἵνα ζωὴν ἔχητε. 
41 δόξαν παρὰ ἀνθρώπων οὐ λαμβάνω· 
42 ἀλλ' ἔγνωκα ὑμᾶς ὅτι τὴν ἀγάπην 

τοῦ Θεοῦ οὐκ ἔχετε ἐν ἑαυτοῖς. 43 ἐγὼ 

ἐλήλυθα ἐν τῷ ὀνόματι τοῦ πατρός 

μου, καὶ οὐ λαμβάνετέ με· ἐὰν ἄλλος 

ἔλθῃ ἐν τῷ ὀνόματι τῷ ἰδίῳ, ἐκεῖνον 

λήψεσθε. 44 πῶς δύνασθε ὑμεῖς 

πιστεῦσαι, δόξαν παρὰ ἀλλήλων 

λαμβάνοντες, καὶ τὴν δόξαν τὴν παρὰ 

τοῦ μόνου Θεοῦ οὐ ζητεῖτε; 45 μὴ 

δοκεῖτε ὅτι ἐγὼ κατηγορήσω ὑμῶν 

πρὸς τὸν πατέρα· ἔστιν ὁ κατηγορῶν 

ὑμῶν Μωϋσῆς, εἰς ὃν ὑμεῖς ἠλπίκατε. 
46 εἰ γὰρ ἐπιστεύετε Μωϋσεῖ, 

ἐπιστεύετε ἂν ἐμοί· περὶ γὰρ ἐμοῦ 

ἐκεῖνος ἔγραψεν. 47 εἰ δὲ τοῖς ἐκείνου 

γράμμασιν οὐ πιστεύετε, πῶς τοῖς 

ἐμοῖς ῥήμασι πιστεύσετε; 1 Μετὰ 

ταῦτα ἀπῆλθεν ὁ Ἰησοῦς πέραν τῆς 

θαλάσσης τῆς Γαλιλαίας τῆς 

Τιβεριάδος· 2 καὶ ἠκολούθει αὐτῷ 

ὄχλος πολύς, ὅτι ἑώρων αὐτοῦ τὰ 

σημεῖα ἃ ἐποίει ἐπὶ τῶν ἀσθενούντων.  
  

Τῼ ΣΑΒΒΑΤῼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 14 - 27 

Τῷ καιρῷ ἐκείνῳ, ἰδόντες οἱ ἄνθρωποι 

ὃ ἐποίησε σημεῖον ὁ Ἰησοῦς, ἔλεγον 

ὅτι οὗτός ἐστιν ἀληθῶς ὁ προφήτης ὁ 

ἐρχόμενος εἰς τὸν κόσμον. 15 Ἰησοῦς 

οὖν γνοὺς ὅτι μέλλουσιν ἔρχεσθαι καὶ 

ἁρπάζειν αὐτὸν ἵνα ποιήσωσιν αὐτὸν 

βασιλέα, ἀνεχώρησε πάλιν εἰς τὸ ὄρος 

αὐτὸς μόνος. 16 Ὡς δὲ ὀψία ἐγένετο, 

κατέβησαν οἱ μαθηταὶ αὐτοῦ ἐπὶ τὴν 

θάλασσαν, 17 καὶ ἐμβάντες εἰς τὸ 

πλοῖον ἤρχοντο πέραν τῆς θαλάσσης 

εἰς Καπερναούμ. καὶ σκοτία ἤδη 

ἐγεγόνει καὶ οὐκ ἐληλύθει πρὸς 

αὐτοὺς ὁ Ἰησοῦς, 18 ἥ τε θάλασσα 

ἀνέμου μεγάλου πνέοντος διεγείρετο. 
19 ἐληλακότες οὖν ὡς σταδίους εἴκοσι 

πέντε ἢ τριάκοντα θεωροῦσι τὸν 

Ἰησοῦν περιπατοῦντα ἐπὶ τῆς 

θαλάσσης καὶ ἐγγὺς τοῦ πλοίου 

γινόμενον, καὶ ἐφοβήθησαν. 20 ὁ δὲ 

λέγει αὐτοῖς· Ἐγώ εἰμι· μὴ φοβεῖσθε. 21 

ἤθελον οὖν λαβεῖν αὐτὸν εἰς τὸ 

πλοῖον, καὶ εὐθέως τὸ πλοῖον ἐγένετο 

ἐπὶ τῆς γῆς εἰς ἣν ὑπῆγον. 22 Τῇ 

ἐπαύριον ὁ ὄχλος ὁ ἑστηκὼς πέραν 

τῆς θαλάσσης εἶδον ὅτι πλοιάριον 

ἄλλο οὐκ ἦν ἐκεῖ εἰ μὴ ἓν ἐκεῖνο εἰς ὃς 

ἐνέβησαν οἱ μαθηταὶ αὐτοῦ, καὶ ὅτι οὐ 

συνεισῆλθε τοῖς μαθηταῖς αὐτοῦ ὁ 

Ἰησοῦς εἰς τὸ πλοιάριον, ἀλλὰ μόνοι οἱ 

μαθηταὶ αὐτοῦ ἀπῆλθον· 23 ἄλλα δὲ 

ἦλθε πλοιάρια ἐκ Τιβεριάδος ἐγγὺς 

τοῦ τόπου, ὅπου ἔφαγον τὸν ἄρτον 

εὐχαριστήσαντος τοῦ Κυρίου· 24 ὅτε 

οὖν εἶδεν ὁ ὄχλος ὅτι Ἰησοῦς οὐκ ἔστιν 

ἐκεῖ οὐδὲ οἱ μαθηταὶ αὐτοῦ, ἐνέβησαν 

αὐτοὶ εἰς τὰ πλοῖα καὶ ἦλθον εἰς 



 10 

Καπερναοὺμ ζητοῦντες τὸν Ἰησοῦν. 25 

καὶ εὑρόντες αὐτὸν πέραν τῆς 

θαλάσσης εἶπον αὐτῷ· Ραββί, πότε 

ὧδε γέγονας; 26 ἀπεκρίθη αὐτοῖς ὁ 

Ἰησοῦς καὶ εἶπεν· Ἀμὴν ἀμὴν λέγω 

ὑμῖν, ζητεῖτέ με, οὐχ ὅτι εἴδετε σημεῖα, 

ἀλλ' ὅτι ἐφάγετε ἐκ τῶν ἄρτων καὶ 

ἐχορτάσθητε. 27 ἐργάζεσθε μὴ τὴν 

βρῶσιν τὴν ἀπολλυμένην, ἀλλὰ τὴν 

βρῶσιν τὴν μένουσαν εἰς ζωὴν 

αἰώνιον, ἣν ὁ υἱὸς τοῦ ἀνθρώπου ὑμῖν 

δώσει· τοῦτον γὰρ ὁ πατὴρ 

ἐσφράγισεν ὁ Θεός.  
  

ΚΥΡΙΑΚῌ ΤΡΙΤῌ ΤΩΝ ΜΥΡΟΦΟΡΩΝ 
Εἰς τὸν Ὄρθρον 

τὸ Δ΄ Ἑωθινὸν Εὐαγγἐλιον 
ΕΩΘΙΝΟΝ Δ΄ 

Ἐκ τοῦ κατὰ Λουκᾶν 
κδ΄ 1 - 12 

Τῇ μιᾷ τῶν σαββάτων ὄρθρου βαθέως 

ἦλθον γυναῖκες ἐπὶ τὸ μνῆμα 

φέρουσαι ἃ ἡτοίμασαν ἀρώματα, καὶ 

τινες σὺν αὐταῖς. Εὗρον δὲ τὸν λίθον 

ἀποκεκυλισμένον ἀπὸ τοῦ μνημείου, 

καὶ εἰσελθοῦσαι οὐχ εὗρον τὸ σῶμα 

τοῦ Κυρίου Ἰησοῦ. Καὶ ἐγένετο ἐν τῷ 

διαπορεῖσθαι αὐτὰς περὶ τούτου καὶ 

ἰδοὺ ἄνδρες δύο ἐπέστησαν αὐταῖς ἐν 

ἐσθήτεσιν ἀστραπτούσαις. ἐμφόβων 

δὲ γενομένων καὶ κλινουσῶν τὸ 

πρόσωπον εἰς τὴν γῆν εἶπον πρὸς 

αὐτάς· Τί ζητεῖτε τὸν ζῶντα μετὰ τῶν 

νεκρῶν; οὐκ ἔστιν ὧδε, ἀλλ' ἠγέρθη· 

μνήσθητε ὡς ἐλάλησεν ὑμῖν ἔτι ὢν ἐν 

τῇ Γαλιλαίᾳ, λέγων ὅτι δεῖ τὸν υἱὸν 

τοῦ ἀνθρώπου παραδοθῆναι εἰς 

χεῖρας ἀνθρώπων ἁμαρτωλῶν καὶ 

σταυρωθῆναι, καὶ τῇ τρίτῃ ἡμέρᾳ 

ἀναστῆναι. Καὶ ἐμνήσθησαν τῶν 

ῥημάτων αὐτοῦ, καὶ ὑποστρέψασαι 

ἀπὸ τοῦ μνημείου ἀπήγγειλαν ταῦτα 

πάντα τοῖς ἕνδεκα καὶ πᾶσι τοῖς 

λοιποῖς. Ἦσαν δὲ ἡ Μαγδαληνὴ 

Μαρία καὶ Ἰωάννα καὶ Μαρία 

Ἰακώβου καὶ αἱ λοιπαὶ σὺν αὐταῖς, αἳ 

ἔλεγον πρὸς τοὺς ἀποστόλους ταῦτα. 

Καὶ ἐφάνησαν ἐνώπιον αὐτῶν ὡσεὶ 

λῆρος τὰ ῥήματα αὐτῶν, καὶ ἠπίστουν 

αὐταῖς. ὁ δὲ Πέτρος ἀναστὰς ἔδραμεν 

ἐπὶ τὸ μνημεῖον, καὶ παρακύψας 

βλέπει τὰ ὀθόνια κείμενα μόνα, καὶ 

ἀπῆλθε πρὸς ἑαυτὸν θαυμάζων τὸ 

γεγονός.  
  

Εἰς τὴν Λειτουργίαν 
Ἐκ τοῦ κατὰ Μάρκον 

ιε΄ 43 - ιστ΄ 8 

Τῷ καιρῷ ἐκείνῳ ἐλθὼν Ἰωσὴφ ὁ ἀπὸ 

Ἁριμαθαίας, εὐσχήμων βουλευτής, ὃς 

καὶ αὐτὸς ἦν προσδεχόμενος τὴν 

βασιλείαν τοῦ Θεοῦ, τολμήσας 

εἰσῆλθε πρὸς Πιλᾶτον καὶ ᾐτήσατο τὸ 

σῶμα τοῦ Ἰησοῦ. 44 ὁ δὲ Πιλᾶτος 

ἐθαύμασεν εἰ ἤδη τέθνηκε, καὶ 

προσκαλεσάμενος τὸν κεντυρίωνα 

ἐπηρώτησεν αὐτὸν εἰ πάλαι ἀπέθανε· 
45 καὶ γνοὺς ἀπὸ τοῦ κεντυρίωνος 

ἐδωρήσατο τὸ σῶμα τῷ Ἰωσήφ. 46 καὶ 

ἀγοράσας σινδόνα καὶ καθελὼν αὐτὸν 

ἐνείλησε τῇ σινδόνι καὶ κατέθηκεν 

αὐτὸν ἐν μνημείῳ ὃ ἦν 

λελατομημένον ἐκ πέτρας, καὶ 

προσεκύλισε λίθον ἐπὶ τὴν θύραν τοῦ 

μνημείου. 47 ἡ δὲ Μαρία ἡ Μαγδαληνὴ 

καὶ Μαρία Ἰωσῆ ἐθεώρουν ποῦ 

τίθεται. 1 Καὶ διαγενομένου τοῦ 

σαββάτου Μαρία ἡ Μαγδαληνὴ καὶ 

Μαρία ἡ τοῦ Ἰακώβου καὶ Σαλώμη 

ἠγόρασαν ἀρώματα ἵνα ἐλθοῦσαι 

ἀλείψωσιν αὐτόν. 2 καὶ λίαν πρωῒ τς 

μιᾶς σαββάτων ἔρχονται ἐπὶ τὸ 

μνημεῖον, ἀνατείλαντος τοῦ ἡλίου. 3 

καὶ ἔλεγον πρὸς ἑαυτάς· Τίς 

ἀποκυλίσει ἡμῖν τὸν λίθον ἐκ τῆς 

θύρας τοῦ μνημείου; 4 καὶ 

ἀναβλέψασαι θεωροῦσιν ὅτι 



 11 

ἀποκεκύλισται ὁ λίθος· ἦν γὰρ μέγας 

σφόδρα. 5 καὶ εἰσελθοῦσαι εἰς τὸ 

μνημεῖον εἶδον νεανίσκον καθήμενον 

ἐν τοῖς δεξιοῖς, περιβεβλημένον 

στολὴν λευκήν, καὶ ἐξεθαμβήθησαν. 6 

ὁ δὲ λέγει αὐταῖς· Μὴ ἐκθαμβεῖσθε· 

Ἰησοῦν ζητεῖτε τὸν Ναζαρηνὸν τὸν 

ἐσταυρωμένον· ἠγέρθη, οὐκ ἔστιν ὧδε· 

ἴδε ὁ τόπος ὅπου ἔθηκαν αὐτόν. 7 ἀλλ' 

ὑπάγετε εἴπατε τοῖς μαθηταῖς αὐτοῦ 

καὶ τῷ Πέτρῳ ὅτι προάγει ὑμᾶς εἰς τὴν 

Γαλιλαίαν· ἐκεῖ αὐτὸν ὄψεσθε, καθὼς 

εἶπεν ὑμῖν. 8 καὶ ἐξελθοῦσαι ἔφυγον 

ἀπὸ τοῦ μνημείου· εἶχε δὲ αὐτὰς 

τρόμος καὶ ἔκστασις, καὶ οὐδενὶ οὐδὲν 

εἶπον· ἐφοβοῦντο γάρ.  
  

Τῌ ΔΕΥΤΕΡᾼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

δ΄ 46 - 54 

Τῷ καιρῷ ἐκείνῳ ἦν τις βασιλικὸς, οὗ ὁ 

υἱὸς ἠσθένει ἐν Καπερναούμ· 47 οὗτος 

ἀκούσας ὅτι Ἰησοῦς ἥκει ἐκ τῆς 

Ἰουδαίας εἰς τὴν Γαλιλαίαν, ἀπῆλθε 

πρὸς αὐτὸν καὶ ἠρώτα αὐτὸν ἵνα 

καταβῇ καὶ ἰάσηται αὐτοῦ τὸν υἱόν· 

ἤμελλε γὰρ ἀποθνῄσκειν. 48 εἶπεν οὖν 

ὁ Ἰησοῦς πρὸς αὐτόν· Ἐὰν μὴ σημεῖα 

καὶ τέρατα ἴδητε, οὐ μὴ πιστεύσητε. 49 

λέγει πρὸς αὐτὸν ὁ βασιλικός· Κύριε, 

κατάβηθι πρὶν ἀποθανεῖν τὸ παιδίον 

μου. 50 λέγει αὐτῷ ὁ Ἰησοῦς· Πορεύου· 

ὁ υἱός σου ζῇ. καὶ ἐπίστευσεν ὁ 

ἄνθρωπος τῷ λόγῳ ὃν εἶπεν αὐτῷ ὁ 

Ἰησοῦς, καὶ ἐπορεύετο. 51 ἤδη δὲ αὐτοῦ 

καταβαίνοντος οἱ δοῦλοι αὐτοῦ 

ἀπήντησαν αὐτῷ καὶ ἀπήγγειλαν 

λέγοντες ὅτι ὁ παῖς σου ζῇ. 52 ἐπύθετο 

οὖν παρ' αὐτῶν τὴν ὥραν ἐν ᾗ 

κομψότερον ἔσχε· καὶ εἶπον αὐτῷ ὅτι 

χθὲς ὥραν ἑβδόμην ἀφῆκεν αὐτὸν ὁ 

πυρετός. 53 ἔγνω οὖν ὁ πατὴρ ὅτι ἐν 

ἐκείνῃ τῇ ὥρᾳ ἐν ᾗ εἶπεν αὐτῷ ὁ 

Ἰησοῦς ὅτι ὁ υἱός σου ζῇ· καὶ 

ἐπίστευσεν αὐτὸς καὶ ἡ οἰκία αὐτοῦ 

ὅλη. 54 Τοῦτο πάλιν δεύτερον σημεῖον 

ἐποίησεν ὁ Ἰησοῦς ἐλθὼν ἐκ τῆς 

Ἰουδαίας εἰς τὴν Γαλιλαίαν.  
  

Τῌ ΤΡΙΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 27 - 33 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ἐργάζεσθε μὴ 

τὴν βρῶσιν τὴν ἀπολλυμένην, ἀλλὰ 

τὴν βρῶσιν τὴν μένουσαν εἰς ζωὴν 

αἰώνιον, ἣν ὁ υἱὸς τοῦ ἀνθρώπου ὑμῖν 

δώσει· τοῦτον γὰρ ὁ πατὴρ 

ἐσφράγισεν ὁ Θεός. 28 εἶπον οὖν πρὸς 

αὐτόν· Τί ποιῶμεν ἵνα ἐργαζώμεθα τὰ 

ἔργα τοῦ Θεοῦ; 29 ἀπεκρίθη Ἰησοῦς καὶ 

εἶπεν αὐτοῖς· Τοῦτό ἐστι τὸ ἔργον τοῦ 

Θεοῦ, ἵνα πιστεύητε εἰς ὃν ἀπέστειλεν 

ἐκεῖνος. 30 εἶπον οὖν αὐτῷ· Τί οὖν 

ποιεῖς σὺ σημεῖον ἵνα ἴδωμεν καὶ 

πιστεύσωμέν σοι; τί ἐργάζῃ; 31 οἱ 

πατέρες ἡμῶν τὸ μάννα ἔφαγον ἐν τῇ 

ἐρήμῳ, καθώς ἐστι γεγραμμένον· 

ἄρτον ἐκ τοῦ οὐρανοῦ ἔδωκεν αὐτοῖς 

φαγεῖν. 32 εἶπεν οὖν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν, οὐ Μωϋσῆς 

δέδωκεν ὑμῖν τὸν ἄρτον ἐκ τοῦ 

οὐρανοῦ, ἀλλ' ὁ πατήρ μου δίδωσιν 

ὑμῖν τὸν ἄρτον ἐκ τοῦ οὐρανοῦ τὸν 

ἀληθινόν. 33 ὁ γὰρ ἄρτος τοῦ Θεοῦ 

ἐστιν ὁ καταβαίνων ἐκ τοῦ οὐρανοῦ 

καὶ ζωὴν διδοὺς τῷ κόσμῳ.  
  

Τῌ ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 35 - 39 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· Ἐγώ 

εἰμι ὁ ἄρτος τῆς ζωῆς· ὁ ἐρχόμενος 

πρός με οὐ μὴ πεινάσῃ, καὶ ὁ 

πιστεύων εἰς ἐμὲ οὐ μὴ διψήσει 

πώποτε. 36 ἀλλ' εἶπον ὑμῖν ὅτι καὶ 



 12 

ἑωράκατέ με καὶ οὐ πιστεύετε. 37 Πᾶν 

ὃ δίδωσί μοι ὁ πατὴρ, πρὸς ἐμὲ ἥξει, 

καὶ τὸν ἐρχόμενον πρὸς με οὐ μὴ 

ἐκβάλω ἔξω· 38 ὅτι καταβέβηκα ἐκ τοῦ 

οὐρανοῦ οὐχ ἵνα ποιῶ τὸ θέλημα τὸ 

ἐμὸν, ἀλλὰ τὸ θέλημα τοῦ πέμψαντός 

με. 39 τοῦτο δέ ἐστι τὸ θέλημα τοῦ 

πέμψαντός με πατρός, ἵνα πᾶν ὃ 

δέδωκέ μοι μὴ ἀπολέσω ἐξ αὐτοῦ, 

ἀλλὰ ἀναστήσω αὐτὸ ἐν τῇ ἐσχάτῃ 

ἡμέρᾳ. 40 τοῦτο δὲ ἐστι τὸ θέλημα τοῦ 

πέμψαντός με, ἵνα πᾶς ὁ θεωρῶν τὸν 

υἱὸν καὶ πιστεύων εἰς αὐτὸν ἔχῃ ζωὴν 

αἰώνιον, καὶ ἀναστήσω αὐτὸν ἐγὼ τῇ 

ἐσχάτῃ ἡμέρᾳ.  
  

Τῌ ΠΕΜΠΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 40 - 44 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· τοῦτό 

ἐστι τὸ θέλημα τοῦ πέμψαντός με, ἵνα 

πᾶς ὁ θεωρῶν τὸν υἱὸν καὶ πιστεύων 

εἰς αὐτὸν ἔχῃ ζωὴν αἰώνιον, καὶ 

ἀναστήσω αὐτὸν ἐγὼ τῇ ἐσχάτῃ 

ἡμέρᾳ. 41 Ἐγόγγυζον οὖν οἱ Ἰουδαῖοι 

περὶ αὐτοῦ ὅτι εἶπεν, ἐγώ εἰμι ὁ ἄρτος 

ὁ καταβὰς ἐκ τοῦ οὐρανοῦ, 42 καὶ 

ἔλεγον· Οὐχ οὗτός ἐστιν Ἰησοῦς ὁ υἱὸς 

Ἰωσήφ, οὗ ἡμεῖς οἴδαμεν τὸν πατέρα 

καὶ τὴν μητέρα; πῶς οὖν λέγει οὗτος 

ὅτι ἐκ τοῦ οὐρανοῦ καταβέβηκα; 43 

ἀπεκρίθη οὖν ὁ Ἰησοῦς καὶ εἶπεν 

αὐτοῖς· Μὴ γογγύζετε μετ' ἀλλήλων. 44 

οὐδεὶς δύναται ἐλθεῖν πρός με, ἐὰν μὴ 

ὁ πατὴρ ὁ πέμψας με ἑλκύσῃ αὐτόν, 

καὶ ἐγὼ ἀναστήσω αὐτὸν ἐν τῇ ἐσχάτῃ 

ἡμέρᾳ.  
  

Τῌ ΠΑΡΑΣΚΕΥῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 48 - 54 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους·ἐγώ 

εἰμι ὁ ἄρτος τῆς ζωῆς. 49 οἱ πατέρες 

ὑμῶν ἔφαγον τὸ μάννα ἐν τῇ ἐρήμῳ 

καὶ ἀπέθανον· 50 οὗτός ἐστιν ὁ ἄρτος ὁ 

ἐκ τοῦ οὐρανοῦ καταβαίνων, ἵνα τις ἐξ 

αὐτοῦ φάγῃ καὶ μὴ ἀποθάνῃ. 51 ἐγώ 

εἰμι ὁ ἄρτος ὁ ζῶν ὁ ἐκ τοῦ οὐρανοῦ 

καταβάς· ἐάν τις φάγῃ ἐκ τούτου τοῦ 

ἄρτου, ζήσεται εἰς τὸν αἰῶνα. καὶ ὁ 

ἄρτος δὲ ὃν ἐγὼ δώσω, ἡ σάρξ μού 

ἐστιν, ἣν ἐγὼ δώσω ὑπὲρ τῆς τοῦ 

κόσμου ζωῆς. 52 Ἐμάχοντο οὖν πρὸς 

ἀλλήλους οἱ Ἰουδαῖοι λέγοντες· Πῶς 

δύναται οὗτος ἡμῖν δοῦναι τὴν σάρκα 

φαγεῖν; 53 εἶπεν οὖν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν, ἐὰν μὴ φάγητε 

τὴν σάρκα τοῦ υἱοῦ τοῦ ἀνθρώπου καὶ 

πίητε αὐτοῦ τὸ αἷμα, οὐκ ἔχετε ζωὴν 

ἐν ἑαυτοῖς. 54 ὁ τρώγων μου τὴν σάρκα 

καὶ πίνων μου τὸ αἷμα ἔχει ζωὴν 

αἰώνιον, καὶ ἐγὼ ἀναστήσω αὐτὸν ἐν 

τῇ ἐσχάτῃ ἡμέρᾳ.  
  

Τῼ ΣΑΒΒΑΤῼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιε΄ 17 - στ΄ 2 

Εἶπεν ὁ Κύριος τοῖς ἑαὐτοῦ μαθηταῖς· 

ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. 18 Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 

μεμίσηκεν. 19 εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ' ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 20 

μνημονεύετε τοῦ λόγου οὗ ἐγὼ εἶπον 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. 21 ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. 22 εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἴχον· 



 13 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. 23 ὁ ἐμὲ μισῶν καὶ 

τὸν πατέρα μου μισεῖ. 24 εἰ τὰ ἔργα μὴ 

ἐποίησα ἐν αὐτοῖς ἃ οὐδεὶς ἄλλος 

πεποίηκεν, ἁμαρτίαν οὐκ εἴχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. 25 ἀλλ' ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. 26 ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ. 

Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

ΚΥΡΙΑΚῌ Δ΄ ΤΟΥ ΠΑΡΑΛΥΤΟΥ 
Εἰς τὸν Ὄρθρον Ε΄ Ἑωθινὸν Εὐαγγἐλιον 

ΕΩΘΙΝΟΝ Ε΄ 
Ἐκ τοῦ κατὰ Λουκᾶν 

κδ΄ 12 - 35 

Τῷ καιρῷ ἐκείνῳ, ὁ Πέτρος ἀναστὰς 

ἔδραμεν ἐπὶ τὸ μνημεῖον, καὶ 

παρακύψας βλέπει τὰ ὀθόνια κείμενα 

μόνα, καὶ ἀπῆλθε πρὸς ἑαυτὸν 

θαυμάζων τὸ γεγονός. Καὶ ἰδοὺ δύο ἐξ 

αὐτῶν ἦσαν πορευόμενοι ἐν αὐτῇ τῇ 

ἡμέρᾳ εἰς κώμην ἀπέχουσαν σταδίους 

ἑξήκοντα ἀπὸ Ἱερουσαλήμ, ᾗ ὄνομα 

Ἐμμαοῦς. Καὶ αὐτοὶ ὡμίλουν πρὸς 

ἀλλήλους περὶ πάντων τῶν 

συμβεβηκότων τούτων. Καὶ ἐγένετο ἐν 

τῷ ὁμιλεῖν αὐτοὺς καὶ συζητεῖν καὶ 

αὐτὸς ὁ Ἰησοῦς ἐγγίσας συνεπορεύετο 

αὐτοῖς· οἱ δὲ ὀφθαλμοὶ αὐτῶν 

ἐκρατοῦντο τοῦ μὴ ἐπιγνῶναι αὐτόν. 

Εἶπε δὲ πρὸς αὐτούς· Τίνες οἱ λόγοι 

οὗτοι οὓς ἀντιβάλλετε πρὸς ἀλλήλους 

περιπατοῦντες καί ἐστε σκυθρωποί; 

ἀποκριθεὶς δὲ ὁ εἷς, ᾧ ὄνομα Κλεόπας, 

εἶπε πρὸς αὐτόν· Σὺ μόνος παροικεῖς 

ἐν Ἱερουσαλὴμ καὶ οὐκ ἔγνως τὰ 

γενόμενα ἐν αὐτῇ ἐν ταῖς ἡμέραις 

ταύταις; καὶ εἶπεν αὐτοῖς· Ποῖα; οἱ δὲ 

εἶπον αὐτῷ· Τὰ περὶ Ἰησοῦ τοῦ 

Ναζωραίου, ὃς ἐγένετο ἀνὴρ 

προφήτης δυνατὸς ἐν ἔργῳ καὶ λόγῳ 

ἐναντίον τοῦ Θεοῦ καὶ παντὸς τοῦ 

λαοῦ, ὅπως τε παρέδωκαν αὐτὸν οἱ 

ἀρχιερεῖς καὶ οἱ ἄρχοντες ἡμῶν εἰς 

κρίμα θανάτου καὶ ἐσταύρωσαν 

αὐτόν. ἡμεῖς δὲ ἠλπίζομεν ὅτι αὐτός 

ἐστιν ὁ μέλλων λυτροῦσθαι τὸν 

Ἰσραήλ· ἀλλά γε σὺν πᾶσι τούτοις 

τρίτην ταύτην ἡμέραν ἄγει σήμερον 

ἀφ' οὗ ταῦτα ἐγένετο. ἀλλὰ καὶ 

γυναῖκές τινες ἐξ ἡμῶν ἐξέστησαν 

ἡμᾶς γενόμεναι ὄρθριαι ἐπὶ τὸ 

μνημεῖον, καὶ μὴ εὑροῦσαι τὸ σῶμα 

αὐτοῦ ἦλθον λέγουσαι καὶ ὀπτασίαν 

ἀγγέλων ἑωρακέναι, οἳ λέγουσιν 

αὐτὸν ζῆν. καὶ ἀπῆλθόν τινες τῶν σὺν 

ἡμῖν ἐπὶ τὸ μνημεῖον, καὶ εὗρον οὕτω 

καθὼς καὶ αἱ γυναῖκες εἶπον, αὐτὸν δὲ 

οὐκ εἶδον. καὶ αὐτὸς εἶπε πρὸς αὐτούς· 

Ὦ ἀνόητοι καὶ βραδεῖς τῇ καρδίᾳ τοῦ 

πιστεύειν ἐπὶ πᾶσιν οἷς ἐλάλησαν οἱ 

προφῆται! οὐχὶ ταῦτα ἔδει παθεῖν τὸν 

Χριστὸν καὶ εἰσελθεῖν εἰς τὴν δόξαν 

αὐτοῦ; καὶ ἀρξάμενος ἀπὸ Μωϋσέως 

καὶ ἀπὸ πάντων τῶν προφητῶν 

διερμήνευσεν αὐτοῖς ἐν πάσαις ταῖς 

γραφαῖς τὰ περὶ ἑαυτοῦ. Καὶ ἤγγισαν 

εἰς τὴν κώμην οὗ ἐπορεύοντο, καὶ 

αὐτὸς προσεποιεῖτο πορρωτέρω 

πορεύεσθαι· καὶ παρεβιάσαντο αὐτὸν 

λέγοντες· Μεῖνον μεθ' ἡμῶν, ὅτι πρὸς 

ἑσπέραν ἐστὶ καὶ κέκλικεν ἡ ἡμέρα. 

καὶ εἰσῆλθε τοῦ μεῖναι σὺν αὐτοῖς. καὶ 

ἐγένετο ἐν τῷ κατακλιθῆναι αὐτὸν 

μετ' αὐτῶν λαβὼν τὸν ἄρτον 

εὐλόγησε, καὶ κλάσας ἐπεδίδου 



 14 

αὐτοῖς. αὐτῶν δὲ διηνοίχθησαν οἱ 

ὀφθαλμοὶ, καὶ ἐπέγνωσαν αὐτόν· καὶ 

αὐτὸς ἄφαντος ἐγένετο ἀπ' αὐτῶν. καὶ 

εἶπον πρὸς ἀλλήλους· Οὐχὶ ἡ καρδία 

ἡμῶν καιομένη ἦν ἐν ἡμῖν, ὡς ἐλάλει 

ἡμῖν ἐν τῇ ὁδῷ καὶ ὡς διήνοιγεν ἡμῖν 

τὰς γραφάς; Καὶ ἀναστάντες αὐτῇ τῇ 

ὥρᾳ ὑπέστρεψαν εἰς Ἱερουσαλήμ, καὶ 

εὗρον συνηθροισμένους τοὺς ἕνδεκα 

καὶ τοὺς σὺν αὐτοῖς, λέγοντας ὅτι 

ἠγέρθη ὁ Κύριος ὄντως καὶ ὤφθη 

Σίμωνι. καὶ αὐτοὶ ἐξηγοῦντο τὰ ἐν τῇ 

ὁδῷ καὶ ὡς ἐγνώσθη αὐτοῖς ἐν τῇ 

κλάσει τοῦ ἄρτου.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ε΄ 1 - 15 

Τῷ καιρῷ ἐκείνῳ ἀνέβη ὁ Ἰησοῦς εἰς 

Ἱεροσόλυμα. 2 ἔστι δὲ ἐν τοῖς 

Ἱεροσολύμοις ἐπὶ τῇ προβατικῇ 

κολυμβήθρα, ἡ ἐπιλεγομένη Ἑβραϊστὶ 

Βηθεσδά, πέντε στοὰς ἔχουσα. 3 ἐν 

ταύταις κατέκειτο πλῆθος τῶν 

ἀσθενούντων, τυφλῶν, χωλῶν, ξηρῶν, 

ἐκδεχομένων τὴν τοῦ ὕδατος κίνησιν. 4 

ἄγγελος γὰρ κατὰ καιρὸν κατέβαινεν 

ἐν τῇ κολυμβήθρᾳ, καὶ ἐταράσσετο τὸ 

ὕδωρ· ὁ οὖν πρῶτος ἐμβὰς μετὰ τὴν 

ταραχὴν τοῦ ὕδατος ὑγιὴς ἐγίνετο ᾧ 

δήποτε κατείχετο νοσήματι. 5 ἦν δέ τις 

ἄνθρωπος ἐκεῖ τριάκοντα καὶ ὀκτὼ 

ἔτη ἔχων ἐν τῇ ἀσθενείᾳ αὐτοῦ. 6 

τοῦτον ἰδὼν ὁ Ἰησοῦς κατακείμενον, 

καὶ γνοὺς ὅτι πολὺν ἤδη χρόνον ἔχει, 

λέγει αὐτῷ· Θέλεις ὑγιὴς γενέσθαι; 7 

ἀπεκρίθη αὐτῷ ὁ ἀσθενῶν· Κύριε, 

ἄνθρωπον οὐκ ἔχω, ἵνα ὅταν ταραχθῇ 

τὸ ὕδωρ, βάλῃ με εἰς τὴν 

κολυμβήθραν· ἐν ᾧ δὲ ἔρχομαι ἐγὼ, 

ἄλλος πρὸ ἐμοῦ καταβαίνει. 8 λέγει 

αὐτῷ ὁ Ἰησοῦς· Ἔγειρε, ἆρον τὸν 

κράβαττόν σου καὶ περιπάτει. 9 καὶ 

εὐθέως ἐγένετο ὑγιὴς ὁ ἄνθρωπος, καὶ 

ἦρε τὸν κράβαττον αὐτοῦ καὶ 

περιεπάτει. ἦν δὲ σάββατον ἐν ἐκείνῃ 

τῇ ἡμέρᾳ. 10 ἔλεγον οὖν οἱ Ἰουδαῖοι τῷ 

τεθεραπευμένῳ· Σάββατόν ἐστιν· οὐκ 

ἔξεστί σοι ἆραι τὸν κράβαττον. 11 

ἀπεκρίθη αὐτοῖς· Ὁ ποιήσας με ὑγιῆ, 

ἐκεῖνός μοι εἶπεν· ἆρον τὸν κράβαττόν 

σου καὶ περιπάτει. 12 ἠρώτησαν οὖν 

αὐτόν· Τίς ἐστιν ὁ ἄνθρωπος ὁ εἰπών 

σοι, ἆρον τὸν κράβαττόν σου καὶ 

περιπάτει; 13 ὁ δὲ ἰαθεὶς οὐκ ᾔδει τίς 

ἐστιν· ὁ γὰρ Ἰησοῦς ἐξένευσεν ὄχλου 

ὄντος ἐν τῷ τόπῳ. 14 μετὰ ταῦτα 

εὑρίσκει αὐτὸν ὁ Ἰησοῦς ἐν τῷ ἱερῷ 

καὶ εἶπεν αὐτῷ· Ἴδε ὑγιὴς γέγονας· 

μηκέτι ἁμάρτανε, ἵνα μὴ χεῖρόν σοί τι 

γένηται. 15 ἀπῆλθεν ὁ ἄνθρωπος καὶ 

ἀνήγγειλε τοῖς Ἰουδαίοις ὅτι Ἰησοῦς 

ἐστιν ὁ ποιήσας αὐτὸν ὑγιῆ.  
  

Τῌ ΔΕΥΤΕΡᾼ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 56 - 69 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· ὁ 

τρώγων μου τὴν σάρκα καὶ πίνων μου 

τὸ αἷμα ἐν ἐμοὶ μένει, κἀγὼ ἐν αὐτῷ. 57 

καθὼς ἀπέστειλέ με ὁ ζῶν πατὴρ 

κἀγὼ ζῶ διὰ τὸν πατέρα, καὶ ὁ 

τρώγων με κἀκεῖνος ζήσεται δι' ἐμέ. 58 

οὗτός ἐστιν ὁ ἄρτος ὁ ἐκ τοῦ οὐρανοῦ 

καταβάς, οὐ καθὼς ἔφαγον οἱ πατέρες 

ὑμῶν καὶ ἀπέθανον· ὁ τρώγων μου 

τοῦτον τὸν ἄρτον ζήσεται εἰς τὸν 

αἰῶνα. 59 Ταῦτα εἶπεν ἐν συναγωγῇ 

διδάσκων ἐν Καπερναούμ. 60 Πολλοὶ 

οὖν ἀκούσαντες ἐκ τῶν μαθητῶν 

αὐτοῦ εἶπον· Σκληρός ἐστιν ὁ λόγος· 

τίς δύναται αὐτοῦ ἀκούειν; 61 εἰδὼς δὲ 

ὁ Ἰησοῦς ἐν ἑαυτῷ ὅτι γογγύζουσι περὶ 

τούτου οἱ μαθηταὶ αὐτοῦ, εἶπεν αὐτοῖς· 

Τοῦτο ὑμᾶς σκανδαλίζει; 62 ἐὰν οὖν 



 15 

θεωρῆτε τὸν υἱὸν τοῦ ἀνθρώπου 

ἀναβαίνοντα ὅπου ἦν τὸ πρότερον; 63 

τὸ Πνεῦμά ἐστιν τὸ ζῳοποιοῦν, ἡ σὰρξ 

οὐκ ὠφελεῖ οὐδέν· τὰ ῥήματα ἃ ἐγὼ 

λαλῶ ὑμῖν, πνεῦμά ἐστι καὶ ζωή ἐστιν. 
64 ἀλλ' εἰσὶν ἐξ ὑμῶν τινες οἳ οὐ 

πιστεύουσιν. ᾔδει γὰρ ἐξ ἀρχῆς ὁ 

Ἰησοῦς τίνες εἰσὶν οἱ μὴ πιστεύοντες 

καὶ τίς ἐστιν ὁ παραδώσων αὐτόν. 65 

καὶ ἔλεγε· Διὰ τοῦτο εἴρηκα ὑμῖν ὅτι 

οὐδεὶς δύναται ἐλθεῖν πρός με, ἐὰν μὴ 

ᾖ δεδομένον αὐτῷ ἐκ τοῦ πατρός μου. 
66 Ἐκ τούτου πολλοὶ ἀπῆλθον ἐκ τῶν 

μαθητῶν αὐτοῦ εἰς τὰ ὀπίσω καὶ 

οὐκέτι μετ' αὐτοῦ περιεπάτουν. 67 

εἶπεν οὖν ὁ Ἰησοῦς τοῖς δώδεκα· Μὴ 

καὶ ὑμεῖς θέλετε ὑπάγειν; 68 ἀπεκρίθη 

οὖν αὐτῷ Σίμων Πέτρος· Κύριε, πρὸς 

τίνα ἀπελευσόμεθα; ῥήματα ζωῆς 

αἰωνίου ἔχεις· 69 καὶ ἡμεῖς 

πεπιστεύκαμεν καὶ ἐγνώκαμεν ὅτι σὺ 

εἶ ὁ Χριστὸς ὁ υἱὸς τοῦ Θεοῦ τοῦ 

ζῶντος.  
  

Τῌ ΤΡΙΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 1 - 13 

Τῷ καιρῷ ἐκείνῳ περιεπάτει ὁ Ἰησοῦς 

μετὰ ταῦτα ἐν τῇ Γαλιλαίᾳ· οὐ γὰρ 

ἤθελεν ἐν τῇ Ἰουδαίᾳ περιπατεῖν, ὅτι 

ἐζήτουν αὐτὸν οἱ Ἰουδαῖοι ἀποκτεῖναι. 
2 ἦν δὲ ἐγγὺς ἡ ἑορτὴ τῶν Ἰουδαίων ἡ 

σκηνοπηγία. 3 εἶπον οὖν πρὸς αὐτὸν οἱ 

ἀδελφοὶ αὐτοῦ· Μετάβηθι ἐντεῦθεν 

καὶ ὕπαγε εἰς τὴν Ἰουδαίαν, ἵνα καὶ οἱ 

μαθηταί σου θεωρήσωσι τὰ ἔργα σου 

ἃ ποιεῖς· 4 οὐδεὶς γάρ ἐν κρυπτῷ τι 

ποιεῖ καὶ ζητεῖ αὐτὸς ἐν παρρησίᾳ 

εἶναι. εἰ ταῦτα ποιεῖς, φανέρωσον 

σεαυτὸν τῷ κόσμῳ. 5 οὐδὲ γὰρ οἱ 

ἀδελφοὶ αὐτοῦ ἐπίστευον εἰς αὐτόν. 6 

λέγει οὖν αὐτοῖς ὁ Ἰησοῦς· Ὁ καιρὸς ὁ 

ἐμὸς οὔπω πάρεστιν, ὁ δὲ καιρὸς ὁ 

ὑμέτερος πάντοτέ ἐστιν ἕτοιμος. 7 οὐ 

δύναται ὁ κόσμος μισεῖν ὑμᾶς· ἐμὲ δὲ 

μισεῖ, ὅτι ἐγὼ μαρτυρῶ περὶ αὐτοῦ ὅτι 

τὰ ἔργα αὐτοῦ πονηρά ἐστιν. 8 ὑμεῖς 

ἀνάβητε εἰς τὴν ἑορτήν ταύτην, ἐγὼ 

οὔπω ἀναβαίνω εἰς τὴν ἑορτὴν 

ταύτην, ὅτι ὁ ἐμὸς καιρὸς οὔπω 

πεπλήρωται. 9 ταῦτα δὲ εἰπὼν αὐτοῖς 

ἔμεινεν ἐν τῇ Γαλιλαίᾳ. 10 Ὡς δὲ 

ἀνέβησαν οἱ ἀδελφοὶ αὐτοῦ, τότε καὶ 

αὐτὸς ἀνέβη εἰς τὴν ἑορτήν, οὐ 

φανερῶς, ἀλλ' ἐν κρυπτῷ. 11 οἱ οὖν 

Ἰουδαῖοι ἐζήτουν αὐτὸν ἐν τῇ ἑορτῇ 

καὶ ἔλεγον· Ποῦ ἐστιν ἐκεῖνος; 12 καὶ 

γογγυσμὸς πολὺς περὶ αὐτοῦ ἦν ἐν 

τοῖς ὄχλοις, οἱ μὲν ἔλεγον ὅτι ἀγαθός 

ἐστιν, ἄλλοι ἔλεγον, οὔ, ἀλλὰ πλανᾷ 

τὸν ὄχλον. 13 οὐδεὶς μέντοι παρρησίᾳ 

ἐλάλει περὶ αὐτοῦ διὰ τὸν φόβον τῶν 

Ἰουδαίων.  
  

Τῌ ΤΕΤΑΡΤῌ ΤΗΣ ΜΕΣΟΠΕΝΤΗΚΟΣΤΗΣ 
Ἐκ τοῦ κατὰ Ἰωάννην 

ζ΄ 14 - 30 

Τῆς ἑορτῆς μεσούσης ἀνέβη ὁ Ἰησοῦς 

εἰς τὸ ἱερὸν καὶ ἐδίδασκε. 15 ἐθαύμαζον 

οἱ Ἰουδαῖοι λέγοντες· Πῶς οὗτος 

γράμματα οἶδε μὴ μεμαθηκώς; 16 

ἀπεκρίθη οὖν αὐτοῖς ὁ Ἰησοῦς καὶ 

εἶπεν· Ἡ ἐμὴ διδαχὴ οὐκ ἔστιν ἐμὴ, 

ἀλλὰ τοῦ πέμψαντός με· 17 ἐάν τις 

θέλῃ τὸ θέλημα αὐτοῦ ποιεῖν, 

γνώσεται περὶ τῆς διδαχῆς, πότερον ἐκ 

τοῦ Θεοῦ ἐστιν ἢ ἐγὼ ἀπ' ἐμαυτοῦ 

λαλῶ. 18 ὁ ἀφ' ἑαυτοῦ λαλῶν τὴν 

δόξαν τὴν ἰδίαν ζητεῖ, ὁ δὲ ζητῶν τὴν 

δόξαν τοῦ πέμψαντος αὐτόν, οὗτος 

ἀληθής ἐστιν, καὶ ἀδικία ἐν αὐτῷ οὐκ 

ἔστιν. 19 οὐ Μωϋσῆς δέδωκεν ὑμῖν τὸν 

νόμον; καὶ οὐδεὶς ἐξ ὑμῶν ποιεῖ τὸν 

νόμον. τί με ζητεῖτε ἀποκτεῖναι; 20 

ἀπεκρίθη ὁ ὄχλος καὶ εἶπε· Δαιμόνιον 

ἔχεις· τίς σε ζητεῖ ἀποκτεῖναι; 21 



 16 

ἀπεκρίθη Ἰησοῦς καὶ εἶπεν αὐτοῖς· Ἓν 

ἔργον ἐποίησα, καὶ πάντες θαυμάζετε 

διὰ τοῦτο 22 Μωϋσῆς δέδωκεν ὑμῖν τὴν 

περιτομήν, οὐχ ὅτι ἐκ τοῦ Μωϋσέως 

ἐστὶν, ἀλλ' ἐκ τῶν πατέρων, καὶ ἐν 

σαββάτῳ περιτέμνετε ἄνθρωπον. 23 εἰ 

περιτομὴν λαμβάνει ἄνθρωπος ἐν 

σαββάτῳ, ἵνα μὴ λυθῇ ὁ νόμος 

Μωϋσέως, ἐμοὶ χολᾶτε ὅτι ὅλον 

ἄνθρωπον ὑγιῆ ἐποίησα ἐν σαββάτῳ! 
24 μὴ κρίνετε κατ' ὄψιν, ἀλλὰ τὴν 

δικαίαν κρίσιν κρίνατε. 25 Ἔλεγον οὖν 

τινες ἐκ τῶν Ἱεροσολυμιτῶν· Οὐχ 

οὗτός ἐστιν ὃν ζητοῦσιν ἀποκτεῖναι; 26 

καὶ ἴδε παρρησίᾳ λαλεῖ, καὶ οὐδὲν 

αὐτῷ λέγουσι. μήποτε ἀληθῶς 

ἔγνωσαν οἱ ἄρχοντες ὅτι οὗτός ἐστιν 

ἀληθῶς ὁ Χριστός; 27 ἀλλὰ τοῦτον 

οἴδαμεν πόθεν ἐστίν· ὁ δὲ Χριστὸς 

ὅταν ἔρχηται, οὐδεὶς γινώσκει πόθεν 

ἐστίν. 28 ἔκραξεν οὖν ἐν τῷ ἱερῷ 

διδάσκων ὁ Ἰησοῦς καὶ λέγων· Κἀμὲ 

οἴδατε, καὶ οἴδατε πόθεν εἰμί· καὶ ἀπ' 

ἐμαυτοῦ οὐκ ἐλήλυθα, ἀλλ' ἔστιν 

ἀληθινὸς ὁ πέμψας με, ὃν ὑμεῖς οὐκ 

οἴδατε· 29 ἐγὼ οἶδα αὐτόν, ὅτι παρ' 

αὐτοῦ εἰμι κἀκεῖνός με ἀπέστειλεν. 30 

Ἐζήτουν οὖν αὐτὸν πιάσαι, καὶ οὐδεὶς 

ἐπέβαλεν ἐπ' αὐτὸν τὴν χεῖρα, ὅτι 

οὔπω ἐληλύθει ἡ ὥρα αὐτοῦ.  
  

Τῌ ΠΕΜΠΤῌ ΤΗΣ Δ ΕΒΔΟΜΑΔΟΣ 
Ἐκ τοῦ κατὰ Ἰωάννην 

η΄ 12 - 20 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἐγώ εἰμι τὸ 

φῶς τοῦ κόσμου· ὁ ἀκολουθῶν ἐμοὶ οὐ 

μὴ περιπατήσῃ ἐν τῇ σκοτίᾳ, ἀλλ' ἕξει 

τὸ φῶς τῆς ζωῆς. 13 εἶπον οὖν αὐτῷ οἱ 

Φαρισαῖοι· Σὺ περὶ σεαυτοῦ μαρτυρεῖς· 

ἡ μαρτυρία σου οὐκ ἔστιν ἀληθής. 14 

ἀπεκρίθη Ἰησοῦς καὶ εἶπεν αὐτοῖς· 

Κἂν ἐγὼ μαρτυρῶ περὶ ἐμαυτοῦ, 

ἀληθής ἐστιν ἡ μαρτυρία μου, ὅτι οἶδα 

πόθεν ἦλθον καὶ ποῦ ὑπάγω· ὑμεῖς δὲ 

οὐκ οἴδατε πόθεν ἔρχομαι ἢ ποῦ 

ὑπάγω. 15 ὑμεῖς κατὰ τὴν σάρκα 

κρίνετε· ἐγὼ οὐ κρίνω οὐδένα. 16 καὶ 

ἐὰν κρίνω δὲ ἐγώ, ἡ κρίσις ἡ ἐμὴ 

ἀληθής ἐστιν, ὅτι μόνος οὐκ εἰμί, ἀλλ' 

ἐγὼ καὶ ὁ πέμψας με πατήρ. 17 καὶ ἐν 

τῷ νόμῳ δὲ τῷ ὑμετέρῳ γέγραπται ὅτι 

δύο ἀνθρώπων ἡ μαρτυρία ἀληθής 

ἐστιν. 18 ἐγώ εἰμι ὁ μαρτυρῶν περὶ 

ἐμαυτοῦ, καὶ μαρτυρεῖ περὶ ἐμοῦ ὁ 

πέμψας με πατήρ. 19 ἔλεγον οὖν αὐτῷ· 

Ποῦ ἐστιν ὁ πατήρ σου; ἀπεκρίθη 

Ἰησοῦς· Οὔτε ἐμὲ οἴδατε οὔτε τὸν 

πατέρα μου· εἰ ἐμὲ ᾔδειτε, καὶ τὸν 

πατέρα μου ᾔδειτε ἂν. 20 Ταῦτα τὰ 

ῥήματα ἐλάλησεν ὁ Ἰησοῦς ἐν τῷ 

γαζοφυλακίῳ διδάσκων ἐν τῷ ἱερῷ, 

καὶ οὐδεὶς ἐπίασεν αὐτόν, ὅτι οὔπω 

ἐληλύθει ἡ ὥρα αὐτοῦ.  
  

Τῌ ΠΑΡΑΣΚΕΥῌ ΤΗΣ Δ ΕΒΔΟΜΑΔΟΣ 
Ἐκ τοῦ κατὰ Ἰωάννην 

η΄ 21 - 30 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἐγὼ ὑπάγω καὶ 

ζητήσετέ με, καὶ ἐν τῇ ἁμαρτίᾳ ὑμῶν 

ἀποθανεῖσθε· ὅπου ἐγὼ ὑπάγω, ὑμεῖς 

οὐ δύνασθε ἐλθεῖν. 22 ἔλεγον οὖν οἱ 

Ἰουδαῖοι· Μήτι ἀποκτενεῖ ἑαυτόν, ὅτι 

λέγει, ὅπου ἐγὼ ὑπάγω, ὑμεῖς οὐ 

δύνασθε ἐλθεῖν; 23 καὶ εἶπεν αὐτοῖς· 

Ὑμεῖς ἐκ τῶν κάτω ἐστέ, ἐγὼ ἐκ τῶν 

ἄνω εἰμί· ὑμεῖς ἐκ τοῦ κόσμου τούτου 

ἐστέ, ἐγὼ οὐκ εἰμὶ ἐκ τοῦ κόσμου 

τούτου. 24 εἶπον οὖν ὑμῖν ὅτι 

ἀποθανεῖσθε ἐν ταῖς ἁμαρτίαις ὑμῶν· 

ἐὰν γὰρ μὴ πιστεύσητε ὅτι ἐγώ εἰμι, 

ἀποθανεῖσθε ἐν ταῖς ἁμαρτίαις ὑμῶν. 
25 ἔλεγον οὖν αὐτῷ· Σὺ τίς εἶ; καὶ εἶπεν 

αὐτοῖς ὁ Ἰησοῦς· Τὴν ἀρχὴν ὅ,τι καὶ 

λαλῶ ὑμῖν. 26 πολλὰ ἔχω περὶ ὑμῶν 



 17 

λαλεῖν καὶ κρίνειν· ἀλλ' ὁ πέμψας με 

ἀληθής ἐστι, κἀγὼ ἃ ἤκουσα παρ' 

αὐτοῦ, ταῦτα λέγω εἰς τὸν κόσμον. 27 

οὐκ ἔγνωσαν ὅτι τὸν πατέρα αὐτοῖς 

ἔλεγεν. 28 εἶπεν οὖν αὐτοῖς ὁ Ἰησοῦς· 

Ὅταν ὑψώσητε τὸν υἱὸν τοῦ 

ἀνθρώπου, τότε γνώσεσθε ὅτι ἐγώ 

εἰμι, καὶ ἀπ' ἐμαυτοῦ ποιῶ οὐδέν, 

ἀλλὰ καθὼς ἐδίδαξέ με ὁ πατὴρ μου, 

ταῦτα λαλῶ. 29 καὶ ὁ πέμψας με μετ' 

ἐμοῦ ἐστιν· οὐκ ἀφῆκέ με μόνον ὁ 

πατὴρ, ὅτι ἐγὼ τὰ ἀρεστὰ αὐτῷ ποιῶ 

πάντοτε. 30 Ταῦτα αὐτοῦ λαλοῦντος 

πολλοὶ ἐπίστευσαν εἰς αὐτόν.  
  

Τῼ ΣΑΒΒΑΤῼ ΤΗΣ Δ ΕΒΔΟΜΑΔΟΣ 
Ἐκ τοῦ κατὰ Ἰωάννην 

η΄ 31 - 42 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· Ἐὰν 

ὑμεῖς μείνητε ἐν τῷ λόγῳ τῷ ἐμῷ, 

ἀληθῶς μαθηταί μού ἐστε, 32 καὶ 

γνώσεσθε τὴν ἀλήθειαν καὶ ἡ ἀλήθεια 

ἐλευθερώσει ὑμᾶς. 33 ἀπεκρίθησαν 

αὐτῷ· Σπέρμα Ἀβραάμ ἐσμεν καὶ 

οὐδενὶ δεδουλεύκαμεν πώποτε· πῶς 

σὺ λέγεις ὅτι ἐλεύθεροι γενήσεσθε; 34 

ἀπεκρίθη αὐτοῖς ὁ Ἰησοῦς· Ἀμὴν ἀμὴν 

λέγω ὑμῖν ὅτι πᾶς ὁ ποιῶν τὴν 

ἁμαρτίαν δοῦλός ἐστι τῆς ἁμαρτίας. 35 

ὁ δὲ δοῦλος οὐ μένει ἐν τῇ οἰκίᾳ εἰς τὸν 

αἰῶνα· ὁ υἱὸς μένει εἰς τὸν αἰῶνα. 36 

ἐὰν οὖν ὁ υἱὸς ὑμᾶς ἐλευθερώσῃ 

ὄντως ἐλεύθεροι ἔσεσθε. 37 οἶδα ὅτι 

σπέρμα Ἀβραάμ ἐστε· ἀλλὰ ζητεῖτέ με 

ἀποκτεῖναι, ὅτι ὁ λόγος ὁ ἐμὸς οὐ 

χωρεῖ ἐν ὑμῖν. 38 ἐγὼ ὃ ἑώρακα παρὰ 

τῷ πατρὶ μου λαλῶ· καὶ ὑμεῖς οὖν ὃ 

ἑωράκατε παρὰ τῷ πατρὶ ὑμῶν 

ποιεῖτε. 39 Ἀπεκρίθησαν καὶ εἶπον 

αὐτῷ· Ὁ πατὴρ ἡμῶν Ἀβραάμ ἐστι. 

λέγει αὐτοῖς ὁ Ἰησοῦς· Εἰ τέκνα τοῦ 

Ἀβραάμ ἦτε, τὰ ἔργα τοῦ Ἀβραὰμ 

ἐποιεῖτε. 40 νῦν δὲ ζητεῖτέ με 

ἀποκτεῖναι, ἄνθρωπον ὃς τὴν 

ἀλήθειαν ὑμῖν λελάληκα, ἣν ἤκουσα 

παρὰ τοῦ Θεοῦ· τοῦτο Ἀβραὰμ οὐκ 

ἐποίησεν. 41 ὑμεῖς ποιεῖτε τὰ ἔργα τοῦ 

πατρὸς ὑμῶν. εἶπον οὖν αὐτῷ· Ἡμεῖς 

ἐκ πορνείας οὐ γεγεννήμεθα· ἕνα 

πατέρα ἔχομεν, τὸν Θεόν. 42 εἶπεν οὖν 

αὐτοῖς ὁ Ἰησοῦς· Εἰ ὁ Θεὸς πατὴρ ὑμῶν 

ἦν, ἠγαπᾶτε ἂν ἐμέ, ἐγὼ γὰρ ἐκ τοῦ 

Θεοῦ ἐξῆλθον καὶ ἥκω.  
  

ΚΥΡΙΑΚῌ Ε΄ ΤΗΣ ΣΑΜΑΡΕΙΤΙΔΟΣ 
Εἰς τὸν Ὄρθρον Ζ΄ Ἑωθινὸν Εὐαγγἐλιον 

ΕΩΘΙΝΟΝ Ζ΄ 
Ἐκ τοῦ κατὰ Ἰωάννην 

κ΄ 1 - 10 

Τῇ μιᾷ τῶν σαββάτων Μαρία ἡ 

Μαγδαληνὴ ἔρχεται πρωῒ σκοτίας ἔτι 

οὔσης εἰς τὸ μνημεῖον͵ καὶ βλέπει τὸν 

λίθον ἠρμένον ἐκ τοῦ μνημείου. 

Τρέχει οὖν καὶ ἔρχεται πρὸς Σίμωνα 

Πέτρον καὶ πρὸς τὸν ἄλλον μαθητὴν 

ὃν ἐφίλει ὁ Ἰησοῦς͵ καὶ λέγει αὐτοῖς͵ 

῏Ηραν τὸν Κύριον ἐκ τοῦ μνημείου͵ καὶ 

οὐκ οἴδαμεν ποῦ ἔθηκαν αὐτόν. 

Ἐξῆλθεν οὖν ὁ Πέτρος καὶ ὁ ἄλλος 

μαθητής͵ καὶ ἤρχοντο εἰς τὸ μνημεῖον. 

Ἔτρεχον δὲ οἱ δύο ὁμοῦ· καὶ ὁ ἄλλος 

μαθητὴς προέδραμεν τάχιον τοῦ 

Πέτρου καὶ ἦλθεν πρῶτος εἰς τὸ 

μνημεῖον͵καὶ παρακύψας βλέπει 

κείμενα τὰ ὀθόνια͵ οὐ μέντοι 

εἰσῆλθεν. Ἔρχεται οὖν καὶ Σίμων 

Πέτρος ἀκολουθῶν αὐτῷ͵ καὶ 

εἰσῆλθεν εἰς τὸ μνημεῖον· καὶ θεωρεῖ 

τὰ ὀθόνια κείμενα͵καὶ τὸ σουδάριον͵ ὃ 

ἦν ἐπὶ τῆς κεφαλῆς αὐτοῦ͵ οὐ μετὰ 

τῶν ὀθονίων κείμενον ἀλλὰ χωρὶς 

ἐντετυλιγμένον εἰς ἕνα τόπον. Τότε 

οὖν εἰσῆλθεν καὶ ὁ ἄλλος μαθητὴς ὁ 

ἐλθὼν πρῶτος εἰς τὸ μνημεῖον͵ καὶ 

εἶδεν καὶ ἐπίστευσεν·οὐδέπω γὰρ 

ᾔδεισαν τὴν γραφὴν ὅτι δεῖ αὐτὸν ἐκ 



 18 

νεκρῶν ἀναστῆναι. Ἀπῆλθον οὖν 

πάλιν πρὸς αὑτοὺς οἱ μαθηταί.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

δ΄ 5 - 42 

Τῷ καιρῷ ἐκείνῳ ἔρχεται ὁ Ἴησοῦς εἰς 

πόλιν τῆς Σαμαρείας λεγομένην 

Συχὰρ, πλησίον τοῦ χωρίου ὃ ἔδωκεν 

Ἰακὼβ Ἰωσὴφ τῷ υἱῷ αὐτοῦ. 6 ἦν δὲ 

ἐκεῖ πηγὴ τοῦ Ἰακώβ. ὁ οὖν Ἰησοῦς 

κεκοπιακὼς ἐκ τῆς ὁδοιπορίας 

ἐκαθέζετο οὕτως ἐπὶ τῇ πηγῇ· ὥρα ἦν 

ὡσεὶ ἕκτη. 7 ἔρχεται γυνὴ ἐκ τῆς 

Σαμαρείας ἀντλῆσαι ὕδωρ. λέγει αὐτῇ 

ὁ Ἰησοῦς· Δός μοι πεῖν. 8 οἱ γὰρ 

μαθηταὶ αὐτοῦ ἀπεληλύθεισαν εἰς τὴν 

πόλιν, ἵνα τροφὰς ἀγοράσωσι. 9 λέγει 

οὖν αὐτῷ ἡ γυνὴ ἡ Σαμαρεῖτις· Πῶς σὺ 

Ἰουδαῖος ὢν παρ' ἐμοῦ πεῖν αἰτεῖς, 

οὔσης γυναικὸς Σαμαρείτιδος ; οὐ γὰρ 

συγχρῶνται Ἰουδαῖοι Σαμαρείταις. 10 

ἀπεκρίθη Ἰησοῦς καὶ εἶπεν αὐτῇ· Εἰ 

ᾔδεις τὴν δωρεὰν τοῦ Θεοῦ καὶ τίς 

ἐστιν ὁ λέγων σοι, δός μοι πεῖν, σὺ ἂν 

ᾔτησας αὐτὸν, καὶ ἔδωκεν ἄν σοι ὕδωρ 

ζῶν. 11 λέγει αὐτῷ ἡ γυνή· Κύριε, οὔτε 

ἄντλημα ἔχεις, καὶ τὸ φρέαρ ἐστὶ 

βαθύ· πόθεν οὖν ἔχεις τὸ ὕδωρ τὸ ζῶν; 
12 μὴ σὺ μείζων εἶ τοῦ πατρὸς ἡμῶν 

Ἰακώβ, ὃς ἔδωκεν ἡμῖν τὸ φρέαρ, καὶ 

αὐτὸς ἐξ αὐτοῦ ἔπιε καὶ οἱ υἱοὶ αὐτοῦ 

καὶ τὰ θρέμματα αὐτοῦ; 13 ἀπεκρίθη 

Ἰησοῦς καὶ εἶπεν αὐτῇ· Πᾶς ὁ πίνων ἐκ 

τοῦ ὕδατος τούτου διψήσει πάλιν· 14 ὃς 

δ' ἂν πίῃ ἐκ τοῦ ὕδατος οὗ ἐγὼ δώσω 

αὐτῷ, οὐ μὴ διψήσει εἰς τὸν αἰῶνα, 

ἀλλὰ τὸ ὕδωρ ὃ δώσω αὐτῷ, γενήσεται 

ἐν αὐτῷ πηγὴ ὕδατος ἁλλομένου εἰς 

ζωὴν αἰώνιον. 15 λέγει πρὸς αὐτὸν ἡ 

γυνή· Κύριε, δός μοι τοῦτο τὸ ὕδωρ, ἵνα 

μὴ διψῶ μηδὲ ἔρχομαι ἐνθάδε ἀντλεῖν. 
16 λέγει αὐτῇ ὁ Ἰησοῦς· Ὕπαγε 

φώνησον τὸν ἄνδρα σου καὶ ἐλθὲ 

ἐνθάδε. 17 ἀπεκρίθη ἡ γυνὴ καὶ εἶπεν· 

Οὐκ ἔχω ἄνδρα. λέγει αὐτῇ ὁ Ἰησοῦς· 

Καλῶς εἶπας ὅτι ἄνδρα οὐκ ἔχω· 18 

πέντε γὰρ ἄνδρας ἔσχες, καὶ νῦν ὃν 

ἔχεις οὐκ ἔστι σου ἀνήρ· τοῦτο ἀληθὲς 

εἴρηκας. 19 λέγει αὐτῷ ἡ γυνή· Κύριε, 

θεωρῶ ὅτι προφήτης εἶ σύ. 20 οἱ 

πατέρες ἡμῶν ἐν τῷ ὄρει τούτῳ 

προσεκύνησαν· καὶ ὑμεῖς λέγετε ὅτι ἐν 

Ἱεροσολύμοις ἐστὶν ὁ τόπος ὅπου δεῖ 

προσκυνεῖν. 21 λέγει αὐτῇ ὁ Ἰησοῦς· 

Γύναι, πίστευσόν μοι ὅτι ἔρχεται ὥρα 

ὅτε οὔτε ἐν τῷ ὄρει τούτῳ οὔτε ἐν 

Ἱεροσολύμοις προσκυνήσετε τῷ πατρί. 
22 ὑμεῖς προσκυνεῖτε ὃ οὐκ οἴδατε, 

ἡμεῖς προσκυνοῦμεν ὃ οἴδαμεν· ὅτι ἡ 

σωτηρία ἐκ τῶν Ἰουδαίων ἐστίν. 23 ἀλλ' 

ἔρχεται ὥρα, καὶ νῦν ἐστιν, ὅτε οἱ 

ἀληθινοὶ προσκυνηταὶ 

προσκυνήσουσι τῷ πατρὶ ἐν πνεύματι 

καὶ ἀληθείᾳ· καὶ γὰρ ὁ πατὴρ 

τοιούτους ζητεῖ τοὺς προσκυνοῦντας 

αὐτόν. 24 πνεῦμα ὁ Θεός, καὶ τοὺς 

προσκυνοῦντας αὐτὸν ἐν πνεύματι 

καὶ ἀληθείᾳ δεῖ προσκυνεῖν. 25 λέγει 

αὐτῷ ἡ γυνή· Οἶδα ὅτι Μεσσίας 

ἔρχεται ὁ λεγόμενος Χριστός· ὅταν 

ἔλθῃ ἐκεῖνος, ἀναγγελεῖ ἡμῖν πάντα. 
26 λέγει αὐτῇ ὁ Ἰησοῦς· Ἐγώ εἰμι, ὁ 

λαλῶν σοι. 27 καὶ ἐπὶ τούτῳ ἦλθαν οἱ 

μαθηταὶ αὐτοῦ, καὶ ἐθαύμασαν ὅτι 

μετὰ γυναικὸς ἐλάλει· οὐδεὶς μέντοι 

εἶπε, τί ζητεῖς ἤ τί λαλεῖς μετ' αὐτῆς; 28 

Ἀφῆκεν οὖν τὴν ὑδρίαν αὐτῆς ἡ γυνὴ 

καὶ ἀπῆλθεν εἰς τὴν πόλιν, καὶ λέγει 

τοῖς ἀνθρώποις· 29 Δεῦτε ἴδετε 

ἄνθρωπον ὃς εἶπέ μοι πάντα ὅσα 

ἐποίησα· μήτι οὗτός ἐστιν ὁ Χριστός; 30 

ἐξῆλθον οὖν ἐκ τῆς πόλεως καὶ 

ἤρχοντο πρὸς αὐτόν. 31 Ἐν δὲ τῷ 

μεταξὺ ἠρώτων αὐτὸν οἱ μαθηταὶ 

λέγοντες· Ραββί, φάγε. 32 ὁ δὲ εἶπεν 



 19 

αὐτοῖς· Ἐγὼ βρῶσιν ἔχω φαγεῖν, ἣν 

ὑμεῖς οὐκ οἴδατε. 33 ἔλεγον οὖν οἱ 

μαθηταὶ πρὸς ἀλλήλους· Μή τις 

ἤνεγκεν αὐτῷ φαγεῖν; 34 λέγει αὐτοῖς ὁ 

Ἰησοῦς· Ἐμὸν βρῶμά ἐστιν ἵνα ποιῶ τὸ 

θέλημα τοῦ πέμψαντός με καὶ 

τελειώσω αὐτοῦ τὸ ἔργον. 35 οὐχ ὑμεῖς 

λέγετε ὅτι ἔτι τετράμηνός ἐστι καὶ ὁ 

θερισμὸς ἔρχεται; ἰδοὺ λέγω ὑμῖν, 

ἐπάρατε τοὺς ὀφθαλμοὺς ὑμῶν καὶ 

θεάσασθε τὰς χώρας, ὅτι λευκαί εἰσι 

πρὸς θερισμόν. ἤδη. 36 καὶ ὁ θερίζων 

μισθὸν λαμβάνει καὶ συνάγει καρπὸν 

εἰς ζωὴν αἰώνιον, ἵνα καὶ ὁ σπείρων 

ὁμοῦ χαίρῃ καὶ ὁ θερίζων. 37 ἐν γὰρ 

τούτῳ ὁ λόγος ἐστὶν ὁ ἀληθινὸς, ὅτι 

ἄλλος ἐστὶν ὁ σπείρων καὶ ἄλλος ὁ 

θερίζων. 38 ἐγὼ ἀπέστειλα ὑμᾶς 

θερίζειν ὃ οὐχ ὑμεῖς κεκοπιάκατε· 

ἄλλοι κεκοπιάκασι, καὶ ὑμεῖς εἰς τὸν 

κόπον αὐτῶν εἰσεληλύθατε. 39 Ἐκ δὲ 

τῆς πόλεως ἐκείνης πολλοὶ 

ἐπίστευσαν εἰς αὐτὸν τῶν Σαμαρειτῶν 

διὰ τὸν λόγον τῆς γυναικὸς, 

μαρτυρούσης ὅτι εἶπέ μοι πάντα ὅσα 

ἐποίησα. 40 ὡς οὖν ἦλθον πρὸς αὐτὸν 

οἱ Σαμαρεῖται, ἠρώτων αὐτὸν μεῖναι 

παρ' αὐτοῖς· καὶ ἔμεινεν ἐκεῖ δύο 

ἡμέρας. 41 καὶ πολλῷ πλείους 

ἐπίστευσαν διὰ τὸν λόγον αὐτοῦ, 42 τῇ 

τε γυναικὶ ἔλεγον ὅτι οὐκέτι διὰ τὴν 

σὴν λαλιὰν πιστεύομεν· αὐτοὶ γὰρ 

ἀκηκόαμεν, καὶ οἴδαμεν ὅτι οὗτός 

ἐστιν ἀληθῶς ὁ σωτὴρ τοῦ κόσμου, ὁ 

Χριστὀς.  
  

Τῌ ΔΕΥΤΕΡᾼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

η΄ 42 - 52 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Εἰ ὁ Θεὸς 

πατὴρ ὑμῶν ἦν, ἠγαπᾶτε ἂν ἐμέ, ἐγὼ 

γὰρ ἐκ τοῦ Θεοῦ ἐξῆλθον καὶ ἥκω· 

οὐδὲ γὰρ ἀπ' ἐμαυτοῦ ἐλήλυθα, ἀλλ' 

ἐκεῖνός με ἀπέστειλε. 43 διατί τὴν 

λαλιὰν τὴν ἐμὴν οὐ γινώσκετε; ὅτι οὐ 

δύνασθε ἀκούειν τὸν λόγον τὸν ἐμόν. 
44 ὑμεῖς ἐκ τοῦ πατρὸς τοῦ διαβόλου 

ἐστὲ, καὶ τὰς ἐπιθυμίας τοῦ πατρὸς 

ὑμῶν θέλετε ποιεῖν. ἐκεῖνος 

ἀνθρωποκτόνος ἦν ἀπ' ἀρχῆς, καὶ ἐν 

τῇ ἀληθείᾳ οὐκ ἔστηκεν, ὅτι οὐκ ἔστιν 

ἀλήθεια ἐν αὐτῷ· ὅταν λαλῇ τὸ 

ψεῦδος ἐκ τῶν ἰδίων λαλεῖ, ὅτι 

ψεύστης ἐστὶ καὶ ὁ πατὴρ αὐτοῦ. 45 ἐγὼ 

δὲ ὅτι τὴν ἀλήθειαν λέγω, οὐ 

πιστεύετέ μοι. 46 τίς ἐξ ὑμῶν ἐλέγχει 

με περὶ ἁμαρτίας; εἰ δὲ ἀλήθειαν 

λέγω, διατί ὑμεῖς οὐ πιστεύετέ μοι; 47 ὁ 

ὢν ἐκ τοῦ Θεοῦ τὰ ῥήματα τοῦ Θεοῦ 

ἀκούει· διὰ τοῦτο ὑμεῖς οὐκ ἀκούετε, 

ὅτι ἐκ τοῦ Θεοῦ οὐκ ἐστέ. 48 

ἀπεκρίθησαν οὖν οἱ Ἰουδαῖοι καὶ εἶπον 

αὐτῷ· Οὐ καλῶς λέγομεν ἡμεῖς ὅτι 

Σαμαρείτης εἶ σὺ καὶ δαιμόνιον ἔχεις; 
49 ἀπεκρίθη Ἰησοῦς· Ἐγὼ δαιμόνιον 

οὐκ ἔχω, ἀλλὰ τιμῶ τὸν πατέρα μου, 

καὶ ὑμεῖς ἀτιμάζετέ με. 50 ἐγὼ δὲ οὐ 

ζητῶ τὴν δόξαν μου· ἔστιν ὁ ζητῶν καὶ 

κρίνων. 51 ἀμὴν ἀμὴν λέγω ὑμῖν, ἐάν 

τις τὸν λόγον τὸν ἐμὸν τηρήσῃ, 

θάνατον οὐ μὴ θεωρήσῃ εἰς τὸν 

αἰῶνα. 52 εἶπον οὖν αὐτῷ οἱ Ἰουδαῖοι· 

Νῦν ἐγνώκαμεν ὅτι δαιμόνιον ἔχεις. 

Ἀβραὰμ ἀπέθανε καὶ οἱ προφῆται, καὶ 

σὺ λέγεις, ἐάν τις τὸν λόγον μου 

τηρήσῃ, οὐ μὴ γεύσηται θανάτου εἰς 

τὸν αἰῶνα.  
  

Τῌ ΤΡΙΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

η΄ 51 - 59 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ἀμὴν ἀμὴν 

λέγω ὑμῖν, ἐάν τις τὸν λόγον τὸν ἐμὸν 

τηρήσῃ, θάνατον οὐ μὴ θεωρήσῃ εἰς 



 20 

τὸν αἰῶνα. 52 εἶπον οὖν αὐτῷ οἱ 

Ἰουδαῖοι· Νῦν ἐγνώκαμεν ὅτι 

δαιμόνιον ἔχεις. Ἀβραὰμ ἀπέθανε καὶ 

οἱ προφῆται, καὶ σὺ λέγεις, ἐάν τις τὸν 

λόγον μου τηρήσῃ, οὐ μὴ γεύσηται 

θανάτου εἰς τὸν αἰῶνα; 53 μὴ σὺ 

μείζων εἶ τοῦ πατρὸς ἡμῶν Ἀβραάμ, 

ὅστις ἀπέθανε; καὶ οἱ προφῆται 

ἀπέθανον· τίνα σεαυτὸν σὺ ποιεῖς; 54 

ἀπεκρίθη Ἰησοῦς· Ἐὰν ἐγὼ δοξάζω 

ἐμαυτόν, ἡ δόξα μου οὐδέν ἐστιν· 

ἔστιν ὁ πατήρ μου ὁ δοξάζων με, ὃν 

ὑμεῖς λέγετε ὅτι Θεὸς ἡμῶν ἐστι· 55 καὶ 

οὐκ ἐγνώκατε αὐτόν· ἐγὼ δὲ οἶδα 

αὐτόν. καὶ ἐάν εἴπω ὅτι οὐκ οἶδα 

αὐτόν, ἔσομαι ὅμοιος ὑμῶν ψεύστης· 

ἀλλ' οἶδα αὐτὸν καὶ τὸν λόγον αὐτοῦ 

τηρῶ. 56 Ἀβραὰμ ὁ πατὴρ ὑμῶν 

ἠγαλλιάσατο ἵνα ἴδῃ τὴν ἡμέραν τὴν 

ἐμήν, καὶ εἶδε καὶ ἐχάρη. 57 εἶπον οὖν 

οἱ Ἰουδαῖοι πρὸς αὐτόν· Πεντήκοντα 

ἔτη οὔπω ἔχεις καὶ Ἀβραὰμ ἑώρακας; 
58 εἶπεν αὐτοῖς ὁ Ἰησοῦς· Ἀμὴν ἀμὴν 

λέγω ὑμῖν, πρὶν Ἀβραὰμ γενέσθαι 

ἐγὼ εἰμί. 59 ἦραν οὖν λίθους ἵνα 

βάλωσιν ἐπ' αὐτόν· Ἰησοῦς δὲ ἐκρύβη, 

καὶ ἐξῆλθεν ἐκ τοῦ ἱεροῦ διὰ μέσου 

αὐτῶν, καὶ παρῆγεν οὕτως.  
  

Τῌ ΤΕΤΑΡΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

στ΄ 5 - 14 

Τῷ καιρῷ ἐκείνῳ ἐπάρας ὁ Ἰησοῦς 

τοὺς ὀφθαλμοὺς καὶ θεασάμενος ὅτι 

πολὺς ὄχλος ἔρχεται πρὸς αὐτὸν, 

λέγει πρὸς τὸν Φίλιππον· Πόθεν 

ἀγοράσωμεν ἄρτους ἵνα φάγωσιν 

οὗτοι; 6 τοῦτο δὲ ἔλεγε πειράζων 

αὐτόν· αὐτὸς γὰρ ᾔδει τί ἔμελλε 

ποιεῖν. 7 ἀπεκρίθη αὐτῷ ὁ Φίλιππος· 

Διακοσίων δηναρίων ἄρτοι οὐκ 

ἀρκοῦσιν αὐτοῖς ἵνα ἕκαστος αὐτῶν 

βραχύ τι λάβῃ. 8 λέγει αὐτῷ εἷς ἐκ τῶν 

μαθητῶν αὐτοῦ, Ἀνδρέας ὁ ἀδελφὸς 

Σίμωνος Πέτρου· 9 Ἔστι παιδάριον ἓν 

ὧδε ὃς ἔχει πέντε ἄρτους κριθίνους 

καὶ δύο ὀψάρια· ἀλλὰ ταῦτα τί ἐστιν 

εἰς τοσούτους; 10 εἶπεν δὲ ὁ Ἰησοῦς· 

Ποιήσατε τοὺς ἀνθρώπους ἀναπεσεῖν· 

ἦν δὲ χόρτος πολὺς ἐν τῷ τόπῳ. 

ἀνέπεσον οὖν οἱ ἄνδρες τὸν ἀριθμὸν 

ὡσεὶ πεντακισχίλιοι. 11 ἔλαβε δὲ τοὺς 

ἄρτους ὁ Ἰησοῦς καὶ εὐχαριστήσας 

διέδωκε τοῖς μαθηταῖς, οἱ δὲ μαθηταὶ 

τοῖς ἀνακειμένοις· ὁμοίως καὶ ἐκ τῶν 

ὀψαρίων ὅσον ἤθελον. 12 ὡς δὲ 

ἐνεπλήσθησαν, λέγει τοῖς μαθηταῖς 

αὐτοῦ· Συναγάγετε τὰ περισσεύσαντα 

κλάσματα, ἵνα μή τι ἀπόληται. 13 

συνήγαγον οὖν καὶ ἐγέμισαν δώδεκα 

κοφίνους κλασμάτων ἐκ τῶν πέντε 

ἄρτων τῶν κριθίνων ἃ ἐπερίσσευσε 

τοῖς βεβρωκόσιν. 14 Οἱ οὖν ἄνθρωποι, 

ἰδόντες ὃ ἐποίησε σημεῖον ὁ Ἰησοῦς, 

ἔλεγον ὅτι οὗτός ἐστιν ἀληθῶς ὁ 

προφήτης ὁ ἐρχόμενος εἰς τὸν κόσμον.  
  

Τῌ ΠΕΜΠΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

θ΄ 39. ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Εἰς κρῖμα ἐγὼ 

εἰς τὸν κόσμον τοῦτον ἦλθον, ἵνα οἱ 

μὴ βλέποντες βλέπωσι καὶ οἱ 

βλέποντες τυφλοὶ γένωνται. 40 Καὶ 

ἤκουσαν ἐκ τῶν Φαρισαίων ταῦτα οἱ 

ὄντες μετ' αὐτοῦ, καὶ εἶπον αὐτῷ· Μὴ 

καὶ ἡμεῖς τυφλοί ἐσμεν; 41 εἶπεν αὐτοῖς 

ὁ Ἰησοῦς· Εἰ τυφλοὶ ἦτε, οὐκ ἂν εἴχετε 

ἁμαρτίαν· νῦν δὲ λέγετε ὅτι βλέπομεν· 

ἡ οὖν ἁμαρτία ὑμῶν μένει. 1 Ἀμὴν 

ἀμὴν λέγω ὑμῖν, ὁ μὴ εἰσερχόμενος 

διὰ τῆς θύρας εἰς τὴν αὐλὴν τῶν 

προβάτων, ἀλλὰ ἀναβαίνων 

ἀλλαχόθεν, ἐκεῖνος κλέπτης ἐστὶ καὶ 

λῃστής· 2 ὁ δὲ εἰσερχόμενος διὰ τῆς 



 21 

θύρας ποιμήν ἐστι τῶν προβάτων. 3 

τούτῳ ὁ θυρωρὸς ἀνοίγει, καὶ τὰ 

πρόβατα τῆς φωνῆς αὐτοῦ ἀκούει, καὶ 

τὰ ἴδια πρόβατα καλεῖ κατ' ὄνομα καὶ 

ἐξάγει αὐτά. 4 καὶ ὅταν τὰ ἴδια 

πρόβατα ἐκβάλῃ, ἔμπροσθεν αὐτῶν 

πορεύεται, καὶ τὰ πρόβατα αὐτῷ 

ἀκολουθεῖ, ὅτι οἴδασι τὴν φωνὴν 

αὐτοῦ· 5 ἀλλοτρίῳ δὲ οὐ μὴ 

ἀκολουθήσωσιν, ἀλλὰ φεύξονται ἀπ' 

αὐτοῦ, ὅτι οὐκ οἴδασι τῶν ἀλλοτρίων 

τὴν φωνήν. 6 Ταύτην τὴν παροιμίαν 

εἶπεν αὐτοῖς ὁ Ἰησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 7 

Εἶπεν οὖν πάλιν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν ὅτι ἐγώ εἰμι ἡ 

θύρα τῶν προβάτων. 8 πάντες ὅσοι 

ἦλθον πρὸ ἐμοῦ, κλέπται εἰσὶ καὶ 

λῃσταί· ἀλλ' οὐκ ἤκουσαν αὐτῶν τὰ 

πρόβατα. 9 ἐγώ εἰμι ἡ θύρα· δι' ἐμοῦ 

ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει.  
  

Τῌ ΠΑΡΑΣΚΕΥῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ι΄ 17 - 28 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους·διὰ τοῦτό ὁ 

πατὴρ με ἀγαπᾷ, ὅτι ἐγὼ τίθημι τὴν 

ψυχήν μου, ἵνα πάλιν λάβω αὐτήν. 18 

οὐδεὶς αἴρει αὐτὴν ἀπ' ἐμοῦ, ἀλλ' ἐγὼ 

τίθημι αὐτὴν ἀπ' ἐμαυτοῦ· ἐξουσίαν 

ἔχω θεῖναι αὐτήν, καὶ ἐξουσίαν ἔχω 

πάλιν λαβεῖν αὐτήν· ταύτην τὴν 

ἐντολὴν ἔλαβον παρὰ τοῦ πατρός μου. 
19 Σχίσμα οὖν πάλιν ἐγένετο ἐν τοῖς 

Ἰουδαίοις διὰ τοὺς λόγους τούτους. 20 

ἔλεγον δὲ πολλοὶ ἐξ αὐτῶν· Δαιμόνιον 

ἔχει καὶ μαίνεται· τί αὐτοῦ ἀκούετε; 21 

ἄλλοι ἔλεγον· Ταῦτα τὰ ῥήματα οὐκ 

ἔστι δαιμονιζομένου· μὴ δαιμόνιον 

δύναται τυφλῶν ὀφθαλμοὺς ἀνοῖγειν; 

22 Ἐγένετο δὲ τὰ ἐγκαίνια ἐν τοῖς 

Ἱεροσολύμοις, καὶ χειμὼν ἦν· 23 καὶ 

περιεπάτει ὁ Ἰησοῦς ἐν τῷ ἱερῷ ἐν τῇ 

στοᾷ τοῦ Σολομῶντος. 24 ἐκύκλωσαν 

οὖν αὐτὸν οἱ Ἰουδαῖοι καὶ ἔλεγον 

αὐτῷ· Ἕως πότε τὴν ψυχὴν ἡμῶν 

αἴρεις; εἰ σὺ εἶ ὁ Χριστός, εἰπὲ ἡμῖν 

παρρησίᾳ. 25 ἀπεκρίθη αὐτοῖς ὁ 

Ἰησοῦς· Εἶπον ὑμῖν, καὶ οὐ πιστεύετε· 

τὰ ἔργα ἃ ἐγὼ ποιῶ ἐν τῷ ὀνόματι τοῦ 

πατρός μου, ταῦτα μαρτυρεῖ περὶ 

ἐμοῦ· 26 ἀλλ' ὑμεῖς οὐ πιστεύετε· οὐ 

γάρ ἐστε ἐκ τῶν προβάτων τῶν ἐμῶν, 

καθὼς εἶπον ὑμῖν. 27 τὰ πρόβατα τὰ 

ἐμὰ τῆς φωνῆς μου ἀκούει, κἀγὼ 

γινώσκω αὐτά, καὶ ἀκολουθοῦσί μοι, 28 

κἀγὼ ζωὴν αἰώνιον δίδωμι αὐτοῖς.  
  

Τῼ ΣΑΒΒΑΤῼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ι΄ 27 - 38 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· τὰ πρόβατα τὰ 

ἐμὰ τῆς φωνῆς μου ἀκούει, κἀγὼ 

γινώσκω αὐτά, καὶ ἀκολουθοῦσί μοι, 28 

κἀγὼ ζωὴν αἰώνιον δίδωμι αὐτοῖς, καὶ 

οὐ μὴ ἀπόλωνται εἰς τὸν αἰῶνα, καὶ 

οὐχ ἁρπάσει τις αὐτὰ ἐκ τῆς χειρός 

μου. 29 ὁ πατήρ μου, ὃς δέδωκέ μοι, 

μεῖζων πάντων ἐστί, καὶ οὐδεὶς 

δύναται ἁρπάζειν ἐκ τῆς χειρὸς τοῦ 

πατρός μου. 30 ἐγὼ καὶ ὁ πατὴρ ἕν 

ἐσμεν. 31 Ἐβάστασαν οὖν πάλιν λίθους 

οἱ Ἰουδαῖοι ἵνα λιθάσωσιν αὐτόν. 32 

ἀπεκρίθη αὐτοῖς ὁ Ἰησοῦς· Πολλὰ 

ἔργα καλὰ ἔδειξα ὑμῖν ἐκ τοῦ πατρός 

μου, διὰ ποῖον αὐτῶν ἔργον λιθάζετέ 

με; 33 ἀπεκρίθησαν αὐτῷ οἱ Ἰουδαῖοι 

λέγοντες· Περὶ καλοῦ ἔργου οὐ 

λιθάζομέν σε, ἀλλὰ περὶ βλασφημίας, 

καὶ ὅτι σὺ ἄνθρωπος ὢν ποιεῖς 

σεαυτὸν Θεόν. 34 ἀπεκρίθη αὐτοῖς ὁ 

Ἰησοῦς· Οὐκ ἔστι γεγραμμένον ἐν τῷ 



 22 

νόμῳ ὑμῶν, ἐγὼ εἶπα, θεοί ἐστε; 35 εἰ 

ἐκείνους εἶπε θεοὺς, πρὸς οὓς ὁ λόγος 

τοῦ Θεοῦ ἐγένετο, καὶ οὐ δύναται 

λυθῆναι ἡ γραφή, 36 ὃν ὁ πατὴρ ἡγίασε 

καὶ ἀπέστειλεν εἰς τὸν κόσμον, ὑμεῖς 

λέγετε ὅτι βλασφημεῖς, ὅτι εἶπον, υἱὸς 

τοῦ Θεοῦ εἰμι; 37 εἰ οὐ ποιῶ τὰ ἔργα τοῦ 

πατρός μου, μὴ πιστεύετέ μοι· 38 εἰ δὲ 

ποιῶ, κἂν ἐμοὶ μὴ πιστεύητε, τοῖς 

ἔργοις πιστεύσατε, ἵνα γνῶτε καὶ 

πιστεύσητε, ὅτι ἐν ἐμοὶ ὁ πατὴρ κἀγὼ 

ἐν αὐτῷ.  
  

ΚΥΡΙΑΚῌ ΕΚΤῌ ΤΟΥ ΤΥΦΛΟΥ 
Εἰς τὸν Ὄρθρον τὸ Η΄ Ἑωθινὸν Εὐαγγἐλιον 

ΕΩΘΙΝΟΝ Η΄ 
Ἐκ τοῦ κατὰ Ἰωάννην 

κ΄ 11 - 18 

Τῷ καιρῷ ἐκείνῳ, Μαρία εἱστήκει πρὸς 

τὸ μνημεῖον κλαίουσα ἔξω. Ὡς οὖν 

ἔκλαιεν παρέκυψεν εἰς τὸ 

μνημεῖον͵καὶ θεωρεῖ δύο ἀγγέλους ἐν 

λευκοῖς καθεζομένους͵ ἕνα πρὸς τῇ 

κεφαλῇ καὶ ἕνα πρὸς τοῖς ποσίν͵ ὅπου 

ἔκειτο τὸ σῶμα τοῦ Ἰησοῦ. Καὶ 

λέγουσιν αὐτῇ ἐκεῖνοι· Γύναι͵ τί 

κλαίεις; λέγει αὐτοῖς· Ὅτι ἦραν τὸν 

Κύριόν μου͵ καὶ οὐκ οἶδα ποῦ ἔθηκαν 

αὐτόν. Ταῦτα εἰποῦσα ἐστράφη εἰς τὰ 

ὀπίσω͵ καὶ θεωρεῖ τὸν Ἰησοῦν ἑστῶτα͵ 

καὶ οὐκ ᾔδει ὅτι Ἰησοῦς ἐστιν. Λέγει 

αὐτῇ Ἰησοῦς͵ Γύναι͵ τί κλαίεις; τίνα 

ζητεῖς; ἐκείνη δοκοῦσα ὅτι ὁ κηπουρός 

ἐστιν λέγει αὐτῷ͵ Κύριε͵ εἰ σὺ 

ἐβάστασας αὐτόν͵ εἰπέ μοι ποῦ 

ἔθηκας αὐτόν͵ κἀγὼ αὐτὸν ἀρῶ. Λέγει 

αὐτῇ Ἰησοῦς· Μαρία. Στραφεῖσα 

ἐκείνη λέγει αὐτῷ Ἑβραϊστί͵ Ραββουνὶ 

(ὃ λέγεται Διδάσκαλε). Λέγει αὐτῇ 

ὁἸησοῦς͵ Μή μου ἅπτου͵ οὔπω γὰρ 

ἀναβέβηκα πρὸς τὸν πατέρα· πορεύου 

δὲ πρὸς τοὺς ἀδελφούς μου καὶ εἰπὲ 

αὐτοῖς͵ Ἀναβαίνω πρὸς τὸν πατέρα 

μου καὶ πατέρα ὑμῶν καὶ Θεόν μου 

καὶ Θεὸν ὑμῶν. Ἔρχεται Μαρία ἡ 

Μαγδαληνὴ ἀπαγγέλλουσα τοῖς 

μαθηταῖς ὅτι ἑώρακα τὸν Κύριον͵ καὶ 

ταῦτα εἶπεν αὐτῇ.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

θ΄ 1 - 38 

Τῷ καιρῷ ἐκείνῳ παράγων ὁ Ἰησοῦς 

εἶδεν ἄνθρωπον τυφλὸν ἐκ γενετῆς· 2 

καὶ ἠρώτησαν αὐτὸν οἱ μαθηταὶ αὐτοῦ 

λέγοντες· Ραββί, τίς ἥμαρτεν, οὗτος ἢ 

οἱ γονεῖς αὐτοῦ, ἵνα τυφλὸς γεννηθῇ; 3 

ἀπεκρίθη Ἰησοῦς· Οὔτε οὗτος ἥμαρτεν 

οὔτε οἱ γονεῖς αὐτοῦ, ἀλλ' ἵνα 

φανερωθῇ τὰ ἔργα τοῦ Θεοῦ ἐν αὐτῷ. 
4 ἐμὲ δεῖ ἐργάζεσθαι τὰ ἔργα τοῦ 

πέμψαντός με ἕως ἡμέρα ἐστίν· 

ἔρχεται νὺξ ὅτε οὐδεὶς δύναται 

ἐργάζεσθαι. 5 ὅταν ἐν τῷ κόσμῳ ὦ, 

φῶς εἰμι τοῦ κόσμου. 6 ταῦτα εἰπὼν 

ἔπτυσεν χαμαὶ καὶ ἐποίησε πηλὸν ἐκ 

τοῦ πτύσματος, καὶ ἐπέχρισε τὸν 

πηλὸν ἐπὶ τοὺς ὀφθαλμοὺς τοῦ 

τυφλοῦ 7 καὶ εἶπεν αὐτῷ· Ὕπαγε νίψαι 

εἰς τὴν κολυμβήθραν τοῦ Σιλωάμ, ὃ 

ἑρμηνεύεται ἀπεσταλμένος. ἀπῆλθεν 

οὖν καὶ ἐνίψατο, καὶ ἦλθε βλέπων. 8 Οἱ 

οὖν γείτονες καὶ οἱ θεωροῦντες αὐτὸν 

τὸ πρότερον ὅτι τυφλὸς ἦν, ἔλεγον· 

Οὐχ οὗτός ἐστιν ὁ καθήμενος καὶ 

προσαιτῶν; 9 ἄλλοι ἔλεγον ὅτι οὗτός 

ἐστιν· ἄλλοι δὲ ὅτι ὅμοιος αὐτῷ ἐστιν. 

ἐκεῖνος ἔλεγεν ὅτι ἐγώ εἰμι. 10 ἔλεγον 

οὖν αὐτῷ· Πῶς ἀνεῴχθησάν σου οἱ 

ὀφθαλμοί; 11 ἀπεκρίθη ἐκεῖνος καὶ 

εἶπεν· Ἄνθρωπος λεγόμενος Ἰησοῦς 

πηλὸν ἐποίησε καὶ ἐπέχρισέ μου τοὺς 

ὀφθαλμοὺς καὶ εἶπέ μοι· ὕπαγε εἰς τὴν 

κολυμβήθραν τοῦ Σιλωὰμ καὶ νίψαι· 

ἀπελθὼν δὲ καὶ νιψάμενος ἀνέβλεψα. 
12 εἶπον οὖν αὐτῷ· Ποῦ ἐστιν ἐκεῖνος; 

λέγει· Οὐκ οἶδα. 13 Ἄγουσιν αὐτὸν πρὸς 



 23 

τοὺς Φαρισαίους, τόν ποτε τυφλόν. 14 

ἦν δὲ σάββατον ὅτε τὸν πηλὸν 

ἐποίησεν ὁ Ἰησοῦς καὶ ἀνέῳξεν αὐτοῦ 

τοὺς ὀφθαλμούς. 15 πάλιν οὖν ἠρώτων 

αὐτὸν καὶ οἱ Φαρισαῖοι πῶς 

ἀνέβλεψεν. ὁ δὲ εἶπεν αὐτοῖς· Πηλὸν 

ἐπέθηκέ μου ἐπὶ τοὺς ὀφθαλμούς, καὶ 

ἐνιψάμην, καὶ βλέπω. 16 ἔλεγον οὖν ἐκ 

τῶν Φαρισαίων τινές· Οὗτος ὁ 

ἄνθρωπος οὐκ ἔστι παρὰ τοῦ Θεοῦ, ὅτι 

τὸ σάββατον οὐ τηρεῖ. ἄλλοι ἔλεγον· 

Πῶς δύναται ἄνθρωπος ἁμαρτωλὸς 

τοιαῦτα σημεῖα ποιεῖν; καὶ σχίσμα ἦν 

ἐν αὐτοῖς. 17 λέγουσι τῷ τυφλῷ πάλιν· 

Σὺ τί λέγεις περὶ αὐτοῦ, ὅτι ἤνοιξέ σου 

τοὺς ὀφθαλμούς; ὁ δὲ εἶπεν ὅτι 

προφήτης ἐστίν. 18 οὐκ ἐπίστευον οὖν 

οἱ Ἰουδαῖοι περὶ αὐτοῦ ὅτι τυφλὸς ἦν 

καὶ ἀνέβλεψεν, ἕως ὅτου ἐφώνησαν 

τοὺς γονεῖς αὐτοῦ τοῦ ἀναβλέψαντος 
19 καὶ ἠρώτησαν αὐτοὺς λέγοντες· 

Οὗτός ἐστιν ὁ υἱὸς ὑμῶν, ὃν ὑμεῖς 

λέγετε ὅτι τυφλὸς ἐγεννήθη; πῶς οὖν 

ἄρτι βλέπει; 20 ἀπεκρίθησαν δὲ αὐτοῖς 

οἱ γονεῖς αὐτοῦ καὶ εἶπον· Οἴδαμεν ὅτι 

οὗτός ἐστιν ὁ υἱὸς ἡμῶν καὶ ὅτι 

τυφλὸς ἐγεννήθη· 21 πῶς δὲ νῦν βλέπει 

οὐκ οἴδαμεν, ἢ τίς ἤνοιξεν αὐτοῦ τοὺς 

ὀφθαλμοὺς ἡμεῖς οὐκ οἴδαμεν· αὐτὸς 

ἡλικίαν ἔχει, αὐτὸν ἐρωτήσατε, αὐτὸς 

περὶ ἑαυτοῦ λαλήσει. 22 ταῦτα εἶπον οἱ 

γονεῖς αὐτοῦ, ὅτι ἐφοβοῦντο τοὺς 

Ἰουδαίους· ἤδη γὰρ συνετέθειντο οἱ 

Ἰουδαῖοι ἵνα, ἐάν τις ὁμολογήσῃ 

Χριστόν, ἀποσυνάγωγος γένηται. 23 

διὰ τοῦτο οἱ γονεῖς αὐτοῦ εἶπον ὅτι 

ἡλικίαν ἔχει, αὐτὸν ἐρωτήσατε. 24 

Ἐφώνησαν οὖν ἐκ δευτέρου τὸν 

ἄνθρωπον ὃς ἦν τυφλὸς, καὶ εἶπον 

αὐτῷ· Δὸς δόξαν τῷ Θεῷ· ἡμεῖς 

οἴδαμεν ὅτι ὁ ἄνθρωπος οὗτος 

ἁμαρτωλός ἐστιν. 25 ἀπεκρίθη οὖν 

ἐκεῖνος καὶ εἶπεν· Εἰ ἁμαρτωλός ἐστιν 

οὐκ οἶδα· ἓν οἶδα, ὅτι τυφλὸς ὢν ἄρτι 

βλέπω. 26 εἶπον δὲ αὐτῷ πάλιν· Τί 

ἐποίησέ σοι; πῶς ἤνοιξέ σου τοὺς 

ὀφθαλμούς; 27 ἀπεκρίθη αὐτοῖς· Εἶπον 

ὑμῖν ἤδη, καὶ οὐκ ἠκούσατε· τί πάλιν 

θέλετε ἀκούειν; μὴ καὶ ὑμεῖς θέλετε 

αὐτοῦ μαθηταὶ γενέσθαι; 28 

ἐλοιδόρησαν αὐτὸν καὶ εἶπον· Σὺ εἶ 

μαθητὴς ἐκείνου· ἡμεῖς δὲ τοῦ 

Μωϋσέως ἐσμὲν μαθηταί. 29 ἡμεῖς 

οἴδαμεν ὅτι Μωϋσεῖ λελάληκεν ὁ 

Θεός· τοῦτον δὲ οὐκ οἴδαμεν πόθεν 

ἐστίν. 30 ἀπεκρίθη ὁ ἄνθρωπος καὶ 

εἶπεν αὐτοῖς· Ἐν γὰρ τούτῳ 

θαυμαστόν ἐστιν, ὅτι ὑμεῖς οὐκ οἴδατε 

πόθεν ἐστί, καὶ ἀνέῳξέ μου τοὺς 

ὀφθαλμούς. 31 οἴδαμεν δὲ ὅτι 

ἁμαρτωλῶν ὁ Θεὸς οὐκ ἀκούει, ἀλλ' 

ἐάν τις θεοσεβὴς ᾖ καὶ τὸ θέλημα 

αὐτοῦ ποιῇ, τούτου ἀκούει. 32 ἐκ τοῦ 

αἰῶνος οὐκ ἠκούσθη ὅτι ἤνοιξέ τις 

ὀφθαλμοὺς τυφλοῦ γεγεννημένου· 33 

εἰ μὴ ἦν οὗτος παρὰ Θεοῦ, οὐκ 

ἠδύνατο ποιεῖν οὐδέν. 34 ἀπεκρίθησαν 

καὶ εἶπον αὐτῷ· Ἐν ἁμαρτίαις σὺ 

ἐγεννήθης ὅλος, καὶ σὺ διδάσκεις 

ἡμᾶς; καὶ ἐξέβαλον αὐτὸν ἔξω. 35 

Ἤκουσεν Ἰησοῦς ὅτι ἐξέβαλον αὐτὸν 

ἔξω, καὶ εὑρὼν αὐτὸν εἶπεν αὐτῷ· Σὺ 

πιστεύεις εἰς τὸν υἱὸν τοῦ Θεοῦ; 36 

ἀπεκρίθη ἐκεῖνος καὶ εἶπε· Καὶ τίς 

ἐστι, Κύριε, ἵνα πιστεύσω εἰς αὐτόν; 37 

εἶπε δὲ αὐτῷ ὁ Ἰησοῦς· Καὶ ἑώρακας 

αὐτὸν καὶ ὁ λαλῶν μετὰ σοῦ ἐκεῖνός 

ἐστιν. 38 ὁ δὲ ἔφη· Πιστεύω, Κύριε· καὶ 

προσεκύνησεν αὐτῷ.  
  

Τῌ ΔΕΥΤΕΡᾼ ΤΗΣ ΣΤ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ια΄ 47 - 54 

Τῷ καιρῷ ἐκείνῳ συνήγαγον οἱ 

ἀρχιερεῖς καὶ οἱ Φαρισαῖοι συνέδριον 

κατὰ τοῦ Ἰησοῦ λέγοντες· Τί ποιοῦμεν, 



 24 

ὅτι οὗτος ὁ ἄνθρωπος πολλὰ σημεῖα 

ποιεῖ; 48 ἐὰν ἀφῶμεν αὐτὸν οὕτω, 

πάντες πιστεύσουσιν εἰς αὐτόν, καὶ 

ἐλεύσονται οἱ Ρωμαῖοι καὶ ἀροῦσιν 

ἡμῶν καὶ τὸν τόπον καὶ τὸ ἔθνος. 49 εἷς 

δέ τις ἐξ αὐτῶν Καϊάφας, ἀρχιερεὺς 

ὢν τοῦ ἐνιαυτοῦ ἐκείνου, εἶπεν αὐτοῖς· 

Ὑμεῖς οὐκ οἴδατε οὐδέν, 50 οὐδὲ 

διαλογίζεσθε ὅτι συμφέρει ὑμῖν ἵνα εἷς 

ἄνθρωπος ἀποθάνῃ ὑπὲρ τοῦ λαοῦ 

καὶ μὴ ὅλον τὸ ἔθνος ἀπόληται. 51 

τοῦτο δὲ ἀφ' ἑαυτοῦ οὐκ εἶπεν, ἀλλὰ 

ἀρχιερεὺς ὢν τοῦ ἐνιαυτοῦ ἐκείνου 

προεφήτευσεν ὅτι ἔμελλεν ὁ Ἰησοῦς 

ἀποθνήσκειν ὑπὲρ τοῦ ἔθνους, 52 καὶ 

οὐχ ὑπὲρ τοῦ ἔθνους μόνον, ἀλλ' ἵνα 

καὶ τὰ τέκνα τοῦ Θεοῦ τὰ 

διεσκορπισμένα συναγάγῃ εἰς ἕν. 53 

ἀπ' ἐκείνης οὖν τῆς ἡμέρας 

συνεβουλεύσαντο ἵνα ἀποκτείνωσιν 

αὐτόν. 54 Ἰησοῦς οὖν οὐκέτι παρρησίᾳ 

περιεπάτει ἐν τοῖς Ἰουδαίοις, ἀλλὰ 

ἀπῆλθεν ἐκεῖθεν εἰς τὴν χώραν ἐγγὺς 

τῆς ἐρήμου, εἰς Ἐφραὶμ λεγομένην 

πόλιν, κἀκεῖ διέτριβε μετὰ τῶν 

μαθητῶν αὐτοῦ.  
  

Τῌ ΤΡΙΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιβ΄ 19 - 36 

Τῷ καιρῷ ἐκείνῳ συμβούλιον 

ἔποίησαν οἱ Φαρισαῖοι κατὰ τοῦ Ἰησοῦ 

καὶ εἶπον πρὸς ἑαυτούς· Θεωρεῖτε ὅτι 

οὐκ ὠφελεῖτε οὐδέν; ἴδε ὁ κόσμος 

ὀπίσω αὐτοῦ ἀπῆλθεν. 20 Ἦσαν δέ 

τινες Ἕλληνες ἐκ τῶν ἀναβαινόντων 

ἵνα προσκυνήσωσιν ἐν τῇ ἑορτῇ. 21 

οὗτοι οὖν προσῆλθον Φιλίππῳ τῷ ἀπὸ 

Βηθσαϊδὰ τῆς Γαλιλαίας, καὶ ἠρώτων 

αὐτὸν λέγοντες· Κύριε, θέλομεν τὸν 

Ἰησοῦν ἰδεῖν. 22 ἔρχεται Φίλιππος καὶ 

λέγει τῷ Ἀνδρέᾳ, καὶ πάλιν Ἀνδρέας 

καὶ Φίλιππος καὶ λέγουσι τῷ Ἰησοῦ· 23 

ὁ δὲ Ἰησοῦς ἀπεκρίνατο αὐτοῖς λέγων· 

Ἐλήλυθεν ἡ ὥρα ἵνα δοξασθῇ ὁ υἱὸς 

τοῦ ἀνθρώπου. 24 ἀμὴν ἀμὴν λέγω 

ὑμῖν, ἐὰν μὴ ὁ κόκκος τοῦ σίτου πεσὼν 

εἰς τὴν γῆν ἀποθάνῃ, αὐτὸς μόνος 

μένει· ἐὰν δὲ ἀποθάνῃ, πολὺν καρπὸν 

φέρει. 25 ὁ φιλῶν τὴν ψυχὴν αὐτοῦ 

ἀπολέσει αὐτήν, καὶ ὁ μισῶν τὴν 

ψυχὴν αὐτοῦ ἐν τῷ κόσμῳ τούτῳ, εἰς 

ζωὴν αἰώνιον φυλάξει αὐτήν. 26 ἐὰν 

ἐμοί διακονῇ τις, ἐμοὶ ἀκολουθείτω, 

καὶ ὅπου εἰμὶ ἐγὼ, ἐκεῖ καὶ ὁ διάκονος 

ὁ ἐμὸς ἔσται· καὶ ἐάν τις ἐμοὶ διακονῇ, 

τιμήσει αὐτὸν ὁ πατήρ. 27 Νῦν ἡ ψυχή 

μου τετάρακται, καὶ τί εἴπω; Πάτερ, 

σῶσόν με ἐκ τῆς ὥρας ταύτης. ἀλλὰ 

διὰ τοῦτο ἦλθον εἰς τὴν ὥραν ταύτην. 
28 πάτερ, δόξασόν σου τὸ ὄνομα. ἦλθεν 

οὖν φωνὴ ἐκ τοῦ οὐρανοῦ· Καὶ 

ἐδόξασα καὶ πάλιν δοξάσω. 29 ὁ οὖν 

ὄχλος ὁ ἑστὼς καὶ ἀκούσας ἔλεγε 

βροντὴν γεγονέναι· ἄλλοι ἔλεγον· 

Ἄγγελος αὐτῷ λελάληκεν. 30 ἀπεκρίθη 

ὁ Ἰησοῦς καὶ εἶπεν· Οὐ δι' ἐμὲ αὕτη ἡ 

φωνὴ γέγονεν, ἀλλὰ δι' ὑμᾶς. 31 νῦν 

κρίσις ἐστὶ τοῦ κόσμου τούτου, νῦν ὁ 

ἄρχων τοῦ κόσμου τούτου 

ἐκβληθήσεται ἔξω· 32 κἀγὼ ἐὰν ὑψωθῶ 

ἐκ τῆς γῆς, πάντας ἑλκύσω πρὸς 

ἐμαυτόν. 33 τοῦτο δὲ ἔλεγεν σημαίνων 

ποίῳ θανάτῳ ἤμελλεν ἀποθνήσκειν. 34 

ἀπεκρίθη αὐτῷ ὁ ὄχλος· Ἡμεῖς 

ἠκούσαμεν ἐκ τοῦ νόμου ὅτι ὁ Χριστὸς 

μένει εἰς τὸν αἰῶνα, καὶ πῶς σὺ λέγεις, 

δεῖ ὑψωθῆναι τὸν υἱὸν τοῦ ἀνθρώπου; 

τίς ἐστιν οὗτος ὁ υἱὸς τοῦ ἀνθρώπου; 35 

εἶπεν οὖν αὐτοῖς ὁ Ἰησοῦς· Ἔτι μικρὸν 

χρόνον τὸ φῶς μεθ' ὑμῶν ἐστι· 

περιπατεῖτε ἕως τὸ φῶς ἔχετε, ἵνα μὴ 

σκοτία ὑμᾶς καταλάβῃ· καὶ ὁ 

περιπατῶν ἐν τῇ σκοτίᾳ οὐκ οἶδεν ποῦ 

ὑπάγει. 36 ἕως τὸ φῶς ἔχετε, πιστεύετε 

εἰς τὸ φῶς ἵνα υἱοὶ φωτὸς γένησθε.  



 25 

  
Τῌ ΤΕΤΑΡΤῌ ΤΗΣ ΣΤ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
ιβ΄ 36 - 47 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ἕως τὸ φῶς 

ἔχετε, πιστεύετε εἰς τὸ φῶς ἵνα υἱοὶ 

φωτὸς γένησθε. Ταῦτα ἐλάλησεν 

Ἰησοῦς, καὶ ἀπελθὼν ἐκρύβη ἀπ' 

αὐτῶν. 37 Τοσαῦτα δὲ αὐτοῦ σημεῖα 

πεποιηκότος ἔμπροσθεν αὐτῶν οὐκ 

ἐπίστευον εἰς αὐτόν, 38 ἵνα ὁ λόγος 

Ἡσαΐου τοῦ προφήτου πληρωθῇ ὃν 

εἶπε· Κύριε, τίς ἐπίστευσε τῇ ἀκοῇ 

ἡμῶν; καὶ ὁ βραχίων Κυρίου τίνι 

ἀπεκαλύφθη; 39 διὰ τοῦτο οὐκ 

ἠδύναντο πιστεύειν, ὅτι πάλιν εἶπεν 

Ἡσαΐας· 40 Τετύφλωκεν αὐτῶν τοὺς 

ὀφθαλμοὺς καὶ πεπώρωκεν αὐτῶν τὴν 

καρδίαν, ἵνα μὴ ἴδωσι τοῖς ὀφθαλμοῖς 

καὶ νοήσωσι τῇ καρδίᾳ καὶ 

ἐπιστραφῶσι, καὶ ἰάσομαι αὐτούς. 41 

ταῦτα εἶπεν Ἡσαΐας ὅτε εἶδεν τὴν 

δόξαν αὐτοῦ καὶ ἐλάλησε περὶ αὐτοῦ. 
42 ὅμως μέντοι καὶ ἐκ τῶν ἀρχόντων 

πολλοὶ ἐπίστευσαν εἰς αὐτόν, ἀλλὰ 

διὰ τοὺς Φαρισαίους οὐχ ὡμολόγουν, 

ἵνα μὴ ἀποσυνάγωγοι γένωνται· 43 

ἠγάπησαν γὰρ τὴν δόξαν τῶν 

ἀνθρώπων μᾶλλον ἤπερ τὴν δόξαν 

τοῦ Θεοῦ. 44 Ἰησοῦς δὲ ἔκραξε καὶ 

εἶπεν· Ὁ πιστεύων εἰς ἐμὲ οὐ πιστεύει 

εἰς ἐμὲ, ἀλλ' εἰς τὸν πέμψαντά με, 45 

καὶ ὁ θεωρῶν ἐμὲ θεωρεῖ τὸν 

πέμψαντά με. 46 ἐγὼ φῶς εἰς τὸν 

κόσμον ἐλήλυθα, ἵνα πᾶς ὁ πιστεύων 

εἰς ἐμὲ ἐν τῇ σκοτίᾳ μὴ μείνῃ. 47 καὶ 

ἐάν τίς μου ἀκούσῃ τῶν ῥημάτων καὶ 

μὴ πιστεύσῃ, ἐγὼ οὐ κρίνω αὐτόν· οὐ 

γὰρ ἦλθον ἵνα κρίνω τὸν κόσμον, ἀλλ' 

ἵνα σώσω τὸν κόσμον.  
  

Τῌ ΠΕΜΠΤῌ ΤΗΣ ΑΝΑΛΗΨΕΩΣ 

 
Εἰς τὸν Ὄρθρον τὸ Γ΄ Ἑωθινὸν Εὐαγγἐλιον 

ΕΩΘΙΝΟΝ Γ΄ 
Ἐκ τοῦ κατὰ Μᾶρκον 

ιστ΄ 9 - 20 

Ἀναστὰς ὁ Ἰησοῦς πρωῒ πρώτῃ 

σαββάτου ἐφάνη πρῶτον Μαρίᾳ τῇ 

Μαγδαληνῇ͵ παρ΄ ἧς ἐκβεβλήκει ἑπτὰ 

δαιμόνια. ἐκείνη πορευθεῖσα 

ἀπήγγειλεν τοῖς μετ΄ αὐτοῦ 

γενομένοις πενθοῦσι καὶ κλαίουσιν· 

κἀκεῖνοι ἀκούσαντες ὅτι ζῇ καὶ 

ἐθεάθη ὑπ΄ αὐτῆς ἠπίστησαν. Μετὰ δὲ 

ταῦτα δυσὶν ἐξ αὐτῶν περιπατοῦσιν 

ἐφανερώθη ἐν ἑτέρᾳ μορφῇ 

πορευομένοις εἰς ἀγρόν· κἀκεῖνοι 

ἀπελθόντες ἀπήγγειλαν τοῖς λοιποῖς· 

οὐδὲ ἐκείνοις ἐπίστευσαν. Ὕστερον 

ἀνακειμένοις αὐτοῖς τοῖς ἕνδεκα 

ἐφανερώθη͵ καὶ ὠνείδισεν τὴν 

ἀπιστίαν αὐτῶν καὶ σκληροκαρδίαν 

ὅτι τοῖς θεασαμένοις αὐτὸν 

ἐγηγερμένον οὐκ ἐπίστευσαν. καὶ 

εἶπεν αὐτοῖς͵ Πορευθέντες εἰς τὸν 

κόσμον ἅπαντα κηρύξατε τὸ 

εὐαγγέλιον πάσῃ τῇ κτίσει. ὁ 

πιστεύσας καὶ βαπτισθεὶς σωθήσεται͵ 

ὁ δὲ ἀπιστήσας κατακριθήσεται. 

σημεῖα δὲ τοῖς πιστεύσασιν ταῦτα 

παρακολουθήσει· ἐν τῷ ὀνόματί μου 

δαιμόνια ἐκβαλοῦσιν͵ γλώσσαις 

λαλήσουσιν καιναῖς͵ ὄφεις ἀροῦσιν͵ 

κἂν θανάσιμόν τι πίωσιν οὐ μὴ αὐτοὺς 

βλάψει· ἐπὶ ἀρρώστους χεῖρας 

ἐπιθήσουσιν καὶ καλῶς ἕξουσιν. Ὁ 

μὲν οὖν Κύριος μετὰ τὸ λαλῆσαι 

αὐτοῖς ἀνελήφθη εἰς τὸν οὐρανὸν καὶ 

ἐκάθισεν ἐκ δεξιῶν τοῦ θεοῦ. ἐκεῖνοι 

δὲ ἐξελθόντες ἐκήρυξαν πανταχοῦ͵ 

τοῦ Κυρίου συνεργοῦντος καὶ τὸν 

λόγον βεβαιοῦντος διὰ τῶν 

ἐπακολουθούντων σημείων. Ἀμὴν. 
  



 26 

Εἰς τὴν Λειτουργίαν 
Ἐκ τοῦ κατὰ Λουκᾶν 

κδ΄ 36 - 53 

Τῷ καιρῷ ἐκείνῳ, ἀναστὰς ὁ Ἰησοῦς ἐκ 

νεκρῶν ἔστη ἐν μέσῳ τῶν μαθητῶν 

αὐτοῦ καὶ λέγει αὐτοῖς· Εἰρήνη ὑμῖν. 37 

πτοηθέντες δὲ καὶ ἔμφοβοι γενόμενοι 

ἐδόκουν πνεῦμα θεωρεῖν. 38 καὶ εἶπεν 

αὐτοῖς· Τί τεταραγμένοι ἐστέ, καὶ διατί 

διαλογισμοὶ ἀναβαίνουσιν ἐν ταῖς 

καρδίαις ὑμῶν; 39 ἴδετε τὰς χεῖράς μου 

καὶ τοὺς πόδας μου, ὅτι αὐτὸς ἐγώ 

εἰμι· ψηλαφήσατέ με καὶ ἴδετε, ὅτι 

πνεῦμα σάρκα καὶ ὀστέα οὐκ ἔχει 

καθὼς ἐμὲ θεωρεῖτε ἔχοντα. 40 καὶ 

τοῦτο εἰπὼν ἐπέδειξεν αὐτοῖς τὰς 

χεῖρας καὶ τοὺς πόδας. 41 ἔτι δὲ 

ἀπιστούντων αὐτῶν ἀπὸ τῆς χαρᾶς 

καὶ θαυμαζόντων εἶπεν αὐτοῖς· Ἔχετέ 

τι βρώσιμον ἐνθάδε; 42 οἱ δὲ ἐπέδωκαν 

αὐτῷ ἰχθύος ὀπτοῦ μέρος καὶ ἀπὸ 

μελισσίου κηρίου, 43 καὶ λαβὼν 

ἐνώπιον αὐτῶν ἔφαγεν. 44 εἶπε δὲ 

αὐτοῖς· Οὗτοι οἱ λόγοι οὓς ἐλάλησα 

πρὸς ὑμᾶς ἔτι ὢν σὺν ὑμῖν, ὅτι δεῖ 

πληρωθῆναι πάντα τὰ γεγραμμένα ἐν 

τῷ νόμῳ Μωϋσέως καὶ προφήταις καὶ 

ψαλμοῖς περὶ ἐμοῦ. 45 τότε διήνοιξεν 

αὐτῶν τὸν νοῦν τοῦ συνιέναι τὰς 

γραφάς, 46 καὶ εἶπεν αὐτοῖς ὅτι Οὕτω 

γέγραπται καὶ οὕτως ἔδει παθεῖν τὸν 

Χριστὸν καὶ ἀναστῆναι ἐκ νεκρῶν τῇ 

τρίτῃ ἡμέρᾳ, 47 καὶ κηρυχθῆναι ἐπὶ τῷ 

ὀνόματι αὐτοῦ μετάνοιαν καὶ ἄφεσιν 

ἁμαρτιῶν εἰς πάντα τὰ ἔθνη, 

ἀρξάμενον ἀπὸ Ἱερουσαλήμ. 48 ὑμεῖς 

δέ ἐστε μάρτυρες τούτων. 49 καὶ ἰδοὺ 

ἐγὼ ἀποστέλλω τὴν ἐπαγγελίαν τοῦ 

πατρός μου ἐφ' ὑμᾶς· ὑμεῖς δὲ 

καθίσατε ἐν τῇ πόλει Ἱερουσαλήμ ἕως 

οὗ ἐνδύσησθε δύναμιν ἐξ ὕψους. 50 

Ἐξήγαγε δὲ αὐτοὺς ἔξω ἕως εἰς 

Βηθανίαν, καὶ ἐπάρας τὰς χεῖρας 

αὐτοῦ εὐλόγησεν αὐτούς. 51 καὶ 

ἐγένετο ἐν τῷ εὐλογεῖν αὐτὸν αὐτοὺς 

διέστη ἀπ' αὐτῶν καὶ ἀνεφέρετο εἰς 

τὸν οὐρανόν. 52 καὶ αὐτοὶ 

προσκυνήσαντες αὐτὸν ὑπέστρεψαν 

εἰς Ἱερουσαλὴμ μετὰ χαρᾶς μεγάλης, 
53 καὶ ἦσαν διὰ παντὸς ἐν τῷ ἱερῷ 

αἰνοῦντες καὶ εὐλογοῦντες τὸν Θεόν. 

Ἀμήν.  
  

Τῌ ΠΑΡΑΣΚΕΥῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιδ΄ 1 - 11 

Εἶπεν ὁ Κύριος τοῖς ἑαὐτοῦ Μαθηταῖς· 

Μὴ ταρασσέσθω ὑμῶν ἡ καρδία· 

πιστεύετε εἰς τὸν Θεόν, καὶ εἰς ἐμὲ 

πιστεύετε. 2 ἐν τῇ οἰκίᾳ τοῦ πατρός 

μου μοναὶ πολλαί εἰσιν· εἰ δὲ μή, εἶπον 

ἂν ὑμῖν. πορεύομαι ἑτοιμάσαι τόπον 

ὑμῖν· 3 καὶ ἐὰν πορευθῶ καὶ ἑτοιμάσω 

ὑμῖν τόπον, πάλιν ἔρχομαι καὶ 

παραλήψομαι ὑμᾶς πρὸς ἐμαυτόν, ἵνα 

ὅπου εἰμὶ ἐγὼ, καὶ ὑμεῖς ἦτε. 4 καὶ 

ὅπου ἐγὼ ὑπάγω οἴδατε, καὶ τὴν ὁδόν 

οἴδατε. 5 Λέγει αὐτῷ Θωμᾶς· Κύριε, 

οὐκ οἴδαμεν ποῦ ὑπάγεις· καὶ πῶς 

δυνάμεθα τὴν ὁδὸν εἰδέναι; 6 λέγει 

αὐτῷ ὁ Ἰησοῦς· Ἐγώ εἰμι ἡ ὁδὸς καὶ ἡ 

ἀλήθεια καὶ ἡ ζωή· οὐδεὶς ἔρχεται 

πρὸς τὸν πατέρα εἰ μὴ δι' ἐμοῦ. 7 εἰ 

ἐγνώκειτέ με, καὶ τὸν πατέρα μου 

ἐγνώκειτε ἄν· καὶ ἀπ' ἄρτι γινώσκετε 

αὐτὸν καὶ ἑωράκατε αὐτόν. 8 Λέγει 

αὐτῷ Φίλιππος· Κύριε, δεῖξον ἡμῖν τὸν 

πατέρα καὶ ἀρκεῖ ἡμῖν. 9 λέγει αὐτῷ ὁ 

Ἰησοῦς· Τοσοῦτον χρόνον μεθ' ὑμῶν 

εἰμι, καὶ οὐκ ἔγνωκάς με, Φίλιππε; ὁ 

ἑωρακὼς ἐμὲ ἑώρακε τὸν πατέρα· καὶ 

πῶς σὺ λέγεις, δεῖξον ἡμῖν τὸν 

πατέρα; 10 οὐ πιστεύεις ὅτι ἐγὼ ἐν τῷ 

πατρὶ καὶ ὁ πατὴρ ἐν ἐμοί ἐστι; τὰ 

ῥήματα ἃ ἐγὼ λαλῶ ὑμῖν, ἀπ' ἐμαυτοῦ 

οὐ λαλῶ· ὁ δὲ πατὴρ ὁ ἐν ἐμοὶ μένων 



 27 

αὐτὸς ποιεῖ τὰ ἔργα. 11 πιστεύετέ μοι 

ὅτι ἐγὼ ἐν τῷ πατρὶ καὶ ὁ πατὴρ ἐν 

ἐμοί ἐστιν.  
  

Τῼ ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιδ΄ 10 - 21 

Εἶπεν ὁ Κύριος τοῖς ἑαὐτοῦ Μαθηταῖς· 

Τὰ ῥήματα ἃ ἐγὼ λαλῶ ὑμῖν, ἀπ' 

ἐμαυτοῦ οὐ λαλῶ· ὁ δὲ πατὴρ ὁ ἐν ἐμοὶ 

μένων αὐτὸς ποιεῖ τὰ ἔργα. 11 

πιστεύετέ μοι ὅτι ἐγὼ ἐν τῷ πατρὶ καὶ 

ὁ πατὴρ ἐν ἐμοί· εἰ δὲ μή, διὰ τὰ ἔργα 

αὐτὰ πιστεύετέ μοι. 12 ἀμὴν ἀμὴν λέγω 

ὑμῖν, ὁ πιστεύων εἰς ἐμὲ, τὰ ἔργα ἃ 

ἐγὼ ποιῶ κἀκεῖνος ποιήσει, καὶ 

μείζονα τούτων ποιήσει, ὅτι ἐγὼ πρὸς 

τὸν πατέρα μου πορεύομαι, 13 καὶ ὅ,τι 

ἂν αἰτήσητε ἐν τῷ ὀνόματί μου, τοῦτο 

ποιήσω, ἵνα δοξασθῇ ὁ πατὴρ ἐν τῷ 

υἱῷ. 14 ἐάν τι αἰτήσητέ με ἐν τῷ 

ὀνόματί μου, ἐγὼ ποιήσω. 15 Ἐὰν 

ἀγαπᾶτέ με, τὰς ἐντολὰς τὰς ἐμὰς 

τηρήσατε, 16 καὶ ἐγὼ ἐρωτήσω τὸν 

πατέρα καὶ ἄλλον παράκλητον δώσει 

ὑμῖν, ἵνα μένει μεθ' ὑμῶν εἰς τὸν 

αἰῶνα, 17 τὸ Πνεῦμα τῆς ἀληθείας, ὃ ὁ 

κόσμος οὐ δύναται λαβεῖν, ὅτι οὐ 

θεωρεῖ αὐτὸ οὐδὲ γινώσκει αὐτὸ· ὑμεῖς 

δὲ γινώσκετε αὐτό, ὅτι παρ' ὑμῖν μένει 

καὶ ἐν ὑμῖν ἔσται. 18 Οὐκ ἀφήσω ὑμᾶς 

ὀρφανούς· ἔρχομαι πρὸς ὑμᾶς. 19 ἔτι 

μικρὸν καὶ ὁ κόσμος με οὐκέτι θεωρεῖ, 

ὑμεῖς δὲ θεωρεῖτέ με, ὅτι ἐγὼ ζῶ καὶ 

ὑμεῖς ζήσεσθε. 20 ἐν ἐκείνῃ τῇ ἡμέρᾳ 

γνώσεσθε ὑμεῖς ὅτι ἐγὼ ἐν τῷ πατρί 

μου καὶ ὑμεῖς ἐν ἐμοὶ κἀγὼ ἐν ὑμῖν. 21 

ὁ ἔχων τὰς ἐντολάς μου καὶ τηρῶν 

αὐτὰς, ἐκεῖνός ἐστιν ὁ ἀγαπῶν με· ὁ δὲ 

ἀγαπῶν με ἀγαπηθήσεται ὑπὸ τοῦ 

πατρός μου, καὶ ἐγὼ ἀγαπήσω αὐτὸν 

καὶ ἐμφανίσω αὐτῷ ἐμαυτόν.  
  

ΚΥΡΙΑΚῌ ΕΒΔΟΜῌ ΤΩΝ ΑΓΙΩΝ ΠΑΤΕΡΩΝ 
Εἰς τὸν Ὄρθρον τὸ Γ΄ Ἑωθινὸν Εὐαγγἐλιον 

ΕΩΘΙΝΟΝ Γ΄ 
Ἐκ τοῦ κατὰ Μᾶρκον 

ιστ΄ 9 - 20 

Ἀναστὰς ὁ Ἰησοῦς πρωῒ πρώτῃ 

σαββάτου ἐφάνη πρῶτον Μαρίᾳ τῇ 

Μαγδαληνῇ͵ παρ΄ ἧς ἐκβεβλήκει ἑπτὰ 

δαιμόνια. ἐκείνη πορευθεῖσα 

ἀπήγγειλεν τοῖς μετ΄ αὐτοῦ 

γενομένοις πενθοῦσι καὶ κλαίουσιν· 

κἀκεῖνοι ἀκούσαντες ὅτι ζῇ καὶ 

ἐθεάθη ὑπ΄ αὐτῆς ἠπίστησαν. Μετὰ δὲ 

ταῦτα δυσὶν ἐξ αὐτῶν περιπατοῦσιν 

ἐφανερώθη ἐν ἑτέρᾳ μορφῇ 

πορευομένοις εἰς ἀγρόν· κἀκεῖνοι 

ἀπελθόντες ἀπήγγειλαν τοῖς λοιποῖς· 

οὐδὲ ἐκείνοις ἐπίστευσαν. Ὕστερον 

ἀνακειμένοις αὐτοῖς τοῖς ἕνδεκα 

ἐφανερώθη͵ καὶ ὠνείδισεν τὴν 

ἀπιστίαν αὐτῶν καὶ σκληροκαρδίαν 

ὅτι τοῖς θεασαμένοις αὐτὸν 

ἐγηγερμένον οὐκ ἐπίστευσαν. καὶ 

εἶπεν αὐτοῖς͵ Πορευθέντες εἰς τὸν 

κόσμον ἅπαντα κηρύξατε τὸ 

εὐαγγέλιον πάσῃ τῇ κτίσει. ὁ 

πιστεύσας καὶ βαπτισθεὶς σωθήσεται͵ 

ὁ δὲ ἀπιστήσας κατακριθήσεται. 

σημεῖα δὲ τοῖς πιστεύσασιν ταῦτα 

παρακολουθήσει· ἐν τῷ ὀνόματί μου 

δαιμόνια ἐκβαλοῦσιν͵ γλώσσαις 

λαλήσουσιν καιναῖς͵ ὄφεις ἀροῦσιν͵ 

κἂν θανάσιμόν τι πίωσιν οὐ μὴ αὐτοὺς 

βλάψει· ἐπὶ ἀρρώστους χεῖρας 

ἐπιθήσουσιν καὶ καλῶς ἕξουσιν. Ὁ 

μὲν οὖν Κύριος μετὰ τὸ λαλῆσαι 

αὐτοῖς ἀνελήφθη εἰς τὸν οὐρανὸν καὶ 

ἐκάθισεν ἐκ δεξιῶν τοῦ θεοῦ. ἐκεῖνοι 

δὲ ἐξελθόντες ἐκήρυξαν πανταχοῦ͵ 

τοῦ Κυρίου συνεργοῦντος καὶ τὸν 

λόγον βεβαιοῦντος διὰ τῶν 

ἐπακολουθούντων σημείων. Ἀμὴν. 
  



 28 

Εἰς τὴν Λειτουργίαν 
Ἐκ τοῦ κατὰ Ἰωάννην 

ιζ΄ 1 - 13 

Τῷ καιρῷ ἐκείνῳ ἐπάρας ὁ Ἰησοῦς 

τοὺς ὀφθαλμοὺς αὐτοῦ εἰς τὸν 

οὐρανὸν, εἶπε· Πάτερ, ἐλήλυθεν ἡ 

ὥρα· δόξασόν σου τὸν υἱόν, ἵνα καὶ ὁ 

υἱὸς σου δοξάσῃ σέ, 2 καθὼς ἔδωκας 

αὐτῷ ἐξουσίαν πάσης σαρκός, ἵνα πᾶν 

ὃ δέδωκας αὐτῷ δώσῃ αὐτοῖς ζωὴν 

αἰώνιον. 3 αὕτη δέ ἐστιν ἡ αἰώνιος ζωή, 

ἵνα γινώσκωσιν σὲ τὸν μόνον 

ἀληθινὸν Θεὸν καὶ ὃν ἀπέστειλας 

Ἰησοῦν Χριστόν. 4 ἐγώ σε ἐδόξασα ἐπὶ 

τῆς γῆς, τὸ ἔργον ἐτελειώσα ὃ 

δέδωκάς μοι ἵνα ποιήσω· 5 καὶ νῦν 

δόξασόν με σύ, πάτερ, παρὰ σεαυτῷ 

τῇ δόξῃ ᾗ εἶχον πρὸ τοῦ τὸν κόσμον 

εἶναι παρὰ σοί. 6 Ἐφανέρωσά σου τὸ 

ὄνομα τοῖς ἀνθρώποις οὓς δέδωκάς 

μοι ἐκ τοῦ κόσμου. σοὶ ἦσαν καὶ ἐμοὶ 

αὐτοὺς δέδωκας, καὶ τὸν λόγον σου 

τετηρήκασι. 7 νῦν ἔγνωκαν ὅτι πάντα 

ὅσα δέδωκάς μοι παρὰ σοῦ εἰσιν· 8 ὅτι 

τὰ ῥήματα ἃ ἔδωκάς μοι δέδωκα 

αὐτοῖς, καὶ αὐτοὶ ἔλαβον καὶ ἔγνωσαν 

ἀληθῶς ὅτι παρὰ σοῦ ἐξῆλθον, καὶ 

ἐπίστευσαν ὅτι σύ με ἀπέστειλας. 9 

ἐγὼ περὶ αὐτῶν ἐρωτῶ· οὐ περὶ τοῦ 

κόσμου ἐρωτῶ ἀλλὰ περὶ ὧν δέδωκάς 

μοι, ὅτι σοί εἰσι, 10 καὶ τὰ ἐμὰ πάντα σά 

ἐστιν καὶ τὰ σὰ ἐμά, καὶ δεδόξασμαι 

ἐν αὐτοῖς. 11 καὶ οὐκέτι εἰμὶ ἐν τῷ 

κόσμῳ, καὶ αὐτοὶ ἐν τῷ κόσμῳ εἰσί, καὶ 

ἐγὼ πρὸς σὲ ἔρχομαι. Πάτερ ἅγιε, 

τήρησον αὐτοὺς ἐν τῷ ὀνόματί σου 

οὓς δέδωκάς μοι, ἵνα ὦσιν ἓν καθὼς 

ἡμεῖς. 12 ὅτε ἤμην μετ' αὐτῶν ἐν τῷ 

κόσμῳ, ἐγὼ ἐτήρουν αὐτοὺς ἐν τῷ 

ὀνόματί σου οὓς δέδωκάς μοι 

ἐφύλαξα, καὶ οὐδεὶς ἐξ αὐτῶν 

ἀπώλετο εἰ μὴ ὁ υἱὸς τῆς ἀπωλείας, 

ἵνα ἡ γραφὴ πληρωθῇ. 13 νῦν δὲ πρὸς 

σὲ ἔρχομαι, καὶ ταῦτα λαλῶ ἐν τῷ 

κόσμῳ ἵνα ἔχωσι τὴν χαρὰν τὴν ἐμὴν 

πεπληρωμένην ἐν αὑτοῖς.  
  

Τῌ ΔΕΥΤΕΡᾼ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιδ΄ 27 - 31 - ιε΄ 1 - 7 

Εἶπεν ὁ Κύριος τοῖς ἑαυτοῦ Μαθηταῖς· 

μὴ ταρασσέσθω ὑμῶν ἡ καρδία μηδὲ 

δειλιάτω. 28 ἠκούσατε ὅτι ἐγὼ εἶπον 

ὑμῖν, ὑπάγω καὶ ἔρχομαι πρὸς ὑμᾶς· εἰ 

ἠγαπᾶτέ με, ἐχάρητε ἄν ὅτι εἶπον, 

πορεύομαι πρὸς τὸν πατέρα· ὅτι ὁ 

πατὴρ μου μείζων μού ἐστι. 29 καὶ νῦν 

εἴρηκα ὑμῖν πρὶν γενέσθαι, ἵνα ὅταν 

γένηται πιστεύσητε. 30 οὐκέτι πολλὰ 

λαλήσω μεθ' ὑμῶν· ἔρχεται γὰρ ὁ τοῦ 

κόσμου ἄρχων, καὶ ἐν ἐμοὶ οὐκ ἔχει 

οὐδέν· 31 ἀλλ' ἵνα γνῷ ὁ κόσμος ὅτι 

ἀγαπῶ τὸν πατέρα, καὶ καθὼς 

ἐνετείλατό μοι ὁ πατήρ, οὕτω ποιῶ. 

ἐγείρεσθε, ἄγωμεν ἐντεῦθεν. Ἐγώ εἰμι 

ἡ ἄμπελος ἡ ἀληθινή, καὶ ὁ πατήρ μου 

ὁ γεωργός ἐστι. 2 πᾶν κλῆμα ἐν ἐμοὶ 

μὴ φέρον καρπόν, αἴρει αὐτό, καὶ πᾶν 

τὸ καρπὸν φέρον, καθαίρει αὐτὸ, ἵνα 

πλείονα καρπὸν φέρῃ. 3 ἤδη ὑμεῖς 

καθαροί ἐστε διὰ τὸν λόγον ὃν 

λελάληκα ὑμῖν. 4 μείνατε ἐν ἐμοί, 

κἀγὼ ἐν ὑμῖν. καθὼς τὸ κλῆμα οὐ 

δύναται καρπὸν φέρειν ἀφ' ἑαυτοῦ, 

ἐὰν μὴ μένῃ ἐν τῇ ἀμπέλῳ, οὕτως 

οὐδὲ ὑμεῖς, ἐὰν μὴ ἐν ἐμοὶ μένητε. 5 

ἐγώ εἰμι ἡ ἄμπελος, ὑμεῖς τὰ κλήματα. 

ὁ μένων ἐν ἐμοὶ κἀγὼ ἐν αὐτῷ, οὗτος 

φέρει καρπὸν πολύν, ὅτι χωρὶς ἐμοῦ 

οὐ δύνασθε ποιεῖν οὐδέν. 6 ἐὰν μή τις 

μένῃ ἐν ἐμοί, ἐβλήθη ἔξω ὡς τὸ κλῆμα 

καὶ ἐξηράνθη, καὶ συνάγουσιν αὐτὰ 

καὶ εἰς τὸ πῦρ βάλλουσι, καὶ καίεται. 7 

ἐὰν μείνητε ἐν ἐμοὶ καὶ τὰ ῥήματά μου 

ἐν ὑμῖν μείνῃ, ὃ ἐὰν θέλητε 

αἰτήσασθε, καὶ γενήσεται.  



 29 

  
Τῌ ΤΡΙΤῌ ΤΗΣ Ζ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
ιστ΄ 2 - 12 

Εἶπεν ὁ Κύριος τοῖς ἑαυτοῦ Μαθηταῖς· 

ἔρχεται ὥρα ἵνα πᾶς ὁ ἀποκτείνας 

ὑμᾶς δόξῃ λατρείαν προσφέρειν τῷ 

Θεῷ. 3 καὶ ταῦτα ποιήσουσιν, ὅτι οὐκ 

ἔγνωσαν τὸν πατέρα οὐδὲ ἐμέ. 4 ἀλλὰ 

ταῦτα λελάληκα ὑμῖν ἵνα ὅταν ἔλθῃ ἡ 

ὥρα, μνημονεύητε αὐτῶν ὅτι ἐγὼ 

εἶπον ὑμῖν. ταῦτα δὲ ὑμῖν ἐξ ἀρχῆς 

οὐκ εἶπον, ὅτι μεθ' ὑμῶν ἤμην. 5 νῦν δὲ 

ὑπάγω πρὸς τὸν πέμψαντά με, καὶ 

οὐδεὶς ἐξ ὑμῶν ἐρωτᾷ με ποῦ ὑπάγεις! 
6 ἀλλ' ὅτι ταῦτα λελάληκα ὑμῖν, ἡ 

λύπη πεπλήρωκε ὑμῶν τὴν καρδίαν. 7 

ἀλλ' ἐγὼ τὴν ἀλήθειαν λέγω ὑμῖν· 

συμφέρει ὑμῖν ἵνα ἐγὼ ἀπέλθω. ἐὰν 

γὰρ μὴ ἀπέλθω, ὁ παράκλητος οὐκ 

ἐλεύσεται πρὸς ὑμᾶς· ἐὰν δὲ πορευθῶ, 

πέμψω αὐτὸν πρὸς ὑμᾶς· 8 καὶ ἐλθὼν 

ἐκεῖνος ἐλέγξει τὸν κόσμον περὶ 

ἁμαρτίας καὶ περὶ δικαιοσύνης καὶ 

περὶ κρίσεως. 9 περὶ ἁμαρτίας μέν, ὅτι 

οὐ πιστεύουσιν εἰς ἐμέ· 10 περὶ 

δικαιοσύνης δέ, ὅτι πρὸς τὸν πατέρα 

μου ὑπάγω καὶ οὐκέτι θεωρεῖτέ με· 11 

περὶ δὲ κρίσεως, ὅτι ὁ ἄρχων τοῦ 

κόσμου τούτου κέκριται. 12 Ἔτι πολλὰ 

ἔχω λέγειν ὑμῖν, ἀλλ' οὐ δύνασθε 

βαστάζειν ἄρτι. 13 ὅταν δὲ ἔλθῃ 

ἐκεῖνος, τὸ Πνεῦμα τῆς ἀληθείας, 

ὁδηγήσει ὑμᾶς εἰς πᾶσαν τὴν 

ἀλήθειαν.  
  

Τῌ ΤΕΤΑΡΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιστ΄ 15 - 23 

Εἶπεν ὁ Κύριος τοῖς ἑαυτοῦ Μαθηταῖς· 

πάντα ὅσα ἔχει ὁ Πατὴρ ἐμά ἐστι· διὰ 

τοῦτο εἶπον ὅτι ἐκ τοῦ ἐμοῦ λήψεται 

καὶ ἀναγγελεῖ ὑμῖν. 16 μικρὸν καὶ 

οὐκέτι θεωρεῖτέ με, καὶ πάλιν μικρὸν 

καὶ ὄψεσθέ με, ὅτι ἐγὼ ὑπάγω πρὸς 

τὸν πατέρα. 17 Εἶπον οὖν ἐκ τῶν 

μαθητῶν αὐτοῦ πρὸς ἀλλήλους· Τί 

ἐστι τοῦτο ὃ λέγει ἡμῖν, μικρὸν καὶ οὐ 

θεωρεῖτέ με, καὶ πάλιν μικρὸν καὶ 

ὄψεσθέ με, καί ὅτι ἐγὼ ὑπάγω πρὸς 

τὸν πατέρα; 18 ἔλεγον οὖν· Τοῦτο τί 

ἐστιν ὃ λέγει τὸ μικρόν; οὐκ οἴδαμε τί 

λαλεῖ. 19 ἔγνω οὖν ὁ Ἰησοῦς ὅτι ἤθελον 

αὐτὸν ἐρωτᾶν, καὶ εἶπεν αὐτοῖς· Περὶ 

τούτου ζητεῖτε μετ' ἀλλήλων ὅτι 

εἶπον, μικρὸν καὶ οὐ θεωρεῖτέ με καὶ 

πάλιν μικρὸν καὶ ὄψεσθέ με; 20 ἀμὴν 

ἀμὴν λέγω ὑμῖν ὅτι κλαύσετε καὶ 

θρηνήσετε ὑμεῖς, ὁ δὲ κόσμος 

χαρήσεται· ὑμεῖς δὲ λυπηθήσεσθε, 

ἀλλ' ἡ λύπη ὑμῶν εἰς χαρὰν 

γενήσεται. 21 ἡ γυνὴ ὅταν τίκτῃ, λύπην 

ἔχει, ὅτι ἦλθεν ἡ ὥρα αὐτῆς· ὅταν δὲ 

γεννήσῃ τὸ παιδίον, οὐκέτι 

μνημονεύει τῆς θλίψεως διὰ τὴν 

χαρὰν ὅτι ἐγεννήθη ἄνθρωπος εἰς τὸν 

κόσμον. 22 καὶ ὑμεῖς οὖν λύπην μὲν 

νῦν ἔχετε· πάλιν δὲ ὄψομαι ὑμᾶς καὶ 

χαρήσεται ὑμῶν ἡ καρδία, καὶ τὴν 

χαρὰν ὑμῶν οὐδεὶς αἴρει ἀφ' ὑμῶν. 23 

καὶ ἐν ἐκείνῃ τῇ ἡμέρᾳ ἐμὲ οὐκ 

ἐρωτήσετε οὐδέν· ἀμὴν ἀμὴν λέγω 

ὑμῖν ὅτι ὅσα ἄν αἰτήσητε τὸν πατέρα 

ἐν τῷ ὀνόματί μου, δώσει ὑμῖν.  
  

Τῌ ΠΕΜΠΤῌ ΤΗΣ Ζ ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιστ΄ 23 - 33 

Εἶπεν ὁ Κύριος τοῖς ἑαυτοῦ Μαθηταῖς· 

ἀμὴν ἀμὴν λέγω ὑμῖν ὅτι ὅσα ἄν 

αἰτήσητε τὸν πατέρα ἐν τῷ ὀνόματί 

μου, δώσει ὑμῖν. 24 ἕως ἄρτι οὐκ 

ᾐτήσατε οὐδὲν ἐν τῷ ὀνόματί μου· 

αἰτεῖτε καὶ λήψεσθε, ἵνα ἡ χαρὰ ὑμῶν 

ᾖ πεπληρωμένη. 25 Ταῦτα ἐν 

παροιμίαις λελάληκα ὑμῖν· ἀλλ' 

ἔρχεται ὥρα ὅτε οὐκέτι ἐν παροιμίαις 



 30 

λαλήσω ὑμῖν, ἀλλὰ παρρησίᾳ περὶ τοῦ 

πατρὸς ἀπαγγελῶ ὑμῖν. 26 ἐν ἐκείνῃ τῇ 

ἡμέρᾳ ἐν τῷ ὀνόματί μου αἰτήσεσθε· 

καὶ οὐ λέγω ὑμῖν ὅτι ἐγὼ ἐρωτήσω τὸν 

πατέρα περὶ ὑμῶν· 27 αὐτὸς γὰρ ὁ 

πατὴρ φιλεῖ ὑμᾶς, ὅτι ὑμεῖς ἐμὲ 

πεφιλήκατε, καὶ πεπιστεύκατε ὅτι ἐγὼ 

παρὰ τοῦ Θεοῦ ἐξῆλθον. 28 ἐξῆλθον 

παρὰ τοῦ πατρὸς καὶ ἐλήλυθα εἰς τὸν 

κόσμον· πάλιν ἀφίημι τὸν κόσμον καὶ 

πορεύομαι πρὸς τὸν πατέρα. 29 

Λέγουσιν οἱ μαθηταὶ αὐτοῦ· Ἴδε νῦν 

παρρησίᾳ λαλεῖς, καὶ παροιμίαν 

οὐδεμίαν λέγεις. 30 νῦν οἴδαμεν ὅτι 

οἶδας πάντα καὶ οὐ χρείαν ἔχεις ἵνα 

τίς σε ἐρωτᾷ· ἐν τούτῳ πιστεύομεν ὅτι 

ἀπὸ Θεοῦ ἐξῆλθες. 31 ἀπεκρίθη αὐτοῖς 

ὁ Ἰησοῦς· Ἄρτι πιστεύετε· 32 ἰδοὺ 

ἔρχεται ὥρα, καὶ νῦν ἐλήλυθεν, ἵνα 

σκορπισθῆτε ἕκαστος εἰς τὰ ἴδια καὶ 

ἐμὲ μόνον ἀφῆτε· καὶ οὐκ εἰμὶ μόνος, 

ὅτι ὁ πατὴρ μετ' ἐμοῦ ἐστι. 33 ταῦτα 

λελάληκα ὑμῖν ἵνα ἐν ἐμοὶ εἰρήνην 

ἔχητε.  
  

Τῌ ΠΑΡΑΣΚΕΥῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ἰωάννην 

ιζ΄ 18 - 26 

Τῷ καιρῷ ἐκείνῳ, ἐπάρας ὁ Ἰησοῦς 

τοὺς ὀφθαλμοὺς αὐτοῦ εἰς τὸν 

οὐρανόν, εἶπε· καθὼς σὺ Πἀτερ, ἐμὲ 

ἀπέστειλας εἰς τὸν κόσμον, κἀγὼ 

ἀπέστειλα αὐτοὺς εἰς τὸν κόσμον· 19 

καὶ ὑπὲρ αὐτῶν ἐγὼ ἁγιάζω ἐμαυτόν, 

ἵνα καὶ αὐτοὶ ὦσιν ἡγιασμένοι ἐν 

ἀληθείᾳ. 20 Οὐ περὶ τούτων δὲ ἐρωτῶ 

μόνον, ἀλλὰ καὶ περὶ τῶν 

πιστευόντων διὰ τοῦ λόγου αὐτῶν εἰς 

ἐμέ, 21 ἵνα πάντες ἓν ὦσιν, καθὼς σύ, 

πάτερ, ἐν ἐμοὶ κἀγὼ ἐν σοί, ἵνα καὶ 

αὐτοὶ ἐν ἡμῖν ὦσιν, ἵνα ὁ κόσμος 

πιστεύσῃ ὅτι σύ με ἀπέστειλας. 22 

κἀγὼ τὴν δόξαν ἣν δέδωκάς μοι 

δέδωκα αὐτοῖς, ἵνα ὦσιν ἓν καθὼς 

ἡμεῖς ἕν ἐσμὲν, 23 ἐγὼ ἐν αὐτοῖς καὶ σὺ 

ἐν ἐμοί, ἵνα ὦσιν τετελειωμένοι εἰς ἕν, 

καὶ ἵνα γινώσκῃ ὁ κόσμος ὅτι σύ με 

ἀπέστειλας καὶ ἠγάπησας αὐτοὺς 

καθὼς ἐμὲ ἠγάπησας. 24 Πάτερ, οὓς 

δέδωκάς μοι, θέλω ἵνα ὅπου εἰμὶ ἐγὼ 

κἀκεῖνοι ὦσι μετ' ἐμοῦ, ἵνα θεωρῶσιν 

τὴν δόξαν τὴν ἐμὴν ἣν δέδωκάς μοι, 

ὅτι ἠγάπησάς με πρὸ καταβολῆς 

κόσμου. 25 πάτερ δίκαιε, καὶ ὁ κόσμος 

σε οὐκ ἔγνω, ἐγὼ δέ σε ἔγνων, καὶ 

οὗτοι ἔγνωσαν ὅτι σύ με ἀπέστειλας, 26 

καὶ ἐγνώρισα αὐτοῖς τὸ ὄνομά σου καὶ 

γνωρίσω, ἵνα ἡ ἀγάπη ἣν ἠγάπησάς 

με ἐν αὐτοῖς ᾖ κἀγὼ ἐν αὐτοῖς.  
  

Τῼ ΣΑΒΒΑΤῼ ΠΡΟ ΤΗΣ ΠΕΝΤΗΚΟΣΤΗΣ 
Ἐκ τοῦ κατὰ Ἰωάννην 

κα΄ 15 - 25 
ΙΑ΄ ΕΩΘΙΝΟΝ 

Τῷ καιρῷ ἐκείνῳ ἐφανέρωσεν ἑαυτὸν 

ὁ Ἰησοῦς τοῖς μαθηταῖς αὐτοῦ 

ἐγερθεὶς ἐκ νεκρῶν καὶ λέγει τῷ 

Σίμωνι Πέτρῳ· Σίμων Ἰωνᾶ, ἀγαπᾷς 

με πλέον τούτων; λέγει αὐτῷ· Ναί, 

Κύριε, σὺ οἶδας ὅτι φιλῶ σε. λέγει 

αὐτῷ· Βόσκε τὰ ἀρνία μου. 16 λέγει 

αὐτῷ πάλιν δεύτερον· Σίμων Ἰωνᾶ, 

ἀγαπᾷς με; λέγει αὐτῷ· Ναί, Κύριε, σὺ 

οἶδας ὅτι φιλῶ σε. λέγει αὐτῷ· 

Ποίμαινε τὰ πρόβατά μου. 17 λέγει 

αὐτῷ τὸ τρίτον· Σίμων Ἰωνᾶ, φιλεῖς με; 

ἐλυπήθη ὁ Πέτρος ὅτι εἶπεν αὐτῷ τὸ 

τρίτον, φιλεῖς με, καὶ εἶπεν αὐτῷ· 

Κύριε, σὺ πάντα οἶδας, σὺ γινώσκεις 

ὅτι φιλῶ σε. λέγει αὐτῷ ὁ Ἰησοῦς· 

Βόσκε τὰ πρόβατά μου. 18 ἀμὴν ἀμὴν 

λέγω σοι, ὅτε ἦς νεώτερος, ἐζώννυες 

σεαυτὸν καὶ περιεπάτεις ὅπου ἤθελες· 

ὅταν δὲ γηράσῃς, ἐκτενεῖς τὰς χεῖράς 

σου, καὶ ἄλλος σε ζώσει, καὶ οἴσει 

ὅπου οὐ θέλεις. 19 τοῦτο δὲ εἶπε 



 31 

σημαίνων ποίῳ θανάτῳ δοξάσει τὸν 

Θεόν. καὶ τοῦτο εἰπὼν λέγει αὐτῷ· 

Ἀκολούθει μοι. 20 ἐπιστραφεὶς δὲ ὁ 

Πέτρος βλέπει τὸν μαθητὴν ὃν ἠγάπα 

ὁ Ἰησοῦς ἀκολουθοῦντα, ὃς καὶ 

ἀνέπεσεν ἐν τῷ δείπνῳ ἐπὶ τὸ στῆθος 

αὐτοῦ καὶ εἶπε· Κύριε, τίς ἐστιν ὁ 

παραδιδούς σε; 21 τοῦτον ἰδὼν ὁ 

Πέτρος λέγει τῷ Ἰησοῦ· Κύριε, οὗτος 

δὲ τί; 22 λέγει αὐτῷ ὁ Ἰησοῦς· Ἐὰν 

αὐτὸν θέλω μένειν ἕως ἔρχομαι, τί 

πρὸς σέ; σύ ἀκολούθει μοι. 23 ἐξῆλθεν 

οὖν ὁ λόγος οὗτος εἰς τοὺς ἀδελφοὺς 

ὅτι ὁ μαθητὴς ἐκεῖνος οὐκ 

ἀποθνήσκει· καὶ οὐκ εἶπεν αὐτῷ ὁ 

Ἰησοῦς ὅτι οὐκ ἀποθνήσκει, ἀλλ' Ἐὰν 

αὐτὸν θέλω μένειν ἕως ἔρχομαι, τί 

πρὸς σέ; 24 Οὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθὴς ἐστιν ἡ 

μαρτυρία αὐτοῦ. 25 ἔστι δὲ καὶ ἄλλα 

πολλὰ ὅσα ἐποίησεν ὁ Ἰησοῦς, ἅτινα 

ἐὰν γράφηται καθ' ἕν, οὐδὲ αὐτὸν 

οἶμαι τὸν κόσμον χωρῆσαι τὰ 

γραφόμενα βιβλία. Ἀμήν.  
 
ΚΥΡΙΑΚῌ ΟΓΔΟῌ ΤΗΣ ΠΕΝΤΗΚΟΣΤΗΣ 

 
Εἰς τὸν Ὄρθρον 

Ἐκ τοῦ κατὰ Ἰωάννην 
κ΄ 19 - 23 

Οὔσης ὀψίας τῇ ἡμέρᾳ ἐκείνῃ τῇ μιᾷ 

σαββάτων, καὶ τῶν θυρῶν 

κεκλεισμένων ὅπου ἦσαν οἱ μαθηταὶ 

συνηγμένοι διὰ τὸν φόβον τῶν 

Ἰουδαίων, ἦλθεν ὁ Ἰησοῦς καὶ ἔστη εἰς 

τὸ μέσον, καὶ λέγει αὐτοῖς· Εἰρήνη 

ὑμῖν. 20 καὶ τοῦτο εἰπὼν ἔδειξεν αὐτοῖς 

τὰς χεῖρας καὶ τὴν πλευρὰν αὐτοῦ. 

ἐχάρησαν οὖν οἱ μαθηταὶ ἰδόντες τὸν 

Κύριον. 21 εἶπεν οὖν αὐτοῖς ὁ Ἰησοῦς 

πάλιν· Εἰρήνη ὑμῖν. καθὼς ἀπέσταλκέ 

με ὁ πατήρ, κἀγὼ πέμπω ὑμᾶς. 22 καὶ 

τοῦτο εἰπὼν ἐνεφύσησε καὶ λέγει 

αὐτοῖς· Λάβετε Πνεῦμα ἅγιον· 23 ἄν 

τινων ἀφῆτε τὰς ἁμαρτίας, ἀφίενται 

αὐτοῖς, ἄν τινων κρατῆτε, 

κεκράτηνται.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ζ΄ 37 - 52, η΄ 12 
Τῇ ἐσχάτῃ ἡμέρᾳ τῇ μεγάλῃ τῆς 

ἑορτῆς εἱστήκει ὁ Ἰησοῦς καὶ ἔκραξε 

λέγων· Ἐάν τις διψᾷ, ἐρχέσθω πρός με 

καὶ πινέτω. 38 ὁ πιστεύων εἰς ἐμέ, 

καθὼς εἶπεν ἡ γραφή, ποταμοὶ ἐκ τῆς 

κοιλίας αὐτοῦ ῥεύσουσιν ὕδατος 

ζῶντος. 39 τοῦτο δὲ εἶπε περὶ τοῦ 

Πνεύματος οὗ ἔμελλον λαμβάνειν οἱ 

πιστεύσαντες εἰς αὐτόν· οὔπω γὰρ ἦν 

Πνεῦμα Ἅγιον, ὅτι Ἰησοῦς οὐδέπω 

ἐδοξάσθη. 40 πολλοὶ οὖν ἐκ τοῦ ὄχλου 

ἀκούσαντες τὸν λόγον ἔλεγον· Οὗτός 

ἐστιν ἀληθῶς ὁ προφήτης· 41 ἄλλοι 

ἔλεγον· Οὗτός ἐστιν ὁ Χριστός· οἱ δὲ 

ἔλεγον· Μὴ γὰρ ἐκ τῆς Γαλιλαίας ὁ 

Χριστὸς ἔρχεται; 42 οὐχὶ ἡ γραφὴ εἶπεν 

ὅτι ἐκ τοῦ σπέρματος Δαυῒδ καὶ ἀπὸ 

Βηθλέεμ τῆς κώμης, ὅπου ἦν Δαυῒδ, ὁ 

Χριστὸς ἔρχεται; 43 σχίσμα οὖν ἐν τῷ 

ὄχλῳ ἐγένετο δι' αὐτόν. 44 τινὲς δὲ 

ἤθελον ἐξ αὐτῶν πιάσαι αὐτόν, ἀλλ' 

οὐδεὶς ἐπέβαλεν ἐπ' αὐτὸν τὰς χεῖρας. 
45 Ἦλθον οὖν οἱ ὑπηρέται πρὸς τοὺς 

ἀρχιερεῖς καὶ Φαρισαίους, καὶ εἶπον 

αὐτοῖς ἐκεῖνοι· Διατί οὐκ ἠγάγετε 

αὐτόν; 46 ἀπεκρίθησαν οἱ ὑπηρέται· 

Οὐδέποτε οὕτως ἐλάλησεν ἄνθρωπος, 

ὡς οὗτος ὁ ἄνθρωπος. 47 ἀπεκρίθησαν 

οὖν αὐτοῖς οἱ Φαρισαῖοι· Μὴ καὶ ὑμεῖς 

πεπλάνησθε; 48 μή τις ἐκ τῶν 

ἀρχόντων ἐπίστευσεν εἰς αὐτὸν ἢ ἐκ 

τῶν Φαρισαίων; 49 ἀλλ’ ὁ ὄχλος οὗτος 

ὁ μὴ γινώσκων τὸν νόμον 

ἐπικατάρατοί εἰσι! 50 λέγει Νικόδημος 

πρὸς αὐτούς, ὁ ἐλθὼν νυκτὸς πρὸς 



 32 

αὐτὸν, εἷς ὢν ἐξ αὐτῶν· 51 Μὴ ὁ νόμος 

ἡμῶν κρίνει τὸν ἄνθρωπον, ἐὰν μὴ 

ἀκούσῃ παρ' αὐτοῦ πρότερον καὶ γνῷ 

τί ποιεῖ; 52 ἀπεκρίθησαν καὶ εἶπον 

αὐτῷ· Μὴ καὶ σὺ ἐκ τῆς Γαλιλαίας εἶ; 

ἐρεύνησον καὶ ἴδε ὅτι προφήτης ἐκ τῆς 

Γαλιλαίας οὐκ ἐγήγερται. Πάλιν οὖν 

αὐτοῖς ὁ Ἰησοῦς ἐλάλησε λέγων· Ἐγώ 

εἰμι τὸ φῶς τοῦ κόσμου· ὁ ἀκολουθῶν 

ἐμοὶ οὐ μὴ περιπατήσῃ ἐν τῇ σκοτίᾳ, 

ἀλλ' ἕξει τὸ φῶς τῆς ζωῆς.  
  

ΕΥΑΓΓΕΛΙΑ ΚΑΤΑ ΜΑΤΘΑΙΟΝ 
ΑΡΧΟΜΕΝΑ ΑΠΟ ΤΗΣ ΔΕΥΤΕΡΑΣ ΤΗΣ 

ΠΕΝΤΗΚΟΣΤΗΣ 

  
Τῌ ΔΕΥΤΕΡᾼ ΤΗΣ Α΄ ΕΒΔΟΜΑΔΟΣ 

ἤτοι ΤΟΥ ΑΓΙΟΥ ΠΝΕΥΜΑΤΟΣ 
Ἐκ τοῦ κατὰ Ματθαῖον 

ιη΄ 10 - 20 

Εἶπεν ὁ Κύριος· Ὁρᾶτε μὴ 

καταφρονήσητε ἑνὸς τῶν μικρῶν 

τούτων· λέγω γὰρ ὑμῖν ὅτι οἱ ἄγγελοι 

αὐτῶν ἐν οὐρανοῖς διὰ παντὸς 

βλέπουσι τὸ πρόσωπον τοῦ πατρός 

μου τοῦ ἐν οὐρανοῖς. 11 ἦλθε γὰρ ὁ υἱὸς 

τοῦ ἀνθρώπου σῶσαι τὸ ἀπολωλός. 12 

Τί ὑμῖν δοκεῖ; ἐὰν γένηταί τινι 

ἀνθρώπῳ ἑκατὸν πρόβατα καὶ 

πλανηθῇ ἓν ἐξ αὐτῶν, οὐχὶ ἀφεὶς τὰ 

ἐνενήκοντα ἐννέα ἐπὶ τὰ ὄρη 

πορευθεὶς ζητεῖ τὸ πλανώμενον; 13 καὶ 

ἐὰν γένηται εὑρεῖν αὐτό, ἀμὴν λέγω 

ὑμῖν ὅτι χαίρει ἐπ' αὐτῷ μᾶλλον ἢ ἐπὶ 

τοῖς ἐνενήκοντα ἐννέα τοῖς μὴ 

πεπλανημένοις. 14 οὕτως οὐκ ἔστι 

θέλημα ἔμπροσθεν τοῦ πατρὸς ὑμῶν 

τοῦ ἐν οὐρανοῖς ἵνα ἀπόληται εἷς τῶν 

μικρῶν τούτων. 15 Ἐὰν δὲ ἁμαρτήσῃ 

εἰς σὲ ὁ ἀδελφός σου, ὕπαγε ἔλεγξον 

αὐτὸν μεταξὺ σοῦ καὶ αὐτοῦ μόνου· 

ἐάν σου ἀκούσῃ, ἐκέρδησας τὸν 

ἀδελφόν σου· 16 ἐὰν δὲ μὴ ἀκούσῃ, 

παράλαβε μετὰ σοῦ ἔτι ἕνα ἢ δύο, ἵνα 

ἐπὶ στόματος δύο μαρτύρων ἢ τριῶν 

σταθῇ πᾶν ῥῆμα. 17 ἐὰν δὲ παρακούσῃ 

αὐτῶν, εἰπὲ τῇ ἐκκλησίᾳ· ἐὰν δὲ καὶ 

τῆς ἐκκλησίας παρακούσῃ, ἔστω σοι 

ὥσπερ ὁ ἐθνικὸς καὶ ὁ τελώνης. 18 

Ἀμὴν λέγω ὑμῖν, ὅσα ἐὰν δήσητε ἐπὶ 

τῆς γῆς, ἔσται δεδεμένα ἐν τῷ οὐρανῷ, 

καὶ ὅσα ἐὰν λύσητε ἐπὶ τῆς γῆς, ἔσται 

λελυμένα ἐν τῷ οὐρανῷ. 19 Πάλιν 

ἀμὴν λέγω ὑμῖν ὅτι ἐὰν δύο ὑμῶν 

συμφωνήσωσιν ἐπὶ τῆς γῆς περὶ 

παντὸς πράγματος οὗ ἐὰν 

αἰτήσωνται, γενήσεται αὐτοῖς παρὰ 

τοῦ Πατρός μου τοῦ ἐν οὐρανοῖς. 20 οὗ 

γάρ εἰσι δύο ἢ τρεῖς συνηγμένοι εἰς τὸ 

ἐμὸν ὄνομα, ἐκεῖ εἰμι ἐν μέσῳ αὐτῶν.  
  

Τῌ ΤΡΙΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

δ΄ 23 - 25, ε΄ 1 - 13 
Τῷ καιρῷ ἐκείνῳ περιῆγεν ὁ Ἰησοῦς 

ὅλην τὴν Γαλιλαίαν, διδάσκων ἐν ταῖς 

συναγωγαῖς αὐτῶν καὶ κηρύσσων τὸ 

εὐαγγέλιον τῆς βασιλείας καὶ 

θεραπεύων πᾶσαν νόσον καὶ πᾶσαν 

μαλακίαν ἐν τῷ λαῷ. 24 καὶ ἀπῆλθεν ἡ 

ἀκοὴ αὐτοῦ εἰς ὅλην τὴν Συρίαν· καὶ 

προσήνεγκαν αὐτῷ πάντας τοὺς 

κακῶς ἔχοντας ποικίλαις νόσοις καὶ 

βασάνοις συνεχομένους καὶ 

δαιμονιζομένους καὶ σεληνιαζομένους 

καὶ παραλυτικούς, καὶ ἐθεράπευσεν 

αὐτούς· 25 καὶ ἠκολούθησαν αὐτῷ 

ὄχλοι πολλοὶ ἀπὸ τῆς Γαλιλαίας καὶ 

Δεκαπόλεως καὶ Ἱεροσολύμων καὶ 

Ἰουδαίας καὶ πέραν τοῦ Ἰορδάνου. 

Ἰδὼν δὲ τοὺς ὄχλους ἀνέβη εἰς τὸ ὄρος· 

καὶ καθίσαντος αὐτοῦ προσῆλθαν 

αὐτῷ οἱ μαθηταὶ αὐτοῦ· 2 καὶ ἀνοίξας 

τὸ στόμα αὐτοῦ ἐδίδασκεν αὐτοὺς 

λέγων· 3 Μακάριοι οἱ πτωχοὶ τῷ 

πνεύματι, ὅτι αὐτῶν ἐστιν ἡ βασιλεία 

τῶν οὐρανῶν. 4 μακάριοι οἱ 



 33 

πενθοῦντες, ὅτι αὐτοὶ 

παρακληθήσονται. 5 μακάριοι οἱ 

πραεῖς, ὅτι αὐτοὶ κληρονομήσουσιν 

τὴν γῆν. 6 μακάριοι οἱ πεινῶντες καὶ 

διψῶντες τὴν δικαιοσύνην, ὅτι αὐτοὶ 

χορτασθήσονται. 7 μακάριοι οἱ 

ἐλεήμονες, ὅτι αὐτοὶ ἐλεηθήσονται. 8 

μακάριοι οἱ καθαροὶ τῇ καρδίᾳ, ὅτι 

αὐτοὶ τὸν Θεὸν ὄψονται. 9 μακάριοι οἱ 

εἰρηνοποιοί, ὅτι αὐτοὶ υἱοὶ Θεοῦ 

κληθήσονται. 10 μακάριοι οἱ 

δεδιωγμένοι ἕνεκεν δικαιοσύνης, ὅτι 

αὐτῶν ἐστιν ἡ βασιλεία τῶν οὐρανῶν. 
11 μακάριοί ἐστε ὅταν ὀνειδίσωσιν 

ὑμᾶς καὶ διώξωσιν καὶ εἴπωσιν πᾶν 

πονηρὸν καθ' ὑμῶν ψευδόμενοι 

ἕνεκεν ἐμοῦ· 12 χαίρετε καὶ 

ἀγαλλιᾶσθε, ὅτι ὁ μισθὸς ὑμῶν πολὺς 

ἐν τοῖς οὐρανοῖς· οὕτω γὰρ ἐδίωξαν 

τοὺς προφήτας τοὺς πρὸ ὑμῶν. 13 

Ὑμεῖς ἐστε τὸ ἅλας τῆς γῆς· ἐὰν δὲ τὸ 

ἅλας μωρανθῇ, ἐν τίνι ἁλισθήσεται; 

εἰς οὐδὲν ἰσχύει ἔτι εἰ μὴ βληθῆναι 

ἔξω καὶ καταπατεῖσθαι ὑπὸ τῶν 

ἀνθρώπων.  
  

Τῌ ΤΕΤΑΡΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ε΄ 20 - 26 

Εἶπεν ὁ Κύριος τοῖς ἑαὐτοῦ Μαθηταῖς· 

ἐὰν μὴ περισσεύσῃ ἡ δικαιοσύνη ὑμῶν 

πλεῖον τῶν γραμματέων καὶ 

Φαρισαίων, οὐ μὴ εἰσέλθητε εἰς τὴν 

βασιλείαν τῶν οὐρανῶν. 21 Ἠκούσατε 

ὅτι ἐρρέθη τοῖς ἀρχαίοις, Οὐ 

φονεύσεις· ὃς δ' ἂν φονεύσῃ, ἔνοχος 

ἔσται τῇ κρίσει. 22 ἐγὼ δὲ λέγω ὑμῖν ὅτι 

πᾶς ὁ ὀργιζόμενος τῷ ἀδελφῷ αὐτοῦ 

εἰκῇ ἔνοχος ἔσται τῇ κρίσει· ὃς δ' ἂν 

εἴπῃ τῷ ἀδελφῷ αὐτοῦ, Ρακά, ἔνοχος 

ἔσται τῷ συνεδρίῳ· ὃς δ' ἂν εἴπῃ, 

Μωρέ, ἔνοχος ἔσται εἰς τὴν γέενναν 

τοῦ πυρός. 23 ἐὰν οὖν προσφέρῃς τὸ 

δῶρόν σου ἐπὶ τὸ θυσιαστήριον κἀκεῖ 

μνησθῇς ὅτι ὁ ἀδελφός σου ἔχει τι 

κατὰ σοῦ, 24 ἄφες ἐκεῖ τὸ δῶρόν σου 

ἔμπροσθεν τοῦ θυσιαστηρίου, καὶ 

ὕπαγε πρῶτον διαλλάγηθι τῷ ἀδελφῷ 

σου, καὶ τότε ἐλθὼν πρόσφερε τὸ 

δῶρόν σου. 25 ἴσθι εὐνοῶν τῷ ἀντιδίκῳ 

σου ταχὺ ἕως ὅτου εἶ ἐν τῇ ὁδῷ μετ' 

αὐτοῦ, μήποτέ σε παραδῷ ὁ ἀντίδικος 

τῷ κριτῇ, καὶ ὁ κριτὴς σε παραδῷ τῷ 

ὑπηρέτῃ, καὶ εἰς φυλακὴν βληθήσῃ· 26 

ἀμὴν λέγω σοι, οὐ μὴ ἐξέλθῃς ἐκεῖθεν 

ἕως ἂν ἀποδῷς τὸν ἔσχατον 

κοδράντην.  
  

Τῌ ΠΕΜΠΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ε΄ 27 - 32 

Εἶπεν ὁ Κύριος · Ἠκούσατε ὅτι ἐρρέθη 

τοῖς ἀρχαίοις, Οὐ μοιχεύσεις. 28 ἐγὼ δὲ 

λέγω ὑμῖν ὅτι πᾶς ὁ βλέπων γυναῖκα 

πρὸς τὸ ἐπιθυμῆσαι αὐτὴν ἤδη 

ἐμοίχευσεν αὐτὴν ἐν τῇ καρδίᾳ αὐτοῦ. 
29 εἰ δὲ ὁ ὀφθαλμός σου ὁ δεξιὸς 

σκανδαλίζει σε, ἔξελε αὐτὸν καὶ βάλε 

ἀπὸ σοῦ· συμφέρει γάρ σοι ἵνα 

ἀπόληται ἓν τῶν μελῶν σου καὶ μὴ 

ὅλον τὸ σῶμά σου βληθῇ εἰς γέενναν. 
30 καὶ εἰ ἡ δεξιά σου χεὶρ σκανδαλίζει 

σε, ἔκκοψον αὐτὴν καὶ βάλε ἀπὸ σοῦ· 

συμφέρει γάρ σοι ἵνα ἀπόληται ἓν τῶν 

μελῶν σου καὶ μὴ ὅλον τὸ σῶμά σου 

βληθῇ εἰς γέενναν. 31 Ἐρρέθη δέ· Ὃς 

ἂν ἀπολύσῃ τὴν γυναῖκα αὐτοῦ, δότω 

αὐτῇ ἀποστάσιον. 32 ἐγὼ δὲ λέγω ὑμῖν 

ὅτι ὃς ἂν ἀπολύσῃ τὴν γυναῖκα αὐτοῦ 

παρεκτὸς λόγου πορνείας, ποιεῖ αὐτὴν 

μοιχᾶσθαι, καὶ ὃς ἐὰν ἀπολελυμένην 

γαμήσῃ μοιχᾶται.  
  



 34 

Τῌ ΠΑΡΑΣΚΕΥῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ε΄ 33 - 41 

Εἶπεν ὁ Κύριος · ἠκούσατε ὅτι ἐρρέθη 

τοῖς ἀρχαίοις, Οὐκ ἐπιορκήσεις, 

ἀποδώσεις δὲ τῷ Κυρίῳ τοὺς ὅρκους 

σου. 34 ἐγὼ δὲ λέγω ὑμῖν μὴ ὀμόσαι 

ὅλως· μήτε ἐν τῷ οὐρανῷ, ὅτι θρόνος 

ἐστὶν τοῦ Θεοῦ· 35 μήτε ἐν τῇ γῇ, ὅτι 

ὑποπόδιόν ἐστιν τῶν ποδῶν αὐτοῦ· 

μήτε εἰς Ἱεροσόλυμα, ὅτι πόλις ἐστὶν 

τοῦ μεγάλου βασιλέως· 36 μήτε ἐν τῇ 

κεφαλῇ σου ὀμόσῃς, ὅτι οὐ δύνασαι 

μίαν τρίχα λευκὴν ἢ μέλαιναν 

ποιῆσαι. 37 ἔστω δὲ ὁ λόγος ὑμῶν ναὶ 

ναί, οὒ οὔ· τὸ δὲ περισσὸν τούτων ἐκ 

τοῦ πονηροῦ ἐστιν. 38 Ἠκούσατε ὅτι 

ἐρρέθη, Ὀφθαλμὸν ἀντὶ ὀφθαλμοῦ 

καὶ ὀδόντα ἀντὶ ὀδόντος. 39 ἐγὼ δὲ 

λέγω ὑμῖν μὴ ἀντιστῆναι τῷ πονηρῷ· 

ἀλλ' ὅστις σε ῥαπίζει εἰς τὴν δεξιὰν 

σιαγόνα, στρέψον αὐτῷ καὶ τὴν 

ἄλλην· 40 καὶ τῷ θέλοντί σοι κριθῆναι 

καὶ τὸν χιτῶνά σου λαβεῖν, ἄφες αὐτῷ 

καὶ τὸ ἱμάτιον· 41 καὶ ὅστις σε 

ἀγγαρεύσει μίλιον ἕν, ὕπαγε μετ' 

αὐτοῦ δύο.  
  

Τῼ ΣΑΒΒΑΤῼ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ε΄ 42 - 48 

Εἶπεν ὁ Κύριος · τῷ αἰτοῦντί σε δίδου, 

καὶ τὸν θέλοντα ἀπὸ σοῦ δανείσασθαι 

μὴ ἀποστραφῇς. 43 Ἠκούσατε ὅτι 

ἐρρέθη, Ἀγαπήσεις τὸν πλησίον σου 

καὶ μισήσεις τὸν ἐχθρόν σου. 44 ἐγὼ δὲ 

λέγω ὑμῖν, ἀγαπᾶτε τοὺς ἐχθροὺς 

ὑμῶν, εὐλογεῖτε τοὺς καταρωμένους 

ὑμᾶς, καλῶς ποιεῖτε τοῖς μισοῦσιν 

ὑμᾶς καὶ προσεύχεσθε ὑπὲρ τῶν 

ἐπηρεαζόντων ὑμᾶς καὶ διωκόντων 

ὑμᾶς, 45 ὅπως γένησθε υἱοὶ τοῦ πατρὸς 

ὑμῶν τοῦ ἐν οὐρανοῖς, ὅτι τὸν ἥλιον 

αὐτοῦ ἀνατέλλει ἐπὶ πονηροὺς καὶ 

ἀγαθοὺς καὶ βρέχει ἐπὶ δικαίους καὶ 

ἀδίκους. 46 ἐὰν γὰρ ἀγαπήσητε τοὺς 

ἀγαπῶντας ὑμᾶς, τίνα μισθὸν ἔχετε; 

οὐχὶ καὶ οἱ τελῶναι τὸ αὐτὸ ποιοῦσι; 47 

καὶ ἐὰν ἀσπάσησθε τοὺς φίλους ὑμῶν 

μόνον, τί περισσὸν ποιεῖτε; οὐχὶ καὶ οἱ 

τελῶναι οὕτω ποιοῦσιν; 48 Ἔσεσθε οὖν 

ὑμεῖς τέλειοι, ὡς ὁ πατὴρ ὑμῶν ὁ ἐν 

τοῖς οὐρανοῖς τέλειός ἐστιν.  
  

ΚΥΡΙΑΚῌ ΠΡΩΤῌ ΤΩΝ ΑΓΙΩΝ ΠΑΝΤΩΝ 
Ἐκ τοῦ κατὰ Ματθαῖον 

ι΄ 32 - 33, 37 - 38, ιθ΄ 27 - 30 
Εἶπεν ὁ Κύριος τοῖς ἑαυτοῦ Μαθηταῖς· 

Πᾶς ὅστις ὁμολογήσει ἐν ἐμοὶ 

ἔμπροσθεν τῶν ἀνθρώπων, 

ὁμολογήσω κἀγὼ ἐν αὐτῷ ἔμπροσθεν 

τοῦ πατρός μου τοῦ ἐν οὐρανοῖς· 33 

ὅστις δ' ἂν ἀρνήσηταί με ἔμπροσθεν 

τῶν ἀνθρώπων, ἀρνήσομαι αὐτὸν 

κἀγὼ ἔμπροσθεν τοῦ πατρός μου τοῦ 

ἐν οὐρανοῖς. 37 Ὁ φιλῶν πατέρα ἢ 

μητέρα ὑπὲρ ἐμὲ οὐκ ἔστι μου ἄξιος· 

καὶ ὁ φιλῶν υἱὸν ἢ θυγατέρα ὑπὲρ ἐμὲ 

οὐκ ἔστι μου ἄξιος· 38 καὶ ὃς οὐ 

λαμβάνει τὸν σταυρὸν αὐτοῦ καὶ 

ἀκολουθεῖ ὀπίσω μου, οὐκ ἔστι μου 

ἄξιος. Ἀποκριθεὶς δὲ ὁ Πέτρος εἶπεν 

αὐτῷ· Ἰδοὺ ἡμεῖς ἀφήκαμεν πάντα καὶ 

ἠκολουθήσαμέν σοι· τί ἄρα ἔσται ἡμῖν; 
28 ὁ δὲ Ἰησοῦς εἶπεν αὐτοῖς· Ἀμὴν λέγω 

ὑμῖν ὅτι ὑμεῖς οἱ ἀκολουθήσαντές μοι, 

ἐν τῇ παλιγγενεσίᾳ, ὅταν καθίσῃ ὁ 

υἱὸς τοῦ ἀνθρώπου ἐπὶ θρόνου δόξης 

αὐτοῦ, καθίσεσθε καὶ ὑμεῖς ἐπὶ 

δώδεκα θρόνους κρίνοντες τὰς δώδεκα 

φυλὰς τοῦ Ἰσραήλ. 29 καὶ πᾶς ὅς 

ἀφῆκεν οἰκίας ἢ ἀδελφοὺς ἢ ἀδελφὰς 

ἢ πατέρα ἢ μητέρα ἢ γυναίκα ἢ τέκνα 

ἢ ἀγροὺς ἕνεκεν τοῦ ὀνόματός μου, 

ἑκατονταπλασίονα λήψεται καὶ ζωὴν 

αἰώνιον κληρονομήσει. 30 Πολλοὶ δὲ 



 35 

ἔσονται πρῶτοι ἔσχατοι καὶ ἔσχατοι 

πρῶτοι.  
  

Τῌ ΔΕΥΤΕΡᾼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

στ΄ 31 - 34, ζ΄ 9 - 11 
Εἶπεν ὁ Κύριος · μὴ μεριμνήσητε 

λέγοντες, τί φάγωμεν ἤ τί πίωμεν ἤ τί 

περιβαλώμεθα; 32 πάντα γὰρ ταῦτα τὰ 

ἔθνη ἐπιζητεῖ· οἶδεν γὰρ ὁ πατὴρ ὑμῶν 

ὁ οὐράνιος ὅτι χρῄζετε τούτων 

ἁπάντων. 33 ζητεῖτε δὲ πρῶτον τὴν 

βασιλείαν τοῦ Θεοῦ καὶ τὴν 

δικαιοσύνην αὐτοῦ, καὶ ταῦτα πάντα 

προστεθήσεται ὑμῖν. 34 Μὴ οὖν 

μεριμνήσητε εἰς τὴν αὔριον, ἡ γὰρ 

αὔριον μεριμνήσει τὰ ἑαυτῆς· ἀρκετὸν 

τῇ ἡμέρᾳ ἡ κακία αὐτῆς. ἢ τίς ἐστιν ἐξ 

ὑμῶν ἄνθρωπος, ὃν ἐὰν αἰτήσῃ ὁ υἱὸς 

αὐτοῦ ἄρτον, μὴ λίθον ἐπιδώσει αὐτῷ; 
10 καὶ ἐὰν ἰχθὺν αἰτήσῃ, μὴ ὄφιν 

ἐπιδώσει αὐτῷ; 11 εἰ οὖν ὑμεῖς, πονηροὶ 

ὄντες, οἴδατε δόματα ἀγαθὰ διδόναι 

τοῖς τέκνοις ὑμῶν, πόσῳ μᾶλλον ὁ 

πατὴρ ὑμῶν ὁ ἐν τοῖς οὐρανοῖς δώσει 

ἀγαθὰ τοῖς αἰτοῦσιν αὐτόν; 
  

Τῌ ΤΡΙΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ζ΄ 15 - 21 

Εἶπεν ὁ Κύριος · Προσέχετε ἀπὸ τῶν 

ψευδοπροφητῶν, οἵτινες ἔρχονται 

πρὸς ὑμᾶς ἐν ἐνδύμασι προβάτων, 

ἔσωθεν δέ εἰσιν λύκοι ἅρπαγες. 16 ἀπὸ 

τῶν καρπῶν αὐτῶν ἐπιγνώσεσθε 

αὐτούς· μήτι συλλέγουσιν ἀπὸ 

ἀκανθῶν σταφυλὴν ἢ ἀπὸ τριβόλων 

σῦκα; 17 οὕτω πᾶν δένδρον ἀγαθὸν 

καρποὺς καλοὺς ποιεῖ, τὸ δὲ σαπρὸν 

δένδρον καρποὺς πονηροὺς ποιεῖ· 18 οὐ 

δύναται δένδρον ἀγαθὸν καρποὺς 

πονηροὺς ποιεῖν, οὐδὲ δένδρον 

σαπρὸν καρποὺς καλοὺς ποιεῖν. 19 πᾶν 

δένδρον μὴ ποιοῦν καρπὸν καλὸν 

ἐκκόπτεται καὶ εἰς πῦρ βάλλεται. 20 

ἄρα γε ἀπὸ τῶν καρπῶν αὐτῶν 

ἐπιγνώσεσθε αὐτούς. 21 Οὐ πᾶς ὁ 

λέγων μοι, Κύριε Κύριε, εἰσελεύσεται 

εἰς τὴν βασιλείαν τῶν οὐρανῶν, ἀλλ' ὁ 

ποιῶν τὸ θέλημα τοῦ πατρός μου τοῦ 

ἐν τοῖς οὐρανοῖς.  
  

Τῌ ΤΕΤΑΡΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ζ΄ 21 - 23 

Εἶπεν ὁ Κύριος · Οὐ πᾶς ὁ λέγων μοι, 

Κύριε Κύριε, εἰσελεύσεται εἰς τὴν 

βασιλείαν τῶν οὐρανῶν, ἀλλ' ὁ ποιῶν 

τὸ θέλημα τοῦ πατρός μου τοῦ ἐν τοῖς 

οὐρανοῖς. 22 πολλοὶ ἐροῦσίν μοι ἐν 

ἐκείνῃ τῇ ἡμέρᾳ, Κύριε Κύριε, οὐ τῷ 

σῷ ὀνόματι προεφητεύσαμεν, καὶ τῷ 

σῷ ὀνόματι δαιμόνια ἐξεβάλομεν, καὶ 

τῷ σῷ ὀνόματι δυνάμεις πολλὰς 

ἐποιήσαμεν; 23 καὶ τότε ὁμολογήσω 

αὐτοῖς ὅτι οὐδέποτε ἔγνων ὑμᾶς· 

ἀποχωρεῖτε ἀπ' ἐμοῦ οἱ ἐργαζόμενοι 

τὴν ἀνομίαν.  
  

Τῌ ΠΕΜΠΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

η΄ 23 - 27 

Τῷ καιρῷ ἐκείνῳ, ἐμβάντι τῷ Ἰησοῦ εἰς 

τὸ πλοῖον ἠκολούθησαν αὐτῷ οἱ 

μαθηταὶ αὐτοῦ. 24 καὶ ἰδοὺ σεισμὸς 

μέγας ἐγένετο ἐν τῇ θαλάσσῃ, ὥστε τὸ 

πλοῖον καλύπτεσθαι ὑπὸ τῶν 

κυμάτων· αὐτὸς δὲ ἐκάθευδε. 25 καὶ 

προσελθόντες οἱ μαθηταὶ αὐτοῦ 

ἤγειραν αὐτὸν λέγοντες· Κύριε, σῶσον 

ἡμᾶς, ἀπολλύμεθα. 26 καὶ λέγει αὐτοῖς· 

Τί δειλοί ἐστε, ὀλιγόπιστοι; τότε 

ἐγερθεὶς ἐπετίμησε τοῖς ἀνέμοις καὶ 

τῇ θαλάσσῃ, καὶ ἐγένετο γαλήνη 

μεγάλη. 27 οἱ δὲ ἄνθρωποι ἐθαύμασαν 

λέγοντες· Ποταπός ἐστιν οὗτος, ὅτι 

καὶ οἱ ἄνεμοι καὶ ἡ θάλασσα 

ὑπακούουσιν αὐτῷ; 



 36 

  
Τῌ ΠΑΡΑΣΚΕΥῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
θ΄ 14 - 17 

Τῷ καιρῷ ἐκείνῳ προσῆλθον τῷ Ἰησοῦ 

οἱ μαθηταὶ Ἰωάννου λέγοντες· Διὰ τί 

ἡμεῖς καὶ οἱ Φαρισαῖοι νηστεύομεν 

πολλά, οἱ δὲ μαθηταί σου οὐ 

νηστεύουσι; 15 καὶ εἶπεν αὐτοῖς ὁ 

Ἰησοῦς· Μὴ δύνανται οἱ υἱοὶ τοῦ 

νυμφῶνος πενθεῖν ἐφ' ὅσον μετ' 

αὐτῶν ἐστιν ὁ νυμφίος; ἐλεύσονται δὲ 

ἡμέραι, ὅταν ἀπαρθῇ ἀπ' αὐτῶν ὁ 

νυμφίος, καὶ τότε νηστεύσουσιν. 16 

οὐδεὶς δὲ ἐπιβάλλει ἐπίβλημα ῥάκους 

ἀγνάφου ἐπὶ ἱματίῳ παλαιῷ· αἴρει γὰρ 

τὸ πλήρωμα αὐτοῦ ἀπὸ τοῦ ἱματίου, 

καὶ χεῖρον σχίσμα γίνεται. 17 οὐδὲ 

βάλλουσιν οἶνον νέον εἰς ἀσκοὺς 

παλαιούς· εἰ δὲ μήγε, ῥήγνυνται οἱ 

ἀσκοί, καὶ ὁ οἶνος ἐκχεῖται καὶ οἱ 

ἀσκοὶ ἀπολλοῦνται· ἀλλὰ οἶνον νέον 

εἰς ἀσκοὺς βάλλουσι καινούς, καὶ 

ἀμφότεροι συντηροῦνται.  
  

Τῼ ΣΑΒΒΑΤῼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ζ΄ 1 - 8 

Εἶπεν ὁ Κύριος · Μὴ κρίνετε, ἵνα μὴ 

κριθῆτε· 2 ἐν ᾧ γὰρ κρίματι κρίνετε 

κριθήσεσθε, καὶ ἐν ᾧ μέτρῳ μετρεῖτε 

μετρηθήσεται ὑμῖν. 3 τί δὲ βλέπεις τὸ 

κάρφος τὸ ἐν τῷ ὀφθαλμῷ τοῦ 

ἀδελφοῦ σου, τὴν δὲ ἐν τῷ σῷ 

ὀφθαλμῷ δοκὸν οὐ κατανοεῖς; 4 ἢ πῶς 

ἐρεῖς τῷ ἀδελφῷ σου, Ἄφες ἐκβάλω τὸ 

κάρφος ἀπὸ τοῦ ὀφθαλμοῦ σου, καὶ 

ἰδοὺ ἡ δοκὸς ἐν τῷ ὀφθαλμῷ σοῦ; 5 

ὑποκριτά, ἔκβαλε πρῶτον τὴν δοκὸν 

ἐκ τοῦ ὀφθαλμοῦ σοῦ, καὶ τότε 

διαβλέψεις ἐκβαλεῖν τὸ κάρφος ἐκ τοῦ 

ὀφθαλμοῦ τοῦ ἀδελφοῦ σου. 6 Μὴ 

δῶτε τὸ ἅγιον τοῖς κυσίν, μηδὲ βάλητε 

τοὺς μαργαρίτας ὑμῶν ἔμπροσθεν 

τῶν χοίρων, μήποτε καταπατήσωσιν 

αὐτοὺς ἐν τοῖς ποσὶν αὐτῶν καὶ 

στραφέντες ῥήξωσιν ὑμᾶς. 7 Αἰτεῖτε, 

καὶ δοθήσεται ὑμῖν· ζητεῖτε, καὶ 

εὑρήσετε· κρούετε, καὶ ἀνοιγήσεται 

ὑμῖν. 8 πᾶς γὰρ ὁ αἰτῶν λαμβάνει καὶ ὁ 

ζητῶν εὑρίσκει καὶ τῷ κρούοντι 

ἀνοιγήσεται.  
  

ΚΥΡΙΑΚῌ ΔΕΥΤΕΡᾼ 
Ἐκ τοῦ κατὰ Ματθαῖον 

δ΄ 18 - 23 

Τῷ καιρῷ ἐκείνῳ, περιπατῶν δὲ παρὰ 

τὴν θάλασσαν τῆς Γαλιλαίας εἶδεν 

δύο ἀδελφούς, Σίμωνα τὸν λεγόμενον 

Πέτρον καὶ Ἀνδρέαν τὸν ἀδελφὸν 

αὐτοῦ, βάλλοντας ἀμφίβληστρον εἰς 

τὴν θάλασσαν· ἦσαν γὰρ ἁλιεῖς. 19 καὶ 

λέγει αὐτοῖς· Δεῦτε ὀπίσω μου, καὶ 

ποιήσω ὑμᾶς ἁλιεῖς ἀνθρώπων. 20 οἱ δὲ 

εὐθέως ἀφέντες τὰ δίκτυα 

ἠκολούθησαν αὐτῷ. 21 Καὶ προβὰς 

ἐκεῖθεν εἶδεν ἄλλους δύο ἀδελφούς, 

Ἰάκωβον τὸν τοῦ Ζεβεδαίου καὶ 

Ἰωάννην τὸν ἀδελφὸν αὐτοῦ, ἐν τῷ 

πλοίῳ μετὰ Ζεβεδαίου τοῦ πατρὸς 

αὐτῶν καταρτίζοντας τὰ δίκτυα 

αὐτῶν· καὶ ἐκάλεσεν αὐτούς. 22 οἱ δὲ 

εὐθέως ἀφέντες τὸ πλοῖον καὶ τὸν 

πατέρα αὐτῶν ἠκολούθησαν αὐτῷ. 23 

Καὶ περιῆγεν ὅλην τὴν Γαλιλαίαν ὁ 

Ἰησοῦς, διδάσκων ἐν ταῖς συναγωγαῖς 

αὐτῶν καὶ κηρύσσων τὸ εὐαγγέλιον 

τῆς βασιλείας καὶ θεραπεύων πᾶσαν 

νόσον καὶ πᾶσαν μαλακίαν ἐν τῷ 

λαῷ.  
  

Τῌ ΔΕΥΤΕΡᾼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

θ΄ 36 - 38, ι΄ 1 - 8 
Τῷ καιρῷ ἐκείνῳ, εἶδεν ὁ Ἰησοῦς 

πολὺν ὄχλον καὶ ἐσπλαγχνίσθη περὶ 

αὐτῶν ὅτι ἦσαν ἐκλελυμένοι καὶ 

ἐρριμμένοι ὡς πρόβατα μὴ ἔχοντα 



 37 

ποιμένα. 37 τότε λέγει τοῖς μαθηταῖς 

αὐτοῦ· Ὁ μὲν θερισμὸς πολύς, οἱ δὲ 

ἐργάται ὀλίγοι· 38 δεήθητε οὖν τοῦ 

κυρίου τοῦ θερισμοῦ ὅπως ἐκβάλῃ 

ἐργάτας εἰς τὸν θερισμὸν αὐτοῦ. Καὶ 

προσκαλεσάμενος τοὺς δώδεκα 

μαθητὰς αὐτοῦ ἔδωκεν αὐτοῖς 

ἐξουσίαν πνευμάτων ἀκαθάρτων 

ὥστε ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 2 

Τῶν δὲ δώδεκα ἀποστόλων τὰ 

ὀνόματά ἐισι ταῦτα· πρῶτος Σίμων ὁ 

λεγόμενος Πέτρος καὶ Ἀνδρέας ὁ 

ἀδελφὸς αὐτοῦ, Ἰάκωβος ὁ τοῦ 

Ζεβεδαίου καὶ Ἰωάννης ὁ ἀδελφὸς 

αὐτοῦ, 3 Φίλιππος καὶ Βαρθολομαῖος, 

Θωμᾶς καὶ Ματθαῖος ὁ τελώνης, 

Ἰάκωβος ὁ τοῦ Ἁλφαίου καὶ Λεββαῖος 

ὁ ἐπικληθεὶς Θαδδαῖος, 4 Σίμων ὁ 

Κανανίτης καὶ Ἰούδας ὁ Ἰσκαριώτης ὁ 

καὶ παραδοὺς αὐτόν. 5 Τούτους τοὺς 

δώδεκα ἀπέστειλεν ὁ Ἰησοῦς 

παραγγείλας αὐτοῖς λέγων· Εἰς ὁδὸν 

ἐθνῶν μὴ ἀπέλθητε, καὶ εἰς πόλιν 

Σαμαριτῶν μὴ εἰσέλθητε· 6 πορεύεσθε 

δὲ μᾶλλον πρὸς τὰ πρόβατα τὰ 

ἀπολωλότα οἴκου Ἰσραήλ. 7 

πορευόμενοι δὲ κηρύσσετε λέγοντες 

ὅτι Ἤγγικεν ἡ βασιλεία τῶν οὐρανῶν. 
8 ἀσθενοῦντας θεραπεύετε, λεπροὺς 

καθαρίζετε, νεκροὺς ἐγείρετε, 

δαιμόνια ἐκβάλλετε· δωρεὰν ἐλάβετε, 

δωρεὰν δότε.  
  

Τῌ ΤΡΙΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ι΄ 9 - 15 

Εἶπεν ὁ Κύριος τοῖς ἑαυτοῦ Μαθηταῖς· 

Μὴ κτήσησθε χρυσὸν μηδὲ ἄργυρον 

μηδὲ χαλκὸν εἰς τὰς ζώνας ὑμῶν, 10 μὴ 

πήραν εἰς ὁδὸν μηδὲ δύο χιτῶνας μηδὲ 

ὑποδήματα μηδὲ ῥάβδον· ἄξιος γὰρ 

ἐστιν ὁ ἐργάτης τῆς τροφῆς αὐτοῦ. 11 

εἰς ἣν δ' ἂν πόλιν ἢ κώμην εἰσέλθητε, 

ἐξετάσατε τίς ἐν αὐτῇ ἄξιός ἐστι· 

κἀκεῖ μείνατε ἕως ἂν ἐξέλθητε. 12 

εἰσερχόμενοι δὲ εἰς τὴν οἰκίαν 

ἀσπάσασθε αὐτήν λέγοντες· εἰρήνη 

τῷ οἰκῳ τούτῳ. 13 καὶ ἐὰν μὲν ᾖ ἡ οἰκία 

ἀξία, ἐλέθτω ἡ εἰρήνη ὑμῶν ἐπ' αὐτήν· 

ἐὰν δὲ μὴ ᾖ ἀξία, ἡ εἰρήνη ὑμῶν πρὸς 

ὑμᾶς ἐπιστραφήτω. 14 καὶ ὃς ἐὰν μὴ 

δέξηται ὑμᾶς μηδὲ ἀκούσῃ τοὺς 

λόγους ὑμῶν, ἐξερχόμενοι ἔξω τῆς 

οἰκίας ἢ τῆς πόλεως ἐκείνης 

ἐκτινάξατε τὸν κονιορτὸν τῶν ποδῶν 

ὑμῶν. 15 ἀμὴν λέγω ὑμῖν, ἀνεκτότερον 

ἔσται γῇ Σοδόμων καὶ Γομόρρας ἐν 

ἡμέρᾳ κρίσεως ἢ τῇ πόλει ἐκείνῃ.  
  

Τῌ ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ι΄ 16 - 22 

Εἶπεν ὁ Κύριος τοῖς ἑαυτοῦ Μαθηταῖς· 
16 Ἰδοὺ ἐγὼ ἀποστέλλω ὑμᾶς ὡς 

πρόβατα ἐν μέσῳ λύκων· γίνεσθε οὖν 

φρόνιμοι ὡς οἱ ὄφεις καὶ ἀκέραιοι ὡς 

αἱ περιστεραί. 17 προσέχετε δὲ ἀπὸ τῶν 

ἀνθρώπων· παραδώσουσι γὰρ ὑμᾶς 

εἰς συνέδρια, καὶ ἐν ταῖς συναγωγαῖς 

αὐτῶν μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα ἐπὶ 

γονεῖς καὶ θανατώσουσιν αὐτούς· 22 

καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται.  



 38 

  
Τῌ ΠΕΜΠΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 23 - 31 

Εἶπεν ὁ Κύριος τοῖς ἑαυτοῦ Μαθηταῖς· 

ὅταν διώκωσιν ὑμᾶς ἐν τῇ πόλει 

ταύτῃ, φεύγετε εἰς τὴν ἄλλην· ἀμὴν 

γὰρ λέγω ὑμῖν, οὐ μὴ τελέσητε τὰς 

πόλεις τοῦ Ἰσραὴλ ἕως ἂν ἔλθῃ ὁ υἱὸς 

τοῦ ἀνθρώπου. 24 Οὐκ ἔστι μαθητὴς 

ὑπὲρ τὸν διδάσκαλον οὐδὲ δοῦλος 

ὑπὲρ τὸν κύριον αὐτοῦ. 25 ἀρκετὸν τῷ 

μαθητῇ ἵνα γένηται ὡς ὁ διδάσκαλος 

αὐτοῦ, καὶ ὁ δοῦλος ὡς ὁ κύριος αὐτοῦ. 

εἰ τὸν οἰκοδεσπότην Βεελζεβοὺλ 

ἐκάλεσαν, πόσῳ μᾶλλον τοὺς 

οἰκιακοὺς αὐτοῦ; 26 Μὴ οὖν φοβηθῆτε 

αὐτούς· οὐδὲν γάρ ἐστι κεκαλυμμένον 

ὃ οὐκ ἀποκαλυφθήσεται, καὶ κρυπτὸν 

ὃ οὐ γνωσθήσεται. 27 ὃ λέγω ὑμῖν ἐν τῇ 

σκοτίᾳ, εἴπατε ἐν τῷ φωτί· καὶ ὃ εἰς τὸ 

οὖς ἀκούετε, κηρύξατε ἐπὶ τῶν 

δωμάτων. 28 καὶ μὴ φοβεῖσθε ἀπὸ τῶν 

ἀποκτεννόντων τὸ σῶμα, τὴν δὲ 

ψυχὴν μὴ δυναμένων ἀποκτεῖναι· 

φοβήθητε δὲ μᾶλλον τὸν δυνάμενον 

καὶ ψυχὴν καὶ σῶμα ἀπολέσαι ἐν 

γεέννῃ. 29 οὐχὶ δύο στρουθία ἀσσαρίου 

πωλεῖται; καὶ ἓν ἐξ αὐτῶν οὐ πεσεῖται 

ἐπὶ τὴν γῆν ἄνευ τοῦ πατρὸς ὑμῶν. 30 

ὑμῶν δὲ καὶ αἱ τρίχες τῆς κεφαλῆς 

πᾶσαι ἠριθμημέναι εἰσί. 31 μὴ οὖν 

φοβηθῆτε· πολλῶν στρουθίων 

διαφέρετε ὑμεῖς.  
  

Τῌ ΠΑΡΑΣΚΕΥῌ ΤΗΣ Γ ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ι΄ 32 - 36, ια΄ 1 
Εἶπεν ὁ Κύριος τοῖς ἑαυτοῦ Μαθηταῖς· 

πᾶς ὅστις ὁμολογήσει ἐν ἐμοὶ 

ἔμπροσθεν τῶν ἀνθρώπων, 

ὁμολογήσω κἀγὼ ἐν αὐτῷ ἔμπροσθεν 

τοῦ πατρός μου τοῦ ἐν οὐρανοῖς· 33 

ὅστις δ' ἂν ἀρνήσηταί με ἔμπροσθεν 

τῶν ἀνθρώπων, ἀρνήσομαι αὐτὸν 

κἀγὼ ἔμπροσθεν τοῦ πατρός μου τοῦ 

ἐν οὐρανοῖς. 34 Μὴ νομίσητε ὅτι ἦλθον 

βαλεῖν εἰρήνην ἐπὶ τὴν γῆν· οὐκ ἦλθον 

βαλεῖν εἰρήνην ἀλλὰ μάχαιραν. 35 

ἦλθον γὰρ διχάσαι ἄνθρωπον κατὰ 

τοῦ πατρὸς αὐτοῦ καὶ θυγατέρα κατὰ 

τῆς μητρὸς αὐτῆς καὶ νύμφην κατὰ 

τῆς πενθερᾶς αὐτῆς· 36 καὶ ἐχθροὶ τοῦ 

ἀνθρώπου οἱ οἰκιακοὶ αὐτοῦ. Καὶ 

ἐγένετο ὅτε ἐτέλεσεν ὁ Ἰησοῦς 

διατάσσων τοῖς δώδεκα μαθηταῖς 

αὐτοῦ, μετέβη ἐκεῖθεν τοῦ διδάσκειν 

καὶ κηρύσσειν ἐν ταῖς πόλεσιν αὐτῶν.  
  

Τῼ ΣΑΒΒΑΤῼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ζ΄ 24 - 29, η΄ 1 - 4 
Εἶπεν ὁ Κύριος· πᾶς ὅστις ἀκούει μου 

τοὺς λόγους τούτους καὶ ποιεῖ αὐτοὺς, 

ὁμοιώσω αὐτὸν ἀνδρὶ φρονίμῳ, ὅστις 

ᾠκοδόμησεν τὴν οἰκίαν αὐτοῦ ἐπὶ τὴν 

πέτραν· 25 καὶ κατέβη ἡ βροχὴ καὶ 

ἦλθον οἱ ποταμοὶ καὶ ἔπνευσαν οἱ 

ἄνεμοι καὶ προσέπεσον τῇ οἰκίᾳ 

ἐκείνῃ, καὶ οὐκ ἔπεσε· τεθεμελίωτο 

γὰρ ἐπὶ τὴν πέτραν. 26 καὶ πᾶς ὁ 

ἀκούων μου τοὺς λόγους τούτους καὶ 

μὴ ποιῶν αὐτοὺς ὁμοιωθήσεται ἀνδρὶ 

μωρῷ, ὅστις ᾠκοδόμησεν τὴν οἰκίαν 

αὐτοῦ ἐπὶ τὴν ἄμμον· 27 καὶ κατέβη ἡ 

βροχὴ καὶ ἦλθον οἱ ποταμοὶ καὶ 

ἔπνευσαν οἱ ἄνεμοι καὶ προσέκοψαν 

τῇ οἰκίᾳ ἐκείνῃ, καὶ ἔπεσεν, καὶ ἦν ἡ 

πτῶσις αὐτῆς μεγάλη. 28 Καὶ ἐγένετο 

ὅτε ἐτέλεσεν ὁ Ἰησοῦς τοὺς λόγους 

τούτους, ἐξεπλήσσοντο οἱ ὄχλοι ἐπὶ τῇ 

διδαχῇ αὐτοῦ· 29 ἦν γὰρ διδάσκων 

αὐτοὺς ὡς ἐξουσίαν ἔχων καὶ οὐχ ὡς 

οἱ γραμματεῖς. Καταβάντι δὲ αὐτῷ 

ἀπὸ τοῦ ὄρους ἠκολούθησαν αὐτῷ 

ὄχλοι πολλοί. 2 καὶ ἰδοὺ λεπρὸς ἐλθὼν 

προσεκύνει αὐτῷ λέγων· Κύριε, ἐὰν 



 39 

θέλῃς δύνασαί με καθαρίσαι. 3 καὶ 

ἐκτείνας τὴν χεῖρα ἥψατο αὐτοῦ ὁ 

Ἰησοῦς λέγων· Θέλω, καθαρίσθητι· καὶ 

εὐθέως ἐκαθαρίσθη αὐτοῦ ἡ λέπρα. 4 

καὶ λέγει αὐτῷ ὁ Ἰησοῦς· Ὅρα μηδενὶ 

εἴπῃς, ἀλλὰ ὕπαγε σεαυτὸν δεῖξον τῷ 

ἱερεῖ, καὶ προσένεγκε τὸ δῶρον ὃ 

προσέταξεν Μωσῆς, εἰς μαρτύριον 

αὐτοῖς.  
  

ΚΥΡΙΑΚῌ ΤΡΙΤῌ 
Ἐκ τοῦ κατὰ Ματθαῖον 

στ’ 22 - 83 

Εἶπεν ὁ Κύριος· Ὁ λύχνος τοῦ σώματός 

ἐστιν ὁ ὀφθαλμός· ἐὰν οὖν ὁ 

ὀφθαλμός σου ἁπλοῦς ᾖ, ὅλον τὸ 

σῶμά σου φωτεινὸν ἔσται· 23 ἐὰν δὲ ὁ 

ὀφθαλμός σου πονηρὸς ᾖ, ὅλον τὸ 

σῶμά σου σκοτεινὸν ἔσται. εἰ οὖν τὸ 

φῶς τὸ ἐν σοὶ σκότος ἐστί, τὸ σκότος 

πόσον; 24 Οὐδεὶς δύναται δυσὶ κυρίοις 

δουλεύειν· ἢ γὰρ τὸν ἕνα μισήσει καὶ 

τὸν ἕτερον ἀγαπήσει, ἢ ἑνὸς 

ἀνθέξεται καὶ τοῦ ἑτέρου 

καταφρονήσει· οὐ δύνασθε Θεῷ 

δουλεύειν καὶ μαμωνᾷ. 25 Διὰ τοῦτο 

λέγω ὑμῖν, μὴ μεριμνᾶτε τῇ ψυχῇ 

ὑμῶν τί φάγητε καὶ τί πίητε, μηδὲ τῷ 

σώματι ὑμῶν τί ἐνδύσησθε· οὐχὶ ἡ 

ψυχὴ πλεῖόν ἐστιν τῆς τροφῆς καὶ τὸ 

σῶμα τοῦ ἐνδύματος; 26 ἐμβλέψατε εἰς 

τὰ πετεινὰ τοῦ οὐρανοῦ, ὅτι οὐ 

σπείρουσιν οὐδὲ θερίζουσιν οὐδὲ 

συνάγουσιν εἰς ἀποθήκας, καὶ ὁ 

πατὴρ ὑμῶν ὁ οὐράνιος τρέφει αὐτά· 

οὐχ ὑμεῖς μᾶλλον διαφέρετε αὐτῶν; 27 

τίς δὲ ἐξ ὑμῶν μεριμνῶν δύναται 

προσθεῖναι ἐπὶ τὴν ἡλικίαν αὐτοῦ 

πῆχυν ἕνα; 28 καὶ περὶ ἐνδύματος τί 

μεριμνᾶτε; καταμάθετε τὰ κρίνα τοῦ 

ἀγροῦ πῶς αὐξάνει· οὐ κοπιᾷ οὐδὲ 

νήθει· 29 λέγω δὲ ὑμῖν ὅτι οὐδὲ 

Σολομὼν ἐν πάσῃ τῇ δόξῃ αὐτοῦ 

περιεβάλετο ὡς ἓν τούτων. 30 Εἰ δὲ τὸν 

χόρτον τοῦ ἀγροῦ, σήμερον ὄντα καὶ 

αὔριον εἰς κλίβανον βαλλόμενον, ὁ 

Θεὸς οὕτως ἀμφιέννυσιν, οὐ πολλῷ 

μᾶλλον ὑμᾶς, ὀλιγόπιστοι; 31 μὴ οὖν 

μεριμνήσητε λέγοντες, τί φάγωμεν ἤ 

τί πίωμεν ἤ τί περιβαλώμεθα; 32 πάντα 

γὰρ ταῦτα τὰ ἔθνη ἐπιζητεῖ· οἶδεν γὰρ 

ὁ πατὴρ ὑμῶν ὁ οὐράνιος ὅτι χρῄζετε 

τούτων ἁπάντων. 33 ζητεῖτε δὲ πρῶτον 

τὴν βασιλείαν τοῦ Θεοῦ καὶ τὴν 

δικαιοσύνην αὐτοῦ, καὶ ταῦτα πάντα 

προστεθήσεται ὑμῖν.  
  

Τῌ ΔΕΥΤΕΡᾼ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ια΄ 2 - 15 

Τῷ καιρῷ ἐκείνῳ, ἀκούσας ὁ Ἰωάννης 

ἐν τῷ δεσμωτηρίῳ τὰ ἔργα τοῦ Ἰησοῦ, 

πέμψας δύο τῶν μαθητῶν αὐτοῦ 3 

εἶπεν αὐτῷ· Σὺ εἶ ὁ ἐρχόμενος ἢ 

ἕτερον προσδοκῶμεν; 4 καὶ ἀποκριθεὶς 

ὁ Ἰησοῦς εἶπεν αὐτοῖς· Πορευθέντες 

ἀπαγγείλατε Ἰωάννῃ ἃ ἀκούετε καὶ 

βλέπετε· 5 τυφλοὶ ἀναβλέπουσι καὶ 

χωλοὶ περιπατοῦσι, λεπροὶ 

καθαρίζονται καὶ κωφοὶ ἀκούουσι, 

νεκροὶ ἐγείρονται καὶ πτωχοὶ 

εὐαγγελίζονται· 6 καὶ μακάριός ἐστιν 

ὃς ἐὰν μὴ σκανδαλισθῇ ἐν ἐμοί. 7 

Τούτων δὲ πορευομένων ἤρξατο ὁ 

Ἰησοῦς λέγειν τοῖς ὄχλοις περὶ 

Ἰωάννου· Τί ἐξήλθετε εἰς τὴν ἔρημον 

θεάσασθαι; κάλαμον ὑπὸ ἀνέμου 

σαλευόμενον; 8 ἀλλὰ τί ἐξήλθετε ἰδεῖν; 

ἄνθρωπον ἐν μαλακοῖς ἠμφιεσμένον; 

ἰδοὺ οἱ τὰ μαλακὰ φοροῦντες ἐν τοῖς 

οἴκοις τῶν βασιλέων εἰσίν. 9 ἀλλὰ τί 

ἐξήλθετε ἰδεῖν; προφήτην; ναί λέγω 

ὑμῖν, καὶ περισσότερον προφήτου. 10 

οὗτος γὰρ ἐστι περὶ οὗ γέγραπται· ἰδοὺ 

ἐγὼ ἀποστέλλω τὸν ἄγγελόν μου πρὸ 

προσώπου σου, ὃς κατασκευάσει τὴν 



 40 

ὁδόν σου ἔμπροσθέν σου. 11 ἀμὴν λέγω 

ὑμῖν, οὐκ ἐγήγερται ἐν γεννητοῖς 

γυναικῶν μείζων Ἰωάννου τοῦ 

βαπτιστοῦ· ὁ δὲ μικρότερος ἐν τῇ 

βασιλείᾳ τῶν οὐρανῶν μείζων αὐτοῦ 

ἐστιν. 12 ἀπὸ δὲ τῶν ἡμερῶν Ἰωάννου 

τοῦ βαπτιστοῦ ἕως ἄρτι ἡ βασιλεία 

τῶν οὐρανῶν βιάζεται, καὶ βιασταὶ 

ἁρπάζουσιν αὐτήν. 13 πάντες γὰρ οἱ 

προφῆται καὶ ὁ νόμος ἕως Ἰωάννου 

ἐπροφήτευσαν· 14 καὶ εἰ θέλετε 

δέξασθαι, αὐτός ἐστιν Ἠλίας ὁ 

μέλλων ἔρχεσθαι. 15 ὁ ἔχων ὦτα 

ἀκουέτω.  
  

Τῌ ΤΡΙΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ια΄ 16 - 20 

Εἶπεν ὁ Κύριος· Τίνι ὁμοιώσω τὴν 

γενεὰν ταύτην; ὁμοία ἐστὶ παιδίοις 

καθημένοις ἐν ἀγοραῖς ἃ 

προσφωνοῦντα τοῖς ἑτέροις αὐτῶν 

λέγουσιν· 17 ηὐλήσαμεν ὑμῖν, καὶ οὐκ 

ὠρχήσασθε, ἐθρηνήσαμεν ὑμῖν, καὶ 

οὐκ ἐκόψασθε. 18 ἦλθεν γὰρ Ἰωάννης 

μήτε ἐσθίων μήτε πίνων, καὶ λέγουσι· 

δαιμόνιον ἔχει· 19 ἦλθεν ὁ υἱὸς τοῦ 

ἀνθρώπου ἐσθίων καὶ πίνων, καὶ 

λέγουσιν· ἰδοὺ ἄνθρωπος φάγος καὶ 

οἰνοπότης, τελωνῶν φίλος καὶ 

ἁμαρτωλῶν. καὶ ἐδικαιώθη ἡ σοφία 

ἀπὸ τῶν τέκνων αὐτῆς! 20 Τότε ἤρξατο 

ὀνειδίζειν τὰς πόλεις ἐν αἷς ἐγένοντο 

αἱ πλεῖσται δυνάμεις αὐτοῦ, ὅτι οὐ 

μετενόησαν.  
  

Τῌ ΤΕΤΑΡΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ια΄ 20 - 26 

Τῷ καιρῷ ἐκείνῳ ἤρξατο ὁ Κύριος 

ὀνειδίζειν τὰς πόλεις ἐν αἷς ἐγένοντο 

αἱ πλεῖσται δυνάμεις αὐτοῦ, ὅτι οὐ 

μετενόησαν· 21 Οὐαί σοι, Χοραζίν, οὐαί 

σοι, Βηθσαϊδά· ὅτι εἰ ἐν Τύρῳ καὶ 

Σιδῶνι ἐγενήθησαν αἱ δυνάμεις αἱ 

γενόμεναι ἐν ὑμῖν, πάλαι ἂν ἐν σάκκῳ 

καὶ σποδῷ καθήμεναι μετενόησαν. 22 

πλὴν λέγω ὑμῖν, Τύρῳ καὶ Σιδῶνι 

ἀνεκτότερον ἔσται ἐν ἡμέρᾳ κρίσεως ἢ 

ὑμῖν. 23 καὶ σύ Καπερναούμ, ἡ ἕως τοῦ 

οὐρανοῦ ὑψωθεῖσα ἕως ᾅδου 

καταβιβασθήσῃ· ὅτι εἰ ἐν Σοδόμοις 

ἐγενήθησαν αἱ δυνάμεις αἱ γενόμεναι 

ἐν σοί, ἔμειναν ἂν μέχρι τῆς σήμερον. 
24 πλὴν λέγω ὑμῖν ὅτι γῇ Σοδόμων 

ἀνεκτότερον ἔσται ἐν ἡμέρᾳ κρίσεως ἢ 

σοί. 25 Ἐν ἐκείνῳ τῷ καιρῷ ἀποκριθεὶς 

ὁ Ἰησοῦς εἶπεν· Ἐξομολογοῦμαί σοι, 

πάτερ, Κύριε τοῦ οὐρανοῦ καὶ τῆς γῆς, 

ὅτι ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· 26 ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  

Τῌ ΠΕΜΠΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

Τῌ ΠΑΡΑΣΚΕΥῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 1 - 8 

Τῷ καιρῷ ἐκείνῳ ἐπορεύθη ὁ Ἰησοῦς 

τοῖς σάββασιν διὰ τῶν σπορίμων· οἱ δὲ 

μαθηταὶ αὐτοῦ ἐπείνασαν, καὶ 



 41 

ἤρξαντο τίλλειν στάχυας καὶ ἐσθίειν. 2 

οἱ δὲ Φαρισαῖοι ἰδόντες εἶπον αὐτῷ· 

Ἰδοὺ οἱ μαθηταί σου ποιοῦσιν ὃ οὐκ 

ἔξεστι ποιεῖν ἐν σαββάτῳ. 3 ὁ δὲ εἶπεν 

αὐτοῖς· Οὐκ ἀνέγνωτε τί ἐποίησε 

Δαυῒδ ὅτε ἐπείνασεν αὐτὸς καὶ οἱ μετ' 

αὐτοῦ; 4 πῶς εἰσῆλθεν εἰς τὸν οἶκον 

τοῦ Θεοῦ καὶ τοὺς ἄρτους τῆς 

προθέσεως ἔφαγεν, οὕς οὐκ ἐξὸν ἦν 

αὐτῷ φαγεῖν οὐδὲ τοῖς μετ' αὐτοῦ, εἰ 

μὴ μόνοις τοῖς ἱερεῦσιν; 5 ἢ οὐκ 

ἀνέγνωτε ἐν τῷ νόμῳ ὅτι τοῖς 

σάββασιν οἱ ἱερεῖς ἐν τῷ ἱερῷ τὸ 

σάββατον βεβηλοῦσι καὶ ἀναίτιοί εἰσι; 
6 λέγω δὲ ὑμῖν ὅτι τοῦ ἱεροῦ μεῖζόν 

ἐστιν ὧδε. 7 εἰ δὲ ἐγνώκειτε τί ἐστιν, 

ἔλεον θέλω καὶ οὐ θυσίαν, οὐκ ἂν 

κατεδικάσατε τοὺς ἀναιτίους. 8 Κύριος 

γάρ ἐστιν ὁ υἱὸς τοῦ ἀνθρώπου καὶ 

τοῦ σαββάτου.  
  

Τῼ ΣΑΒΒΑΤῼ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

η΄ 14 - 23 

Τῷ καιρῷ ἐκείνῳ, ἐλθὼν ὁ Ἰησοῦς εἰς 

τὴν οἰκίαν Πέτρου εἶδε τὴν πενθερὰν 

αὐτοῦ βεβλημένην καὶ πυρέσσουσαν· 
15 καὶ ἥψατο τῆς χειρὸς αὐτῆς, καὶ 

ἀφῆκεν αὐτὴν ὁ πυρετός· καὶ ἠγέρθη 

καὶ διηκόνει αὐτῷ. 16 Ὀψίας δὲ 

γενομένης προσήνεγκαν αὐτῷ 

δαιμονιζομένους πολλούς, καὶ 

ἐξέβαλεν τὰ πνεύματα λόγῳ, καὶ 

πάντας τοὺς κακῶς ἔχοντας 

ἐθεράπευσεν, 17 ὅπως πληρωθῇ τὸ 

ῥηθὲν διὰ Ἡσαΐου τοῦ προφήτου 

λέγοντος· Αὐτὸς τὰς ἀσθενείας ἡμῶν 

ἔλαβε καὶ τὰς νόσους ἐβάστασεν. 18 

Ἰδὼν δὲ ὁ Ἰησοῦς πολλοὺς ὄχλους περὶ 

αὐτὸν ἐκέλευσεν ἀπελθεῖν εἰς τὸ 

πέραν. 19 Καὶ προσελθὼν εἷς 

γραμματεὺς εἶπεν αὐτῷ· Διδάσκαλε, 

ἀκολουθήσω σοι ὅπου ἐὰν ἀπέρχῃ. 20 

καὶ λέγει αὐτῷ ὁ Ἰησοῦς· Αἱ ἀλώπεκες 

φωλεοὺς ἔχουσι καὶ τὰ πετεινὰ τοῦ 

οὐρανοῦ κατασκηνώσεις, ὁ δὲ υἱὸς τοῦ 

ἀνθρώπου οὐκ ἔχει ποῦ τὴν κεφαλὴν 

κλίνῃ. 21 ἕτερος δὲ τῶν μαθητῶν αὐτοῦ 

εἶπεν αὐτῷ· Κύριε, ἐπίτρεψόν μοι 

πρῶτον ἀπελθεῖν καὶ θάψαι τὸν 

πατέρα μου. 22 ὁ δὲ Ἰησοῦς εἶπεν αὐτῷ· 

Ἀκολούθει μοι, καὶ ἄφες τοὺς νεκροὺς 

θάψαι τοὺς ἑαυτῶν νεκρούς. 23 Καὶ 

ἐμβάντι αὐτῷ εἰς τὸ πλοῖον 

ἠκολούθησαν αὐτῷ οἱ μαθηταὶ αὐτοῦ.  
  

ΚΥΡΙΑΚῌ ΤΕΤΑΡΤῌ 
Ἐκ τοῦ κατὰ Ματθαῖον 

η΄ 5 - 13 

Τῷ καιρῷ ἐκείνῳ, ἐλθόντι τῷ Ἰησοῦ εἰς 

Καπερναοὺμ προσῆλθεν αὐτῷ 

ἑκατόνταρχος παρακαλῶν αὐτὸν καὶ 

λέγων· 6 Κύριε, ὁ παῖς μου βέβληται ἐν 

τῇ οἰκίᾳ παραλυτικός, δεινῶς 

βασανιζόμενος. 7 καὶ λέγει αὐτῷ ὁ 

Ἰησοῦς· Ἐγὼ ἐλθὼν θεραπεύσω αὐτόν. 
8 καὶ ἀποκριθεὶς ὁ ἑκατόνταρχος ἔφη· 

Κύριε, οὐκ εἰμὶ ἱκανὸς ἵνα μου ὑπὸ τὴν 

στέγην εἰσέλθῃς· ἀλλὰ μόνον εἰπὲ 

λόγῳ, καὶ ἰαθήσεται ὁ παῖς μου. 9 καὶ 

γὰρ ἐγὼ ἄνθρωπός εἰμι ὑπὸ ἐξουσίαν, 

ἔχων ὑπ' ἐμαυτὸν στρατιώτας, καὶ 

λέγω τούτῳ, πορεύθητι, καὶ 

πορεύεται, καὶ ἄλλῳ, ἔρχου, καὶ 

ἔρχεται, καὶ τῷ δούλῳ μου, ποίησον 

τοῦτο, καὶ ποιεῖ. 10 ἀκούσας δὲ ὁ 

Ἰησοῦς ἐθαύμασε καὶ εἶπε τοῖς 

ἀκολουθοῦσιν· Ἀμὴν λέγω ὑμῖν, οὐδὲ 

ἐν τῷ Ἰσραὴλ τοσαύτην πίστιν εὗρον. 
11 λέγω δὲ ὑμῖν ὅτι πολλοὶ ἀπὸ 

ἀνατολῶν καὶ δυσμῶν ἥξουσιν καὶ 

ἀνακλιθήσονται μετὰ Ἀβραὰμ καὶ 

Ἰσαὰκ καὶ Ἰακὼβ ἐν τῇ βασιλείᾳ τῶν 

οὐρανῶν, 12 οἱ δὲ υἱοὶ τῆς βασιλείας 

ἐκβληθήσονται εἰς τὸ σκότος τὸ 

ἐξώτερον· ἐκεῖ ἔσται ὁ κλαυθμὸς καὶ ὁ 



 42 

βρυγμὸς τῶν ὀδόντων. 13 καὶ εἶπεν ὁ 

Ἰησοῦς τῷ ἑκατοντάρχῷ· Ὕπαγε, καὶ 

ὡς ἐπίστευσας γενηθήτω σοι. καὶ ἰάθη 

ὁ παῖς αὐτοῦ ἐν τῇ ὥρᾳ ἐκείνῃ.  
  

Τῌ ΔΕΥΤΕΡᾼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 9 - 13 

Τῷ καιρῷ ἐκείνῳ ἦλθεν ὁ Ἰησοῦς εἰς 

τὴν συναγωγὴν τῶν Ἰουδαίων. 10 Καὶ 

ἰδοὺ ἄνθρωπος ἦν ἐκεῖ τὴν χεῖρα ἔχων 

ξηράν· καὶ ἐπηρώτησαν αὐτὸν 

λέγοντες· Εἰ ἔξεστι τοῖς σάββασι 

θεραπεύειν; ἵνα κατηγορήσωσιν 

αὐτοῦ. 11 ὁ δὲ εἶπεν αὐτοῖς· Τίς ἔσται ἐξ 

ὑμῶν ἄνθρωπος ὃς ἕξει πρόβατον ἕν, 

καὶ ἐὰν ἐμπέσῃ τοῦτο τοῖς σάββασιν 

εἰς βόθυνον, οὐχὶ κρατήσει αὐτὸ καὶ 

ἐγερεῖ; 12 πόσῳ οὖν διαφέρει 

ἄνθρωπος προβάτου; ὥστε ἔξεστι τοῖς 

σάββασι καλῶς ποιεῖν. 13 τότε λέγει τῷ 

ἀνθρώπῳ· Ἔκτεινόν σου τὴν χεῖρα· καὶ 

ἐξέτεινε, καὶ ἀποκατεστάθη ὑγιὴς ὡς 

ἡ ἄλλη.  
  

Τῌ ΤΡΙΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 14 - 17, 22 - 30 
Τῷ καιρῷ ἐκείνῳ συμβούλιον 

ἐποίησαν οἱ Φαρισαῖοι κατὰ τοῦ 

Ἰησοῦ, ὅπως αὐτὸν ἀπολέσωσιν. 15 Ὁ 

δὲ Ἰησοῦς γνοὺς ἀνεχώρησεν ἐκεῖθεν· 

καὶ ἠκολούθησαν αὐτῷ ὄχλοι πολλοί, 

καὶ ἐθεράπευσεν αὐτοὺς πάντας, 16 

καὶ ἐπετίμησεν αὐτοῖς ἵνα μὴ φανερὸν 

ποιήσωσιν αὐτὸν. Τότε προσηνέχθη 

αὐτῷ δαιμονιζόμενος τυφλὸς καὶ 

κωφός, καὶ ἐθεράπευσεν αὐτόν, ὥστε 

τὸν τυφλὸν καὶ κωφὸν καὶ λαλεῖν καὶ 

βλέπειν. 23 καὶ ἐξίσταντο πάντες οἱ 

ὄχλοι καὶ ἔλεγον· Μήτι οὗτός ἐστιν ὁ 

Χριστὸς ὁ υἱὸς Δαυῒδ; 24 οἱ δὲ Φαρισαῖοι 

ἀκούσαντες εἶπον· Οὗτος οὐκ 

ἐκβάλλει τὰ δαιμόνια εἰ μὴ ἐν τῷ 

Βεελζεβοὺλ, ἄρχοντι τῶν δαιμονίων. 25 

εἰδὼς δὲ ὁ Ἰησοῦς τὰς ἐνθυμήσεις 

αὐτῶν εἶπεν αὐτοῖς· Πᾶσα βασιλεία 

μερισθεῖσα καθ' ἑαυτὴν ἐρημοῦται, 

καὶ πᾶσα πόλις ἢ οἰκία μερισθεῖσα 

καθ' ἑαυτὴν οὐ σταθήσεται. 26 καὶ εἰ ὁ 

σατανᾶς τὸν σατανᾶν ἐκβάλλει, ἐφ' 

ἑαυτὸν ἐμερίσθη· πῶς οὖν σταθήσεται 

ἡ βασιλεία αὐτοῦ; 27 καὶ εἰ ἐγὼ ἐν 

Βεελζεβοὺλ ἐκβάλλω τὰ δαιμόνια, οἱ 

υἱοὶ ὑμῶν ἐν τίνι ἐκβάλλουσι; διὰ 

τοῦτο αὐτοὶ κριταὶ ἔσονται ὑμῶν. 28 εἰ 

δὲ ἐγὼ ἐν Πνεύματι Θεοῦ ἐκβάλλω τὰ 

δαιμόνια, ἄρα ἔφθασεν ἐφ' ὑμᾶς ἡ 

βασιλεία τοῦ Θεοῦ. 29 ἢ πῶς δύναταί 

τις εἰσελθεῖν εἰς τὴν οἰκίαν τοῦ 

ἰσχυροῦ καὶ τὰ σκεύη αὐτοῦ ἁρπάσαι, 

ἐὰν μὴ πρῶτον δήσῃ τὸν ἰσχυρόν; καὶ 

τότε τὴν οἰκίαν αὐτοῦ διαρπάσει. 30 ὁ 

μὴ ὢν μετ' ἐμοῦ κατ' ἐμοῦ ἐστι, καὶ ὁ 

μὴ συνάγων μετ' ἐμοῦ σκορπίζει.  
  

Τῌ ΤΕΤΑΡΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 38 - 45 

Τῷ καιρῷ ἐκείνῳ προσῆλθον τῷ Ἰησοῦ 

γραμματεῖς καὶ Φαρισαῖοι λέγοντες· 

Διδάσκαλε, θέλομεν ἀπὸ σοῦ σημεῖον 

ἰδεῖν. 39 ὁ δὲ ἀποκριθεὶς εἶπεν αὐτοῖς· 

Γενεὰ πονηρὰ καὶ μοιχαλὶς σημεῖον 

ἐπιζητεῖ, καὶ σημεῖον οὐ δοθήσεται 

αὐτῇ εἰμὴ τὸ σημεῖον Ἰωνᾶ τοῦ 

προφήτου. 40 ὥσπερ γὰρ ἐγένετο 

Ἰωνᾶς ὁ προφήτης ἐν τῇ κοιλίᾳ τοῦ 

κήτους τρεῖς ἡμέρας καὶ τρεῖς νύκτας, 

οὕτως ἔσται ὁ υἱὸς τοῦ ἀνθρώπου ἐν 

τῇ καρδίᾳ τῆς γῆς τρεῖς ἡμέρας καὶ 

τρεῖς νύκτας. 41 ἄνδρες Νινευῖται 

ἀναστήσονται ἐν τῇ κρίσει μετὰ τῆς 

γενεᾶς ταύτης καὶ κατακρινοῦσιν 

αὐτήν· ὅτι μετενόησαν εἰς τὸ κήρυγμα 

Ἰωνᾶ, καὶ ἰδοὺ πλεῖον Ἰωνᾶ ὧδε. 42 

βασίλισσα νότου ἐγερθήσεται ἐν τῇ 



 43 

κρίσει μετὰ τῆς γενεᾶς ταύτης καὶ 

κατακρινεῖ αὐτήν· ὅτι ἦλθεν ἐκ τῶν 

περάτων τῆς γῆς ἀκοῦσαι τὴν σοφίαν 

Σολομῶντος, καὶ ἰδοὺ πλεῖον 

Σολομῶντος ὧδε. 43 Ὅταν δὲ τὸ 

ἀκάθαρτον πνεῦμα ἐξέλθῃ ἀπὸ τοῦ 

ἀνθρώπου, διέρχεται δι' ἀνύδρων 

τόπων ζητοῦν ἀνάπαυσιν, καὶ οὐχ 

εὑρίσκει. 44 τότε λέγει· εἰς τὸν οἶκόν 

μου ἐπιστρέψω ὅθεν ἐξῆλθον· καὶ 

ἐλθὸν εὑρίσκει σχολάζοντα καὶ 

σεσαρωμένον καὶ κεκοσμημένον. 45 

τότε πορεύεται καὶ παραλαμβάνει 

μεθ' ἑαυτοῦ ἑπτὰ ἕτερα πνεύματα 

πονηρότερα ἑαυτοῦ, καὶ εἰσελθόντα 

κατοικεῖ ἐκεῖ· καὶ γίνεται τὰ ἔσχατα 

τοῦ ἀνθρώπου ἐκείνου χείρονα τῶν 

πρώτων. οὕτως ἔσται καὶ τῇ γενεᾷ τῇ 

πονηρᾷ ταύτῃ.  
  

Τῌ ΠΕΜΠΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 46 - 50, ιγ΄ 1 - 8 

Τῷ καιρῷ ἐκείνῳ λαλοῦντος τοῦ Ἰησοῦ 

τοῖς ὄχλοις ἰδοὺ ἡ μήτηρ καὶ οἱ 

ἀδελφοὶ αὐτοῦ εἱστήκεισαν ἔξω, 

ζητοῦντες λαλῆσαι αὐτῷ. 47 εἶπεν δέ 

τις αὐτῷ· Ἰδοὺ ἡ μήτηρ σου καὶ οἱ 

ἀδελφοί σου ἑστήκασιν ἔξω ζητοῦντές 

σε ἰδεῖν. 48 ὁ δὲ ἀποκριθεὶς εἶπε τῷ 

λέγοντι αὐτῷ· Τίς ἐστιν ἡ μήτηρ μου, 

καὶ τίνες εἰσὶν οἱ ἀδελφοί μου; 49 καὶ 

ἐκτείνας τὴν χεῖρα αὐτοῦ ἐπὶ τοὺς 

μαθητὰς αὐτοῦ ἔφη· Ἰδοὺ ἡ μήτηρ μου 

καὶ οἱ ἀδελφοί μου· 50 ὅστις γὰρ ἂν 

ποιήσῃ τὸ θέλημα τοῦ πατρός μου τοῦ 

ἐν οὐρανοῖς αὐτός μου ἀδελφὸς καὶ 

ἀδελφὴ καὶ μήτηρ ἐστίν. Ἐν δὲ τῇ 

ἡμέρᾳ ἐκείνῃ ἐξελθὼν ὁ Ἰησοῦς τῆς 

οἰκίας ἐκάθητο παρὰ τὴν θάλασσαν· 2 

καὶ συνήχθησαν πρὸς αὐτὸν ὄχλοι 

πολλοί, ὥστε αὐτὸν εἰς πλοῖον 

ἐμβάντα καθῆσθαι, καὶ πᾶς ὁ ὄχλος 

ἐπὶ τὸν αἰγιαλὸν εἱστήκει. 3 καὶ 

ἐλάλησεν αὐτοῖς πολλὰ ἐν 

παραβολαῖς 
  

Τῌ ΠΑΡΑΣΚΕΥῌ ΤΗΣ E΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 3 - 9 

Εἶπεν ὁ Κύριος τὴν παραβολὴν 

ταύτην· Ἰδοὺ ἐξῆλθεν ὁ σπείρων τοῦ 

σπεῖραι. καὶ ἐν τῷ σπείρειν αὐτὸν ἃ 

μὲν ἔπεσεν παρὰ τὴν ὁδόν, καὶ 

ἐλθόντα τὰ πετεινὰ κατέφαγεν αὐτά· 5 

ἄλλα δὲ ἔπεσεν ἐπὶ τὰ πετρώδη ὅπου 

οὐκ εἶχε γῆν πολλήν, καὶ εὐθέως 

ἐξανέτειλε διὰ τὸ μὴ ἔχειν βάθος γῆς. 
6 ἡλίου δὲ ἀνατείλαντος ἐκαυματίσθη, 

καὶ διὰ τὸ μὴ ἔχειν ῥίζαν ἐξηράνθη· 7 

ἄλλα δὲ ἔπεσεν ἐπὶ τὰς ἀκάνθας, καὶ 

ἀνέβησαν αἱ ἄκανθαι καὶ ἀπέπνιξαν 

αὐτά· 8 ἄλλα δὲ ἔπεσεν ἐπὶ τὴν γῆν 

τὴν καλὴν καὶ ἐδίδου καρπὸν ὃ μὲν 

ἑκατόν, ὃ δὲ ἑξήκοντα, ὃ δὲ τριάκοντα. 
9 ὁ ἔχων ὦτα ἀκούειν ἀκουέτω.  
  

Τῼ ΣΑΒΒΑΤῼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

θ’ 9 - 13 

Τῷ καιρῷ ἐκείνῳ παράγων ὁ Ἰησοῦς 

εἶδεν ἄνθρωπον καθήμενον ἐπὶ τὸ 

τελώνιον, Ματθαῖον λεγόμενον, καὶ 

λέγει αὐτῷ· Ἀκολούθει μοι. καὶ 

ἀναστὰς ἠκολούθησεν αὐτῷ. 10 Καὶ 

ἐγένετο αὐτοῦ ἀνακειμένου ἐν τῇ 

οἰκίᾳ, καὶ ἰδοὺ πολλοὶ τελῶναι καὶ 

ἁμαρτωλοὶ ἐλθόντες συνανέκειντο τῷ 

Ἰησοῦ καὶ τοῖς μαθηταῖς αὐτοῦ. 11 καὶ 

ἰδόντες οἱ Φαρισαῖοι εἶπον τοῖς 

μαθηταῖς αὐτοῦ· Διατί μετὰ τῶν 

τελωνῶν καὶ ἁμαρτωλῶν ἐσθίει ὁ 

διδάσκαλος ὑμῶν; 12 ὁ δὲ Ἰησοῦς 

ἀκούσας εἶπεν αὐτοῖς· Οὐ χρείαν 

ἔχουσιν οἱ ἰσχύοντες ἰατροῦ, ἀλλ' οἱ 

κακῶς ἔχοντες. 13 πορευθέντες δὲ 

μάθετε τί ἐστιν, Ἔλεον θέλω καὶ οὐ 



 44 

θυσίαν· οὐ γὰρ ἦλθον καλέσαι 

δικαίους, ἀλλὰ ἁμαρτωλούς εἰς 

μετάνοιαν.  
  

ΚΥΡΙΑΚῌ ΠΕΜΠΤῌ 
Ἐκ τοῦ κατὰ Ματθαῖον 

η’ 28 - 34, θ΄ 1 

Τῷ καιρῷ ἐκείνῳ, ἐλθόντι τῷ Ἰησοῦ εἰς 

τὴν χώραν τῶν Γεργεσηνῶν 

ὑπήντησαν αὐτῷ δύο δαιμονιζόμενοι 

ἐκ τῶν μνημείων ἐξερχόμενοι, 

χαλεποὶ λίαν, ὥστε μὴ ἰσχύειν τινὰ 

παρελθεῖν διὰ τῆς ὁδοῦ ἐκείνης. 29 καὶ 

ἰδοὺ ἔκραξαν λέγοντες· Τί ἡμῖν καὶ 

σοί, Ἰησοῦ υἱὲ τοῦ Θεοῦ; ἦλθες ὧδε 

πρὸ καιροῦ βασανίσαι ἡμᾶς; 30 ἦν δὲ 

μακρὰν ἀπ' αὐτῶν ἀγέλη χοίρων 

πολλῶν βοσκομένη. 31 οἱ δὲ δαίμονες 

παρεκάλουν αὐτὸν λέγοντες· Εἰ 

ἐκβάλλεις ἡμᾶς, ἐπίτρεψον ἡμῖν 

ἀπελθεῖν εἰς τὴν ἀγέλην τῶν χοίρων. 
32 καὶ εἶπεν αὐτοῖς· Ὑπάγετε. οἱ δὲ 

ἐξελθόντες ἀπῆλθον εἰς τὴν ἀγέλην 

τῶν χοίρων · καὶ ἰδοὺ ὥρμησεν πᾶσα ἡ 

ἀγέλη τῶν χοίρων κατὰ τοῦ κρημνοῦ 

εἰς τὴν θάλασσαν, καὶ ἀπέθανον ἐν 

τοῖς ὕδασιν. 33 οἱ δὲ βόσκοντες ἔφυγον, 

καὶ ἀπελθόντες εἰς τὴν πόλιν 

ἀπήγγειλαν πάντα καὶ τὰ τῶν 

δαιμονιζομένων. 34 καὶ ἰδοὺ πᾶσα ἡ 

πόλις ἐξῆλθεν εἰς συνάντησιν τῷ 

Ἰησοῦ, καὶ ἰδόντες αὐτὸν 

παρεκάλεσαν ὅπως μεταβῇ ἀπὸ τῶν 

ὁρίων αὐτῶν. Καὶ ἐμβὰς εἰς πλοῖον 

διεπέρασεν καὶ ἦλθεν εἰς τὴν ἰδίαν 

πόλιν.  
  

Τῌ ΔΕΥΤΕΡᾼ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 10 - 23 

Τῷ καιρῷ ἐκείνῳ προσελθόντες οἱ 

μαθηταὶ τοῦ Ἰησοῦ εἶπον αὐτῷ· Διὰ τί 

ἐν παραβολαῖς λαλεῖς τοὶς ὄχλοις; 11 ὁ 

δὲ ἀποκριθεὶς εἶπεν αὐτοῖς· Ὅτι ὑμῖν 

δέδοται γνῶναι τὰ μυστήρια τῆς 

βασιλείας τῶν οὐρανῶν, ἐκείνοις δὲ οὐ 

δέδοται. 12 ὅστις γὰρ ἔχει, δοθήσεται 

αὐτῷ καὶ περισσευθήσεται· ὅστις δὲ 

οὐκ ἔχει, καὶ ὃ ἔχει ἀρθήσεται ἀπ' 

αὐτοῦ. 13 διὰ τοῦτο ἐν παραβολαῖς 

αὐτοῖς λαλῶ, ὅτι βλέποντες οὐ 

βλέπουσι καὶ ἀκούοντες οὐκ ἀκούουσι 

οὐδὲ συνιοῦσι, 14 μήποτε ἐπιστρέψωσι· 

καὶ τότε πληρωθήσεται αὐτοῖς ἡ 

προφητεία Ἡσαΐου ἡ λέγουσα· ἀκοῇ 

ἀκούσετε καὶ οὐ μὴ συνῆτε, καὶ 

βλέποντες βλέψετε καὶ οὐ μὴ ἴδητε· 15 

ἐπαχύνθη γὰρ ἡ καρδία τοῦ λαοῦ 

τούτου, καὶ τοῖς ὠσὶ βαρέως ἤκουσαν, 

καὶ τοὺς ὀφθαλμοὺς αὐτῶν 

ἐκάμμυσαν, μήποτε ἴδωσι τοῖς 

ὀφθαλμοῖς καὶ τοῖς ὠσὶν ἀκούσωσι καὶ 

τῇ καρδίᾳ συνῶσι καὶ ἐπιστρέψωσι, 

καὶ ἰάσομαι αὐτούς. 16 ὑμῶν δὲ 

μακάριοι οἱ ὀφθαλμοὶ ὅτι βλέπουσι, 

καὶ τὰ ὦτα ὑμῶν ὅτι ἀκούουσιν. 17 

ἀμὴν γὰρ λέγω ὑμῖν ὅτι πολλοὶ 

προφῆται καὶ δίκαιοι ἐπεθύμησαν 

ἰδεῖν ἃ βλέπετε, καὶ οὐκ εἶδον, καὶ 

ἀκοῦσαι ἃ ἀκούετε, καὶ οὐκ ἤκουσαν. 
18 Ὑμεῖς οὖν ἀκούσατε τὴν παραβολὴν 

τοῦ σπείραντος. 19 παντὸς ἀκούοντος 

τὸν λόγον τῆς βασιλείας καὶ μὴ 

συνιέντος, ἔρχεται ὁ πονηρὸς καὶ αἴρει 

τὸ ἐσπαρμένον ἐν τῇ καρδίᾳ αὐτοῦ· 

οὗτός ἐστιν ὁ παρὰ τὴν ὁδὸν σπαρείς. 
20 ὁ δὲ ἐπὶ τὰ πετρώδη σπαρείς, οὗτός 

ἐστιν ὁ τὸν λόγον ἀκούων καὶ εὐθέως 

μετὰ χαρᾶς λαμβάνων αὐτόν· 21 οὐκ 

ἔχει δὲ ῥίζαν ἐν ἑαυτῷ, ἀλλὰ 

πρόσκαιρός ἐστι, γενομένης δὲ 

θλίψεως ἢ διωγμοῦ διὰ τὸν λόγον 

εὐθὺς σκανδαλίζεται. 22 ὁ δὲ εἰς τὰς 

ἀκάνθας σπαρείς, οὗτός ἐστιν ὁ τὸν 

λόγον ἀκούων, καὶ ἡ μέριμνα τοῦ 

αἰῶνος τούτου καὶ ἡ ἀπάτη τοῦ 

πλούτου συμπνίγει τὸν λόγον, καὶ 



 45 

ἄκαρπος γίνεται. 23 ὁ δὲ ἐπὶ τὴν γῆν 

τὴν καλὴν σπαρείς, οὗτός ἐστιν ὁ τὸν 

λόγον ἀκούων καὶ συνιῶν· ὃς δὴ 

καρποφορεῖ καὶ ποιεῖ ὁ μὲν ἑκατόν, ὁ 

δὲ ἑξήκοντα, ὁ δὲ τριάκοντα. Ὁ ἔχων 

ὦτα ἀκούειν ἀκουέτω.  
  

Τῌ ΤΡΙΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 24 - 30 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν ἀνθρώπῳ σπείραντι καλὸν 

σπέρμα ἐν τῷ ἀγρῷ αὐτοῦ· 25 ἐν δὲ τῷ 

καθεύδειν τοὺς ἀνθρώπους ἦλθεν 

αὐτοῦ ὁ ἐχθρὸς καὶ ἔσπειρε ζιζάνια 

ἀνὰ μέσον τοῦ σίτου καὶ ἀπῆλθεν. 26 

ὅτε δὲ ἐβλάστησεν ὁ χόρτος καὶ 

καρπὸν ἐποίησε, τότε ἐφάνη καὶ τὰ 

ζιζάνια. 27 προσελθόντες δὲ οἱ δοῦλοι 

τοῦ οἰκοδεσπότου εἶπον αὐτῷ· Κύριε, 

οὐχὶ καλὸν σπέρμα ἔσπειρας ἐν τῷ σῷ 

ἀγρῷ; πόθεν οὖν ἔχει ζιζάνια; 28 ὁ δὲ 

ἔφη αὐτοῖς· ἐχθρὸς ἄνθρωπος τοῦτο 

ἐποίησεν. οἱ δὲ δοῦλοι εἶπον αὐτῷ· 

θέλεις οὖν ἀπελθόντες συλλέξωμεν 

αὐτά; 29 ὁ δέ ἔφη· οὔ, μήποτε 

συλλέγοντες τὰ ζιζάνια ἐκριζώσητε 

ἅμα αὐτοῖς τὸν σῖτον· 30 ἄφετε 

συναυξάνεσθαι ἀμφότερα μέχρι τοῦ 

θερισμοῦ, καὶ ἐν καιρῷ τοῦ θερισμοῦ 

ἐρῶ τοῖς θερισταῖς· συλλέξατε πρῶτον 

τὰ ζιζάνια καὶ δήσατε αὐτὰ εἰς δέσμας 

πρὸς τὸ κατακαῦσαι αὐτά, τὸν δὲ 

σῖτον συναγάγετε εἰς τὴν ἀποθήκην 

μου.  
  

Τῌ ΤΕΤΑΡΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 31 - 36 

Εἶπεν ὁ Κύριος τὴν παραβολὴν 

ταύτην· Ὁμοία ἐστὶν ἡ βασιλεία τῶν 

οὐρανῶν κόκκῳ σινάπεως, ὃν λαβὼν 

ἄνθρωπος ἔσπειρεν ἐν τῷ ἀγρῷ 

αὐτοῦ· 32 ὃ μικρότερον μέν ἐστι 

πάντων τῶν σπερμάτων, ὅταν δὲ 

αὐξηθῇ μεῖζον τῶν λαχάνων ἐστὶ καὶ 

γίνεται δένδρον, ὥστε ἐλθεῖν τὰ 

πετεινὰ τοῦ οὐρανοῦ καὶ 

κατασκηνοῦν ἐν τοῖς κλάδοις αὐτοῦ. 33 

Ἄλλην παραβολὴν ἐλάλησεν αὐτοῖς· 

Ὁμοία ἐστὶν ἡ βασιλεία τῶν οὐρανῶν 

ζύμῃ, ἣν λαβοῦσα γυνὴ ἐνέκρυψεν εἰς 

ἀλεύρου σάτα τρία, ἕως οὗ ἐζυμώθη 

ὅλον. 34 Ταῦτα πάντα ἐλάλησεν ὁ 

Ἰησοῦς ἐν παραβολαῖς τοῖς ὄχλοις, καὶ 

χωρὶς παραβολῆς οὐδὲν ἐλάλει αὐτοῖς· 
35 ὅπως πληρωθῇ τὸ ῥηθὲν διὰ τοῦ 

προφήτου λέγοντος· ἀνοίξω ἐν 

παραβολαῖς τὸ στόμα μου, ἐρεύξομαι 

κεκρυμμένα ἀπὸ καταβολῆς κόσμου. 
36 Τότε ἀφεὶς τοὺς ὄχλους ἦλθεν εἰς 

τὴν οἰκίαν ὁ Ἰησοῦς.  
  

Τῌ ΠΕΜΠΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 36 - 43 

Τῷ καιρῷ ἐκείνῳ ἐλθόντι τῷ Ἰησοῦ εἰς 

τὴν οἰκίαν, προσῆλθον αὐτῷ οἱ 

μαθηταὶ αὐτοῦ λέγοντες· Φράσον ἡμῖν 

τὴν παραβολὴν τῶν ζιζανίων τοῦ 

ἀγροῦ. 37 Ὁ δὲ ἀποκριθεὶς εἶπεν αὐτοῖς· 

Ὁ σπείρων τὸ καλὸν σπέρμα ἐστὶν ὁ 

υἱὸς τοῦ ἀνθρώπου· 38 ὁ δὲ ἀγρός ἐστιν 

ὁ κόσμος· τὸ δὲ καλὸν σπέρμα, οὗτοί 

εἰσιν οἱ υἱοὶ τῆς βασιλείας· τὰ δὲ 

ζιζάνιά εἰσιν οἱ υἱοὶ τοῦ πονηροῦ· 39 ὁ 

δὲ ἐχθρὸς ὁ σπείρας αὐτά ἐστιν ὁ 

διάβολος· ὁ δὲ θερισμὸς συντέλεια τοῦ 

αἰῶνός ἐστιν· οἱ δὲ θερισταὶ ἄγγελοί 

εἰσιν. 40 ὥσπερ οὖν συλλέγεται τὰ 

ζιζάνια καὶ πυρὶ καίεται, οὕτως ἔσται 

ἐν τῇ συντελείᾳ τοῦ αἰῶνος· 41 

ἀποστελεῖ ὁ υἱὸς τοῦ ἀνθρώπου τοὺς 

ἀγγέλους αὐτοῦ, καὶ συλλέξουσιν ἐκ 

τῆς βασιλείας αὐτοῦ πάντα τὰ 

σκάνδαλα καὶ τοὺς ποιοῦντας τὴν 



 46 

ἀνομίαν, 42 καὶ βαλοῦσιν αὐτοὺς εἰς 

τὴν κάμινον τοῦ πυρός· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 
43 Τότε οἱ δίκαιοι ἐκλάμψουσιν ὡς ὁ 

ἥλιος ἐν τῇ βασιλείᾳ τοῦ πατρὸς 

αὐτῶν. ὁ ἔχων ὦτα ἀκούειν ἀκουέτω.  
  

Τῌ ΠΑΡΑΣΚΕΥῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 44 - 54 

Εἶπεν ὁ Κύριος τὴν παραβολὴν 

ταύτην· ὁμοία ἐστὶν ἡ βασιλεία τῶν 

οὐρανῶν θησαυρῷ κεκρυμμένῳ ἐν τῷ 

ἀγρῷ, ὃν εὑρὼν ἄνθρωπος ἔκρυψε, καὶ 

ἀπὸ τῆς χαρᾶς αὐτοῦ ὑπάγει καὶ 

πάντα ὅσα ἔχει πωλεῖ καὶ ἀγοράζει 

τὸν ἀγρὸν ἐκεῖνον. 45 Πάλιν ὁμοία 

ἐστὶν ἡ βασιλεία τῶν οὐρανῶν 

ἀνθρώπῳ ἐμπόρῳ ζητοῦντι καλοὺς 

μαργαρίτας· 46 ὃς εὑρὼν ἕνα 

πολύτιμον μαργαρίτην ἀπελθὼν 

πέπρακε πάντα ὅσα εἶχε καὶ 

ἠγόρασεν αὐτόν. 47 Πάλιν ὁμοία ἐστὶν 

ἡ βασιλεία τῶν οὐρανῶν σαγήνῃ 

βληθείσῃ εἰς τὴν θάλασσαν καὶ ἐκ 

παντὸς γένους συναγαγούσῃ· 48 ἣν, 

ὅτε ἐπληρώθη, ἀναβιβάσαντες αὐτὴν 

ἐπὶ τὸν αἰγιαλὸν καὶ καθίσαντες 

συνέλεξαν τὰ καλὰ εἰς ἀγγεῖα, τὰ δὲ 

σαπρὰ ἔξω ἔβαλον. 49 οὕτως ἔσται ἐν 

τῇ συντελείᾳ τοῦ αἰῶνος. 

ἐξελεύσονται οἱ ἄγγελοι καὶ 

ἀφοριοῦσι τοὺς πονηροὺς ἐκ μέσου 

τῶν δικαίων 50 καὶ βαλοῦσιν αὐτοὺς εἰς 

τὴν κάμινον τοῦ πυρός· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 
51 Λέγει αὐτοῖς ὁ Ἰησοῦς· Συνήκατε 

ταῦτα πάντα; λέγουσιν αὐτῷ, Ναί 

Κύριε. 52 ὁ δὲ εἶπεν αὐτοῖς· Διὰ τοῦτο 

πᾶς γραμματεὺς μαθητευθεὶς εἰς τὴν 

βασιλείαν τῶν οὐρανῶν ὅμοιός ἐστιν 

ἀνθρώπῳ οἰκοδεσπότῃ ὅστις ἐκβάλλει 

ἐκ τοῦ θησαυροῦ αὐτοῦ καινὰ καὶ 

παλαιά. 53 Καὶ ἐγένετο ὅτε ἐτέλεσεν ὁ 

Ἰησοῦς τὰς παραβολὰς ταύτας, 

μετῆρεν ἐκεῖθεν. 54 καὶ ἐλθὼν εἰς τὴν 

πατρίδα αὐτοῦ ἐδίδασκεν αὐτοὺς ἐν τῇ 

συναγωγῇ αὐτῶν.  
  

Τῼ ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

θ΄ 18 - 26 

Τῷ καιρῷ ἐκείνῳ ἄρχων τις 

προσελθὼν προσεκύνει αὐτῷ λέγων 

ὅτι Ἡ θυγάτηρ μου ἄρτι ἐτελεύτησεν· 

ἀλλὰ ἐλθὼν ἐπίθες τὴν χεῖρά σου ἐπ' 

αὐτήν καὶ ζήσεται. 19 καὶ ἐγερθεὶς ὁ 

Ἰησοῦς ἠκολούθησεν αὐτῷ καὶ οἱ 

μαθηταὶ αὐτοῦ. 20 Καὶ ἰδοὺ γυνὴ, 

αἱμορροοῦσα δώδεκα ἔτη, 

προσελθοῦσα ὄπισθεν ἥψατο τοῦ 

κρασπέδου τοῦ ἱματίου αὐτοῦ· 21 

ἔλεγεν γὰρ ἐν ἑαυτῇ, Ἐὰν μόνον 

ἅψωμαι τοῦ ἱματίου αὐτοῦ, 

σωθήσομαι. 22 ὁ δὲ Ἰησοῦς ἐπιστραφεὶς 

καὶ ἰδὼν αὐτὴν εἶπε· Θάρσει, θύγατερ· 

ἡ πίστις σου σέσωκέ σε. καὶ ἐσώθη ἡ 

γυνὴ ἀπὸ τῆς ὥρας ἐκείνης. 23 Καὶ 

ἐλθὼν ὁ Ἰησοῦς εἰς τὴν οἰκίαν τοῦ 

ἄρχοντος καὶ ἰδὼν τοὺς αὐλητὰς καὶ 

τὸν ὄχλον θορυβούμενον λέγει αὐτοῖς· 
24 Ἀναχωρεῖτε· οὐ γὰρ ἀπέθανε τὸ 

κοράσιον ἀλλὰ καθεύδει· καὶ 

κατεγέλων αὐτοῦ. 25 ὅτε δὲ ἐξεβλήθη ὁ 

ὄχλος, εἰσελθὼν ἐκράτησε τῆς χειρὸς 

αὐτῆς, καὶ ἠγέρθη τὸ κοράσιον. 26 καὶ 

ἐξῆλθεν ἡ φήμη αὕτη εἰς ὅλην τὴν γῆν 

ἐκείνην.  
  

ΚΥΡΙΑΚῌ ΕΚΤῌ 
Ἐκ τοῦ κατὰ Ματθαῖον 

θ΄ 1 - 8 

Τῷ καιρῷ ἐκείνῳ ἐμβὰς ὁ Ἰησοῦς εἰς 

πλοῖον διεπέρασεν καὶ ἦλθεν εἰς τὴν 

ἰδίαν πόλιν. 2 Καὶ ἰδοὺ προσέφερον 

αὐτῷ παραλυτικὸν ἐπὶ κλίνης 

βεβλημένον. καὶ ἰδὼν ὁ Ἰησοῦς τὴν 



 47 

πίστιν αὐτῶν εἶπεν τῷ παραλυτικῷ· 

Θάρσει, τέκνον· ἀφέωνταί σοι αἱ 

ἁμαρτίαι σου. 3 καὶ ἰδού τινες τῶν 

γραμματέων εἶπον ἐν ἑαυτοῖς· Οὗτος 

βλασφημεῖ. 4 καὶ εἰδὼς ὁ Ἰησοῦς τὰς 

ἐνθυμήσεις αὐτῶν εἶπεν· Ἵνα τί ὑμεῖς 

ἐνθυμεῖσθε πονηρὰ ἐν ταῖς καρδίαις 

ὑμῶν; 5 τί γάρ ἐστιν εὐκοπώτερον, 

εἰπεῖν, ἀφέωνταί σου αἱ ἁμαρτίαι, ἢ 

εἰπεῖν, ἔγειρε καὶ περιπάτει; 6 ἵνα δὲ 

εἰδῆτε ὅτι ἐξουσίαν ἔχει ὁ υἱὸς τοῦ 

ἀνθρώπου ἐπὶ τῆς γῆς ἀφιέναι 

ἁμαρτίας – τότε λέγει τῷ παραλυτικῷ· 

Ἐγερθεὶς ἆρόν σου τὴν κλίνην καὶ 

ὕπαγε εἰς τὸν οἶκόν σου. 7 καὶ ἐγερθεὶς 

ἀπῆλθεν εἰς τὸν οἶκον αὐτοῦ. 8 ἰδόντες 

δὲ οἱ ὄχλοι ἐθαύμασαν καὶ ἐδόξασαν 

τὸν Θεὸν τὸν δόντα ἐξουσίαν τοιαύτην 

τοῖς ἀνθρώποις.  
  

Τῌ ΔΕΥΤΕΡᾼ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 54 - 58 

Τῷ καιρῷ ἐκείνῳ ἦλθεν ὁ Ἰησοῦς εἰς 

τὴν πατρίδα αὐτοῦ, καὶ ἐδίδασκεν 

τοὺς ὄχλους ἐν τῇ συναγωγῇ αὐτῶν, 

ὥστε ἐκπλήττεσθαι αὐτοὺς καὶ λέγειν· 

Πόθεν τούτῳ ἡ σοφία αὕτη καὶ αἱ 

δυνάμεις; 55 οὐχ οὗτός ἐστιν ὁ τοῦ 

τέκτονος υἱός; οὐχὶ ἡ μήτηρ αὐτοῦ 

λέγεται Μαριὰμ καὶ οἱ ἀδελφοὶ αὐτοῦ 

Ἰάκωβος καὶ Ἰωσὴφ καὶ Σίμων καὶ 

Ἰούδας; 56 καὶ αἱ ἀδελφαὶ αὐτοῦ οὐχὶ 

πᾶσαι πρὸς ἡμᾶς εἰσι; πόθεν οὖν 

τούτῳ ταῦτα πάντα; 57 καὶ 

ἐσκανδαλίζοντο ἐν αὐτῷ. ὁ δὲ Ἰησοῦς 

εἶπεν αὐτοῖς· Οὐκ ἔστι προφήτης 

ἄτιμος εἰ μὴ ἐν τῇ πατρίδι καὶ ἐν τῇ 

οἰκίᾳ αὐτοῦ. 58 καὶ οὐκ ἐποίησεν ἐκεῖ 

δυνάμεις πολλὰς διὰ τὴν ἀπιστίαν 

αὐτῶν.  
  

Τῌ ΤΡΙΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιδ΄ 1 - 13 

Τῷ καιρῷ ἐκείνῳ ἤκουσεν Ἡρῴδης ὁ 

τετράρχης τὴν ἀκοὴν Ἰησοῦ, 2 καὶ 

εἶπεν τοῖς παισὶν αὐτοῦ· Οὗτός ἐστιν 

Ἰωάννης ὁ βαπτιστής· αὐτὸς ἠγέρθη 

ἀπὸ τῶν νεκρῶν, καὶ διὰ τοῦτο αἱ 

δυνάμεις ἐνεργοῦσιν ἐν αὐτῷ. 3 Ὁ γὰρ 

Ἡρῴδης κρατήσας τὸν Ἰωάννην 

ἔδησεν αὐτὸν καὶ ἔθετο ἐν φυλακῇ διὰ 

Ἡρῳδιάδα τὴν γυναῖκα Φιλίππου τοῦ 

ἀδελφοῦ αὐτοῦ· 4 ἔλεγεν γὰρ αὐτῷ ὁ 

Ἰωάννης· Οὐκ ἔξεστί σοι ἔχειν αὐτήν. 5 

καὶ θέλων αὐτὸν ἀποκτεῖναι ἐφοβήθη 

τὸν ὄχλον, ὅτι ὡς προφήτην αὐτὸν 

εἶχον. 6 γενεσίων δὲ ἀγομένων τοῦ 

Ἡρῴδου ὠρχήσατο ἡ θυγάτηρ τῆς 

Ἡρῳδιάδος ἐν τῷ μέσῳ καὶ ἤρεσε τῷ 

Ἡρῴδῃ, 7 ὅθεν μεθ' ὅρκου 

ὡμολόγησεν αὐτῇ δοῦναι ὃ ἐὰν 

αἰτήσηται. 8 ἡ δὲ προβιβασθεῖσα ὑπὸ 

τῆς μητρὸς αὐτῆς, Δός μοι, φησίν, ὧδε 

ἐπὶ πίνακι τὴν κεφαλὴν Ἰωάννου τοῦ 

βαπτιστοῦ. 9 καὶ ἐλυπήθη ὁ βασιλεὺς, 

διὰ δὲ τοὺς ὅρκους καὶ τοὺς 

συνανακειμένους ἐκέλευσε δοθῆναι, 10 

καὶ πέμψας ἀπεκεφάλισε τὸν 

Ἰωάννην ἐν τῇ φυλακῇ· 11 καὶ ἠνέχθη ἡ 

κεφαλὴ αὐτοῦ ἐπὶ πίνακι καὶ ἐδόθη τῷ 

κορασίῳ, καὶ ἤνεγκε τῇ μητρὶ αὐτῆς. 12 

καὶ προσελθόντες οἱ μαθηταὶ αὐτοῦ 

ἦραν τὸ σῶμα καὶ ἔθαψαν αὐτό, καὶ 

ἐλθόντες ἀπήγγειλαν τῷ Ἰησοῦ. 13 

Ἀκούσας δὲ ὁ Ἰησοῦς ἀνεχώρησεν 

ἐκεῖθεν ἐν πλοίῳ εἰς ἔρημον τόπον 

κατ' ἰδίαν· καὶ ἀκούσαντες οἱ ὄχλοι 

ἠκολούθησαν αὐτῷ πεζῇ ἀπὸ τῶν 

πόλεων.  
  



 48 

Τῌ ΤΕΤΑΡΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιδ΄ 35 - ε΄ 11 

Τῷ καιρῷ ἐκείνῳ ἐπιγνόντες τὸν 

Ἰησοῦν οἱ ἄνδρες τῆς γῆς Γεννησαρέτ, 

ἀπέστειλαν εἰς ὅλην τὴν περίχωρον 

ἐκείνην, καὶ προσήνεγκαν αὐτῷ 

πάντας τοὺς κακῶς ἔχοντας, 36 καὶ 

παρεκάλουν αὐτὸν ἵνα κἄν μόνον 

ἅψωνται τοῦ κρασπέδου τοῦ ἱματίου 

αὐτοῦ· καὶ ὅσοι ἥψαντο διεσώθησαν. 

Τότε προσέρχονται τῷ Ἰησοῦ οἱ ἀπὸ 

Ἱεροσολύμων γραμματεῖς καὶ 

Φαρισαῖοι λέγοντες· 2 Διατί οἱ μαθηταί 

σου παραβαίνουσι τὴν παράδοσιν τῶν 

πρεσβυτέρων; οὐ γὰρ νίπτονται τὰς 

χεῖρας αὐτῶν ὅταν ἄρτον ἐσθίωσιν. 3 ὁ 

δὲ ἀποκριθεὶς εἶπεν αὐτοῖς· Διατί καὶ 

ὑμεῖς παραβαίνετε τὴν ἐντολὴν τοῦ 

Θεοῦ διὰ τὴν παράδοσιν ὑμῶν; 4 ὁ γὰρ 

Θεὸς ἐνετείλατο λέγων· τίμα τὸν 

πατέρα καὶ τὴν μητέρα· καί· ὁ 

κακολογῶν πατέρα ἢ μητέρα θανάτῳ 

τελευτάτω· 5 ὑμεῖς δὲ λέγετε· ὃς ἂν 

εἴπῃ τῷ πατρὶ ἢ τῇ μητρί, δῶρον ὃ ἐὰν 

ἐξ ἐμοῦ ὠφεληθῇς, καὶ οὐ μὴ τιμήσει 

τὸν πατέρα αὐτοῦ ἢ τὴν μητέρα αὐτοῦ· 
6 καὶ ἠκυρώσατε τὴν ἐντολὴν τοῦ Θεοῦ 

διὰ τὴν παράδοσιν ὑμῶν. 7 ὑποκριταί! 

καλῶς προεφήτευσε περὶ ὑμῶν 

Ἡσαΐας λέγων· 8 ἐγγίζει μοι λαὸς 

οὗτος τῷ στόματι αὐτῶν καὶ τοῖς 

χείλεσίν με τιμᾷ, ἡ δὲ καρδία αὐτῶν 

πόρρω ἀπέχει ἀπ' ἐμοῦ· 9 μάτην δὲ 

σέβονταί με, διδάσκοντες διδασκαλίας 

ἐντάλματα ἀνθρώπων. 10 Καὶ 

προσκαλεσάμενος τὸν ὄχλον εἶπεν 

αὐτοῖς· Ἀκούετε καὶ συνίετε· 11 οὐ τὸ 

εἰσερχόμενον εἰς τὸ στόμα κοινοῖ τὸν 

ἄνθρωπον, ἀλλὰ τὸ ἐκπορευόμενον ἐκ 

τοῦ στόματος τοῦτο κοινοῖ τὸν 

ἄνθρωπον.  
  

Τῌ ΠΕΜΠΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιε΄ 12 - 21 

Τῷ καιρῷ ἐκείνῳ προσῆλθον οἱ 

μαθηταὶ τῷ Ἰησοῦ καὶ εἶπον αὐτῷ· 

Οἶδας ὅτι οἱ Φαρισαῖοι 

ἐσκανδαλίσθησαν ἀκούσαντες τὸν 

λόγον; 13 ὁ δὲ ἀποκριθεὶς εἶπε· Πᾶσα 

φυτεία ἣν οὐκ ἐφύτευσεν ὁ πατήρ μου 

ὁ οὐράνιος ἐκριζωθήσεται. 14 ἄφετε 

αὐτούς· ὁδηγοί εἰσι τυφλοί τυφλῶν· 

τυφλὸς δὲ τυφλὸν ἐὰν ὁδηγῇ, 

ἀμφότεροι εἰς βόθυνον πεσοῦνται. 15 

Ἀποκριθεὶς δὲ ὁ Πέτρος εἶπεν αὐτῷ· 

Φράσον ἡμῖν τὴν παραβολήν ταύτην. 
16 ὁ δὲ Ἰησοῦς εἶπεν· Ἀκμὴν καὶ ὑμεῖς 

ἀσύνετοί ἐστε; 17 οὐ νοεῖτε ὅτι πᾶν τὸ 

εἰσπορευόμενον εἰς τὸ στόμα εἰς τὴν 

κοιλίαν χωρεῖ καὶ εἰς ἀφεδρῶνα 

ἐκβάλλεται; 18 τὰ δὲ ἐκπορευόμενα ἐκ 

τοῦ στόματος ἐκ τῆς καρδίας 

ἐξέρχεται, κἀκεῖνα κοινοῖ τὸν 

ἄνθρωπον. 19 ἐκ γὰρ τῆς καρδίας 

ἐξέρχονται διαλογισμοὶ πονηροί, 

φόνοι, μοιχεῖαι, πορνεῖαι, κλοπαί, 

ψευδομαρτυρίαι, βλασφημίαι. 20 ταῦτά 

ἐστι τὰ κοινοῦντα τὸν ἄνθρωπον· τὸ 

δὲ ἀνίπτοις χερσὶ φαγεῖν οὐ κοινοῖ τὸν 

ἄνθρωπον. 21 Καὶ ἐξελθὼν ἐκεῖθεν ὁ 

Ἰησοῦς ἀνεχώρησεν εἰς τὰ μέρη Τύρου 

καὶ Σιδῶνος.  
  

Τῌ ΠΑΡΑΣΚΕΥῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιε΄ 29 - 31 

Τῷ καιρῷ ἐκείνῳ ἦλθεν ὁ Ἰησοῦς παρὰ 

τὴν θάλασσαν τῆς Γαλιλαίας, καὶ 

ἀναβὰς εἰς τὸ ὄρος ἐκάθητο ἐκεῖ. 30 καὶ 

προσῆλθον αὐτῷ ὄχλοι πολλοὶ 

ἔχοντες μεθ' ἑαυτῶν χωλούς, 

τυφλούς, κωφούς, κυλλούς, καὶ 

ἑτέρους πολλούς, καὶ ἔρριψαν αὐτοὺς 

παρὰ τοὺς πόδας τοῦ Ἰησοῦ, καὶ 

ἐθεράπευσεν αὐτούς· 31 ὥστε τοὺς 



 49 

ὄχλους θαυμάσαι βλέποντες κωφοὺς 

ἀκούοντας, ἀλάλους λαλοῦντας, 

κυλλοὺς ὑγιεῖς, χωλοὺς 

περιπατοῦντας καὶ τυφλοὺς 

βλέποντας· καὶ ἐδόξασαν τὸν Θεὸν 

Ἰσραήλ.  
  

Τῼ ΣΑΒΒΑΤῼ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ι΄ 37 - 42, ια΄ 1 
Εἶπεν ὁ Κύριος· Ὁ φιλῶν πατέρα ἢ 

μητέρα ὑπὲρ ἐμὲ οὐκ ἔστι μου ἄξιος· 

καὶ ὁ φιλῶν υἱὸν ἢ θυγατέρα ὑπὲρ ἐμὲ 

οὐκ ἔστι μου ἄξιος· 38 καὶ ὃς οὐ 

λαμβάνει τὸν σταυρὸν αὐτοῦ καὶ 

ἀκολουθεῖ ὀπίσω μου, οὐκ ἔστι μου 

ἄξιος. 39 ὁ εὑρὼν τὴν ψυχὴν αὐτοῦ 

ἀπολέσει αὐτήν, καὶ ὁ ἀπολέσας τὴν 

ψυχὴν αὐτοῦ ἕνεκεν ἐμοῦ εὑρήσει 

αὐτήν. 40 Ὁ δεχόμενος ὑμᾶς ἐμὲ 

δέχεται, καὶ ὁ ἐμὲ δεχόμενος δέχεται 

τὸν ἀποστείλαντά με. 41 ὁ δεχόμενος 

προφήτην εἰς ὄνομα προφήτου μισθὸν 

προφήτου λήψεται, καὶ ὁ δεχόμενος 

δίκαιον εἰς ὄνομα δικαίου μισθὸν 

δικαίου λήψεται. 42 καὶ ὃς ἐὰν ποτίσῃ 

ἕνα τῶν μικρῶν τούτων ποτήριον 

ψυχροῦ μόνον εἰς ὄνομα μαθητοῦ, 

ἀμὴν λέγω ὑμῖν, οὐ μὴ ἀπολέσῃ τὸν 

μισθὸν αὐτοῦ. Καὶ ἐγένετο ὅτε 

ἐτέλεσεν ὁ Ἰησοῦς διατάσσων τοῖς 

δώδεκα μαθηταῖς αὐτοῦ, μετέβη 

ἐκεῖθεν τοῦ διδάσκειν καὶ κηρύσσειν 

ἐν ταῖς πόλεσιν αὐτῶν.  
  

ΚΥΡΙΑΚῌ ΕΒΔΟΜῌ 
Ἐκ τοῦ κατὰ Ματθαῖον 

θ΄ 27 - 35 

Τῷ καιρῷ ἐκείνῳ παράγοντι τῷ Ἰησοῦ 

ἠκολούθησαν αὐτῷ δύο τυφλοὶ 

κράζοντες καὶ λέγοντες· Ἐλέησον 

ἡμᾶς, υἱὲ Δαυῒδ. 28 ἐλθόντι δὲ εἰς τὴν 

οἰκίαν προσῆλθον αὐτῷ οἱ τυφλοί, καὶ 

λέγει αὐτοῖς ὁ Ἰησοῦς· Πιστεύετε ὅτι 

δύναμαι τοῦτο ποιῆσαι; λέγουσιν 

αὐτῷ· Ναί, Κύριε. 29 τότε ἥψατο τῶν 

ὀφθαλμῶν αὐτῶν λέγων· Κατὰ τὴν 

πίστιν ὑμῶν γενηθήτω ὑμῖν. 30 καὶ 

ἀνεῴχθησαν αὐτῶν οἱ ὀφθαλμοί· καὶ 

ἐνεβριμήσατο αὐτοῖς ὁ Ἰησοῦς λέγων· 

Ὁρᾶτε μηδεὶς γινωσκέτω. 31 οἱ δὲ 

ἐξελθόντες διεφήμισαν αὐτὸν ἐν ὅλῃ 

τῇ γῇ ἐκείνῃ. 32 Αὐτῶν δὲ ἐξερχομένων 

ἰδοὺ προσήνεγκαν αὐτῷ ἄνθρωπον 

κωφὸν δαιμονιζόμενον· 33 καὶ 

ἐκβληθέντος τοῦ δαιμονίου ἐλάλησεν 

ὁ κωφός. καὶ ἐθαύμασαν οἱ ὄχλοι 

λέγοντες, Οὐδέποτε ἐφάνη οὕτως ἐν 

τῷ Ἰσραήλ. 34 οἱ δὲ Φαρισαῖοι ἔλεγον· 

Ἐν τῷ ἄρχοντι τῶν δαιμονίων 

ἐκβάλλει τὰ δαιμόνια. 35 Καὶ περιῆγεν 

ὁ Ἰησοῦς τὰς πόλεις πάσας καὶ τὰς 

κώμας, διδάσκων ἐν ταῖς συναγωγαῖς 

αὐτῶν καὶ κηρύσσων τὸ εὐαγγέλιον 

τῆς βασιλείας καὶ θεραπεύων πᾶσαν 

νόσον καὶ πᾶσαν μαλακίαν ἐν τῷ 

λαῷ.  
  

Τῌ ΔΕΥΤΕΡᾼ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιστ΄ 1 - 6 

Τῷ καιρῷ ἐκείνῳ, προσελθόντες τῷ 

Ἰησοῦ οἱ Φαρισαῖοι καὶ Σαδδουκαῖοι 

πειράζοντες ἐπηρώτησαν αὐτὸν 

σημεῖον ἐκ τοῦ οὐρανοῦ ἐπιδεῖξαι 

αὐτοῖς. 2 ὁ δὲ ἀποκριθεὶς εἶπεν αὐτοῖς· 

Ὀψίας γενομένης λέγετε· εὐδία· 

πυρράζει γὰρ ὁ οὐρανός· 3 καὶ πρωΐ· 

σήμερον χειμών· πυρράζει γὰρ 

στυγνάζων ὁ οὐρανός· ὑποκριταί, τὸ 

μὲν πρόσωπον τοῦ οὐρανοῦ γινώσκετε 

διακρίνειν, τὰ δὲ σημεῖα τῶν καιρῶν 

οὐ δύνασθε γνῶναι; 4 γενεὰ πονηρὰ 

καὶ μοιχαλὶς σημεῖον ἐπιζητεῖ, καὶ 

σημεῖον οὐ δοθήσεται αὐτῇ εἰ μὴ τὸ 

σημεῖον Ἰωνᾶ τοῦ προφήτου. καὶ 

καταλιπὼν αὐτοὺς ἀπῆλθεν. 5 Καὶ 



 50 

ἐλθόντες οἱ μαθηταὶ αὐτοῦ εἰς τὸ 

πέραν ἐπελάθοντο ἄρτους λαβεῖν. 6 ὁ 

δὲ Ἰησοῦς εἶπεν αὐτοῖς· Ὁρᾶτε καὶ 

προσέχετε ἀπὸ τῆς ζύμης τῶν 

Φαρισαίων καὶ Σαδδουκαίων.  
  

Τῌ ΤΡΙΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιστ΄ 6 - 12 

Εἶπεν ὁ Κύριος τοῖς ἑαυτοῦ Μαθηταῖς· 

Ὁρᾶτε καὶ προσέχετε ἀπὸ τῆς ζύμης 

τῶν Φαρισαίων καὶ Σαδδουκαίων. 7 οἱ 

δὲ διελογίζοντο ἐν ἑαυτοῖς λέγοντες 

ὅτι Ἄρτους οὐκ ἐλάβομεν. 8 γνοὺς δὲ ὁ 

Ἰησοῦς εἶπεν αὐτοῖς· Τί διαλογίζεσθε 

ἐν ἑαυτοῖς, ὀλιγόπιστοι, ὅτι ἄρτους 

οὐκ ἐλάβετε; 9 οὔπω νοεῖτε, οὐδὲ 

μνημονεύετε τοὺς ἄρτους τῶν 

πεντακισχιλίων καὶ πόσους κοφίνους 

ἐλάβετε; 10 οὐδὲ τοὺς ἑπτὰ ἄρτους τῶν 

τετρακισχιλίων καὶ πόσας σπυρίδας 

ἐλάβετε; 11 πῶς οὐ νοεῖτε ὅτι οὐ περὶ 

ἄρτων εἶπον ὑμῖν προσέχειν ἀπὸ τῆς 

ζύμης τῶν Φαρισαίων καὶ 

Σαδδουκαίων; 12 τότε συνῆκαν ὅτι οὐκ 

εἶπε προσέχειν ἀπὸ τῆς ζύμης τοῦ 

ἄρτου, ἀλλ' ἀπὸ τῆς διδαχῆς τῶν 

Φαρισαίων καὶ Σαδδουκαίων.  
  

Τῌ ΤΕΤΑΡΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιστ΄ 20 - 24 

Τῷ καιρῷ ἐκείνῳ διεστείλατο ὁ Ἰησοῦς 

τοῖς μαθηταῖς αὐτοῦ ἵνα μηδενὶ 

εἴπωσιν ὅτι αὐτός ἐστιν Ἰησοῦς ὁ 

Χριστός. 21 Ἀπὸ τότε ἤρξατο ὁ Ἰησοῦς 

δεικνύειν τοῖς μαθηταῖς αὐτοῦ ὅτι δεῖ 

αὐτὸν ἀπελθεῖν εἰς Ἱεροσόλυμα καὶ 

πολλὰ παθεῖν ἀπὸ τῶν πρεσβυτέρων 

καὶ ἀρχιερέων καὶ γραμματέων καὶ 

ἀποκτανθῆναι, καὶ τῇ τρίτῃ ἡμέρᾳ 

ἐγερθῆναι. 22 καὶ προσλαβόμενος 

αὐτὸν ὁ Πέτρος ἤρξατο ἐπιτιμᾶν αὐτῷ 

λέγων· Ἵλεώς σοι, Κύριε· οὐ μὴ ἔσται 

σοι τοῦτο. 23 ὁ δὲ στραφεὶς εἶπε τῷ 

Πέτρῳ· Ὕπαγε ὀπίσω μου, Σατανᾶ· 

σκάνδαλόν μου εἶ· ὅτι οὐ φρονεῖς τὰ 

τοῦ Θεοῦ ἀλλὰ τὰ τῶν ἀνθρώπων. 24 

Τότε ὁ Ἰησοῦς εἶπεν τοῖς μαθηταῖς 

αὐτοῦ· Εἴ τις θέλει ὀπίσω μου ἐλθεῖν, 

ἀπαρνησάσθω ἑαυτὸν καὶ ἀράτω τὸν 

σταυρὸν αὐτοῦ καὶ ἀκολουθείτω μοι.  
  

Τῌ ΠΕΜΠΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιστ΄ 24 - 28 

Εἶπεν ὁ Κύριος τοῖς ἑαυτοῦ Μαθηταῖς· 

Εἴ τις θέλει ὀπίσω μου ἐλθεῖν, 

ἀπαρνησάσθω ἑαυτὸν καὶ ἀράτω τὸν 

σταυρὸν αὐτοῦ καὶ ἀκολουθείτω μοι. 25 

ὃς γὰρ ἂν θέλῃ τὴν ψυχὴν αὐτοῦ 

σῶσαι, ἀπολέσει αὐτήν· ὃς δ' ἂν 

ἀπολέσῃ τὴν ψυχὴν αὐτοῦ ἕνεκεν 

ἐμοῦ, εὑρήσει αὐτήν. 26 τί γὰρ 

ὠφελεῖται ἄνθρωπος, ἐὰν τὸν κόσμον 

ὅλον κερδήσῃ, τὴν δὲ ψυχὴν αὐτοῦ 

ζημιωθῇ; ἢ τί δώσει ἄνθρωπος 

ἀντάλλαγμα τῆς ψυχῆς αὐτοῦ; 27 

μέλλει γὰρ ὁ υἱὸς τοῦ ἀνθρώπου 

ἔρχεσθαι ἐν τῇ δόξῃ τοῦ πατρὸς αὐτοῦ 

μετὰ τῶν ἀγγέλων αὐτοῦ, καὶ τότε 

ἀποδώσει ἑκάστῳ κατὰ τὴν πρᾶξιν 

αὐτοῦ. 28 ἀμὴν λέγω ὑμῖν, εἰσί τινες 

τῶν ὧδε ἑστηκότων, οἵτινες οὐ μὴ 

γεύσωνται θανάτου ἕως ἂν ἴδωσι τὸν 

υἱὸν τοῦ ἀνθρώπου ἐρχόμενον ἐν τῇ 

βασιλείᾳ αὐτοῦ.  
  

Τῌ ΠΑΡΑΣΚΕΥῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιζ΄ 10 - 18 

Τῷ καιρῷ ἐκείνῳ, ἐπηρώτησαν τὸν 

Ἰησοῦν οἱ μαθηταὶ αὐτοῦ λέγοντες· Τί 

οὖν οἱ γραμματεῖς λέγουσιν ὅτι Ἠλίαν 

δεῖ ἐλθεῖν πρῶτον; 11 ὁ δὲ ἀποκριθεὶς 

εἶπεν αὐτοῖς· Ἠλίας μὲν ἔρχεται 

πρῶτον καὶ ἀποκαταστήσει πάντα· 12 

λέγω δὲ ὑμῖν ὅτι Ἠλίας ἤδη ἦλθε, καὶ 



 51 

οὐκ ἐπέγνωσαν αὐτὸν, ἀλλ' ἐποίησαν 

ἐν αὐτῷ ὅσα ἠθέλησαν· οὕτω καὶ ὁ 

υἱὸς τοῦ ἀνθρώπου μέλλει πάσχειν 

ὑπ' αὐτῶν. 13 τότε συνῆκαν οἱ μαθηταὶ 

ὅτι περὶ Ἰωάννου τοῦ βαπτιστοῦ εἶπεν 

αὐτοῖς. 14 Καὶ ἐλθόντων αὐτῶν πρὸς 

τὸν ὄχλον προσῆλθεν αὐτῷ ἄνθρωπος 

γονυπετῶν αὐτὸν καὶ λέγων· 15 Κύριε, 

ἐλέησόν μου τὸν υἱόν, ὅτι 

σεληνιάζεται καὶ κακῶς πάσχει· 

πολλάκις γὰρ πίπτει εἰς τὸ πῦρ καὶ 

πολλάκις εἰς τὸ ὕδωρ. 16 καὶ 

προσήνεγκα αὐτὸν τοῖς μαθηταῖς σου, 

καὶ οὐκ ἠδυνήθησαν αὐτὸν 

θεραπεῦσαι. 17 ἀποκριθεὶς δὲ ὁ Ἰησοῦς 

εἶπεν· Ὦ γενεὰ ἄπιστος καὶ 

διεστραμμένη! ἕως πότε ἔσομαι μεθ' 

ὑμῶν; ἕως πότε ἀνέξομαι ὑμῶν; 

φέρετέ μοι αὐτὸν ὧδε. 18 καὶ 

ἐπετίμησεν αὐτῷ ὁ Ἰησοῦς, καὶ 

ἐξῆλθεν ἀπ' αὐτοῦ τὸ δαιμόνιον καὶ 

ἐθεραπεύθη ὁ παῖς ἀπὸ τῆς ὥρας 

ἐκείνης.  
  

Τῼ ΣΑΒΒΑΤῼ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιβ΄ 30 - 37 

Εἶπεν ὁ Κύριος· ὁ μὴ ὢν μετ' ἐμοῦ κατ' 

ἐμοῦ ἐστι, καὶ ὁ μὴ συνάγων μετ' ἐμοῦ 

σκορπίζει. 31 Διὰ τοῦτο λέγω ὑμῖν, 

πᾶσα ἁμαρτία καὶ βλασφημία 

ἀφεθήσεται τοῖς ἀνθρώποις, ἡ δὲ τοῦ 

Πνεύματος βλασφημία οὐκ 

ἀφεθήσεται τοῖς ἀνθρώποις· 32 καὶ ὃς 

ἐὰν εἴπῃ λόγον κατὰ τοῦ υἱοῦ τοῦ 

ἀνθρώπου, ἀφεθήσεται αὐτῷ· ὃς δ' ἂν 

εἴπῃ κατὰ τοῦ Πνεύματος τοῦ ἁγίου, 

οὐκ ἀφεθήσεται αὐτῷ οὔτε ἐν τῷ νῦν 

αἰῶνι οὔτε ἐν τῷ μέλλοντι. 33 Ἢ 

ποιήσατε τὸ δένδρον καλὸν, καὶ τὸν 

καρπὸν αὐτοῦ καλόν, ἢ ποιήσατε τὸ 

δένδρον σαπρὸν καὶ τὸν καρπὸν 

αὐτοῦ σαπρόν· ἐκ γὰρ τοῦ καρποῦ τὸ 

δένδρον γινώσκεται. 34 γεννήματα 

ἐχιδνῶν, πῶς δύνασθε ἀγαθὰ λαλεῖν 

πονηροὶ ὄντες; ἐκ γὰρ τοῦ 

περισσεύματος τῆς καρδίας τὸ στόμα 

λαλεῖ. 35 ὁ ἀγαθὸς ἄνθρωπος ἐκ τοῦ 

ἀγαθοῦ θησαυροῦ ἐκβάλλει ἀγαθά, 

καὶ ὁ πονηρὸς ἄνθρωπος ἐκ τοῦ 

πονηροῦ θησαυροῦ ἐκβάλλει πονηρά. 
36 λέγω δὲ ὑμῖν ὅτι πᾶν ῥῆμα ἀργὸν ὃ 

ἐὰν λαλήσωσιν οἱ ἄνθρωποι, 

ἀποδώσουσι περὶ αὐτοῦ λόγον ἐν 

ἡμέρᾳ κρίσεως· 37 ἐκ γὰρ τῶν λόγων 

σου δικαιωθήσῃ, καὶ ἐκ τῶν λόγων 

σου καταδικασθήσῃ.  
  

ΚΥΡΙΑΚῌ ΟΓΔΟῌ 
Ἐκ τοῦ κατὰ Ματθαῖον 

ιδ΄ 14 - 22 

Τῷ καιρῷ ἐκείνῳ, εἶδεν ὁ Ἰησοῦς 

πολὺν ὄχλον, καὶ ἐσπλαγχνίσθη ἐπ' 

αὐτοῖς καὶ ἐθεράπευσε τοὺς 

ἀρρώστους αὐτῶν. 15 ὀψίας δὲ 

γενομένης προσῆλθον αὐτῷ οἱ 

μαθηταὶ αὐτοῦ λέγοντες· Ἔρημός 

ἐστιν ὁ τόπος καὶ ἡ ὥρα ἤδη 

παρῆλθεν· ἀπόλυσον τοὺς ὄχλους, ἵνα 

ἀπελθόντες εἰς τὰς κώμας 

ἀγοράσωσιν ἑαυτοῖς βρώματα. 16 ὁ δὲ 

Ἰησοῦς εἶπεν αὐτοῖς· Οὐ χρείαν 

ἔχουσιν ἀπελθεῖν· δότε αὐτοῖς ὑμεῖς 

φαγεῖν. 17 οἱ δὲ λέγουσιν αὐτῷ· Οὐκ 

ἔχομεν ὧδε εἰ μὴ πέντε ἄρτους καὶ δύο 

ἰχθύας. 18 ὁ δὲ εἶπε· Φέρετέ μοι αὐτούς 

ὧδε. 19 καὶ κελεύσας τοὺς ὄχλους 

ἀνακλιθῆναι ἐπὶ τοὺς χόρτους, λαβὼν 

τοὺς πέντε ἄρτους καὶ τοὺς δύο 

ἰχθύας, ἀναβλέψας εἰς τὸν οὐρανὸν 

εὐλόγησε, καὶ κλάσας ἔδωκε τοῖς 

μαθηταῖς τοὺς ἄρτους οἱ δὲ μαθηταὶ 

τοῖς ὄχλοις. 20 καὶ ἔφαγον πάντες καὶ 

ἐχορτάσθησαν, καὶ ἦραν τὸ 

περισσεῦον τῶν κλασμάτων δώδεκα 

κοφίνους πλήρεις. 21 οἱ δὲ ἐσθίοντες 



 52 

ἦσαν ἄνδρες ὡσεὶ πεντακισχίλιοι 

χωρὶς γυναικῶν καὶ παιδίων. 22 Καὶ 

εὐθέως ἠνάγκασεν ὁ Ἰησοῦς τοὺς 

μαθητὰς αὐτοῦ ἐμβῆναι εἰς τὸ πλοῖον 

καὶ προάγειν αὐτὸν εἰς τὸ πέραν, ἕως 

οὗ ἀπολύσῃ τοὺς ὄχλους.  
  

Τῌ ΔΕΥΤΕΡᾼ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιη΄ 1 - 11 

Τῷ καιρῷ ἐκείνῳ προσῆλθον τῷ Ἰησοῦ 

οἱ μαθηταὶ αὐτοῦ λέγοντες· Τίς ἆρα 

μείζων ἐστὶν ἐν τῇ βασιλείᾳ τῶν 

οὐρανῶν; 2 καὶ προσκαλεσάμενος ὁ 

Ἰησοῦς παιδίον ἔστησεν αὐτὸ ἐν μέσῳ 

αὐτῶν καὶ εἶπεν· 3 Ἀμὴν λέγω ὑμῖν, 

ἐὰν μὴ στραφῆτε καὶ γένησθε ὡς τὰ 

παιδία, οὐ μὴ εἰσέλθητε εἰς τὴν 

βασιλείαν τῶν οὐρανῶν. 4 ὅστις οὖν 

ταπεινώσει ἑαυτὸν ὡς τὸ παιδίον 

τοῦτο, οὗτός ἐστιν ὁ μείζων ἐν τῇ 

βασιλείᾳ τῶν οὐρανῶν. 5 καὶ ὃς ἐὰν 

δέξηται παιδίον τοιοῦτον ἓν ἐπὶ τῷ 

ὀνόματί μου, ἐμὲ δέχεται· 6 Ὃς δ' ἂν 

σκανδαλίσῃ ἕνα τῶν μικρῶν τούτων 

τῶν πιστευόντων εἰς ἐμέ, συμφέρει 

αὐτῷ ἵνα κρεμασθῇ μύλος ὀνικὸς εἰς 

τὸν τράχηλον αὐτοῦ καὶ 

καταποντισθῇ ἐν τῷ πελάγει τῆς 

θαλάσσης. 7 Οὐαὶ τῷ κόσμῳ ἀπὸ τῶν 

σκανδάλων· ἀνάγκη γὰρ ἐστιν ἐλθεῖν 

τὰ σκάνδαλα· πλὴν οὐαὶ τῷ ἀνθρώπῳ 

ἐκείνῳ δι' οὗ τὸ σκάνδαλον ἔρχεται. 8 

εἰ δὲ ἡ χείρ σου ἢ ὁ πούς σου 

σκανδαλίζει σε, ἔκκοψον αὐτὰ καὶ 

βάλε ἀπὸ σοῦ· καλόν σοί ἐστιν 

εἰσελθεῖν εἰς τὴν ζωὴν χωλόν ἢ 

κυλλὸν, ἢ δύο χεῖρας ἢ δύο πόδας 

ἔχοντα βληθῆναι εἰς τὸ πῦρ τὸ 

αἰώνιον. 9 καὶ εἰ ὁ ὀφθαλμός σου 

σκανδαλίζει σε, ἔξελε αὐτὸν καὶ βάλε 

ἀπὸ σοῦ· καλόν σοί ἐστι μονόφθαλμον 

εἰς τὴν ζωὴν εἰσελθεῖν, ἢ δύο 

ὀφθαλμοὺς ἔχοντα βληθῆναι εἰς τὴν 

γέενναν τοῦ πυρός. 10 Ὁρᾶτε μὴ 

καταφρονήσητε ἑνὸς τῶν μικρῶν 

τούτων· λέγω γὰρ ὑμῖν ὅτι οἱ ἄγγελοι 

αὐτῶν ἐν οὐρανοῖς διὰ παντὸς 

βλέπουσι τὸ πρόσωπον τοῦ πατρός 

μου τοῦ ἐν οὐρανοῖς. 11 ἦλθε γὰρ ὁ υἱὸς 

τοῦ ἀνθρώπου σῶσαι τὸ ἀπολωλός.  
  

Τῌ ΤΡΙΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιη΄ 18 - 22, ιθ΄ 1 - 2, 13 - 15 
Εἶπεν ὁ Κύριος τοῖς ἑαυτοῦ Μαθηταῖς· 

Ἀμὴν λέγω ὑμῖν, ὅσα ἐὰν δήσητε ἐπὶ 

τῆς γῆς, ἔσται δεδεμένα ἐν τῷ οὐρανῷ, 

καὶ ὅσα ἐὰν λύσητε ἐπὶ τῆς γῆς, ἔσται 

λελυμένα ἐν τῷ οὐρανῷ. 19 Πάλιν 

ἀμὴν λέγω ὑμῖν ὅτι ἐὰν δύο ὑμῶν 

συμφωνήσωσιν ἐπὶ τῆς γῆς περὶ 

παντὸς πράγματος οὗ ἐὰν 

αἰτήσωνται, γενήσεται αὐτοῖς παρὰ 

τοῦ πατρός μου τοῦ ἐν οὐρανοῖς. 20 οὗ 

γάρ εἰσι δύο ἢ τρεῖς συνηγμένοι εἰς τὸ 

ἐμὸν ὄνομα, ἐκεῖ εἰμι ἐν μέσῳ αὐτῶν. 
21 Τότε προσελθὼν αὐτῷ ὁ Πέτρος 

εἶπε· Κύριε, ποσάκις ἁμαρτήσει εἰς ἐμὲ 

ὁ ἀδελφός μου καὶ ἀφήσω αὐτῷ; ἕως 

ἑπτάκις; 22 λέγει αὐτῷ ὁ Ἰησοῦς· Οὐ 

λέγω σοι ἕως ἑπτάκις ἀλλ' ἕως 

ἑβδομηκοντάκις ἑπτά. Καὶ ἐγένετο ὅτε 

ἐτέλεσεν ὁ Ἰησοῦς τοὺς λόγους 

τούτους, μετῆρεν ἀπὸ τῆς Γαλιλαίας 

καὶ ἦλθεν εἰς τὰ ὅρια τῆς Ἰουδαίας 

πέραν τοῦ Ἰορδάνου. 2 καὶ 

ἠκολούθησαν αὐτῷ ὄχλοι πολλοί, καὶ 

ἐθεράπευσεν αὐτοὺς ἐκεῖ. Τότε 

προσηνέχθη αὐτῷ παιδία, ἵνα ἐπιθῇ 

αὐτοῖς τὰς χεῖρας καὶ προσεύξηται· οἱ 

δὲ μαθηταὶ ἐπετίμησαν αὐτοῖς. 14 ὁ δὲ 

Ἰησοῦς εἶπεν· Ἄφετε τὰ παιδία καὶ μὴ 

κωλύετε αὐτὰ ἐλθεῖν πρός με· τῶν γὰρ 

τοιούτων ἐστὶν ἡ βασιλεία τῶν 



 53 

οὐρανῶν. 15 καὶ ἐπιθεὶς τὰς χεῖρας 

αὐτοῖς ἐπορεύθη ἐκεῖθεν.  
  

Τῌ ΤΕΤΑΡΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κ΄ 1 - 16 

Εἶπεν ὁ Κύριος τὴν παραβολὴν 

ταύτην· 1 Ὡμοιώθη ἡ βασιλεία τῶν 

οὐρανῶν ἀνθρώπῳ οἰκοδεσπότῃ, ὅστις 

ἐξῆλθεν ἅμα πρωῒ μισθώσασθαι 

ἐργάτας εἰς τὸν ἀμπελῶνα αὐτοῦ· 2 

καὶ συμφωνήσας μετὰ τῶν ἐργατῶν 

ἐκ δηναρίου τὴν ἡμέραν ἀπέστειλεν 

αὐτοὺς εἰς τὸν ἀμπελῶνα αὐτοῦ. 3 καὶ 

ἐξελθὼν περὶ τρίτην ὥραν εἶδεν 

ἄλλους ἑστῶτας ἐν τῇ ἀγορᾷ ἀργούς, 4 

καὶ ἐκείνοις εἶπεν· ὑπάγετε καὶ ὑμεῖς 

εἰς τὸν ἀμπελῶνα, καὶ ὃ ἐὰν ᾖ δίκαιον 

δώσω ὑμῖν. οἱ δὲ ἀπῆλθον. 5 πάλιν 

ἐξελθὼν περὶ ἕκτην καὶ ἐνάτην ὥραν 

ἐποίησεν ὡσαύτως. 6 περὶ δὲ τὴν 

ἑνδεκάτην ἐξελθὼν εὗρεν ἄλλους 

ἑστῶτας ἀργούς, καὶ λέγει αὐτοῖς· τί 

ὧδε ἑστήκατε ὅλην τὴν ἡμέραν ἀργοί; 
7 λέγουσιν αὐτῷ· ὅτι οὐδεὶς ἡμᾶς 

ἐμισθώσατο. λέγει αὐτοῖς· ὑπάγετε 

καὶ ὑμεῖς εἰς τὸν ἀμπελῶνα, καὶ ὃ ἐὰν 

ᾖ δίκαιον λήψεσθε. 8 ὀψίας δὲ 

γενομένης λέγει ὁ κύριος τοῦ 

ἀμπελῶνος τῷ ἐπιτρόπῳ αὐτοῦ· 

κάλεσον τοὺς ἐργάτας καὶ ἀπόδος 

αὐτοῖς τὸν μισθὸν ἀρξάμενος ἀπὸ τῶν 

ἐσχάτων ἕως τῶν πρώτων. 9 καὶ 

ἐλθόντες οἱ περὶ τὴν ἑνδεκάτην ὥραν 

ἔλαβον ἀνὰ δηνάριον. 10 ἐλθόντες δὲ οἱ 

πρῶτοι ἐνόμισαν ὅτι πλείονα 

λήψονται, καὶ ἔλαβον καὶ αὐτοὶ ἀνὰ 

δηνάριον. 11 λαβόντες δὲ ἐγόγγυζον 

κατὰ τοῦ οἰκοδεσπότου 12 λέγοντες ὅτι 

οὗτοι οἱ ἔσχατοι μίαν ὥραν ἐποίησαν, 

καὶ ἴσους ἡμῖν αὐτοὺς ἐποίησας τοῖς 

βαστάσασι τὸ βάρος τῆς ἡμέρας καὶ 

τὸν καύσωνα. 13 ὁ δὲ ἀποκριθεὶς εἶπεν 

ἑνὶ αὐτῶν· ἑταῖρε, οὐκ ἀδικῶ σε· οὐχὶ 

δηναρίου συνεφώνησάς μοι; 14 ἆρον τὸ 

σὸν καὶ ὕπαγε· θέλω δὲ τούτῳ τῷ 

ἐσχάτῳ δοῦναι ὡς καὶ σοί. 15 ἢ οὐκ 

ἔξεστί μοι ποιῆσαι ὃ θέλω ἐν τοῖς 

ἐμοῖς, εἰ ὁ ὀφθαλμός σου πονηρός 

ἐστιν ὅτι ἐγὼ ἀγαθός εἰμι; 16 Οὕτως 

ἔσονται οἱ ἔσχατοι πρῶτοι καὶ οἱ 

πρῶτοι ἔσχατοι· πολλοὶ γὰρ εἰσι 

κλητοί, ὀλίγοι δὲ ἐκλεκτοί.  
  

Τῌ ΠΕΜΠΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κ΄ 17 - 28 

Τῷ καιρῷ ἐκείνῳ, ἀναβαίνων ὁ Ἰησοῦς 

εἰς Ἱεροσόλυμα παρέλαβε τοὺς 

δώδεκα μαθητὰς κατ' ἰδίαν ἐν τῇ ὁδῷ 

καὶ εἶπεν αὐτοῖς· 18 Ἰδοὺ ἀναβαίνομεν 

εἰς Ἱεροσόλυμα, καὶ ὁ υἱὸς τοῦ 

ἀνθρώπου παραδοθήσεται τοῖς 

ἀρχιερεῦσι καὶ γραμματεῦσι, καὶ 

κατακρινοῦσιν αὐτὸν θανάτῳ, 19 καὶ 

παραδώσουσιν αὐτὸν τοῖς ἔθνεσιν εἰς 

τὸ ἐμπαῖξαι καὶ μαστιγῶσαι καὶ 

σταυρῶσαι, καὶ τῇ τρίτῃ ἡμέρᾳ 

ἀναστήσεται. 20 Τότε προσῆλθεν αὐτῷ 

ἡ μήτηρ τῶν υἱῶν Ζεβεδαίου μετὰ τῶν 

υἱῶν αὐτῆς προσκυνοῦσα καὶ αἰτοῦσά 

τι παρ' αὐτοῦ. 21 ὁ δὲ εἶπεν αὐτῇ· Τί 

θέλεις; λέγει αὐτῷ· Εἰπὲ ἵνα 

καθίσωσιν οὗτοι οἱ δύο υἱοί μου εἷς ἐκ 

δεξιῶν σου καὶ εἷς ἐξ εὐωνύμων σου 

ἐν τῇ βασιλείᾳ σου. 22 ἀποκριθεὶς δὲ ὁ 

Ἰησοῦς εἶπεν· Οὐκ οἴδατε τί αἰτεῖσθε. 

δύνασθε πιεῖν τὸ ποτήριον ὃ ἐγὼ 

μέλλω πίνειν ἢ τὸ βάπτισμα ὃ ἐγὼ 

βαπτίζομαι βαπτισθῆναι; λέγουσιν 

αὐτῷ· Δυνάμεθα. 23 καὶ λέγει αὐτοῖς· 

Τὸ μὲν ποτήριόν μου πίεσθε, καὶ τὸ 

βάπτισμα ὃ ἐγὼ βαπτίζομαι 

βαπτισθήσεσθε· τὸ δὲ καθίσαι ἐκ 

δεξιῶν μου καὶ ἐξ εὐωνύμων μου οὐκ 

ἔστιν ἐμὸν δοῦναι, ἀλλ' οἷς ἡτοίμασται 



 54 

ὑπὸ τοῦ πατρός μου. 24 Καὶ 

ἀκούσαντες οἱ δέκα ἠγανάκτησαν 

περὶ τῶν δύο ἀδελφῶν. 25 ὁ δὲ Ἰησοῦς 

προσκαλεσάμενος αὐτοὺς εἶπεν· 

Οἴδατε ὅτι οἱ ἄρχοντες τῶν ἐθνῶν 

κατακυριεύουσιν αὐτῶν καὶ οἱ 

μεγάλοι κατεξουσιάζουσιν αὐτῶν. 26 

οὐχ οὕτως ἔσται ἐν ὑμῖν, ἀλλ' ὃς ἐὰν 

θέλῃ ἐν ὑμῖν μέγας γενέσθαι, ἔσται 

ὑμῶν διάκονος, 27 καὶ ὃς ἂν θέλῃ ἐν 

ὑμῖν εἶναι πρῶτος, ἔσται ὑμῶν δοῦλος· 
28 ὥσπερ ὁ υἱὸς τοῦ ἀνθρώπου οὐκ 

ἦλθε διακονηθῆναι, ἀλλὰ διακονῆσαι 

καὶ δοῦναι τὴν ψυχὴν αὐτοῦ λύτρον 

ἀντὶ πολλῶν.  
  

Τῌ ΠΑΡΑΣΚΕΥῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κα΄ 12 - 14, 17 - 20 
Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς τὸ ἱερόν τοῦ Θεοῦ, καὶ ἐξέβαλε 

πάντας τοὺς πωλοῦντας καὶ 

ἀγοράζοντας ἐν τῷ ἱερῷ, καὶ τὰς 

τραπέζας τῶν κολλυβιστῶν 

κατέστρεψε καὶ τὰς καθέδρας τῶν 

πωλούντων τὰς περιστεράς, 13 καὶ 

λέγει αὐτοῖς· Γέγραπται, ὁ οἶκός μου 

οἶκος προσευχῆς κληθήσεται· ὑμεῖς δὲ 

αὐτὸν ἐποιήσατε σπήλαιον λῃστῶν. 14 

Καὶ προσῆλθον αὐτῷ χωλοὶ καὶ 

τυφλοὶ ἐν τῷ ἱερῷ καὶ ἐθεράπευσεν 

αὐτούς. 17 καὶ καταλιπὼν αὐτοὺς 

ἐξῆλθεν ἔξω τῆς πόλεως εἰς Βηθανίαν 

καὶ ηὐλίσθη ἐκεῖ. 18 Πρωῒας δὲ 

ἐπανάγων εἰς τὴν πόλιν ἐπείνασε· 19 

καὶ ἰδὼν συκῆν μίαν ἐπὶ τῆς ὁδοῦ 

ἦλθεν ἐπ' αὐτήν, καὶ οὐδὲν εὗρεν ἐν 

αὐτῇ εἰ μὴ φύλλα μόνον, καὶ λέγει 

αὐτῇ· Μηκέτι ἐκ σοῦ καρπὸς γένηται 

εἰς τὸν αἰῶνα. καὶ ἐξηράνθη 

παραχρῆμα ἡ συκῆ. 20 καὶ ἰδόντες οἱ 

μαθηταὶ ἐθαύμασαν λέγοντες· Πῶς 

παραχρῆμα ἐξηράνθη ἡ συκῆ; 

  
Τῼ ΣΑΒΒΑΤῼ ΤΗΣ Θ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ιε΄ 32 - 39 

Τῷ καιρῷ ἐκείνῳ προσκαλεσάμενος ὁ 

Ἰησοῦς τοὺς μαθητὰς αὐτοῦ εἶπεν 

αὐτοῖς· Σπλαγχνίζομαι ἐπὶ τὸν ὄχλον, 

ὅτι ἤδη ἡμέραι τρεῖς προσμένουσί μοι 

καὶ οὐκ ἔχουσι τί φάγωσι· καὶ 

ἀπολῦσαι αὐτοὺς νήστεις οὐ θέλω, 

μήποτε ἐκλυθῶσιν ἐν τῇ ὁδῷ. 33 καὶ 

λέγουσιν αὐτῷ οἱ μαθηταί αὐτοῦ· 

Πόθεν ἡμῖν ἐν ἐρημίᾳ ἄρτοι τοσοῦτοι 

ὥστε χορτάσαι ὄχλον τοσοῦτον; 34 καὶ 

λέγει αὐτοῖς ὁ Ἰησοῦς· Πόσους ἄρτους 

ἔχετε; οἱ δὲ εἶπον· Ἑπτά, καὶ ὀλίγα 

ἰχθύδια. 35 καὶ ἐκέλευσε τοῖς ὄχλοις 

ἀναπεσεῖν ἐπὶ τὴν γῆν. 36 καὶ λαβὼν 

τοὺς ἑπτὰ ἄρτους καὶ τοὺς ἰχθύας, 

εὐχαριστήσας ἔκλασε καὶ ἐδίδου τοῖς 

μαθηταῖς αὐτοῦ, οἱ δὲ μαθηταὶ τοῖς 

ὄχλοις. 37 καὶ ἔφαγον πάντες καὶ 

ἐχορτάσθησαν, καὶ ἦραν τὸ 

περισσεῦον τῶν κλασμάτων, ἑπτὰ 

σπυρίδας πλήρεις. 38 οἱ δὲ ἐσθίοντες 

ἦσαν τετρακισχίλιοι ἄνδρες χωρὶς 

γυναικῶν καὶ παιδίων. 39 Καὶ 

ἀπολύσας τοὺς ὄχλους ἀνέβη εἰς τὸ 

πλοῖον, καὶ ἦλθεν εἰς τὰ ὅρια 

Μαγδαλά.  
  

ΚΥΡΙΑΚῌ ΕΝΑΤῌ 
Ἐκ τοῦ κατὰ Ματθαῖον 

ιδ΄ 22 - 34 

Τῷ καιρῷ ἐκείνῳ ἠνάγκασεν ὁ Ἰησοῦς 

τοὺς μαθητὰς αὐτοῦ ἐμβῆναι εἰς τὸ 

πλοῖον καὶ προάγειν αὐτὸν εἰς τὸ 

πέραν, ἕως οὗ ἀπολύσῃ τοὺς ὄχλους. 23 

καὶ ἀπολύσας τοὺς ὄχλους ἀνέβη εἰς 

τὸ ὄρος κατ' ἰδίαν προσεύξασθαι. 

ὀψίας δὲ γενομένης μόνος ἦν ἐκεῖ. 24 τὸ 

δὲ πλοῖον ἤδη μέσον τῆς θαλάσσης ἦν, 

βασανιζόμενον ὑπὸ τῶν κυμάτων· ἦν 

γὰρ ἐναντίος ὁ ἄνεμος. 25 τετάρτῃ δὲ 



 55 

φυλακῇ τῆς νυκτὸς ἀπῆλθε πρὸς 

αὐτοὺς ὁ Ἰησοῦς περιπατῶν ἐπὶ τῆς 

θαλάσσης. 26 καὶ ἰδόντες αὐτὸν οἱ δὲ 

μαθηταὶ ἐπὶ τὴν θάλασσαν 

περιπατοῦντα ἐταράχθησαν λέγοντες 

ὅτι φάντασμά ἐστι, καὶ ἀπὸ τοῦ φόβου 

ἔκραξαν. 27 εὐθέως δὲ ἐλάλησεν αὐτοῖς 

ὁ Ἰησοῦς λέγων· Θαρσεῖτε, ἐγώ εἰμι· 

μὴ φοβεῖσθε. 28 ἀποκριθεὶς δὲ αὐτῷ ὁ 

Πέτρος εἶπε· Κύριε, εἰ σὺ εἶ, κέλευσόν 

με πρὸς σὲ ἐλθεῖν ἐπὶ τὰ ὕδατα· 29 ὁ δὲ 

εἶπεν, Ἐλθέ. καὶ καταβὰς ἀπὸ τοῦ 

πλοίου ὁ Πέτρος περιεπάτησεν ἐπὶ τὰ 

ὕδατα ἐλθεῖν πρὸς τὸν Ἰησοῦν. 30 

βλέπων δὲ τὸν ἄνεμον ἰσχυρὸν 

ἐφοβήθη, καὶ ἀρξάμενος 

καταποντίζεσθαι ἔκραξε λέγων· 

Κύριε, σῶσόν με. 31 εὐθέως δὲ ὁ Ἰησοῦς 

ἐκτείνας τὴν χεῖρα ἐπελάβετο αὐτοῦ 

καὶ λέγει αὐτῷ· Ὀλιγόπιστε! εἰς τί 

ἐδίστασας; 32 καὶ ἐμβάντων αὐτῶν εἰς 

τὸ πλοῖον ἐκόπασεν ὁ ἄνεμος. 33 οἱ δὲ 

ἐν τῷ πλοίῳ ἐλθόντες προσεκύνησαν 

αὐτῷ λέγοντες· Ἀληθῶς Θεοῦ υἱὸς εἶ. 
34 Καὶ διαπεράσαντες ἦλθον εἰς τὴν 

γῆν Γεννησαρέτ.  
  

Τῌ ΔΕΥΤΕΡᾼ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κα΄ 18 - 22 

Τῷ καιρῷ ἐκείνῳ ἐπανάγων ὁ Ἰησοῦς 

εἰς τὴν πόλιν ἐπείνασε· 19 καὶ ἰδὼν 

συκῆν μίαν ἐπὶ τῆς ὁδοῦ ἦλθεν ἐπ' 

αὐτήν, καὶ οὐδὲν εὗρεν ἐν αὐτῇ εἰ μὴ 

φύλλα μόνον, καὶ λέγει αὐτῇ· Μηκέτι 

ἐκ σοῦ καρπὸς γένηται εἰς τὸν αἰῶνα. 

καὶ ἐξηράνθη παραχρῆμα ἡ συκῆ. 20 

καὶ ἰδόντες οἱ μαθηταὶ ἐθαύμασαν 

λέγοντες· Πῶς παραχρῆμα ἐξηράνθη 

ἡ συκῆ; 21 ἀποκριθεὶς δὲ ὁ Ἰησοῦς εἶπεν 

αὐτοῖς· Ἀμὴν λέγω ὑμῖν, ἐὰν ἔχητε 

πίστιν καὶ μὴ διακριθῆτε, οὐ μόνον τὸ 

τῆς συκῆς ποιήσετε, ἀλλὰ κἂν τῷ ὄρει 

τούτῳ εἴπητε, ἂρθητι καὶ βλήθητι εἰς 

τὴν θάλασσαν, γενήσεται· 22 καὶ 

πάντα ὅσα ἐὰν αἰτήσητε ἐν τῇ 

προσευχῇ πιστεύοντες, λήψεσθε.  
  

Τῌ ΤΡΙΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κα΄ 23 - 27 

Τῷ καιρῷ ἐκείνῳ, ἐλθόντι τῷ Ἰησοῦ εἰς 

τὸ ἱερὸν καὶ διδάσκοντι προσῆλθον 

αὐτῷ οἱ ἀρχιερεῖς καὶ οἱ πρεσβύτεροι 

τοῦ λαοῦ λέγοντες· Ἐν ποίᾳ ἐξουσίᾳ 

ταῦτα ποιεῖς; καὶ τίς σοι ἔδωκεν τὴν 

ἐξουσίαν ταύτην; 24 ἀποκριθεὶς δὲ ὁ 

Ἰησοῦς εἶπεν αὐτοῖς· Ἐρωτήσω ὑμᾶς 

κἀγὼ λόγον ἕνα, ὃν ἐὰν εἴπητέ μοι, 

κἀγὼ ὑμῖν ἐρῶ ἐν ποίᾳ ἐξουσίᾳ ταῦτα 

ποιῶ. 25 τὸ βάπτισμα τὸ Ἰωάννου 

πόθεν ἦν, ἐξ οὐρανοῦ ἢ ἐξ ἀνθρώπων; 

οἱ δὲ διελογίζοντο παρ' ἑαυτοῖς 

λέγοντες· Ἐὰν εἴπωμεν, ἐξ οὐρανοῦ, 

ἐρεῖ ἡμῖν, διατὶ οὖν οὐκ ἐπιστεύσατε 

αὐτῷ· 26 ἐὰν δὲ εἴπωμεν, ἐξ ἀνθρώπων, 

φοβούμεθα τὸν ὄχλον, πάντες γὰρ 

ἔχουσι τὸν Ἰωάννην ὡς προφήτην. 27 

καὶ ἀποκριθέντες τῷ Ἰησοῦ εἶπον· Οὐκ 

οἴδαμεν. ἔφη αὐτοῖς καὶ αὐτός· Οὐδὲ 

ἐγὼ λέγω ὑμῖν ἐν ποίᾳ ἐξουσίᾳ ταῦτα 

ποιῶ.  
  

Τῌ ΤΕΤΑΡΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κα΄ 28 - 32 

Εἶπεν ὁ Κύριος τὴν παραβολὴν 

ταύτην· ἄνθρωπος τις εἶχε τέκνα δύο, 

καὶ προσελθὼν τῷ πρώτῳ εἶπεν· 

τέκνον, ὕπαγε σήμερον ἐργάζου ἐν τῷ 

ἀμπελῶνί μου. 29 ὁ δὲ ἀποκριθεὶς 

εἶπεν· οὐ θέλω· ὕστερον δὲ 

μεταμεληθεὶς ἀπῆλθε. 30 καὶ 

προσελθὼν τῷ δευτέρῳ εἶπεν 

ὡσαύτως. ὁ δὲ ἀποκριθεὶς εἶπεν· ἐγώ, 

κύριε· καὶ οὐκ ἀπῆλθε. 31 τίς ἐκ τῶν 

δύο ἐποίησε τὸ θέλημα τοῦ πατρός; 



 56 

λέγουσιν αὐτῷ· Ὁ πρῶτος. λέγει 

αὐτοῖς ὁ Ἰησοῦς· Ἀμὴν λέγω ὑμῖν ὅτι 

οἱ τελῶναι καὶ αἱ πόρναι προάγουσιν 

ὑμᾶς εἰς τὴν βασιλείαν τοῦ Θεοῦ. 32 

ἦλθε γὰρ πρὸς ὑμᾶς Ἰωάννης ἐν ὁδῷ 

δικαιοσύνης, καὶ οὐκ ἐπιστεύσατε 

αὐτῷ· οἱ δὲ τελῶναι καὶ αἱ πόρναι 

ἐπίστευσαν αὐτῷ· ὑμεῖς δὲ ἰδόντες 

οὐδὲ μετεμελήθητε ὕστερον τοῦ 

πιστεῦσαι αὐτῷ.  
  

Τῌ ΠΕΜΠΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κα΄ 43 - 46 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· λέγω ὑμῖν ὅτι 

ἀρθήσεται ἀφ' ὑμῶν ἡ βασιλεία τοῦ 

Θεοῦ καὶ δοθήσεται ἔθνει ποιοῦντι 

τοὺς καρποὺς αὐτῆς· 44 καὶ ὁ πεσὼν ἐπὶ 

τὸν λίθον τοῦτον συνθλασθήσεται· ἐφ' 

ὃν δ' ἂν πέσῃ λικμήσει αὐτόν. 45 καὶ 

ἀκούσαντες οἱ ἀρχιερεῖς καὶ οἱ 

Φαρισαῖοι τὰς παραβολὰς αὐτοῦ 

ἔγνωσαν ὅτι περὶ αὐτῶν λέγει· 46 καὶ 

ζητοῦντες αὐτὸν κρατῆσαι 

ἐφοβήθησαν τοὺς ὄχλους, ἐπειδὴ ὡς 

προφήτην αὐτὸν εἶχον.  
  

Τῌ ΠΑΡΑΣΚΕΥῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κβ΄ 23 - 33 

Τῷ καιρῷ ἐκείνῳ, προσῆλθον τῷ 

Ἰησοῦ Σαδδουκαῖοι, οἱ λέγοντες μὴ 

εἶναι ἀνάστασιν, καὶ ἐπηρώτησαν 

αὐτὸν 24 λέγοντες· Διδάσκαλε, Μωσῆς 

εἶπεν, ἐάν τις ἀποθάνῃ μὴ ἔχων 

τέκνα, ἐπιγαμβρεύσει ὁ ἀδελφὸς 

αὐτοῦ τὴν γυναῖκα αὐτοῦ καὶ 

ἀναστήσει σπέρμα τῷ ἀδελφῷ αὐτοῦ. 
25 ἦσαν δὲ παρ' ἡμῖν ἑπτὰ ἀδελφοί· καὶ 

ὁ πρῶτος γαμήσας ἐτελεύτησε, καὶ μὴ 

ἔχων σπέρμα ἀφῆκε τὴν γυναῖκα 

αὐτοῦ τῷ ἀδελφῷ αὐτοῦ· 26 ὁμοίως καὶ 

ὁ δεύτερος καὶ ὁ τρίτος, ἕως τῶν ἑπτά. 

27 ὕστερον δὲ πάντων ἀπέθανε καὶ ἡ 

γυνή. 28 ἐν τῇ οὖν ἀναστάσει τίνος τῶν 

ἑπτὰ ἔσται ἡ γυνή; πάντες γὰρ ἔσχον 

αὐτήν. 29 ἀποκριθεὶς δὲ ὁ Ἰησοῦς εἶπεν 

αὐτοῖς· Πλανᾶσθε μὴ εἰδότες τὰς 

γραφὰς μηδὲ τὴν δύναμιν τοῦ Θεοῦ· 30 

ἐν γὰρ τῇ ἀναστάσει οὔτε γαμοῦσιν 

οὔτε ἐκγαμίζονται, ἀλλ' ὡς ἄγγελοι 

Θεοῦ ἐν οὐρανῷ εἰσι. 31 περὶ δὲ τῆς 

ἀναστάσεως τῶν νεκρῶν οὐκ 

ἀνέγνωτε τὸ ῥηθὲν ὑμῖν ὑπὸ τοῦ Θεοῦ 

λέγοντος, 32 ἐγώ εἰμι ὁ Θεὸς Ἀβραὰμ 

καὶ ὁ Θεὸς Ἰσαὰκ καὶ ὁ Θεὸς Ἰακώβ; 

οὐκ ἔστιν ὁ Θεὸς Θεὸς νεκρῶν, ἀλλὰ 

ζώντων. 33 καὶ ἀκούσαντες οἱ ὄχλοι 

ἐξεπλήσσοντο ἐπὶ τῇ διδαχῇ αὐτοῦ.  
  

Τῼ ΣΑΒΒΑΤῼ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιζ΄ 24 - 27, ιη΄ 1 - 4 

Τῷ καιρῷ ἐκείνῳ, προσῆλθον οἱ τὰ 

δίδραχμα λαμβάνοντες τῷ Πέτρῳ καὶ 

εἶπον· Ὁ διδάσκαλος ὑμῶν οὐ τελεῖ τὰ 

δίδραχμα; 25 λέγει, Ναί. καὶ ὅτε 

εἰσῆλθον εἰς τὴν οἰκίαν, προέφθασεν 

αὐτὸν ὁ Ἰησοῦς λέγων· Τί σοι δοκεῖ, 

Σίμων; οἱ βασιλεῖς τῆς γῆς ἀπὸ τίνων 

λαμβάνουσι τέλη ἢ κῆνσον; ἀπὸ τῶν 

υἱῶν αὐτῶν ἢ ἀπὸ τῶν ἀλλοτρίων; 26 

λέγει αὐτῷ ὁ Πέτρος· Ἀπὸ τῶν 

ἀλλοτρίων, ἔφη αὐτῷ ὁ Ἰησοῦς· Ἄρα 

γε ἐλεύθεροί εἰσιν οἱ υἱοί. 27 ἵνα δὲ μὴ 

σκανδαλίσωμεν αὐτούς, πορευθεὶς εἰς 

τὴν θάλασσαν βάλε ἄγκιστρον καὶ 

τὸν ἀναβάντα πρῶτον ἰχθὺν ἆρον, καὶ 

ἀνοίξας τὸ στόμα αὐτοῦ εὑρήσεις 

στατῆρα· ἐκεῖνον λαβὼν δὸς αὐτοῖς 

ἀντὶ ἐμοῦ καὶ σοῦ. Ἐν ἐκείνῃ τῇ ὥρᾳ 

προσῆλθον οἱ μαθηταὶ τῷ Ἰησοῦ 

λέγοντες· Τίς ἄρα μείζων ἐστὶν ἐν τῇ 

βασιλείᾳ τῶν οὐρανῶν; 2 καὶ 

προσκαλεσάμενος ὁ Ἰησοῦς παιδίον 

ἔστησεν αὐτὸ ἐν μέσῳ αὐτῶν καὶ 



 57 

εἶπεν· 3 Ἀμὴν λέγω ὑμῖν, ἐὰν μὴ 

στραφῆτε καὶ γένησθε ὡς τὰ παιδία, 

οὐ μὴ εἰσέλθητε εἰς τὴν βασιλείαν τῶν 

οὐρανῶν. 4 ὅστις οὖν ταπεινώσῃ 

ἑαυτὸν ὡς τὸ παιδίον τοῦτο, οὗτός 

ἐστιν ὁ μείζων ἐν τῇ βασιλείᾳ τῶν 

οὐρανῶν.  
  

ΚΥΡΙΑΚῌ ΔΕΚΑΤῌ 
Ἐκ τοῦ κατὰ Ματθαῖον 

ιζ΄ 14 - 23 

Τῷ καιρῷ ἐκείνῳ, ἄνθρωπός τις 

προσῆλθεν τῷ Ἰησοῦ, γονυπετῶν 

αὐτὸν καὶ λέγων· 15 Κύριε, ἐλέησόν 

μου τὸν υἱόν, ὅτι σεληνιάζεται καὶ 

κακῶς πάσχει· πολλάκις γὰρ πίπτει 

εἰς τὸ πῦρ καὶ πολλάκις εἰς τὸ ὕδωρ. 16 

καὶ προσήνεγκα αὐτὸν τοῖς μαθηταῖς 

σου, καὶ οὐκ ἠδυνήθησαν αὐτὸν 

θεραπεῦσαι. 17 ἀποκριθεὶς δὲ ὁ Ἰησοῦς 

εἶπεν· Ὦ γενεὰ ἄπιστος καὶ 

διεστραμμένη! ἕως πότε ἔσομαι μεθ' 

ὑμῶν; ἕως πότε ἀνέξομαι ὑμῶν; 

φέρετέ μοι αὐτὸν ὧδε. 18 καὶ 

ἐπετίμησεν αὐτῷ ὁ Ἰησοῦς, καὶ 

ἐξῆλθεν ἀπ' αὐτοῦ τὸ δαιμόνιον καὶ 

ἐθεραπεύθη ὁ παῖς ἀπὸ τῆς ὥρας 

ἐκείνης. 19 Τότε προσελθόντες οἱ 

μαθηταὶ τῷ Ἰησοῦ κατ' ἰδίαν εἶπον· 

Διατί ἡμεῖς οὐκ ἠδυνήθημεν ἐκβαλεῖν 

αὐτό; 20 ὁ δὲ Ἰησοῦς εἶπεν αὐτοῖς· Διὰ 

τὴν ἀπιστίαν ὑμῶν. ἀμὴν γὰρ λέγω 

ὑμῖν, ἐὰν ἔχητε πίστιν ὡς κόκκον 

σινάπεως, ἐρεῖτε τῷ ὄρει τούτῳ, 

μετάβηθι ἐντεῦθεν ἐκεῖ, καὶ 

μεταβήσεται· καὶ οὐδὲν ἀδυνατήσει 

ὑμῖν. 21 τοῦτο δὲ τὸ γένος οὐκ 

ἐκπορεύεται εἰ μὴ ἐν προσευχῇ καὶ 

νηστείᾳ. 22 Ἀναστρεφομένων δὲ αὐτῶν 

εἰς τὴν Γαλιλαίαν εἶπεν αὐτοῖς ὁ 

Ἰησοῦς· Μέλλει ὁ υἱὸς τοῦ ἀνθρώπου 

παραδίδοσθαι εἰς χεῖρας ἀνθρώπων 23 

καὶ ἀποκτενοῦσιν αὐτόν, καὶ τῇ τρίτῃ 

ἡμέρᾳ ἐγερθήσεται.  
  

Τῌ ΔΕΥΤΕΡᾼ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κγ΄ 13 - 22 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι κατεσθίετε τὰς οἰκίας τῶν χηρῶν 

καὶ προφάσει μακρὰ προσευχόμενοι· 

διὰ τοῦτο λήψεσθε περισσότερον 

κρίμα. 14 Οὐαὶ ὑμῖν, γραμματεῖς καὶ 

Φαρισαῖοι ὑποκριταί, ὅτι κλείετε τὴν 

βασιλείαν τῶν οὐρανῶν ἔμπροσθεν 

τῶν ἀνθρώπων· ὑμεῖς γὰρ οὐκ 

εἰσέρχεσθε, οὐδὲ τοὺς εἰσερχομένους 

ἀφίετε εἰσελθεῖν. 15 Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι περιάγετε τὴν θάλασσαν καὶ τὴν 

ξηρὰν ποιῆσαι ἕνα προσήλυτον, καὶ 

ὅταν γένηται, ποιεῖτε αὐτὸν υἱὸν 

γεέννης διπλότερον ὑμῶν. 16 Οὐαὶ 

ὑμῖν, ὁδηγοὶ τυφλοὶ, οἱ λέγοντες· ὃς ἂν 

ὀμόσῃ ἐν τῷ ναῷ, οὐδέν ἐστιν, ὃς δ' ἂν 

ὀμόσῃ ἐν τῷ χρυσῷ τοῦ ναοῦ ὀφείλει. 
17 μωροὶ καὶ τυφλοί! τίς γὰρ μείζων 

ἐστίν, ὁ χρυσὸς ἢ ὁ ναὸς ὁ ἁγιάζων 

τὸν χρυσόν; 18 καί· ὃς ἂν ὀμόσῃ ἐν τῷ 

θυσιαστηρίῳ, οὐδέν ἐστιν, ὃς δ' ἂν 

ὀμόσῃ ἐν τῷ δώρῳ τῷ ἐπάνω αὐτοῦ, 

ὀφείλει. 19 μωροὶ καὶ τυφλοί! τί γὰρ 

μεῖζον, τὸ δῶρον ἢ τὸ θυσιαστήριον τὸ 

ἁγιάζον τὸ δῶρον; 20 ὁ οὖν ὀμόσας ἐν 

τῷ θυσιαστηρίῳ ὀμνύει ἐν αὐτῷ καὶ ἐν 

πᾶσι τοῖς ἐπάνω αὐτοῦ· 21 καὶ ὁ 

ὀμόσας ἐν τῷ ναῷ ὀμνύει ἐν αὐτῷ καὶ 

ἐν τῷ κατοικήσαντι αὐτόν· 22 καὶ ὁ 

ὀμόσας ἐν τῷ οὐρανῷ ὀμνύει ἐν τῷ 

θρόνῳ τοῦ Θεοῦ καὶ ἐν τῷ καθημένῳ 

ἐπάνω αὐτοῦ.  
  



 58 

Τῌ ΤΡΙΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κγ΄ 23 - 28 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι ἀποδεκατοῦτε τὸ ἡδύοσμον καὶ τὸ 

ἄνηθον καὶ τὸ κύμινον, καὶ ἀφήκατε 

τὰ βαρύτερα τοῦ νόμου, τὴν κρίσιν καὶ 

τὸν ἔλεον καὶ τὴν πίστιν· ταῦτα δὲ ἔδει 

ποιῆσαι κἀκεῖνα μὴ ἀφιέναι. 24 ὁδηγοὶ 

τυφλοί, οἱ διυλίζοντες τὸν κώνωπα, 

τὴν δὲ κάμηλον καταπίνοντες! 25 Οὐαὶ 

ὑμῖν, γραμματεῖς καὶ Φαρισαῖοι 

ὑποκριταί, ὅτι καθαρίζετε τὸ ἔξωθεν 

τοῦ ποτηρίου καὶ τῆς παροψίδος, 

ἔσωθεν δὲ γέμουσιν ἐξ ἁρπαγῆς καὶ 

ἀδικίας. 26 Φαρισαῖε τυφλέ, καθάρισον 

πρῶτον τὸ ἐντὸς τοῦ ποτηρίου καὶ τῆς 

παροψίδος, ἵνα γένηται καὶ τὸ ἐκτὸς 

αὐτῶν καθαρόν. 27 Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι παρομοιάζετε τάφοις 

κεκονιαμένοις, οἵτινες ἔξωθεν μὲν 

φαίνονται ὡραῖοι, ἔσωθεν δὲ γέμουσιν 

ὀστέων νεκρῶν καὶ πάσης 

ἀκαθαρσίας. 28 οὕτω καὶ ὑμεῖς ἔξωθεν 

μὲν φαίνεσθε τοῖς ἀνθρώποις δίκαιοι, 

ἔσωθεν δέ μεστοὶ ἐστε ὑποκρίσεως καὶ 

ἀνομίας.  
  

Τῌ ΤΕΤΑΡΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κγ΄ 29 - 39 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι οἰκοδομεῖτε τοὺς τάφους τῶν 

προφητῶν καὶ κοσμεῖτε τὰ μνημεῖα 

τῶν δικαίων, 30 καὶ λέγετε· εἰ ἦμεν ἐν 

ταῖς ἡμέραις τῶν πατέρων ἡμῶν, οὐκ 

ἂν ἦμεν κοινωνοὶ αὐτῶν ἐν τῷ αἵματι 

τῶν προφητῶν. 31 ὥστε μαρτυρεῖτε 

ἑαυτοῖς ὅτι υἱοί ἐστε τῶν 

φονευσάντων τοὺς προφήτας. 32 καὶ 

ὑμεῖς πληρώσατε τὸ μέτρον τῶν 

πατέρων ὑμῶν. 33 ὄφεις, γεννήματα 

ἐχιδνῶν! πῶς φύγητε ἀπὸ τῆς κρίσεως 

τῆς γεέννης; 34 διὰ τοῦτο ἰδοὺ ἐγὼ 

ἀποστέλλω πρὸς ὑμᾶς προφήτας καὶ 

σοφοὺς καὶ γραμματεῖς, καὶ ἐξ αὐτῶν 

ἀποκτενεῖτε καὶ σταυρώσετε, καὶ ἐξ 

αὐτῶν μαστιγώσετε ἐν ταῖς 

συναγωγαῖς ὑμῶν καὶ διώξετε ἀπὸ 

πόλεως εἰς πόλιν, 35 ὅπως ἔλθῃ ἐφ' 

ὑμᾶς πᾶν αἷμα δίκαιον ἐκχυνόμενον 

ἐπὶ τῆς γῆς ἀπὸ τοῦ αἵματος Ἄβελ τοῦ 

δικαίου ἕως τοῦ αἵματος Ζαχαρίου 

υἱοῦ Βαραχίου, ὃν ἐφονεύσατε μεταξὺ 

τοῦ ναοῦ καὶ τοῦ θυσιαστηρίου. 36 

ἀμὴν λέγω ὑμῖν ὅτι ἥξει ταῦτα πάντα 

ἐπὶ τὴν γενεὰν ταύτην. 37 Ἱερουσαλὴμ 

Ἱερουσαλήμ, ἡ ἀποκτέννουσα τοὺς 

προφήτας καὶ λιθοβολοῦσα τοὺς 

ἀπεσταλμένους πρὸς αὐτήν! ποσάκις 

ἠθέλησα ἐπισυναγαγεῖν τὰ τέκνα σου 

ὃν τρόπον ὄρνις ἐπισυνάγει τὰ νοσσία 

ἑαυτῆς ὑπὸ τὰς πτέρυγας, καὶ οὐκ 

ἠθελήσατε. 38 ἰδοὺ ἀφίεται ὑμῖν ὁ οἶκος 

ὑμῶν ἔρημος. 39 λέγω γὰρ ὑμῖν, οὐ μή 

με ἴδητε ἀπ' ἄρτι ἕως ἂν εἴπητε, 

εὐλογημένος ὁ ἐρχόμενος ἐν ὀνόματι 

Κυρίου.  
 

Τῌ ΠΕΜΠΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κδ΄ 23 - 28 

Εἶπεν ὁ Κύριος τοῖς ἑαυτοῦ Μαθηταῖς· 

ὁ ὑπομείνας εἰς τέλος, οὗτος 

σωθήσεται. 14 καὶ κηρυχθήσεται τοῦτο 

τὸ εὐαγγέλιον τῆς βασιλείας ἐν ὅλῃ τῇ 

οἰκουμένῃ εἰς μαρτύριον πᾶσιν τοῖς 

ἔθνεσι, καὶ τότε ἥξει τὸ τέλος. 15 Ὅταν 

οὖν ἴδητε τὸ βδέλυγμα τῆς ἐρημώσεως 

τὸ ῥηθὲν διὰ Δανιὴλ τοῦ προφήτου 

ἑστὼς ἐν τόπῳ ἁγίῳ - ὁ ἀναγινώσκων 

νοείτω - 16 τότε οἱ ἐν τῇ Ἰουδαίᾳ 

φευγέτωσαν ἐπὶ τὰ ὄρη, 17 ὁ ἐπὶ τοῦ 



 59 

δώματος μὴ καταβαινέτω ἆραι τὰ ἐκ 

τῆς οἰκίας αὐτοῦ, 18 καὶ ὁ ἐν τῷ ἀγρῷ 

μὴ ἐπιστρεψάτω ὀπίσω ἆραι τὰ ἱμάτια 

αὐτοῦ. 19 οὐαὶ δὲ ταῖς ἐν γαστρὶ 

ἐχούσαις καὶ ταῖς θηλαζούσαις ἐν 

ἐκείναις ταῖς ἡμέραις. 20 προσεύχεσθε 

δὲ ἵνα μὴ γένηται ἡ φυγὴ ὑμῶν 

χειμῶνος μηδὲ σαββάτῳ. 21 ἔσται γὰρ 

τότε θλῖψις μεγάλη, οἵα οὐ γέγονεν 

ἀπ' ἀρχῆς κόσμου ἕως τοῦ νῦν οὐδ' οὐ 

μὴ γένηται. 22 καὶ εἰ μὴ ἐκολοβώθησαν 

αἱ ἡμέραι ἐκεῖναι, οὐκ ἂν ἐσώθη πᾶσα 

σάρξ· διὰ δὲ τοὺς ἐκλεκτοὺς 

κολοβωθήσονται αἱ ἡμέραι ἐκεῖναι. 23 

τότε ἐάν τις ὑμῖν εἴπῃ, ἰδοὺ ὧδε ὁ 

Χριστός ἤ ὧδε, μὴ πιστεύσητε· 24 

ἐγερθήσονται γὰρ ψευδόχριστοι καὶ 

ψευδοπροφῆται καὶ δώσουσι σημεῖα 

μεγάλα καὶ τέρατα, ὥστε πλανῆσαι, εἰ 

δυνατόν, καὶ τοὺς ἐκλεκτούς. 25 ἰδοὺ 

προείρηκα ὑμῖν. 26 ἐὰν οὖν εἴπωσιν 

ὑμῖν, ἰδοὺ ἐν τῇ ἐρήμῳ ἐστί, μὴ 

ἐξέλθητε, ἰδοὺ ἐν τοῖς ταμείοις, μὴ 

πιστεύσητε· 27 ὥσπερ γὰρ ἡ ἀστραπὴ 

ἐξέρχεται ἀπὸ ἀνατολῶν καὶ φαίνεται 

ἕως δυσμῶν, οὕτως ἔσται καὶ ἡ 

παρουσία τοῦ υἱοῦ τοῦ ἀνθρώπου· 28 

ὅπου γὰρ ἐὰν ᾖ τὸ πτῶμα, ἐκεῖ 

συναχθήσονται οἱ ἀετοί.  
  

Τῌ ΠΑΡΑΣΚΕΥῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κδ΄ 27 - 33, 42 - 51 
Εἶπεν ὁ Κύριος τοῖς ἑαυτοῦ Μαθηταῖς· 

ὥσπερ ἡ ἀστραπὴ ἐξέρχεται ἀπὸ 

ἀνατολῶν καὶ φαίνεται ἕως δυσμῶν, 

οὕτως ἔσται καὶ ἡ παρουσία τοῦ υἱοῦ 

τοῦ ἀνθρώπου· 28 ὅπου γὰρ ἐὰν ᾖ τὸ 

πτῶμα, ἐκεῖ συναχθήσονται οἱ ἀετοί. 29 

Εὐθέως δὲ μετὰ τὴν θλῖψιν τῶν 

ἡμερῶν ἐκείνων ὁ ἥλιος 

σκοτισθήσεται καὶ ἡ σελήνη οὐ δώσει 

τὸ φέγγος αὐτῆς, καὶ οἱ ἀστέρες 

πεσοῦνται ἀπὸ τοῦ οὐρανοῦ, καὶ αἱ 

δυνάμεις τῶν οὐρανῶν 

σαλευθήσονται. 30 καὶ τότε φανήσεται 

τὸ σημεῖον τοῦ υἱοῦ τοῦ ἀνθρώπου ἐν 

τῷ οὐρανῷ, καὶ τότε κόψονται πᾶσαι 

αἱ φυλαὶ τῆς γῆς καὶ ὄψονται τὸν υἱὸν 

τοῦ ἀνθρώπου ἐρχόμενον ἐπὶ τῶν 

νεφελῶν τοῦ οὐρανοῦ μετὰ δυνάμεως 

καὶ δόξης πολλῆς. 31 καὶ ἀποστελεῖ 

τοὺς ἀγγέλους αὐτοῦ μετὰ σάλπιγγος 

φωνῆς μεγάλης, καὶ ἐπισυνάξουσι 

τοὺς ἐκλεκτοὺς αὐτοῦ ἐκ τῶν 

τεσσάρων ἀνέμων ἀπ' ἄκρων 

οὐρανῶν ἕως ἄκρων αὐτῶν. 32 Ἀπὸ δὲ 

τῆς συκῆς μάθετε τὴν παραβολήν. 

ὅταν ἤδη ὁ κλάδος αὐτῆς γένηται 

ἁπαλὸς καὶ τὰ φύλλα ἐκφύῃ, 

γινώσκετε ὅτι ἐγγὺς τὸ θέρος· 33 οὕτω 

καὶ ὑμεῖς ὅταν ἴδητε ταῦτα πάντα, 

γινώσκετε ὅτι ἐγγύς ἐστιν ἐπὶ θύραις. 

γρηγορεῖτε οὖν, ὅτι οὐκ οἴδατε ποίᾳ 

ὥρᾳ ὁ Κύριος ὑμῶν ἔρχεται. 43 Ἐκεῖνο 

δὲ γινώσκετε ὅτι εἰ ᾔδει ὁ 

οἰκοδεσπότης ποίᾳ φυλακῇ ὁ κλέπτης 

ἔρχεται, ἐγρηγόρησεν ἂν καὶ οὐκ ἂν 

εἴασε διορυγῆναι τὴν οἰκίαν αὐτοῦ. 44 

διὰ τοῦτο καὶ ὑμεῖς γίνεσθε ἕτοιμοι, 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται. 45 Τίς ἄρα ἐστὶν ὁ 

πιστὸς δοῦλος καὶ φρόνιμος, ὃν 

κατέστησεν ὁ κύριος αὐτοῦ ἐπὶ τῆς 

θεραπείας αὐτοῦ τοῦ διδόναι αὐτοῖς 

τὴν τροφὴν ἐν καιρῷ; 46 μακάριος ὁ 

δοῦλος ἐκεῖνος ὃν ἐλθὼν ὁ κύριος 

αὐτοῦ εὑρήσει ποιοῦντα οὕτως. 47 

ἀμὴν λέγω ὑμῖν ὅτι ἐπὶ πᾶσι τοῖς 

ὑπάρχουσιν αὐτοῦ καταστήσει αὐτόν. 
48 ἐὰν δὲ εἴπῃ ὁ κακὸς δοῦλος ἐκεῖνος 

ἐν τῇ καρδίᾳ αὐτοῦ, χρονίζει ὁ κύριός 

μου ἐλθεῖν, 49 καὶ ἄρξηται τύπτειν 

τοὺς συνδούλους αὐτοῦ, ἐσθίῃ δὲ καὶ 

πίνῃ μετὰ τῶν μεθυόντων, 50 ἥξει ὁ 

κύριος τοῦ δούλου ἐκείνου ἐν ἡμέρᾳ ᾗ 



 60 

οὐ προσδοκᾷ καὶ ἐν ὥρᾳ ᾗ οὐ 

γινώσκει, 51 καὶ διχοτομήσει αὐτὸν, καὶ 

τὸ μέρος αὐτοῦ μετὰ τῶν ὑποκριτῶν 

θήσει· ἐκεῖ ἔσται ὁ κλαυθμὸς καὶ ὁ 

βρυγμὸς τῶν ὀδόντων.  
  

Τῼ ΣΑΒΒΑΤῼ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιθ΄ 3 - 12 

Τῷ καιρῷ ἐκείνῳ, προσῆλθον οἱ 

Φαρισαῖοι τῷ Ἰησοῦ πειράζοντες 

αὐτὸν καὶ λέγοντες αὐτῷ· Εἰ ἔξεστιν 

ἀνθρώπῳ ἀπολῦσαι τὴν γυναῖκα 

αὐτοῦ κατὰ πᾶσαν αἰτίαν; 4 ὁ δὲ 

ἀποκριθεὶς εἶπεν αὐτοῖς· Οὐκ 

ἀνέγνωτε ὅτι ὁ ποιήσας ἀπ' ἀρχῆς 

ἄρσεν καὶ θῆλυ ἐποίησεν αὐτούς καὶ 

εἶπεν, 5 ἕνεκεν τούτου καταλείψει 

ἄνθρωπος τὸν πατέρα αὐτοῦ καὶ τὴν 

μητέρα καὶ κολληθήσεται τῇ γυναικὶ 

αὐτοῦ, καὶ ἔσονται οἱ δύο εἰς σάρκα 

μίαν; 6 ὥστε οὐκέτι εἰσὶ δύο, ἀλλὰ 

σὰρξ μία. ὃ οὖν ὁ Θεὸς συνέζευξεν, 

ἄνθρωπος μὴ χωριζέτω. 7 λέγουσιν 

αὐτῷ· Τί οὖν Μωσῆς ἐνετείλατο 

δοῦναι βιβλίον ἀποστασίου καὶ 

ἀπολῦσαι αὐτήν; 8 λέγει αὐτοῖς ὅτι 

Μωσῆς πρὸς τὴν σκληροκαρδίαν ὑμῶν 

ἐπέτρεψεν ὑμῖν ἀπολῦσαι τὰς 

γυναῖκας ὑμῶν· ἀπ' ἀρχῆς δὲ οὐ 

γέγονεν οὕτω. 9 λέγω δὲ ὑμῖν ὅτι ὃς ἂν 

ἀπολύσῃ τὴν γυναῖκα αὐτοῦ μὴ ἐπὶ 

πορνείᾳ καὶ γαμήσῃ ἄλλην, μοιχᾶται· 

καὶ ὁ ἀπολελυμένην γαμήσας 

μοιχᾶται. 10 λέγουσιν αὐτῷ οἱ μαθηταὶ 

αὐτοῦ· Εἰ οὕτως ἐστὶν ἡ αἰτία τοῦ 

ἀνθρώπου μετὰ τῆς γυναικός, οὐ 

συμφέρει γαμῆσαι. 11 ὁ δὲ εἶπεν αὐτοῖς· 

Οὐ πάντες χωροῦσι τὸν λόγον τοῦτον, 

ἀλλ' οἷς δέδοται· 12 εἰσὶ γὰρ εὐνοῦχοι 

οἵτινες ἐκ κοιλίας μητρὸς 

ἐγεννήθησαν οὕτω· καὶ εἰσὶν εὐνοῦχοι 

οἵτινες εὐνουχίσθησαν ὑπὸ τῶν 

ἀνθρώπων, καὶ εἰσὶν εὐνοῦχοι οἵτινες 

εὐνούχισαν ἑαυτοὺς διὰ τὴν βασιλείαν 

τῶν οὐρανῶν. ὁ δυνάμενος χωρεῖν 

χωρείτω.  
  

ΚΥΡΙΑΚῌ ΕΝΔΕΚΑΤῌ 
Ἐκ τοῦ κατὰ Ματθαῖον 

ιη΄ 23 - 35 

Εἶπεν ὁ Κύριος τὴν παραβολὴν 

ταύτην· ὡμοιώθη ἡ βασιλεία τῶν 

οὐρανῶν ἀνθρώπῳ βασιλεῖ ὃς 

ἠθέλησεν συνᾶραι λόγον μετὰ τῶν 

δούλων αὐτοῦ. 24 ἀρξαμένου δὲ αὐτοῦ 

συναίρειν προσηνέχθη αὐτῷ εἷς 

ὀφειλέτης μυρίων ταλάντων. 25 μὴ 

ἔχοντος δὲ αὐτοῦ ἀποδοῦναι 

ἐκέλευσεν αὐτὸν ὁ κύριος αὐτοῦ 

πραθῆναι καὶ τὴν γυναῖκα αὐτοῦ καὶ 

τὰ τέκνα καὶ πάντα ὅσα εἶχε, καὶ 

ἀποδοθῆναι. 26 πεσὼν οὖν ὁ δοῦλος 

προσεκύνει αὐτῷ λέγων· κύριε 

μακροθύμησον ἐπ' ἐμοί, καὶ πάντα σοι 

ἀποδώσω. 27 σπλαγχνισθεὶς δὲ ὁ 

κύριος τοῦ δούλου ἐκείνου ἀπέλυσεν 

αὐτόν, καὶ τὸ δάνειον ἀφῆκεν αὐτῷ. 28 

ἐξελθὼν δὲ ὁ δοῦλος ἐκεῖνος εὗρεν 

ἕνα τῶν συνδούλων αὐτοῦ, ὃς ὤφειλεν 

αὐτῷ ἑκατὸν δηνάρια, καὶ κρατήσας 

αὐτὸν ἔπνιγεν λέγων· ἀπόδος μοι εἴ τι 

ὀφείλεις. 29 πεσὼν οὖν ὁ σύνδουλος 

αὐτοῦ εἰς τοὺς πόδας αὐτοῦ παρεκάλει 

αὐτὸν λέγων· μακροθύμησον ἐπ' ἐμοί, 

καὶ ἀποδώσω σοι· 30 ὁ δὲ οὐκ ἤθελεν, 

ἀλλὰ ἀπελθὼν ἔβαλεν αὐτὸν εἰς 

φυλακὴν ἕως οὗ ἀποδῷ τὸ 

ὀφειλόμενον. 31 ἰδόντες δὲ οἱ 

σύνδουλοι αὐτοῦ τὰ γενόμενα 

ἐλυπήθησαν σφόδρα, καὶ ἐλθόντες 

διεσάφησαν τῷ κυρίῳ ἑαυτῶν πάντα 

τὰ γενόμενα. 32 τότε 

προσκαλεσάμενος αὐτὸν ὁ κύριος 

αὐτοῦ λέγει αὐτῷ· δοῦλε πονηρέ, 

πᾶσαν τὴν ὀφειλὴν ἐκείνην ἀφῆκά 



 61 

σοι, ἐπεὶ παρεκάλεσάς με· 33 οὐκ ἔδει 

καὶ σὲ ἐλεῆσαι τὸν σύνδουλόν σου, ὡς 

καὶ ἐγὼ σὲ ἠλέησα; 34 καὶ ὀργισθεὶς ὁ 

κύριος αὐτοῦ παρέδωκεν αὐτὸν τοῖς 

βασανισταῖς ἕως οὗ ἀποδῷ πᾶν τὸ 

ὀφειλόμενον αὐτῷ. 35 Οὕτω καὶ ὁ 

πατήρ μου ὁ ἐπουράνιος ποιήσει ὑμῖν 

ἐὰν μὴ ἀφῆτε ἕκαστος τῷ ἀδελφῷ 

αὐτοῦ ἀπὸ τῶν καρδιῶν ὑμῶν τὰ 

παραπτώματα αὐτῶν.  
  

Τῌ ΔΕΥΤΕΡᾼ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

α΄ 9 - 15 

Ἐν ἐκείναις ταῖς ἡμέραις ἦλθεν ὁ 

Ἰησοῦς ἀπὸ Ναζαρὲτ τῆς Γαλιλαίας 

καὶ ἐβαπτίσθη ὑπὸ Ἰωάννου εἰς τὸν 

Ἰορδάνην. 10 καὶ εὐθέως ἀναβαίνων 

ἀπὸ τοῦ ὕδατος εἶδε σχιζομένους τοὺς 

οὐρανοὺς καὶ τὸ Πνεῦμα ὡς 

περιστερὰν καταβαῖνον ἐπ' αὐτόν· 11 

καὶ φωνὴ ἐγένετο ἐκ τῶν οὐρανῶν· Σὺ 

εἶ ὁ υἱός μου ὁ ἀγαπητός, ἐν σοὶ 

εὐδόκησα. 12 Καὶ εὐθέως τὸ Πνεῦμα 

αὐτὸν ἐκβάλλει εἰς τὴν ἔρημον· 13 καὶ 

ἦν ἐκεῖ ἐν τῇ ἐρήμῳ ἡμέρας 

τεσσαράκοντα πειραζόμενος ὑπὸ τοῦ 

σατανᾶ, καὶ ἦν μετὰ τῶν θηρίων, καὶ 

οἱ ἄγγελοι διηκόνουν αὐτῷ. 14 Μετὰ δὲ 

τὸ παραδοθῆναι Ἰωάννην ἦλθεν ὁ 

Ἰησοῦς εἰς τὴν Γαλιλαίαν κηρύσσων 

τὸ εὐαγγέλιον τῆς βασιλείας τοῦ Θεοῦ 
15 καὶ λέγων ὅτι Πεπλήρωται ὁ καιρὸς 

καὶ ἤγγικεν ἡ βασιλεία τοῦ Θεοῦ· 

μετανοεῖτε καὶ πιστεύετε ἐν τῷ 

εὐαγγελίῳ.  
  

Τῌ ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

α΄ 16 - 22 

Τῷ καιρῷ ἐκείνῳ περιπατῶν ὁ Ἰησοῦς 

παρὰ τὴν θάλασσαν τῆς Γαλιλαίας 

εἶδε Σίμωνα καὶ Ἀνδρέαν τὸν ἀδελφὸν 

αὐτοῦ τοῦ Σίμωνος, βάλλοντας 

ἀμφίβληστρον ἐν τῇ θαλάσσῃ· ἦσαν 

γὰρ ἁλιεῖς· 17 καὶ εἶπεν αὐτοῖς ὁ 

Ἰησοῦς· Δεῦτε ὀπίσω μου, καὶ ποιήσω 

ὑμᾶς γενέσθαι ἁλιεῖς ἀνθρώπων. 18 

καὶ εὐθέως ἀφέντες τὰ δίκτυα αὐτῶν 

ἠκολούθησαν αὐτῷ. 19 Καὶ προβὰς 

ἐκεῖθεν ὀλίγον εἶδεν Ἰάκωβον τὸν τοῦ 

Ζεβεδαίου καὶ Ἰωάννην τὸν ἀδελφὸν 

αὐτοῦ, καὶ αὐτοὺς ἐν τῷ πλοίῳ 

καταρτίζοντας τὰ δίκτυα, 20 καὶ 

εὐθέως ἐκάλεσεν αὐτούς. καὶ ἀφέντες 

τὸν πατέρα αὐτῶν Ζεβεδαῖον ἐν τῷ 

πλοίῳ μετὰ τῶν μισθωτῶν ἀπῆλθον 

ὀπίσω αὐτοῦ. 21 Καὶ εἰσπορεύονται εἰς 

Καπερναούμ· καὶ εὐθέως τοῖς 

σάββασιν εἰσελθὼν εἰς τὴν 

συναγωγὴν ἐδίδασκε. 22 καὶ 

ἐξεπλήσσοντο ἐπὶ τῇ διδαχῇ αὐτοῦ· ἦν 

γὰρ διδάσκων αὐτοὺς ὡς ἐξουσίαν 

ἔχων, καὶ οὐχ ὡς οἱ γραμματεῖς.  
  

Τῌ ΤΕΤΑΡΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

α΄ 23 - 28 

Τῷ καιρῷ ἐκείνῳ ἄνθρωπός τις ἦν ἐν 

τῇ συναγωγῇ τῶν Ἰουδαίων ἐν 

πνεύματι ἀκαθάρτῳ, καὶ ἀνέκραξε 

λέγων· Ἔα, τί ἡμῖν καὶ σοί, Ἰησοῦ 

Ναζαρηνέ; ἦλθες ἀπολέσαι ἡμᾶς; οἶδά 

σε τίς εἶ, ὁ ἅγιος τοῦ Θεοῦ. 25 καὶ 

ἐπετίμησεν αὐτῷ ὁ Ἰησοῦς λέγων· 

Φιμώθητι καὶ ἔξελθε ἐξ αὐτοῦ. 26 καὶ 

σπαράξαν αὐτὸν τὸ πνεῦμα τὸ 

ἀκάθαρτον καὶ κράξαν φωνῇ μεγάλῃ 

ἐξῆλθεν ἐξ αὐτοῦ. 27 καὶ ἐθαμβήθησαν 

πάντες, ὥστε συζητεῖν πρὸς ἑαυτοὺς 

λέγοντας· Τί ἐστι τοῦτο; τὶς ἡ διδαχὴ ἡ 

καινὴ αὕτη, ὅτι κατ' ἐξουσίαν καὶ τοῖς 

πνεύμασι τοῖς ἀκαθάρτοις ἐπιτάσσει, 

καὶ ὑπακούουσιν αὐτῷ; 28 καὶ ἐξῆλθεν 

ἡ ἀκοὴ αὐτοῦ εὐθὺς πανταχοῦ εἰς 

ὅλην τὴν περίχωρον τῆς Γαλιλαίας.  
  



 62 

Τῌ ΠΕΜΠΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

α΄ 29 - 35 

Τῷ καιρῷ ἐκείνῳ ἦλθεν ὁ Ἰησοῦς εἰς 

τὴν οἰκίαν Σίμωνος καὶ Ἀνδρέου μετὰ 

Ἰακώβου καὶ Ἰωάννου. 30 ἡ δὲ πενθερὰ 

Σίμωνος κατέκειτο πυρέσσουσα, καὶ 

εὐθέως λέγουσιν αὐτῷ περὶ αὐτῆς. 31 

καὶ προσελθὼν ἤγειρεν αὐτὴν 

κρατήσας τῆς χειρός αὐτῆς· καὶ 

ἀφῆκεν αὐτὴν ὁ πυρετός εὐθέως, καὶ 

διηκόνει αὐτοῖς. 32 Ὀψίας δὲ 

γενομένης, ὅτε ἔδυ ὁ ἥλιος, ἔφερον 

πρὸς αὐτὸν πάντας τοὺς κακῶς 

ἔχοντας καὶ τοὺς δαιμονιζομένους· 33 

καὶ ἦν ἡ πόλις ὅλη ἐπισυνηγμένη πρὸς 

τὴν θύραν· 34 καὶ ἐθεράπευσε πολλοὺς 

κακῶς ἔχοντας ποικίλαις νόσοις, καὶ 

δαιμόνια πολλὰ ἐξέβαλε, καὶ οὐκ ἤφιε 

λαλεῖν τὰ δαιμόνια, ὅτι ᾔδεισαν αὐτὸν 

Χριστὸν εἶναι. 35 Καὶ πρωῒ ἔννυχα λίαν 

ἀναστὰς ἐξῆλθε καὶ ἀπῆλθεν εἰς 

ἔρημον τόπον, κἀκεῖ προσηύχετο.  
  

Τῌ ΠΑΡΑΣΚΕΥῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

β΄ 18 - 22 

Τῷ καιρῷ ἐκείνῳ ἦσαν οἱ μαθηταὶ 

Ἰωάννου καὶ οἱ τῶν Φαρισαῖων 

νηστεύοντες. καὶ ἔρχονται καὶ 

λέγουσιν αὐτῷ· Διατί οἱ μαθηταὶ 

Ἰωάννου καὶ οἱ τῶν Φαρισαίων 

νηστεύουσιν, οἱ δὲ σοὶ μαθηταὶ οὐ 

νηστεύουσι; 19 καὶ εἶπεν αὐτοῖς ὁ 

Ἰησοῦς· Μὴ δύνανται οἱ υἱοὶ τοῦ 

νυμφῶνος, ἐν ᾧ ὁ νυμφίος μετ' αὐτῶν 

ἐστι, νηστεύειν; ὅσον χρόνον μεθ' 

ἑαυτῶν ἔχουσι τὸν νυμφίον, οὐ 

δύνανται νηστεύειν. 20 ἐλεύσονται δὲ 

ἡμέραι ὅταν ἀπαρθῇ ἀπ' αὐτῶν ὁ 

νυμφίος, καὶ τότε νηστεύσουσιν ἐν 

ἐκείναις ταῖς ἡμέραις. 21 οὐδεὶς 

ἐπίβλημα ῥάκους ἀγνάφου ἐπιρράπτει 

ἐπὶ ἱματίῳ παλαιῷ· εἰ δὲ μήγε, αἴρει τὸ 

πλήρωμα αὐτοῦ, τὸ καινὸν τοῦ 

παλαιοῦ, καὶ χεῖρον σχίσμα γίνεται. 22 

καὶ οὐδεὶς βάλλει οἶνον νέον εἰς 

ἀσκοὺς παλαιούς· εἰ δὲ μή, ῥήσσει ὁ 

οἶνος ὁ νέος τοὺς ἀσκούς, καὶ ὁ οἶνος 

ἐκχεῖται καὶ οἱ ἀσκοί ἀπολοῦνται· 

ἀλλὰ οἶνον νέον εἰς ἀσκοὺς καινούς 

βλητέον.  
  

Τῼ ΣΑΒΒΑΤῼ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κ΄ 29 - 34 

Τῷ καιρῷ ἐκείνῳ ἐκπορευομένου τοῦ 

Ἰησοῦ ἀπὸ Ἰεριχὼ ἠκολούθησεν αὐτῷ 

ὄχλος πολύς. 30 καὶ ἰδοὺ δύο τυφλοὶ 

καθήμενοι παρὰ τὴν ὁδόν, 

ἀκούσαντες ὅτι Ἰησοῦς παράγει, 

ἔκραξαν λέγοντες· ἐλέησον ἡμᾶς, 

Κύριε, υἱός Δαυῒδ. 31 ὁ δὲ ὄχλος 

ἐπετίμησεν αὐτοῖς ἵνα σιωπήσωσιν· οἱ 

δὲ μεῖζον ἔκραζον λέγοντες· ἐλέησον 

ἡμᾶς, Κύριε, υἱός Δαυῒδ. 32 καὶ στὰς ὁ 

Ἰησοῦς ἐφώνησεν αὐτοὺς καὶ εἶπε· Τί 

θέλετε ποιήσω ὑμῖν; 33 λέγουσιν αὐτῷ· 

Κύριε, ἵνα ἀνοιχθῶσιν ἡμῶν οἱ 

ὀφθαλμοὶ. 34 σπλαγχνισθεὶς δὲ ὁ 

Ἰησοῦς ἥψατο τῶν ὀφθαλμῶν αὐτῶν, 

καὶ εὐθέως ἀνέβλεψαν αὐτῶν οἱ 

ὀφθαλμοί, καὶ ἠκολούθησαν αὐτῷ.  
  

ΚΥΡΙΑΚῌ ΔΩΔΕΚΑΤῌ 
Ἐκ τοῦ κατὰ Ματθαῖον 

ιθ΄ 16 - 26 

Τῷ καιρῷ ἐκείνῳ, νεανίσκος τις 

προσῆλθε τῷ Ἰησοῦ γονυπετῶν αὐτῷ 

καὶ λέγων· Διδάσκαλε ἀγαθέ, τί 

ἀγαθὸν ποιήσω ἵνα ἔχω ζωὴν αἰώνιον; 
17 ὁ δὲ εἶπεν αὐτῷ· Τί με λέγεις 

ἀγαθόν; οὐδεὶς ἀγαθὸς εἰ μὴ εἷς ὁ 

Θεὸς. εἰ δὲ θέλεις εἰσελθεῖν εἰς τὴν 

ζωὴν, τήρησον τὰς ἐντολάς. 18 λέγει 

αὐτῷ· Ποίας; ὁ δὲ Ἰησοῦς εἶπε· Τὸ οὐ 

φονεύσεις, οὐ μοιχεύσεις, οὐ κλέψεις, 

οὐ ψευδομαρτυρήσεις, 19 τίμα τὸν 



 63 

πατέρα καὶ τὴν μητέρα, καί, 

ἀγαπήσεις τὸν πλησίον σου ὡς 

σεαυτόν. 20 λέγει αὐτῷ ὁ νεανίσκος· 

Πάντα ταῦτα ἐφυλαξάμην ἐκ 

νεότητός μου· τί ἔτι ὑστερῶ; 21 ἔφη 

αὐτῷ ὁ Ἰησοῦς· Εἰ θέλεις τέλειος εἶναι, 

ὕπαγε πώλησόν σου τὰ ὑπάρχοντα 

καὶ δὸς πτωχοῖς, καὶ ἕξεις θησαυρὸν 

ἐν οὐρανῷ, καὶ δεῦρο ἀκολούθει μοι. 22 

ἀκούσας δὲ ὁ νεανίσκος τὸν λόγον 

ἀπῆλθε λυπούμενος· ἦν γὰρ ἔχων 

κτήματα πολλά. 23 Ὁ δὲ Ἰησοῦς εἶπε 

τοῖς μαθηταῖς αὐτοῦ· Ἀμὴν λέγω ὑμῖν 

ὅτι δυσκόλως πλούσιος εἰσελεύσεται 

εἰς τὴν βασιλείαν τῶν οὐρανῶν. 24 

πάλιν δὲ λέγω ὑμῖν, εὐκοπώτερόν ἐστι 

κάμηλον διὰ τρυπήματος ῥαφίδος 

διελθεῖν ἢ πλούσιον εἰς τὴν βασιλείαν 

τοῦ Θεοῦ εἰσελθεῖν. 25 ἀκούσαντες δὲ 

οἱ μαθηταὶ αὐτοῦ ἐξεπλήσσοντο 

σφόδρα λέγοντες· Τίς ἄρα δύναται 

σωθῆναι; 26 ἐμβλέψας δὲ ὁ Ἰησοῦς 

εἶπεν αὐτοῖς· Παρὰ ἀνθρώποις τοῦτο 

ἀδύνατόν ἐστι, παρὰ δὲ Θεῷ πάντα 

δυνατά ἐστι.  
  

Τῌ ΔΕΥΤΕΡᾼ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

γ΄ 6 - 12 

Τῷ καιρῷ ἐκείνῳ συμβούλιον 

ἐποίησαν οἱ Φαρισαῖοι κατὰ τοῦ Ἰησοῦ 

μετὰ τῶν Ἡρῳδιανῶν, ὅπως αὐτὸν 

ἀπολέσωσι. 7 Καὶ ὁ Ἰησοῦς ἀνεχώρησε 

μετὰ τῶν μαθητῶν αὐτοῦ πρὸς τὴν 

θάλασσαν· καὶ πολὺ πλῆθος ἀπὸ τῆς 

Γαλιλαίας ἠκολούθησαν αὐτῷ, 8 καὶ 

ἀπὸ τῆς Ἰουδαίας καὶ ἀπὸ 

Ἱεροσολύμων καὶ ἀπὸ τῆς Ἰδουμαίας 

καὶ πέραν τοῦ Ἰορδάνου καὶ οἱ περὶ 

Τύρον καὶ Σιδῶνα, πλῆθος πολύ, 

ἀκούσαντες ὅσα ἐποίει, ἦλθον πρὸς 

αὐτόν. 9 καὶ εἶπε τοῖς μαθηταῖς αὐτοῦ 

ἵνα πλοιάριον προσκαρτερῇ αὐτῷ διὰ 

τὸν ὄχλον, ἵνα μὴ θλίβωσιν αὐτόν· 10 

πολλοὺς γὰρ ἐθεράπευσεν, ὥστε 

ἐπιπίπτειν αὐτῷ ἵνα αὐτοῦ ἅψωνται 

ὅσοι εἶχον μάστιγας· 11 καὶ τὰ 

πνεύματα τὰ ἀκάθαρτα, ὅταν αὐτὸν 

ἐθεώρουν, προσέπιπτον αὐτῷ καὶ 

ἔκραζον λέγοντα ὅτι Σὺ εἶ ὁ υἱὸς τοῦ 

Θεοῦ. 12 καὶ πολλὰ ἐπετίμα αὐτοῖς ἵνα 

μὴ φανερὸν αὐτὸν ποιήσωσι.  
  

Τῌ ΤΡΙΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

γ΄ 13 - 21 

Τῷ καιρῷ ἐκείνῳ ἀνέβη ὁ Ἰησοῦς εἰς τὸ 

ὄρος, καὶ προσκαλεῖται οὓς ἤθελεν 

αὐτός, καὶ ἀπῆλθον πρὸς αὐτόν. 14 καὶ 

ἐποίησε δώδεκα, ἵνα ὦσι μετ' αὐτοῦ 

καὶ ἵνα ἀποστέλλῃ αὐτοὺς κηρύσσειν 
15 καὶ ἔχειν ἐξουσίαν θεραπεύειν τὰς 

νόσους καὶ ἐκβάλλειν τὰ δαιμόνια· 16 

καὶ ἐπέθηκεν ὄνομα τῷ Σίμωνι 

Πέτρον, 17 καὶ Ἰάκωβον τὸν τοῦ 

Ζεβεδαίου καὶ Ἰωάννην τὸν ἀδελφὸν 

τοῦ Ἰακώβου· καὶ ἐπέθηκεν αὐτοῖς 

ὀνόματα Βοανεργές, ὅ ἐστιν υἱοὶ 

βροντῆς· 18 καὶ Ἀνδρέαν καὶ Φίλιππον 

καὶ Βαρθολομαῖον καὶ Ματθαῖον καὶ 

Θωμᾶν καὶ Ἰάκωβον τὸν τοῦ Ἁλφαίου 

καὶ Θαδδαῖον καὶ Σίμωνα τὸν 

Κανανίτην 19 καὶ Ἰούδαν Ἰσκαριώτην, 

ὃς καὶ παρέδωκεν αὐτόν. 20 Καὶ 

ἔρχονται εἰς οἶκον· καὶ συνέρχεται 

πάλιν ὄχλος, ὥστε μὴ δύνασθαι 

αὐτοὺς μηδὲ ἄρτον φαγεῖν. 21 καὶ 

ἀκούσαντες οἱ παρ' αὐτοῦ ἐξῆλθον 

κρατῆσαι αὐτόν· ἔλεγον γὰρ ὅτι 

ἐξέστη.  
  

Τῌ ΤΕΤΑΡΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

γ΄ 20 - 27 

Τῷ καιρῷ ἐκείνῳ ἦλθεν ὁ Ἰησοῦς εἰς 

οἶκον· καὶ συνέρχεται ὄχλος, ὥστε μὴ 

δύνασθαι αὐτοὺς μηδὲ ἄρτον φαγεῖν. 



 64 

21 καὶ ἀκούσαντες οἱ παρ' αὐτοῦ 

ἐξῆλθον κρατῆσαι αὐτόν· ἔλεγον γὰρ 

ὅτι ἐξέστη. 22 καὶ οἱ γραμματεῖς οἱ ἀπὸ 

Ἱεροσολύμων καταβάντες ἔλεγον ὅτι 

Βεελζεβοὺλ ἔχει, καὶ ὅτι ἐν τῷ ἄρχοντι 

τῶν δαιμονίων ἐκβάλλει τὰ δαιμόνια. 
23 καὶ προσκαλεσάμενος αὐτοὺς ἐν 

παραβολαῖς ἔλεγεν αὐτοῖς· Πῶς 

δύναται σατανᾶς σατανᾶν ἐκβάλλειν; 
24 καὶ ἐὰν βασιλεία ἐφ' ἑαυτὴν 

μερισθῇ, οὐ δύναται σταθῆναι ἡ 

βασιλεία ἐκείνη· 25 καὶ ἐὰν οἰκία ἐφ' 

ἑαυτὴν μερισθῇ, οὐ δύναται σταθῆναι 

ἡ οἰκία ἐκείνη. 26 καὶ εἰ ὁ σατανᾶς 

ἀνέστη ἐφ' ἑαυτὸν καὶ μεμέρισται, οὐ 

δύναται σταθῆναι, ἀλλὰ τέλος ἔχει. 27 

οὐδεὶς δύναται τὰ σκεύη τοῦ ἰσχυροῦ 

εἰσελθὼν εἰς τὴν οἰκίαν αὐτοῦ 

διαρπάσαι, ἐὰν μὴ πρῶτον τὸν 

ἰσχυρὸν δήσῃ, καὶ τότε τὴν οἰκίαν 

αὐτοῦ διαρπάσει.  
  

Τῌ ΠΕΜΠΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

γ΄ 28 - 35 

Εἶπεν ὁ Κύριος· Ἀμὴν λέγω ὑμῖν ὅτι 

πάντα ἀφεθήσεται τοῖς υἱοῖς τῶν 

ἀνθρώπων τὰ ἁμαρτήματα καὶ αἱ 

βλασφημίαι ὅσας ἐὰν 

βλασφημήσωσιν· 29 ὃς δ' ἂν 

βλασφημήσῃ εἰς τὸ Πνεῦμα τὸ ἅγιον, 

οὐκ ἔχει ἄφεσιν εἰς τὸν αἰῶνα, ἀλλ' 

ἔνοχός ἐστιν αἰωνίου κρίσεως· 30 ὅτι 

ἔλεγον, Πνεῦμα ἀκάθαρτον ἔχει. 31 

ἔρχονται οὖν ἡ μήτηρ αὐτοῦ καὶ οἱ 

ἀδελφοὶ αὐτοῦ, καὶ ἔξω ἑστῶτες 

ἀπέστειλαν πρὸς αὐτὸν φωνοῦντες 

αὐτόν. 32 καὶ ἐκάθητο περὶ αὐτὸν 

ὄχλος· εἶπον δὲ αὐτῷ· Ἰδοὺ ἡ μήτηρ 

σου καὶ οἱ ἀδελφοί σου ἔξω ζητοῦσί 

σε. 33 καὶ ἀπεκρίθη αὐτοῖς λέγων· Τίς 

ἐστιν ἡ μήτηρ μου ἢ οἱ ἀδελφοί μου; 34 

καὶ περιβλεψάμενος κύκλῳ τοὺς περὶ 

αὐτὸν καθημένους λέγει· Ἴδε ἡ μήτηρ 

μου καὶ οἱ ἀδελφοί μου· 35 ὃς γὰρ ἂν 

ποιήσῃ τὸ θέλημα τοῦ Θεοῦ, οὗτος 

ἀδελφός μου καὶ ἀδελφή μου καὶ 

μήτηρ ἐστί.  
  

Τῌ ΠΑΡΑΣΚΕΥῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

δ΄ 1 - 9 

Τῷ καιρῷ ἐκείνῳ ἤρξατο ὁ Ἰησοῦς 

διδάσκειν παρὰ τὴν θάλασσαν· καὶ 

συνήχθη πρὸς αὐτὸν ὄχλος πολύς, 

ὥστε αὐτὸν ἐμβάντα εἰς τὸ πλοῖον 

καθῆσθαι ἐν τῇ θαλάσσῃ· καὶ πᾶς ὁ 

ὄχλος πρὸς τὴν θάλασσαν ἐπὶ τῆς γῆς 

ἦσαν. 2 καὶ ἐδίδασκεν αὐτοὺς ἐν 

παραβολαῖς πολλά, καὶ ἔλεγεν αὐτοῖς 

ἐν τῇ διδαχῇ αὐτοῦ· 3 Ἀκούετε· ἰδοὺ 

ἐξῆλθεν ὁ σπείρων σπεῖραι. 4 καὶ 

ἐγένετο ἐν τῷ σπείρειν ὃ μὲν ἔπεσεν 

ἐπὶ τὴν ὁδόν, καὶ ἦλθον τὰ πετεινὰ καὶ 

κατέφαγεν αὐτό· 5 καὶ ἄλλο ἔπεσεν 

ἐπὶ τὸ πετρῶδες, ὅπου οὐκ εἶχε γῆν 

πολλήν, καὶ εὐθέως ἐξανέτειλε διὰ τὸ 

μὴ ἔχειν βάθος γῆς, 6 ἡλίου δὲ 

ἀνατείλαντος ἐκαυματίσθη, καὶ διὰ τὸ 

μὴ ἔχειν ῥίζαν ἐξηράνθη· 7 καὶ ἄλλο 

ἔπεσεν εἰς τὰς ἀκάνθας, καὶ ἀνέβησαν 

αἱ ἄκανθαι καὶ συνέπνιξαν αὐτό, καὶ 

καρπὸν οὐκ ἔδωκε· 8 καὶ ἄλλο ἔπεσεν 

εἰς τὴν γῆν τὴν καλήν καὶ ἐδίδου 

καρπὸν ἀναβαίνοντα καὶ 

αὐξανόμενα, καὶ ἔφερεν ἓν τριάκοντα 

καὶ ἓν ἑξήκοντα καὶ ἓν ἑκατόν. 9 καὶ 

ἔλεγεν αὐτοῖς· Ὁ ἔχων ὦτα ἀκούειν 

ἀκουέτω.  
  

Τῼ ΣΑΒΒΑΤῼ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κβ΄ 15 - 22 

Τῷ καιρῷ ἐκείνῳ συμβούλιον ἔλαβον 

οἱ Φαρισαῖοι κατὰ τοῦ Ἰησοῦ ὅπως 

αὐτὸν παγιδεύσωσιν ἐν λόγῳ. 16 καὶ 

ἀποστέλλουσιν αὐτῷ τοὺς μαθητὰς 



 65 

αὐτῶν μετὰ τῶν Ἡρῳδιανῶν 

λέγοντες· Διδάσκαλε, οἴδαμεν ὅτι 

ἀληθὴς εἶ καὶ τὴν ὁδὸν τοῦ Θεοῦ ἐν 

ἀληθείᾳ διδάσκεις, καὶ οὐ μέλει σοι 

περὶ οὐδενός· οὐ γὰρ βλέπεις εἰς 

πρόσωπον ἀνθρώπου· 17 εἰπὲ οὖν ἡμῖν, 

τί σοι δοκεῖ; ἔξεστι δοῦναι κῆνσον 

Καίσαρι ἢ οὔ· 18 γνοὺς δὲ ὁ Ἰησοῦς τὴν 

πονηρίαν αὐτῶν εἶπε· Τί με πειράζετε, 

ὑποκριταί; 19 ἐπιδείξατέ μοι τὸ 

νόμισμα τοῦ κήνσου. οἱ δὲ 

προσήνεγκαν αὐτῷ δηνάριον. 20 καὶ 

λέγει αὐτοῖς· Τίνος ἡ εἰκὼν αὕτη καὶ ἡ 

ἐπιγραφή; 21 λέγουσιν αὐτῷ· Καίσαρος· 

τότε λέγει αὐτοῖς· Ἀπόδοτε οὖν τὰ 

Καίσαρος Καίσαρι καὶ τὰ τοῦ Θεοῦ τῷ 

Θεῷ. 22 καὶ ἀκούσαντες ἐθαύμασαν, 

καὶ ἀφέντες αὐτὸν ἀπῆλθον.  
  

ΚΥΡΙΑΚῌ ΔΕΚΑΤῌ ΤΡΙΤῌ 
Ἐκ τοῦ κατὰ Ματθαῖον 

κα΄ 33 - 42 

Εἶπεν ὁ Κύριος τὴν παραβολὴν 

ταύτην· ἄνθρωπος τις ἦν 

οἰκοδεσπότης, ὅστις ἐφύτευσεν 

ἀμπελῶνα καὶ φραγμὸν αὐτῷ 

περιέθηκε καὶ ὤρυξεν ἐν αὐτῷ ληνὸν 

καὶ ᾠκοδόμησεν πύργον, καὶ ἐξέδοτο 

αὐτὸν γεωργοῖς, καὶ ἀπεδήμησεν. 34 

ὅτε δὲ ἤγγισεν ὁ καιρὸς τῶν καρπῶν, 

ἀπέστειλε τοὺς δούλους αὐτοῦ πρὸς 

τοὺς γεωργοὺς λαβεῖν τοὺς καρποὺς 

αὐτοῦ. 35 καὶ λαβόντες οἱ γεωργοὶ τοὺς 

δούλους αὐτοῦ ὃν μὲν ἔδειραν, ὃν δὲ 

ἀπέκτειναν, ὃν δὲ ἐλιθοβόλησαν. 36 

πάλιν ἀπέστειλεν ἄλλους δούλους 

πλείονας τῶν πρώτων, καὶ ἐποίησαν 

αὐτοῖς ὡσαύτως. 37 ὕστερον δὲ 

ἀπέστειλε πρὸς αὐτοὺς τὸν υἱὸν αὐτοῦ 

λέγων· ἐντραπήσονται τὸν υἱόν μου. 38 

οἱ δὲ γεωργοὶ ἰδόντες τὸν υἱὸν εἶπον ἐν 

ἑαυτοῖς· οὗτός ἐστιν ὁ κληρονόμος· 

δεῦτε ἀποκτείνωμεν αὐτὸν καὶ 

κατάσχωμεν τὴν κληρονομίαν αὐτοῦ. 
39 καὶ λαβόντες αὐτὸν ἐξέβαλον ἔξω 

τοῦ ἀμπελῶνος καὶ ἀπέκτειναν. 40 

ὅταν οὖν ἔλθῃ ὁ κύριος τοῦ 

ἀμπελῶνος, τί ποιήσει τοῖς γεωργοῖς 

ἐκείνοις; 41 λέγουσιν αὐτῷ· Κακοὺς 

κακῶς ἀπολέσει αὐτούς, καὶ τὸν 

ἀμπελῶνα ἐκδώσεται ἄλλοις 

γεωργοῖς, οἵτινες ἀποδώσουσιν αὐτῷ 

τοὺς καρποὺς ἐν τοῖς καιροῖς αὐτῶν. 42 

λέγει αὐτοῖς ὁ Ἰησοῦς· Οὐδέποτε 

ἀνέγνωτε ἐν ταῖς γραφαῖς, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας· 

παρὰ Κυρίου ἐγένετο αὕτη, καὶ ἔστι 

θαυμαστὴ ἐν ὀφθαλμοῖς ἡμῶν; 
  

Τῌ ΔΕΥΤΕΡᾼ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

δ΄ 10 - 23 

Τῷ καιρῷ ἐκείνῳ προσῆλθον οἱ 

μαθηταὶ τῷ Ἰησοῦ κατὰ μόνας καὶ 

ἠρώτησαν αὐτὸν σὺν τοῖς δώδεκα τὴν 

παραβολήν τοῦ σπόρου. 11 Καὶ ἔλεγεν 

αὐτοῖς· Ὑμῖν δέδοται γνῶναι τὰ 

μυστήρια τῆς βασιλείας τοῦ Θεοῦ· 

ἐκείνοις δὲ τοῖς ἔξω ἐν παραβολαῖς τὰ 

πάντα γίνεται, 12 ἵνα βλέποντες 

βλέπωσι καὶ μὴ ἴδωσι, καὶ ἀκούοντες 

ἀκούωσι καὶ μὴ συνιῶσι, μήποτε 

ἐπιστρέψωσι καὶ ἀφεθῇ αὐτοῖς τὰ 

ἁμαρτήματα. 13 καὶ λέγει αὐτοῖς· Οὐκ 

οἴδατε τὴν παραβολὴν ταύτην, καὶ 

πῶς πάσας τὰς παραβολὰς γνώσεσθε; 
14 ὁ σπείρων τὸν λόγον σπείρει. 15 οὗτοι 

δέ εἰσιν οἱ παρὰ τὴν ὁδὸν ὅπου 

σπείρεται ὁ λόγος, καὶ ὅταν 

ἀκούσωσιν εὐθὺς ἔρχεται ὁ σατανᾶς 

καὶ αἴρει τὸν λόγον τὸν ἐσπαρμένον 

ἐν ταῖς καρδίαις αὐτῶν. 16 καὶ οὗτοι 

ὁμοίως εἰσὶν οἱ ἐπὶ τὰ πετρώδη 

σπειρόμενοι, οἳ ὅταν ἀκούσωσι τὸν 

λόγον, εὐθὺς μετὰ χαρᾶς 



 66 

λαμβάνουσιν αὐτόν, 17 καὶ οὐκ ἔχουσι 

ῥίζαν ἐν ἑαυτοῖς, ἀλλὰ πρόσκαιροί 

εἰσιν· εἶτα γενομένης θλίψεως ἢ 

διωγμοῦ διὰ τὸν λόγον, εὐθὺς 

σκανδαλίζονται. 18 καὶ οὗτοί εἰσιν οἱ 

εἰς τὰς ἀκάνθας σπειρόμενοι, οἱ τὸν 

λόγον ἀκούοντες, 19 καὶ αἱ μέριμναι 

τοῦ αἰῶνος τούτου καὶ ἡ ἀπάτη τοῦ 

πλούτου καὶ αἱ περὶ τὰ λοιπὰ 

ἐπιθυμίαι εἰσπορευόμεναι 

συμπνίγουσι τὸν λόγον, καὶ ἄκαρπος 

γίνεται. 20 καὶ οὗτοί εἰσιν οἱ ἐπὶ τὴν 

γῆν τὴν καλὴν σπαρέντες, οἵτινες 

ἀκούουσι τὸν λόγον καὶ 

παραδέχονται, καὶ καρποφοροῦσιν ἓν 

τριάκοντα καὶ ἓν ἑξήκοντα καὶ ἓν 

ἑκατόν. 21 Καὶ ἔλεγεν αὐτοῖς· Μήτι 

ἔρχεται ὁ λύχνος ἵνα ὑπὸ τὸν μόδιον 

τεθῇ ἢ ὑπὸ τὴν κλίνην; οὐχ ἵνα ἐπὶ τὴν 

λυχνίαν ἐπιτεθῇ; 22 οὐ γάρ ἐστι 

κρυπτὸν ὃ ἐὰν μὴ φανερωθῇ, οὐδὲ 

ἐγένετο ἀπόκρυφον, ἀλλ' ἵνα ἔλθῃ εἰς 

φανερόν. 23 εἴ τις ἔχει ὦτα ἀκούειν, 

ἀκουέτω.  
  

Τῌ ΤΡΙΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

δ΄ 24 - 34 

Εἶπεν ὁ Κύριος τοῖς ἑαὐτοῦ Μαθηταῖς· 

Βλέπετε τί ἀκούετε. ἐν ᾧ μέτρῳ 

μετρεῖτε, μετρηθήσεται ὑμῖν, καὶ 

προστεθήσεται ὑμῖν τοῖς ἀκούουσιν. 25 

ὃς γὰρ ἂν ἔχῃ, δοθήσεται αὐτῷ· καὶ ὃς 

οὐκ ἔχει, καὶ ὃ ἔχει ἀρθήσεται ἀπ' 

αὐτοῦ. 26 Καὶ ἔλεγεν· Οὕτως ἐστὶν ἡ 

βασιλεία τοῦ Θεοῦ, ὡς ἂν ἄνθρωπος 

βάλῃ τὸν σπόρον ἐπὶ τῆς γῆς, 27 καὶ 

καθεύδῃ καὶ ἐγείρηται νύκτα καὶ 

ἡμέραν, καὶ ὁ σπόρος βλαστάνῃ καὶ 

μηκύνηται ὡς οὐκ οἶδεν αὐτός. 28 

αὐτομάτη ἡ γῆ καρποφορεῖ, πρῶτον 

χόρτον, εἶτα στάχυν, εἶτα πλήρη σῖτον 

ἐν τῷ στάχυϊ. 29 ὅταν δὲ παραδῷ ὁ 

καρπός, εὐθέως ἀποστέλλει τὸ 

δρέπανον, ὅτι παρέστηκεν ὁ θερισμός. 
30 Καὶ ἔλεγε· Πῶς ὁμοιώσωμεν τὴν 

βασιλείαν τοῦ Θεοῦ, ἢ ἐν τίνι 

παραβολῇ παραβάλωμεν αὐτὴν; 31 ὡς 

κόκκον σινάπεως, ὃς ὅταν σπαρῇ ἐπὶ 

τῆς γῆς, μικρότερος πάντων τῶν 

σπερμάτων ἐστὶ τῶν ἐπὶ τῆς γῆς· 32 καὶ 

ὅταν σπαρῇ, ἀναβαίνει καὶ γίνεται 

μεῖζων πάντων τῶν λαχάνων, καὶ 

ποιεῖ κλάδους μεγάλους, ὥστε 

δύνασθαι ὑπὸ τὴν σκιὰν αὐτοῦ τὰ 

πετεινὰ τοῦ οὐρανοῦ κατασκηνοῦν. 33 

Καὶ τοιαύταις παραβολαῖς πολλαῖς 

ἐλάλει αὐτοῖς τὸν λόγον, καθὼς 

ἠδύναντο ἀκούειν, 34 χωρὶς δὲ 

παραβολῆς οὐκ ἐλάλει αὐτοῖς τὸν 

λόγον· κατ' ἰδίαν δὲ τοῖς μαθηταῖς 

αὐτοῦ ἐπέλυε πάντα.  
  

Τῌ ΤΕΤΑΡΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

δ΄ 35 - 41 

Εἶπεν ὁ Κύριος τοῖς ἑαὐτοῦ Μαθηταῖς· 

Διέλθωμεν εἰς τὸ πέραν. 36 καὶ 

ἀφέντες τὸν ὄχλον παραλαμβάνουσιν 

αὐτὸν ὡς ἦν ἐν τῷ πλοίῳ· καὶ ἄλλα δὲ 

πλοῖα ἦν μετ' αὐτοῦ. 37 καὶ γίνεται 

λαῖλαψ ἀνέμου μεγάλη, τὰ δὲ κύματα 

ἐπέβαλλεν εἰς τὸ πλοῖον, ὥστε ἤδη 

αὐτὸ βυθίζεσθαι. 38 καὶ ἦν αὐτὸς ἐπὶ τῇ 

πρύμνῃ ἐπὶ τὸ προσκεφάλαιον 

καθεύδων· καὶ διεγείρουσιν αὐτὸν καὶ 

λέγουσιν αὐτῷ· Διδάσκαλε, οὐ μέλει 

σοι ὅτι ἀπολλύμεθα; 39 καὶ διεγερθεὶς 

ἐπετίμησε τῷ ἀνέμῳ καὶ εἶπε τῇ 

θαλάσσῃ· Σιώπα, πεφίμωσο. καὶ 

ἐκόπασεν ὁ ἄνεμος, καὶ ἐγένετο 

γαλήνη μεγάλη. 40 καὶ εἶπεν αὐτοῖς· Τί 

δειλοί ἐστε οὕτω; πῶς οὐκ ἔχετε 

πίστιν; 41 καὶ ἐφοβήθησαν φόβον 

μέγαν καὶ ἔλεγον πρὸς ἀλλήλους· Τίς 



 67 

ἄρα οὗτός ἐστιν, ὅτι καὶ ὁ ἄνεμος καὶ ἡ 

θάλασσα ὑπακούουσιν αὐτῷ; 
  

Τῌ ΠΕΜΠΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ε΄ 1 - 20 

Τῷ καιρῷ ἐκείνῳ ἦλθεν ὁ Ἰησοῦς 

πέραν τῆς θαλάσσης εἰς τὴν χώραν 

τῶν Γεργεσηνῶν. 2 Καὶ ἐξελθόντος 

αὐτοῦ ἐκ τοῦ πλοίου εὐθέως 

ἀπήντησεν αὐτῷ ἐκ τῶν μνημείων 

ἄνθρωπος ἐν πνεύματι ἀκαθάρτῳ, 3 ὃς 

τὴν κατοίκησιν εἶχεν ἐν τοῖς μνήμασι, 

καὶ οὔτε ἁλύσεσιν οὐδεὶς ἠδύνατο 

αὐτὸν δῆσαι, 4 διὰ τὸ αὐτὸν πολλάκις 

πέδαις καὶ ἁλύσεσι δεδέσθαι, καὶ 

διεσπάσθαι ὑπ' αὐτοῦ τὰς ἁλύσεις καὶ 

τὰς πέδας συντετρῖφθαι, καὶ οὐδεὶς 

ἴσχυεν αὐτὸν δαμάσαι· 5 καὶ διὰ 

παντὸς νυκτὸς καὶ ἡμέρας ἐν τοῖς 

μνήμασι καὶ ἐν τοῖς ὄρεσιν ἦν κράζων 

καὶ κατακόπτων ἑαυτὸν λίθοις. 6 ἰδὼν 

δὲ τὸν Ἰησοῦν ἀπὸ μακρόθεν ἔδραμε 

καὶ προσεκύνησεν αὐτὸν, 7 καὶ κράξας 

φωνῇ μεγάλῃ λέγει· Τί ἐμοὶ καὶ σοί, 

Ἰησοῦ, υἱὲ τοῦ Θεοῦ τοῦ ὑψίστου; 

ὁρκίζω σε τὸν Θεόν, μή με βασανίσῃς. 
8 ἔλεγε γὰρ αὐτῷ· Ἔξελθε τὸ πνεῦμα 

τὸ ἀκάθαρτον ἐκ τοῦ ἀνθρώπου. 9 καὶ 

ἐπηρώτα αὐτόν· Τί ὄνομά σοι; καὶ 

ἀπεκρίθη λέγων· Λεγεὼν ὄνομά μοι, 

ὅτι πολλοί ἐσμεν. 10καὶ παρεκάλει 

αὐτὸν πολλὰ ἵνα μὴ ἀποστείλῃ 

αὐτοὺς ἔξω τῆς χώρας. 11 ἦν δὲ ἐκεῖ 

ἀγέλη χοίρων μεγάλη βοσκομένη 

πρὸς τῷ ὄρει· 12 καὶ παρεκάλεσαν 

αὐτὸν πάντες οἱ δαίμονες λέγοντες· 

Πέμψον ἡμᾶς εἰς τοὺς χοίρους, ἵνα εἰς 

αὐτοὺς εἰσέλθωμεν. 13 καὶ ἐπέτρεψεν 

αὐτοῖς εὐθέως ὁ Ἰησοῦς. καὶ 

ἐξελθόντα τὰ πνεύματα τὰ ἀκάθαρτα 

εἰσῆλθον εἰς τοὺς χοίρους· καὶ 

ὥρμησεν ἡ ἀγέλη κατὰ τοῦ κρημνοῦ 

εἰς τὴν θάλασσαν· ἦσαν δὲ ὡς 

δισχίλιοι καὶ ἐπνίγοντο ἐν τῇ 

θαλάσσῃ. 14 καὶ οἱ βόσκοντες τοὺς 

χοίρους ἔφυγον καὶ ἀπήγγειλαν εἰς 

τὴν πόλιν καὶ εἰς τοὺς ἀγρούς· καὶ 

ἐξῆλθον ἰδεῖν τί ἐστι τὸ γεγονός. 15 καὶ 

ἔρχονται πρὸς τὸν Ἰησοῦν, καὶ 

θεωροῦσι τὸν δαιμονιζόμενον 

καθήμενον καὶ ἱματισμένον καὶ 

σωφρονοῦντα, τὸν ἐσχηκότα τὸν 

λεγεῶνα, καὶ ἐφοβήθησαν. 16 καὶ 

διηγήσαντο αὐτοῖς οἱ ἰδόντες πῶς 

ἐγένετο τῷ δαιμονιζομένῳ καὶ περὶ 

τῶν χοίρων. 17 καὶ ἤρξαντο 

παρακαλεῖν αὐτὸν ἀπελθεῖν ἀπὸ τῶν 

ὁρίων αὐτῶν. 18 καὶ ἐμβαίνοντος αὐτοῦ 

εἰς τὸ πλοῖον παρεκάλει αὐτὸν ὁ 

δαιμονισθεὶς ἵνα μετ' αὐτοῦ ᾖ. 19 καὶ 

οὐκ ἀφῆκεν αὐτόν, ἀλλὰ λέγει αὐτῷ· 

Ὕπαγε εἰς τὸν οἶκόν σου πρὸς τοὺς 

σοὺς καὶ ἀνάγγειλον αὐτοῖς ὅσα σοι ὁ 

Κύριος πεποίηκε καὶ ἠλέησέ σε. 20 Καὶ 

ἀπῆλθε καὶ ἤρξατο κηρύσσειν ἐν τῇ 

Δεκαπόλει ὅσα ἐποίησεν αὐτῷ ὁ 

Ἰησοῦς, καὶ πάντες ἐθαύμαζον.  
  

Τῌ ΠΑΡΑΣΚΕΥῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 
ε΄ 22 - 24, 35 - 43, στ΄ 1 

Τῷ καιρῷ ἐκείνῳ ἔρχεται πρὸς τὸν 

Ἰησοῦν εἷς τῶν ἀρχισυναγώγων, 

ὀνόματι Ἰάειρος, καὶ ἰδὼν αὐτὸν 

πίπτει πρὸς τοὺς πόδας αὐτοῦ 23 καὶ 

παρεκάλει αὐτὸν πολλὰ, λέγων ὅτι Τὸ 

θυγάτριόν μου ἐσχάτως ἔχει ἵνα 

ἐλθὼν ἐπιθῇς αὐτῇ τὰς χεῖρας, ὅπως 

σωθῇ καὶ ζήσεται. 24 καὶ ἀπῆλθε μετ' 

αὐτοῦ· καὶ ἠκολούθει αὐτῷ ὄχλος 

πολύς. ἔρχονται ἀπὸ τοῦ 

ἀρχισυναγώγου λέγοντες ὅτι Ἡ 

θυγάτηρ σου ἀπέθανε· τί ἔτι σκύλλεις 

τὸν διδάσκαλον; 36 ὁ δὲ Ἰησοῦς εὐθέως 

ἀκούσας τὸν λόγον λαλούμενον λέγει 



 68 

τῷ ἀρχισυναγώγῳ· Μὴ φοβοῦ, μόνον 

πίστευε. 37 καὶ οὐκ ἀφῆκεν αὐτῷ 

οὐδένα συνακολουθῆσαι εἰ μὴ Πέτρον 

καὶ Ἰάκωβον καὶ Ἰωάννην τὸν 

ἀδελφὸν Ἰακώβου. 38 καὶ ἔρχεται εἰς 

τὸν οἶκον τοῦ ἀρχισυναγώγου, καὶ 

θεωρεῖ θόρυβον, καὶ κλαίοντας καὶ 

ἀλαλάζοντας πολλά, 39 καὶ εἰσελθὼν 

λέγει αὐτοῖς· Τί θορυβεῖσθε καὶ 

κλαίετε; τὸ παιδίον οὐκ ἀπέθανεν 

ἀλλὰ καθεύδει. καὶ κατεγέλων αὐτοῦ. 
40 ὁ δὲ ἐκβαλὼν πάντας παραλαμβάνει 

τὸν πατέρα τοῦ παιδίου καὶ τὴν 

μητέρα καὶ τοὺς μετ' αὐτοῦ. καὶ 

εἰσπορεύεται ὅπου ἦν τὸ παιδίον 

ἀνακείμενον, 41 καὶ κρατήσας τῆς 

χειρὸς τοῦ παιδίου λέγει αὐτῇ· Ταλιθά, 

κοῦμι, ὅ ἐστι μεθερμηνευόμενον, Τὸ 

κοράσιον, σοὶ λέγω ἔγειρε. 42 καὶ 

εὐθέως ἀνέστη τὸ κοράσιον καὶ 

περιεπάτει· ἦν γὰρ ἐτῶν δώδεκα. καὶ 

ἐξέστησαν ἐκστάσει μεγάλῃ. 43 καὶ 

διεστείλατο αὐτοῖς πολλὰ ἵνα μηδεὶς 

γνῷ τοῦτο· καὶ εἶπε δοθῆναι αὐτῇ 

φαγεῖν. Καὶ ἐξῆλθε ἐκεῖθεν καὶ ἦλθεν 

εἰς τὴν πατρίδα ἑαυτοῦ· καὶ 

ἀκολουθοῦσιν αὐτῷ οἱ μαθηταὶ αὐτοῦ.  
  

Τῼ ΣΑΒΒΑΤῼ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κγ΄ 1 - 12 

Τῷ καιρῷ ἐκείνῳ, ἐλάλησε ὁ Ἰησοῦς 

τοῖς ὄχλοις καὶ τοῖς μαθηταῖς αὐτοῦ 

λέγων·2 Ἐπὶ τῆς Μωσέως καθέδρας 

ἐκάθισαν οἱ γραμματεῖς καὶ οἱ 

Φαρισαῖοι. 3 πάντα οὖν ὅσα ἐὰν 

εἴπωσιν ὑμῖν τηρεῖν, τηρεῖτε καὶ 

ποιεῖτε, κατὰ δὲ τὰ ἔργα αὐτῶν μὴ 

ποιεῖτε· λέγουσι γὰρ, καὶ οὐ ποιοῦσι. 4 

δεσμεύουσιν γὰρ φορτία βαρέα καὶ 

ἐπιτιθέασιν ἐπὶ τοὺς ὤμους τῶν 

ἀνθρώπων, τῷ δὲ δακτύλῳ αὐτῶν οὐ 

θέλουσι κινῆσαι αὐτά. 5 πάντα δὲ τὰ 

ἔργα αὐτῶν ποιοῦσι πρὸς τὸ θεαθῆναι 

τοῖς ἀνθρώποις, πλατύνουσι γὰρ τὰ 

φυλακτήρια αὐτῶν καὶ μεγαλύνουσι 

τὰ κράσπεδα τῶν ἰματίων αὐτῶν, 6 

φιλοῦσι δὲ τὴν πρωτοκλισίαν ἐν τοῖς 

δείπνοις καὶ τὰς πρωτοκαθεδρίας ἐν 

ταῖς συναγωγαῖς 7 καὶ τοὺς 

ἀσπασμοὺς ἐν ταῖς ἀγοραῖς καὶ 

καλεῖσθαι ὑπὸ τῶν ἀνθρώπων, ῥαββὶ 

ῥαββί. 8 ὑμεῖς δὲ μὴ κληθῆτε ῥαββί· εἷς 

γάρ ὑμῶν ἐστιν ὁ διδάσκαλος, ὁ 

Χριστός· πάντες δὲ ὑμεῖς ἀδελφοί ἐστε. 
9 καὶ πατέρα μὴ καλέσητε ὑμῶν ἐπὶ 

τῆς γῆς· εἷς γάρ ἐστιν ὁ πατὴρ ὑμῶν, ὁ 

ἐν τοῖς οὐρανοῖς. 10 μηδὲ κληθῆτε 

καθηγηταί· εἷς γάρ ὑμῶν ἐστιν ὁ 

καθηγητὴς, ὁ Χριστός. 11 ὁ δὲ μείζων 

ὑμῶν ἔσται ὑμῶν διάκονος. 12 ὅστις δὲ 

ὑψώσει ἑαυτὸν ταπεινωθήσεται, καὶ 

ὅστις ταπεινώσει ἑαυτὸν ὑψωθήσεται.  
  

ΚΥΡΙΑΚῌ ΔΕΚΑΤῌ ΤΕΤΑΡΤῌ 
Ἐκ τοῦ κατὰ Ματθαῖον 

κβ΄ 2 - 14 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν ἀνθρώπῳ βασιλεῖ, ὅστις 

ἐποίησε γάμους τῷ υἱῷ αὐτοῦ. 3 καὶ 

ἀπέστειλε τοὺς δούλους αὐτοῦ 

καλέσαι τοὺς κεκλημένους εἰς τοὺς 

γάμους, καὶ οὐκ ἤθελον ἐλθεῖν. 4 

πάλιν ἀπέστειλεν ἄλλους δούλους 

λέγων· εἴπατε τοῖς κεκλημένοις· ἰδοὺ 

τὸ ἄριστόν μου ἡτοίμασα, οἱ ταῦροί 

μου καὶ τὰ σιτιστὰ τεθυμένα, καὶ 

πάντα ἕτοιμα· δεῦτε εἰς τοὺς γάμους. 5 

οἱ δὲ ἀμελήσαντες ἀπῆλθον, ὃς μὲν 

εἰς τὸν ἴδιον ἀγρόν, ὃς δὲ εἰς τὴν 

ἐμπορίαν αὐτοῦ· 6 οἱ δὲ λοιποὶ 

κρατήσαντες τοὺς δούλους αὐτοῦ 

ὕβρισαν καὶ ἀπέκτειναν. 7 ἀκούσας δὲ 

ὁ βασιλεὺς ἐκεῖνος ὠργίσθη, καὶ 

πέμψας τὰ στρατεύματα αὐτοῦ 



 69 

ἀπώλεσε τοὺς φονεῖς ἐκείνους καὶ τὴν 

πόλιν αὐτῶν ἐνέπρησε. 8 τότε λέγει 

τοῖς δούλοις αὐτοῦ· ὁ μὲν γάμος 

ἕτοιμός ἐστιν, οἱ δὲ κεκλημένοι οὐκ 

ἦσαν ἄξιοι· 9 πορεύεσθε οὖν ἐπὶ τὰς 

διεξόδους τῶν ὁδῶν, καὶ ὅσους ἐὰν 

εὕρητε καλέσατε εἰς τοὺς γάμους. 10 

καὶ ἐξελθόντες οἱ δοῦλοι ἐκεῖνοι εἰς 

τὰς ὁδοὺς συνήγαγον πάντας ὅσους 

εὗρον, πονηρούς τε καὶ ἀγαθούς· καὶ 

ἐπλήσθη ὁ γάμος ἀνακειμένων. 11 

εἰσελθὼν δὲ ὁ βασιλεὺς θεάσασθαι 

τοὺς ἀνακειμένους εἶδεν ἐκεῖ 

ἄνθρωπον οὐκ ἐνδεδυμένον ἔνδυμα 

γάμου· 12 καὶ λέγει αὐτῷ· ἑταῖρε, πῶς 

εἰσῆλθες ὧδε μὴ ἔχων ἔνδυμα γάμου; 

ὁ δὲ ἐφιμώθη. 13 τότε εἶπεν ὁ βασιλεὺς 

τοῖς διακόνοις· δήσαντες αὐτοῦ πόδας 

καὶ χεῖρας ἄρατε αὐτὸν καὶ ἐκβάλετε 

εἰς τὸ σκότος τὸ ἐξώτερον· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 
14 πολλοὶ γάρ εἰσι κλητοὶ, ὀλίγοι δὲ 

ἐκλεκτοί.  
  

Τῌ ΔΕΥΤΕΡᾼ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
  

Τῌ ΤΡΙΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

στ΄ 1 - 7 

Τῷ καιρῷ ἐκείνῳ, ἦλθεν ὁ Ἰησοῦς εἰς 

τὴν πατρίδα ἑαυτοῦ· καὶ 

ἀκολουθοῦσιν αὐτῷ οἱ μαθηταὶ αὐτοῦ. 
2 καὶ γενομένου σαββάτου ἤρξατο ἐν 

τῇ συναγωγῇ διδάσκειν· καὶ πολλοὶ 

ἀκούοντες ἐξεπλήσσοντο λέγοντες· 

Πόθεν τούτῳ ταῦτα; καὶ τίς ἡ σοφία ἡ 

δοθεῖσα αὐτῷ, καὶ δυνάμεις τοιαῦται 

διὰ τῶν χειρῶν αὐτοῦ γίνονται; 3 οὐχ 

οὗτός ἐστιν ὁ τέκτων, ὁ υἱὸς τῆς 

Μαρίας, ἀδελφὸς δὲ Ἰακώβου καὶ 

Ἰωσῆ καὶ Ἰούδα καὶ Σίμωνος; καὶ οὐκ 

εἰσὶν αἱ ἀδελφαὶ αὐτοῦ ὧδε πρὸς ἡμᾶς; 

καὶ ἐσκανδαλίζοντο ἐν αὐτῷ. 4 ἔλεγε 

δὲ αὐτοῖς ὁ Ἰησοῦς ὅτι Οὐκ ἔστι 

προφήτης ἄτιμος εἰ μὴ ἐν τῇ πατρίδι 

αὐτοῦ καὶ ἐν τοῖς συγγενέσι καὶ ἐν τῇ 

οἰκίᾳ αὐτοῦ. 5 καὶ οὐκ ἠδύνατο ἐκεῖ 

οὐδεμίαν δύναμιν ποιῆσαι, εἰ μὴ 

ὀλίγοις ἀρρώστοις ἐπιθεὶς τὰς χεῖρας 

ἐθεράπευσε· 6 καὶ ἐθαύμαζε διὰ τὴν 

ἀπιστίαν αὐτῶν. Καὶ περιῆγε τὰς 

κώμας κύκλῳ διδάσκων. 7 Καὶ 

προσκαλεῖται τοὺς δώδεκα, καὶ 

ἤρξατο αὐτοὺς ἀποστέλλειν δύο δύο, 



 70 

καὶ ἐδίδου αὐτοῖς ἐξουσίαν τῶν 

πνευμάτων τῶν ἀκαθάρτων.  
  

Τῌ ΤΕΤΑΡΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

στ΄ 7 - 13 

Τῷ καιρῷ ἐκείνῳ, προσκαλεῖται ὁ 

Ἰησοῦς τοὺς δώδεκα μαθητὰς αὐτοῦ, 

καὶ ἤρξατο αὐτοὺς ἀποστέλλειν δύο 

δύο, καὶ ἐδίδου αὐτοῖς ἐξουσίαν τῶν 

πνευμάτων τῶν ἀκαθάρτων, 8 καὶ 

παρήγγειλεν αὐτοῖς ἵνα μηδὲν 

αἴρωσιν εἰς ὁδὸν εἰ μὴ ῥάβδον μόνον, 

μὴ πήραν, μὴ ἄρτον, μὴ εἰς τὴν ζώνην 

χαλκόν, 9 ἀλλ' ὑποδεδεμένους 

σανδάλια, καὶ μὴ ἐνδεδύσθαι δύο 

χιτῶνας. 10 καὶ ἔλεγεν αὐτοῖς· Ὅπου 

ἐὰν εἰσέλθητε εἰς οἰκίαν, ἐκεῖ μένετε 

ἕως ἂν ἐξέλθητε ἐκεῖθεν· 11 καὶ ὅσοι 

ἐὰν μὴ δέξωνται ὑμᾶς μηδὲ 

ἀκούσωσιν ὑμῶν, ἐκπορευόμενοι 

ἐκεῖθεν ἐκτινάξατε τὸν χοῦν τὸν 

ὑποκάτω τῶν ποδῶν ὑμῶν εἰς 

μαρτύριον αὐτοῖς· ἀμὴν λέγω ὑμῖν, 

ἀνεκτότερον ἔσται Σοδόμοις ἢ 

Γομόρροις ἐν ἡμέρᾳ κρίσεως ἢ τῇ 

πόλει ἐκείνῃ. 12 Καὶ ἐξελθόντες 

ἐκήρυσσον ἵνα μετανοήσωσι, 13 καὶ 

δαιμόνια πολλὰ ἐξέβαλλον, καὶ 

ἤλειφον ἐλαίῳ πολλοὺς ἀρρώστους 

καὶ ἐθεράπευον.  
  

Τῌ ΠΕΜΠΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

στ΄ 30 - 45 

Τῷ καιρῷ ἐκείνῳ, συνάγονται οἱ 

ἀπόστολοι πρὸς τὸν Ἰησοῦν, καὶ 

ἀπήγγειλαν αὐτῷ πάντα, καὶ ὅσα 

ἐποιήσαν καὶ ὅσα ἐδίδαξαν. 31 καὶ 

εἶπεν αὐτοῖς· Δεῦτε ὑμεῖς αὐτοὶ κατ' 

ἰδίαν εἰς ἔρημον τόπον, καὶ 

ἀναπαύεσθε ὀλίγον· ἦσαν γὰρ οἱ 

ἐρχόμενοι καὶ οἱ ὑπάγοντες πολλοί, 

καὶ οὐδὲ φαγεῖν εὐκαίρουν. 32 καὶ 

ἀπῆλθον εἰς ἔρημον τόπον ἐν πλοίῳ 

κατ' ἰδίαν. 33 καὶ εἶδον αὐτοὺς 

ὑπάγοντας, καὶ ἐπέγνωσαν αὐτοὺς 

πολλοί, καὶ πεζῇ ἀπὸ πασῶν τῶν 

πόλεων συνέδραμον ἐκεῖ καὶ 

προῆλθον αὐτοὺς καὶ συνῆλθον πρὸς 

αὐτόν. 34 Καὶ ἐξελθὼν ὁ Ἰησοῦς εἶδεν 

πολὺν ὄχλον καὶ ἐσπλαγχνίσθη ἐπ' 

αὐτοῖς, ὅτι ἦσαν ὡς πρόβατα μὴ 

ἔχοντα ποιμένα καὶ ἤρξατο διδάσκειν 

αὐτοὺς πολλά. 35 Καὶ ἤδη ὥρας πολλῆς 

γενομένης προσελθόντες αὐτῷ οἱ 

μαθηταὶ αὐτοῦ λέγουσιν ὅτι Ἔρημός 

ἐστιν ὁ τόπος καὶ ἤδη ὥρα πολλή· 36 

ἀπόλυσον αὐτούς, ἵνα ἀπελθόντες εἰς 

τοὺς κύκλῳ ἀγροὺς καὶ κώμας 

ἀγοράσωσιν ἑαυτοῖς ἄρτους· τί γὰρ 

φάγωσιν οὐκ ἔχουσιν. 37 ὁ δὲ 

ἀποκριθεὶς εἶπεν αὐτοῖς· Δότε αὐτοῖς 

ὑμεῖς φαγεῖν. καὶ λέγουσιν αὐτῷ· 

Ἀπελθόντες ἀγοράσωμεν δηναρίων 

διακοσίων ἄρτους καὶ δῶμεν αὐτοῖς 

φαγεῖν; 38 ὁ δὲ λέγει αὐτοῖς· Πόσους 

ἄρτους ἔχετε; ὑπάγετε καὶ ἴδετε. καὶ 

γνόντες λέγουσι· Πέντε, καὶ δύο 

ἰχθύας. 39 καὶ ἐπέταξεν αὐτοῖς 

ἀνακλῖναι πάντας συμπόσια 

συμπόσια ἐπὶ τῷ χλωρῷ χόρτῳ. 40 καὶ 

ἀνέπεσον πρασιαὶ πρασιαὶ ἀνὰ 

ἑκατὸν καὶ ἀνὰ πεντήκοντα. 41 καὶ 

λαβὼν τοὺς πέντε ἄρτους καὶ τοὺς δύο 

ἰχθύας ἀναβλέψας εἰς τὸν οὐρανὸν 

εὐλόγησε, καὶ κατέκλασε τοὺς ἄρτους 

καὶ ἐδίδου τοῖς μαθηταῖς ἵνα 

παραθῶσιν αὐτοῖς, καὶ τοὺς δύο 

ἰχθύας ἐμέρισε πᾶσι. 42 καὶ ἔφαγον 

πάντες καὶ ἐχορτάσθησαν, 43 καὶ ἦραν 

κλασμάτων δώδεκα κοφίνους πλήρεις, 

καὶ ἀπὸ τῶν ἰχθύων. 44 καὶ ἦσαν οἱ 

φαγόντες τοὺς ἄρτους πεντακισχίλιοι 

ἄνδρες. 45 Καὶ εὐθέως ἠνάγκασε τοὺς 

μαθητὰς αὐτοῦ ἐμβῆναι εἰς τὸ πλοῖον 

καὶ προάγειν εἰς τὸ πέραν πρὸς 



 71 

Βηθσαϊδάν, ἕως αὐτὸς ἀπολύσῃ τὸν 

ὄχλον.  
  

Τῌ ΠΑΡΑΣΚΕΥῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

στ΄ 45 - 53 

Τῷ καιρῷ ἐκείνῳ, ἠνάγκασε ὁ Ἰησοῦς 

τοὺς μαθητὰς αὐτοῦ ἐμβῆναι εἰς τὸ 

πλοῖον καὶ προάγειν εἰς τὸ πέραν 

πρὸς Βηθσαϊδάν, ἕως αὐτὸς ἀπολύσῃ 

τὸν ὄχλον· 46 καὶ ἀποταξάμενος αὐτοῖς 

ἀπῆλθεν εἰς τὸ ὄρος προσεύξασθαι. 47 

καὶ ὀψίας γενομένης ἦν τὸ πλοῖον ἐν 

μέσῳ τῆς θαλάσσης, καὶ αὐτὸς μόνος 

ἐπὶ τῆς γῆς. 48 καὶ ἰδὼν αὐτοὺς 

βασανιζομένους ἐν τῷ ἐλαύνειν· ἦν 

γὰρ ὁ ἄνεμος ἐναντίος αὐτοῖς· καὶ περὶ 

τετάρτην φυλακὴν τῆς νυκτὸς ἔρχεται 

πρὸς αὐτοὺς περιπατῶν ἐπὶ τῆς 

θαλάσσης, καὶ ἤθελε παρελθεῖν 

αὐτούς. 49 οἱ δὲ ἰδόντες αὐτὸν 

περιπατοῦντα ἐπὶ τῆς θαλάσσης 

ἔδοξαν φάντασμα εἶναι, καὶ 

ἀνέκραξαν· 50 πάντες γὰρ αὐτὸν εἶδον 

καὶ ἐταράχθησαν· καὶ εὐθέως ἐλάλησε 

μετ' αὐτῶν καὶ λέγει αὐτοῖς· Θαρσεῖτε, 

ἐγώ εἰμι, μὴ φοβεῖσθε. 51 καὶ ἀνέβη εἰς 

τὸ πλοῖον πρὸς αὐτοὺς, καὶ ἐκόπασεν 

ὁ ἄνεμος· καὶ λίαν ἐκ περισσοῦ ἐν 

ἑαυτοῖς ἐξίσταντο καὶ ἐθαύμαζον. 52 

οὐ γὰρ συνῆκαν ἐπὶ τοῖς ἄρτοις, ἀλλ' 

ἦν αὐτῶν ἡ καρδία πεπωρωμένη. 53 

Καὶ διαπεράσαντες ῆλθον ἐπὶ τὴν γῆν 

Γεννησαρὲτ.  
  

Τῼ ΣΑΒΒΑΤῼ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κδ΄ 1 - 13 

Τῷ καιρῷ ἐκείνῳ, προσῆλθον οἱ 

μαθηταὶ τοῦ Ἰησοῦ ἐπιδεῖξαι αὐτῷ τὰς 

οἰκοδομὰς τοῦ ἱεροῦ. 2 ὁ δὲ Ἰησοῦς 

εἶπεν αὐτοῖς· Οὐ βλέπετε ταῦτα 

πάντα; ἀμὴν λέγω ὑμῖν, οὐ μὴ ἀφεθῇ 

ὧδε λίθος ἐπὶ λίθον ὃς οὐ 

καταλυθήσεται. 3 Καθημένου δὲ αὐτοῦ 

ἐπὶ τοῦ ὄρους τῶν ἐλαιῶν προσῆλθον 

αὐτῷ οἱ μαθηταὶ κατ' ἰδίαν λέγοντες· 

Εἰπὲ ἡμῖν πότε ταῦτα ἔσται, καὶ τί τὸ 

σημεῖον τῆς σῆς παρουσίας καὶ τῆς 

συντελείας τοῦ αἰῶνος; 4 καὶ 

ἀποκριθεὶς ὁ Ἰησοῦς εἶπεν αὐτοῖς· 

Βλέπετε μή τις ὑμᾶς πλανήσῃ. 5 

πολλοὶ γὰρ ἐλεύσονται ἐπὶ τῷ ὀνόματί 

μου λέγοντες, ἐγώ εἰμι ὁ Χριστός, καὶ 

πολλοὺς πλανήσουσι. 6 μελλήσετε δὲ 

ἀκούειν πολέμους καὶ ἀκοὰς 

πολέμων· ὁρᾶτε, μὴ θροεῖσθε· δεῖ γὰρ 

πάντα γενέσθαι, ἀλλ' οὔπω ἐστὶ τὸ 

τέλος. 7 ἐγερθήσεται γὰρ ἔθνος ἐπὶ 

ἔθνος καὶ βασιλεία ἐπὶ βασιλείαν, καὶ 

ἔσονται λιμοὶ καὶ σεισμοὶ κατὰ 

τόπους· 8 πάντα δὲ ταῦτα ἀρχὴ 

ὠδίνων. 9 τότε παραδώσουσιν ὑμᾶς εἰς 

θλῖψιν καὶ ἀποκτενοῦσιν ὑμᾶς, καὶ 

ἔσεσθε μισούμενοι ὑπὸ πάντων τῶν 

ἐθνῶν διὰ τὸ ὄνομά μου. 10 καὶ τότε 

σκανδαλισθήσονται πολλοὶ καὶ 

ἀλλήλους παραδώσουσι καὶ 

μισήσουσιν ἀλλήλους. 11 καὶ πολλοὶ 

ψευδοπροφῆται ἐγερθήσονται καὶ 

πλανήσουσι πολλούς, 12 καὶ διὰ τὸ 

πληθυνθῆναι τὴν ἀνομίαν ψυγήσεται 

ἡ ἀγάπη τῶν πολλῶν. 13 ὁ δὲ 

ὑπομείνας εἰς τέλος, οὗτος σωθήσεται.  
  

ΚΥΡΙΑΚῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κβ΄ 35 - 46 

Τῷ καιρῷ ἐκείνῳ, νομικός τις 

προσῆλθε τῷ Ἰησοῦ, πειράζων αὐτόν 

καὶ λέγων· 36 Διδάσκαλε, ποία ἐντολὴ 

μεγάλη ἐν τῷ νόμῳ; 37 ὁ δὲ Ἰησοῦς ἔφη 

αὐτῷ· Ἀγαπήσεις Κύριον τὸν Θεόν σου 

ἐν ὅλῃ τῇ καρδίᾳ σου καὶ ἐν ὅλῃ τῇ 

ψυχῇ σου καὶ ἐν ὅλῃ τῇ διανοίᾳ σου· 38 

αὕτη ἐστὶ πρώτη καὶ μεγάλη ἐντολή. 39 

δευτέρα δὲ ὁμοία αὐτῇ· ἀγαπήσεις τὸν 



 72 

πλησίον σου ὡς σεαυτόν. 40 ἐν ταύταις 

ταῖς δυσὶν ἐντολαῖς ὅλος ὁ νόμος καὶ 

οἱ προφῆται κρέμανται. 41 

Συνηγμένων δὲ τῶν Φαρισαίων 

ἐπηρώτησεν αὐτοὺς ὁ Ἰησοῦς 42 λέγων· 

Τί ὑμῖν δοκεῖ περὶ τοῦ Χριστοῦ; τίνος 

υἱός ἐστι; λέγουσιν αὐτῷ· Τοῦ Δαυῒδ. 43 

λέγει αὐτοῖς· Πῶς οὖν Δαυῒδ ἐν 

Πνεύματι Κύριον καλεῖ αὐτὸν λέγων, 
44 εἶπεν ὁ Κύριος τῷ Κυρίῳ μου, κάθου 

ἐκ δεξιῶν μου ἕως ἂν θῶ τοὺς ἐχθρούς 

σου ὑποπόδιον τῶν ποδῶν σου; 45 εἰ 

οὖν Δαυῒδ καλεῖ αὐτὸν Κύριον, πῶς 

υἱὸς αὐτοῦ ἐστι; 46 καὶ οὐδεὶς ἐδύνατο 

αὐτῷ ἀποκριθῆναι λόγον, οὐδὲ 

ἐτόλμησέ τις ἀπ' ἐκείνης τῆς ἡμέρας 

ἐπερωτῆσαι αὐτὸν οὐκέτι.  
  

Τῌ ΔΕΥΤΕΡᾼ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

στ΄ 54 - 56, ζ΄ 1 - 8 
Τῷ καιρῷ ἐκείνῳ, ἐξελθόντος τοῦ 

Ἰησοῦ ἐκ τοῦ πλοίου, ἐπιγνόντες 

αὐτὸν οἱ τῆς γῆς Γεννησαρέτ,55 

περιέδραμον ὅλην τὴν περίχωρον 

ἐκείνην καὶ ἤρξαντο ἐπὶ τοῖς 

κραβάττοις τοὺς κακῶς ἔχοντας 

περιφέρειν ὅπου ἤκουον ὅτι ἐκεῖ ἐστι· 
56 καὶ ὅπου ἂν εἰσεπορεύετο εἰς κώμας 

ἢ πόλεις ἢ ἀγροὺς, ἐν ταῖς ἀγοραῖς 

ἐτίθεσαν τοὺς ἀσθενοῦντας καὶ 

παρεκάλουν αὐτὸν ἵνα κἂν τοῦ 

κρασπέδου τοῦ ἱματίου αὐτοῦ 

ἅψωνται· καὶ ὅσοι ἂν ἥπτοντο αὐτοῦ, 

ἐσῴζοντο. Καὶ συνάγονται πρὸς αὐτὸν 

οἱ Φαρισαῖοι καί τινες τῶν 

γραμματέων ἐλθόντες ἀπὸ 

Ἱεροσολύμων· 2 καὶ ἰδόντες τινὰς τῶν 

μαθητῶν αὐτοῦ κοιναῖς χερσί, τοῦτ' 

ἔστιν ἀνίπτοις, ἐσθίοντας ἄρτους, 

ἐμέμψαντο· 3 οἱ γὰρ Φαρισαῖοι καὶ 

πάντες οἱ Ἰουδαῖοι, ἐὰν μὴ πυγμῇ 

νίψωνται τὰς χεῖρας, οὐκ ἐσθίουσι, 

κρατοῦντες τὴν παράδοσιν τῶν 

πρεσβυτέρων· 4 καὶ ἀπὸ ἀγορᾶς, ἐὰν 

μὴ βαπτίσωνται, οὐκ ἐσθίουσι· καὶ 

ἄλλα πολλά ἐστιν ἃ παρέλαβον 

κρατεῖν, βαπτισμοὺς ποτηρίων καὶ 

ξεστῶν καὶ χαλκίων καὶ κλινῶν· 5 

ἔπειτα ἐπερωτῶσιν αὐτὸν οἱ Φαρισαῖοι 

καὶ οἱ γραμματεῖς· Διατί οὐ 

περιπατοῦσιν οἱ μαθηταί σου κατὰ 

τὴν παράδοσιν τῶν πρεσβυτέρων, 

ἀλλ' ἀνίπτοις χερσὶν ἐσθίουσι τὸν 

ἄρτον; 6 ὁ δὲ εἶπεν αὐτοῖς ὅτι Καλῶς 

προεφήτευσεν Ἡσαΐας περὶ ὑμῶν τῶν 

ὑποκριτῶν, ὡς γέγραπται· οὗτος ὁ 

λαὸς τοῖς χείλεσί με τιμᾷ, ἡ δὲ καρδία 

αὐτῶν πόρρω ἀπέχει ἀπ' ἐμοῦ· 7 μάτην 

δὲ σέβονταί με, διδάσκοντες 

διδασκαλίας ἐντάλματα ἀνθρώπων. 8 

ἀφέντες γὰρ τὴν ἐντολὴν τοῦ Θεοῦ 

κρατεῖτε τὴν παράδοσιν τῶν 

ἀνθρώπων.  
  

Τῌ ΤΡΙΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ζ΄ 5 - 16 

Τῷ καιρῷ ἐκείνῳ, ἐπηρώτησαν οἱ 

γραμματεῖς καὶ οἱ Φαρισαῖοι τὸν 

Ἰησοῦν· Διατί οὐ περιπατοῦσιν οἱ 

μαθηταί σου κατὰ τὴν παράδοσιν τῶν 

πρεσβυτέρων, ἀλλ' ἀνίπτοις χερσὶν 

ἐσθίουσι τὸν ἄρτον; 6 ὁ δὲ εἶπεν αὐτοῖς 

ὅτι Καλῶς προεφήτευσεν Ἡσαΐας περὶ 

ὑμῶν τῶν ὑποκριτῶν, ὡς γέγραπται· 

οὗτος ὁ λαὸς τοῖς χείλεσί με τιμᾷ, ἡ δὲ 

καρδία αὐτῶν πόρρω ἀπέχει ἀπ' ἐμοῦ· 
7 μάτην δὲ σέβονταί με, διδάσκοντες 

διδασκαλίας ἐντάλματα ἀνθρώπων. 8 

ἀφέντες γὰρ τὴν ἐντολὴν τοῦ Θεοῦ 

κρατεῖτε τὴν παράδοσιν τῶν 

ἀνθρώπων, βαπτισμοὺς ξεστῶν καὶ 

ποτηρίων, καὶ ἄλλα παρόμοια τοιαῦτα 

πολλὰ ποιεῖτε. 9 καὶ ἔλεγεν αὐτοῖς· 

Καλῶς ἀθετεῖτε τὴν ἐντολὴν τοῦ Θεοῦ 



 73 

ἵνα τὴν παράδοσιν ὑμῶν τηρήσητε. 10 

Μωϋσῆς γὰρ εἶπε· τίμα τὸν πατέρα 

σου καὶ τὴν μητέρα σου· καί· ὁ 

κακολογῶν πατέρα ἢ μητέρα θανάτῳ 

τελευτάτω· 11 ὑμεῖς δὲ λέγετε· ἐὰν εἴπῃ 

ἄνθρωπος τῷ πατρὶ ἢ τῇ μητρί, 

κορβᾶν, ὅ ἐστι, δῶρον, ὃ ἐὰν ἐξ ἐμοῦ 

ὠφεληθῇς, 12 καί οὐκέτι ἀφίετε αὐτὸν 

οὐδὲν ποιῆσαι τῷ πατρὶ αὐτοῦ ἢ τῇ 

μητρί αὐτοῦ, 13 ἀκυροῦντες τὸν λόγον 

τοῦ Θεοῦ τῇ παραδόσει ὑμῶν ᾗ 

παρεδώκατε· καὶ παρόμοια τοιαῦτα 

πολλὰ ποιεῖτε. 14 Καὶ 

προσκαλεσάμενος πάντα τὸν ὄχλον 

ἔλεγεν αὐτοῖς· Ἀκούετέ μου πάντες 

καὶ συνίετε. 15 οὐδέν ἐστιν ἔξωθεν τοῦ 

ἀνθρώπου εἰσπορευόμενον εἰς αὐτὸν 

ὃ δύναται αὐτόν κοινῶσαι, ἀλλὰ τὰ 

ἐκπορευόμενά ἐστι τὰ κοινοῦντα τὸν 

ἄνθρωπον. 16 εἴ τις ἔχει ὦτα ἀκούειν 

ἀκουέτω.  
  

Τῌ ΤΕΤΑΡΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ζ΄ 14 - 24 

Τῷ καιρῷ ἐκείνῳ, προσκαλεσάμενος ὁ 

Ἰησοῦς πάντα τὸν ὄχλον ἔλεγεν 

αὐτοῖς· Ἀκούετέ μου πάντες καὶ 

συνίετε. 15 οὐδέν ἐστιν ἔξωθεν τοῦ 

ἀνθρώπου εἰσπορευόμενον εἰς αὐτὸν 

ὃ δύναται αὐτόν κοινῶσαι, ἀλλὰ τὰ 

ἐκπορευόμενά ἐστι τὰ κοινοῦντα τὸν 

ἄνθρωπον. 16 εἴ τις ἔχει ὦτα ἀκούειν 

ἀκουέτω. 17 Καὶ ὅτε εἰσῆλθεν εἰς οἶκον 

ἀπὸ τοῦ ὄχλου, ἐπηρώτων αὐτὸν οἱ 

μαθηταὶ αὐτοῦ περὶ τῆς παραβολῆς. 18 

καὶ λέγει αὐτοῖς· Οὕτω καὶ ὑμεῖς 

ἀσύνετοί ἐστε; οὔπω νοεῖτε ὅτι πᾶν τὸ 

ἔξωθεν εἰσπορευόμενον εἰς τὸν 

ἄνθρωπον οὐ δύναται αὐτὸν 

κοινῶσαι; 19 ὅτι οὐκ εἰσπορεύεται 

αὐτοῦ εἰς τὴν καρδίαν, ἀλλὰ εἰς τὴν 

κοιλίαν, καὶ εἰς τὸν ἀφεδρῶνα 

ἐκπορεύεται, καθαρίζον πάντα τὰ 

βρώματα. 20 ἔλεγε δὲ ὅτι Τὸ ἐκ τοῦ 

ἀνθρώπου ἐκπορευόμενον, ἐκεῖνο 

κοινοῖ τὸν ἄνθρωπον. 21 ἔσωθεν γὰρ ἐκ 

τῆς καρδίας τῶν ἀνθρώπων οἱ 

διαλογισμοὶ οἱ κακοὶ ἐκπορεύονται, 

μοιχεῖαι, πορνεῖαι, φόνοι, 22 κλοπαί, 

πλεονεξίαι, πονηρίαι, δόλος, 

ἀσέλγεια, ὀφθαλμὸς πονηρός, 

βλασφημία, ὑπερηφανία, ἀφροσύνη· 23 

πάντα ταῦτα τὰ πονηρὰ ἔσωθεν 

ἐκπορεύεται καὶ κοινοῖ τὸν ἄνθρωπον. 
24 Καὶ ἐκεῖθεν ἀναστὰς ἀπῆλθεν εἰς τὰ 

μεθόρια Τύρου καὶ Σιδῶνος.  
  

Τῌ ΠΕΜΠΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ζ΄ 24 - 30 

Τῷ καιρῷ ἐκείνῳ, ῆλθεν ὁ Ἰησοῦς εἰς 

τὰ μεθόρια Τύρου καὶ Σιδῶνος. Καὶ 

εἰσελθὼν εἰς οἰκίαν οὐδένα ἤθελε 

γνῶναι, καὶ οὐκ ἠδυνήθη λαθεῖν. 25 

ἀκούσασα γὰρ γυνὴ περὶ αὐτοῦ, ἧς 

εἶχε τὸ θυγάτριον αὐτῆς πνεῦμα 

ἀκάθαρτον, ἐλθοῦσα προσέπεσε πρὸς 

τοὺς πόδας αὐτοῦ· 26 ἡ δὲ γυνὴ ἦν 

Ἑλληνίς, Συροφοινίκισσα τῷ γένει· καὶ 

ἠρώτα αὐτὸν ἵνα τὸ δαιμόνιον ἐκβάλῃ 

ἐκ τῆς θυγατρὸς αὐτῆς. 27 ὁ δὲ Ἰησοῦς 

εἶπεν αὐτῇ· Ἄφες πρῶτον 

χορτασθῆναι τὰ τέκνα· οὐ γάρ ἐστι 

καλὸν λαβεῖν τὸν ἄρτον τῶν τέκνων 

καὶ τοῖς κυναρίοις βαλεῖν. 28 ἡ δὲ 

ἀπεκρίθη καὶ λέγει αὐτῷ· Ναί, Κύριε· 

καὶ τὰ κυνάρια ὑποκάτω τῆς τραπέζης 

ἐσθίουσιν ἀπὸ τῶν ψιχίων τῶν 

παιδίων. 29 καὶ εἶπεν αὐτῇ· Διὰ τοῦτον 

τὸν λόγον ὕπαγε· ἐξελήλυθε τὸ 

δαιμόνιον ἐκ τῆς θυγατρός σου. 30 καὶ 

ἀπελθοῦσα εἰς τὸν οἶκον αὐτῆς εὗρε 

τὸ παιδίον βεβλημένον ἐπὶ τὴν κλίνην 

καὶ τὸ δαιμόνιον ἐξεληλυθός.  
  



 74 

Τῌ ΠΑΡΑΣΚΕΥῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

η΄ 1 - 10 

Τῷ καιρῷ ἐκείνῳ, πάλιν πολλοῦ ὄχλου 

ὄντος καὶ μὴ ἐχόντων τί φάγωσι, 

προσκαλεσάμενος ὁ Ἰησοῦς τοὺς 

μαθητὰς αὐτοῦ λέγει αὐτοῖς· 2 

Σπλαγχνίζομαι ἐπὶ τὸν ὄχλον, ὅτι ἤδη 

ἡμέραι τρεῖς προσμένουσί μοι καὶ οὐκ 

ἔχουσι τί φάγωσι· 3 καὶ ἐὰν ἀπολύσω 

αὐτοὺς νήστεις εἰς οἶκον αὐτῶν, 

ἐκλυθήσονται ἐν τῇ ὁδῷ· τινὲς γὰρ 

αὐτῶν ἀπὸ μακρόθεν ἥκασι. 4 καὶ 

ἀπεκρίθησαν αὐτῷ οἱ μαθηταὶ αὐτοῦ· 

Πόθεν τούτους δυνήσεταί τις ὧδε 

χορτάσαι ἄρτων ἐπ' ἐρημίας; 5 καὶ 

ἐπηρώτα αὐτούς· Πόσους ἔχετε 

ἄρτους; οἱ δὲ εἶπον· Ἑπτά. 6 καὶ 

παρήγγειλε τῷ ὄχλῳ ἀναπεσεῖν ἐπὶ 

τῆς γῆς· καὶ λαβὼν τοὺς ἑπτὰ ἄρτους 

εὐχαριστήσας ἔκλασε καὶ ἐδίδου τοῖς 

μαθηταῖς αὐτοῦ ἵνα παρατιθῶσι· καὶ 

παρέθηκαν τῷ ὄχλῳ. 7 καὶ εἶχον 

ἰχθύδια ὀλίγα· καὶ αὐτὰ εὐλογήσας 

εἶπε παρατιθέναι καὶ αὐτὰ. 8 ἔφαγον 

δὲ καὶ ἐχορτάσθησαν, καὶ ἦραν 

περισσεύματα κλασμάτων ἑπτὰ 

σπυρίδας. 9 ἦσαν δὲ ὡς τετρακισχίλιοι· 

καὶ ἀπέλυσεν αὐτούς. 10 Καὶ ἐμβὰς 

εὐθὺς εἰς τὸ πλοῖον μετὰ τῶν 

μαθητῶν αὐτοῦ ἦλθεν εἰς τὰ μέρη 

Δαλμανουθά.  
  

Τῼ ΣΑΒΒΑΤῼ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

κδ΄ 34 - 37, 42 - 44 
Εἶπεν ὁ Κύριος· ἀμὴν λέγω ὑμῖν, οὐ μὴ 

παρέλθῃ ἡ γενεὰ αὕτη ἕως ἂν πάντα 

ταῦτα γένηται. 35 ὁ οὐρανὸς καὶ ἡ γῆ 

παρελεύσονται, οἱ δὲ λόγοι μου οὐ μὴ 

παρέλθωσι. 36 Περὶ δὲ τῆς ἡμέρας 

ἐκείνης καὶ ὥρας οὐδεὶς οἶδεν, οὐδὲ οἱ 

ἄγγελοι τῶν οὐρανῶν, εἰ μὴ ὁ πατὴρ 

μου μόνος. 37 ὥσπερ δὲ αἱ ἡμέραι τοῦ 

Νῶε, οὕτως ἔσται καὶ ἡ παρουσία τοῦ 

υἱοῦ τοῦ ἀνθρώπου. γρηγορεῖτε οὖν, 

ὅτι οὐκ οἴδατε ποίᾳ ὥρᾳ ὁ Κύριος 

ὑμῶν ἔρχεται. 43 Ἐκεῖνο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ 

φυλακῇ ὁ κλέπτης ἔρχεται, 

ἐγρηγόρησεν ἂν καὶ οὐκ ἂν εἴασε 

διορυγῆναι τὴν οἰκίαν αὐτοῦ. 44 διὰ 

τοῦτο καὶ ὑμεῖς γίνεσθε ἕτοιμοι, ὅτι ᾗ 

ὥρᾳ οὐ δοκεῖτε ὁ υἱὸς τοῦ ἀνθρώπου 

ἔρχεται.  
  

ΚΥΡΙΑΚῌ ΔΕΚΑΤῌ ΕΚΤῌ 
Ἐκ τοῦ κατὰ Ματθαῖον 

κε΄ 14 - 30 

Εἶπεν ὁ Κύριος τὴν παραβολὴν 

ταύτην· ἄνθρωπός τις ἀποδημῶν 

ἐκάλεσε τοὺς ἰδίους δούλους καὶ 

παρέδωκεν αὐτοῖς τὰ ὑπάρχοντα 

αὐτοῦ, 15 καὶ ᾧ μὲν ἔδωκε πέντε 

τάλαντα, ᾧ δὲ δύο, ᾧ δὲ ἕν, ἑκάστῳ 

κατὰ τὴν ἰδίαν δύναμιν, καὶ 

ἀπεδήμησεν εὐθέως. 16 πορευθεὶς δὲ ὁ 

τὰ πέντε τάλαντα λαβὼν εἰργάσατο 

ἐν αὐτοῖς καὶ ἐποίησεν ἄλλα πέντε 

τάλαντα· 17 ὡσαύτως καὶ ὁ τὰ δύο 

ἐκέρδησε καὶ αὐτὸς ἄλλα δύο. 18 ὁ δὲ 

τὸ ἓν λαβὼν ἀπελθὼν ὤρυξεν ἐν τῇ γῇ 

καὶ ἀπέκρυψε τὸ ἀργύριον τοῦ κυρίου 

αὐτοῦ. 19 μετὰ δὲ χρόνον πολὺν 

ἔρχεται ὁ κύριος τῶν δούλων ἐκείνων 

καὶ συναίρει μετ' αὐτῶν λόγον. 20 καὶ 

προσελθὼν ὁ τὰ πέντε τάλαντα 

λαβὼν προσήνεγκεν ἄλλα πέντε 

τάλαντα λέγων· κύριε, πέντε τάλαντά 

μοι παρέδωκας· ἴδε ἄλλα πέντε 

τάλαντα ἐκέρδησα ἐπ' αὐτοῖς. 21 ἔφη 

αὐτῷ ὁ κύριος αὐτοῦ· εὖ, δοῦλε ἀγαθὲ 

καὶ πιστέ! ἐπὶ ὀλίγα ἦς πιστός, ἐπὶ 

πολλῶν σε καταστήσω· εἴσελθε εἰς 

τὴν χαρὰν τοῦ κυρίου σου. 22 

προσελθὼν δὲ καὶ ὁ τὰ δύο τάλαντα 

λαβὼν εἶπε· κύριε, δύο τάλαντά μοι 



 75 

παρέδωκας· ἴδε ἄλλα δύο τάλαντα 

ἐκέρδησα ἐπ' αὐτοῖς. 23 ἔφη αὐτῷ ὁ 

κύριος αὐτοῦ· εὖ, δοῦλε ἀγαθὲ καὶ 

πιστέ! ἐπὶ ὀλίγα ἦς πιστός, ἐπὶ 

πολλῶν σε καταστήσω· εἴσελθε εἰς 

τὴν χαρὰν τοῦ κυρίου σου. 24 

προσελθὼν δὲ καὶ ὁ τὸ ἓν τάλαντον 

εἰληφὼς εἶπε· κύριε, ἔγνων σε ὅτι 

σκληρὸς εἶ ἄνθρωπος, θερίζων ὅπου 

οὐκ ἔσπειρας καὶ συνάγων ὅθεν οὐ 

διεσκόρπισας· 25 καὶ φοβηθεὶς 

ἀπελθὼν ἔκρυψα τὸ τάλαντόν σου ἐν 

τῇ γῇ· ἴδε ἔχεις τὸ σόν. 26 ἀποκριθεὶς δὲ 

ὁ κύριος αὐτοῦ εἶπεν αὐτῷ· πονηρὲ 

δοῦλε καὶ ὀκνηρέ! ᾔδεις ὅτι θερίζω 

ὅπου οὐκ ἔσπειρα καὶ συνάγω ὅθεν οὐ 

διεσκόρπισα! 27 ἔδει οὖν σε βαλεῖν τὸ 

ἀργύριόν μου τοῖς τραπεζίταις, καὶ 

ἐλθὼν ἐγὼ ἐκομισάμην ἂν τὸ ἐμὸν 

σὺν τόκῳ. 28 ἄρατε οὖν ἀπ' αὐτοῦ τὸ 

τάλαντον καὶ δότε τῷ ἔχοντι τὰ δέκα 

τάλαντα· 29 τῷ γὰρ ἔχοντι παντὶ 

δοθήσεται καὶ περισσευθήσεται· ἀπὸ 

δὲ τοῦ μὴ ἔχοντος καὶ ὃ ἔχει 

ἀρθήσεται ἀπ' αὐτοῦ. 30 καὶ τὸν 

ἀχρεῖον δοῦλον ἐκβάλετε εἰς τὸ 

σκότος τὸ ἐξώτερον· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 

Ταῦτα λέγων ἐφώνει· ὁ ἔχων ὦτα 

ἀκούειν ἀκουέτω.  
  

ΣΑΒΒΑΤῼ ΔΕΚΑΤῼ ΕΒΔΟΜῼ 
Ἐκ τοῦ κατὰ Ματθαῖον 

κε΄ 1 - 13 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται.  
  

ΚΥΡΙΑΚῌ ΔΕΚΑΤῌ ΕΒΔΟΜῌ 
Ἐκ τοῦ κατὰ Ματθαῖον 

ιε΄ 21 - 28 

Τῷ καιρῷ ἐκείνῳ, ἐξἦλθεν ὁ Ἰησοῦς εἰς 

τὰ μέρη Τύρου καὶ Σιδῶνος. 22 Καὶ ἰδοὺ 

γυνὴ Χαναναία ἀπὸ τῶν ὁρίων 

ἐκείνων ἐξελθοῦσα ἐκραύγασεν αὐτῷ 

λέγουσα· Ἐλέησόν με, Κύριε, υἱὲ 

Δαυῒδ· ἡ θυγάτηρ μου κακῶς 

δαιμονίζεται. 23 ὁ δὲ οὐκ ἀπεκρίθη 

αὐτῇ λόγον. καὶ προσελθόντες οἱ 

μαθηταὶ αὐτοῦ ἠρώτουν αὐτὸν 

λέγοντες· Ἀπόλυσον αὐτήν, ὅτι κράζει 

ὄπισθεν ἡμῶν. 24 ὁ δὲ ἀποκριθεὶς 

εἶπεν· Οὐκ ἀπεστάλην εἰ μὴ εἰς τὰ 



 76 

πρόβατα τὰ ἀπολωλότα οἴκου Ἰσραήλ. 
25 ἡ δὲ ἐλθοῦσα προσεκύνησεν αὐτῷ 

λέγουσα· Κύριε, βοήθει μοι. 26 ὁ δὲ 

ἀποκριθεὶς εἶπεν· Οὐκ ἔστι καλὸν 

λαβεῖν τὸν ἄρτον τῶν τέκνων καὶ 

βαλεῖν τοῖς κυναρίοις. 27 ἡ δὲ εἶπε· Ναί, 

Κύριε, καὶ γὰρ τὰ κυνάρια ἐσθίει ἀπὸ 

τῶν ψιχίων τῶν πιπτόντων ἀπὸ τῆς 

τραπέζης τῶν κυρίων αὐτῶν. 28 τότε 

ἀποκριθεὶς ὁ Ἰησοῦς εἶπεν αὐτῇ· Ὦ 

γύναι, μεγάλη σου ἡ πίστις! γενηθήτω 

σοι ὡς θέλεις. καὶ ἰάθη ἡ θυγάτηρ 

αὐτῆς ἀπὸ τῆς ὥρας ἐκείνης.  
 

ΕΥΑΓΓΕΛΙΑ ΚΑΤΑ ΛΟΥΚΑΝ 

ΑΡΧΟΜΕΝΑ ΑΠΟ ΤΗΣ ΔΕΥΤΕΡΑΣ 
ΜΕΤΑ ΤΗΝ ΥΨΩΣΙΝ ΤΟΥ ΣΤΑΥΡΟΥ 
Τῌ ΔΕΥΤΕΡᾼ ΤΗΣ Α΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
γ΄ 19 - 22 

Τῷ καιρῷ ἐκείνῳ, ὁ Ἡρῴδης ὁ 

τετράρχης, ἐλεγχόμενος ὑπ' αὐτοῦ 

περὶ Ἡρῳδιάδος τῆς γυναικὸς τοῦ 

ἀδελφοῦ αὐτοῦ καὶ περὶ πάντων ὧν 

ἐποίησε πονηρῶν ὁ Ἡρῴδης, 20 

προσέθηκε καὶ τοῦτο ἐπὶ πᾶσι καὶ 

κατέκλεισε τὸν Ἰωάννην ἐν τῇ 

φυλακῇ. 21 Ἐγένετο δὲ ἐν τῷ 

βαπτισθῆναι ἅπαντα τὸν λαὸν καὶ 

Ἰησοῦ βαπτισθέντος καὶ 

προσευχομένου ἀνεῳχθῆναι τὸν 

οὐρανὸν 22 καὶ καταβῆναι τὸ Πνεῦμα 

τὸ ἅγιον σωματικῷ εἴδει ὡσεὶ 

περιστερὰν ἐπ' αὐτόν, καὶ φωνὴν ἐξ 

οὐρανοῦ γενέσθαι λέγουσαν· Σὺ εἶ ὁ 

υἱός μου ὁ ἀγαπητός, ἐν σοὶ εὐδόκησα.  
  

Τῌ ΤΡΙΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

γ΄ 23 - 38, δ΄ 1 
Τῷ καιρῷ ἐκείνῳ, ἦν ὁ Ἰησοῦς ὡσεὶ 

ἐτῶν τριάκοντα ἀρχόμενος, ὢν, ὡς 

ἐνομίζετο, υἱός Ἰωσήφ, τοῦ Ἠλί, 24 τοῦ 

Ματθάν, τοῦ Λευΐ, τοῦ Μελχί, τοῦ 

Ἰωαννᾶ, τοῦ Ἰωσήφ, 25 τοῦ Ματταθίου, 

τοῦ Ἀμώς, τοῦ Ναούμ, τοῦ Ἑσλίμ, τοῦ 

Ναγγαί, 26 τοῦ Μαάθ, τοῦ Ματταθίου 

τοῦ Σεμεΰ, τοῦ Ἰωσήφ, τοῦ Ἰωδᾶ, 27 τοῦ 

Ἰωαννάν, τοῦ Ρησᾶ, τοῦ Ζοροβάβελ, 

τοῦ Σαλαθιήλ, τοῦ Νηρί, 28 τοῦ Μελχί, 

τοῦ Ἀδδί, τοῦ Κωσάμ, τοῦ Ἐλμωδάμ, 

τοῦ Ἢρ, 29 τοῦ Ἰωσῆ, τοῦ Ἐλιέζερ, τοῦ 

Ἰωρείμ, τοῦ Ματθάτ, τοῦ Λευΐ, 30 τοῦ 

Συμεών, τοῦ Ἰούδα, τοῦ Ἰωσήφ, τοῦ 

Ἰωνᾶ, τοῦ Ἐλιακείμ, 31 τοῦ Μελεᾶ, τοῦ 

Μαϊνάν, τοῦ Ματταθᾶ, τοῦ Νάθαν, 

τοῦ Δαυΐδ, 32 τοῦ Ἰεσσαί, τοῦ Ὠβήδ, τοῦ 

Βοόζ, τοῦ Σαλμών, τοῦ Ναασσών, 33 

τοῦ Ἀμιναδάβ, τοῦ Ἀράμ, τοῦ Ἰωράμ, 

τοῦ Ἑσρώμ, τοῦ Φαρές, τοῦ Ἰούδα, 34 

τοῦ Ἰακώβ, τοῦ Ἰσαάκ, τοῦ Ἀβραάμ, 

τοῦ Θάρα, τοῦ Ναχώρ, 35 τοῦ Σερούχ, 

τοῦ Ραγαῦ, τοῦ Φάλεκ, τοῦ Ἔβερ, τοῦ 

Σαλᾶ, 36 τοῦ Καϊνάν, τοῦ Ἀρφαξάδ, τοῦ 

Σήμ, τοῦ Νῶε, τοῦ Λάμεχ, 37 τοῦ 

Μαθουσάλα, τοῦ Ἑνώχ, τοῦ Ἰάρεδ, τοῦ 

Μαλελεήλ, τοῦ Καϊνάν, 38 τοῦ Ἐνώς, 

τοῦ Σήθ, τοῦ Ἀδάμ, τοῦ Θεοῦ. Ἰησοῦς 

δὲ πλήρης Πνεύματος ἁγίου 

ὑπέστρεψεν ἀπὸ τοῦ Ἰορδάνου, καὶ 

ἤγετο ἐν τῷ Πνεύματι εἰς τὴν ἔρημον.  
  

Τῌ ΤΕΤΑΡΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 1 - 15 

Τῷ καιρῷ ἐκείνῳ, ὑπέστρεψεν ὁ 

Ἰησοῦς ἀπὸ τοῦ Ἰορδάνου, καὶ ἤγετο 

ἐν τῷ Πνεύματι εἰς τὴν ἔρημον 2 

ἡμέρας τεσσαράκοντα πειραζόμενος 

ὑπὸ τοῦ διαβόλου, καὶ οὐκ ἔφαγεν 

οὐδὲν ἐν ταῖς ἡμέραις ἐκείναις· καὶ 

συντελεσθεισῶν αὐτῶν ὕστερον 

ἐπείνασε. 3 καὶ εἶπεν αὐτῷ ὁ διάβολος· 

Εἰ υἱὸς εἶ τοῦ Θεοῦ, εἰπὲ τῷ λίθῳ 

τούτῳ ἵνα γένηται ἄρτος. 4 καὶ 

ἀπεκρίθη ὁ Ἰησοῦς πρὸς αὐτὸν λέγων· 

Γέγραπται ὅτι οὐκ ἐπ' ἄρτῳ μόνῳ 

ζήσεται ἄνθρωπος, ἀλλ' ἐπὶ παντὶ 



 77 

ῥήματι ἐκπορευομένῳ διὰ στόματος 

Θεοῦ. 5 Καὶ ἀναγαγὼν αὐτὸν ὁ 

διάβολος εἰς ὄρος ὑψηλὸν ἔδειξεν 

αὐτῷ πάσας τὰς βασιλείας τῆς 

οἰκουμένης ἐν στιγμῇ χρόνου· 6 καὶ 

εἶπεν αὐτῷ ὁ διάβολος· Σοὶ δώσω τὴν 

ἐξουσίαν ταύτην ἅπασαν καὶ τὴν 

δόξαν αὐτῶν, ὅτι ἐμοὶ παραδέδοται 

καὶ ᾧ ἐὰν θέλω δίδωμι αὐτήν· 7 σὺ οὖν 

ἐὰν προσκυνήσῃς ἐνώπιόν μου, ἔσται 

σοῦ πᾶσα. 8 καὶ ἀποκριθεὶς αὐτῷ εἶπεν 

ὁ Ἰησοῦς· Ὕπαγε ὀπίσω μου σατανᾶ 

γέγραπται γὰρ, Κύριον τὸν Θεόν σου 

προσκυνήσεις καὶ αὐτῷ μόνῳ 

λατρεύσεις. 9 Καὶ ἤγαγεν αὐτὸν εἰς 

Ἱερουσόλυμα, καὶ ἔστησεν αὐτὸν ἐπὶ 

τὸ πτερύγιον τοῦ ἱεροῦ καὶ εἶπεν αὐτῷ· 

Εἰ υἱὸς εἶ τοῦ Θεοῦ, βάλε σεαυτὸν 

ἐντεῦθεν κάτω· 10 γέγραπται γὰρ ὅτι 

τοῖς ἀγγέλοις αὐτοῦ ἐντελεῖται περὶ 

σοῦ τοῦ διαφυλάξαι σε, 11 καὶ ὅτι ἐπὶ 

χειρῶν ἀροῦσίν σε, μήποτε προσκόψῃς 

πρὸς λίθον τὸν πόδα σου. 12 καὶ 

ἀποκριθεὶς εἶπεν αὐτῷ ὁ Ἰησοῦς ὅτι 

Εἴρηται, οὐκ ἐκπειράσεις Κύριον τὸν 

Θεόν σου. 13 Καὶ συντελέσας πάντα 

πειρασμὸν ὁ διάβολος ἀπέστη ἀπ' 

αὐτοῦ ἄχρι καιροῦ. 14 Καὶ ὑπέστρεψεν 

ὁ Ἰησοῦς ἐν τῇ δυνάμει τοῦ Πνεύματος 

εἰς τὴν Γαλιλαίαν· καὶ φήμη ἐξῆλθε 

καθ' ὅλης τῆς περιχώρου περὶ αὐτοῦ. 15 

καὶ αὐτὸς ἐδίδασκεν ἐν ταῖς 

συναγωγαῖς αὐτῶν, δοξαζόμενος ὑπὸ 

πάντων.  
  

Τῌ ΠΕΜΠΤῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 16 - 22 

Τῷ καιρῷ ἐκείνῳ, ἦλθεν ὁ Ἰησοῦς εἰς 

τὴν Ναζαρέτ, οὗ ἦν τεθραμμένος, καὶ 

εἰσῆλθεν κατὰ τὸ εἰωθὸς αὐτῷ ἐν τῇ 

ἡμέρᾳ τῶν σαββάτων εἰς τὴν 

συναγωγήν, καὶ ἀνέστη ἀναγνῶναι. 17 

καὶ ἐπεδόθη αὐτῷ βιβλίον Ἡσαΐου τοῦ 

προφήτου, καὶ ἀναπτύξας τὸ βιβλίον 

εὗρεν τὸν τόπον οὗ ἦν γεγραμμένον· 18 

Πνεῦμα Κυρίου ἐπ' ἐμέ, οὗ εἵνεκεν 

ἔχρισέ με εὐαγγελίσασθαι πτωχοῖς 

ἀπέσταλκέ με ἰάσασθαι τοὺς 

συντετριμμένους τὴν καρδίαν, 19 

κηρύξαι αἰχμαλώτοις ἄφεσιν καὶ 

τυφλοῖς ἀνάβλεψιν, ἀποστεῖλαι 

τεθραυσμένους ἐν ἀφέσει, κηρύξαι 

ἐνιαυτὸν Κυρίου δεκτόν. 20 καὶ πτύξας 

τὸ βιβλίον ἀποδοὺς τῷ ὑπηρέτῃ 

ἐκάθισε· καὶ πάντων ἐν τῇ συναγωγῇ 

οἱ ὀφθαλμοὶ ἦσαν ἀτενίζοντες αὐτῷ. 21 

ἤρξατο δὲ λέγειν πρὸς αὐτοὺς ὅτι 

Σήμερον πεπλήρωται ἡ γραφὴ αὕτη 

ἐν τοῖς ὠσὶν ὑμῶν. 22 καὶ πάντες 

ἐμαρτύρουν αὐτῷ καὶ ἐθαύμαζον ἐπὶ 

τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος 

αὐτοῦ.  
  

Τῌ ΠΑΡΑΣΚΕΥῌ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 22 - 30 

Τῷ καιρῷ ἐκείνῳ, ἐθαύμαζον οἱ ὄχλοι 

ἐπὶ τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος τοῦ 

Ἰησοῦ καὶ ἔλεγον· Οὐχ οὗτός ἐστιν ὁ 

υἱὸς Ἰωσὴφ ; 23 καὶ εἶπε πρὸς αὐτούς· 

Πάντως ἐρεῖτέ μοι τὴν παραβολὴν 

ταύτην· ἰατρέ, θεράπευσον σεαυτόν· 

ὅσα ἠκούσαμεν γενόμενα ἐν τῇ 

Καπερναοὺμ, ποίησον καὶ ὧδε ἐν τῇ 

πατρίδι σου. 24 εἶπε δέ· Ἀμὴν λέγω ὑμῖν 

ὅτι οὐδεὶς προφήτης δεκτός ἐστιν ἐν τῇ 

πατρίδι αὐτοῦ. 25 ἐπ' ἀληθείας δὲ λέγω 

ὑμῖν πολλαὶ χῆραι ἦσαν ἐν ταῖς 

ἡμέραις Ἠλίου ἐν τῷ Ἰσραήλ, ὅτε 

ἐκλείσθη ὁ οὐρανὸς ἐπὶ ἔτη τρία καὶ 

μῆνας ἕξ, ὡς ἐγένετο λιμὸς μέγας ἐπὶ 

πᾶσαν τὴν γῆν, 26 καὶ πρὸς οὐδεμίαν 

αὐτῶν ἐπέμφθη Ἠλίας εἰ μὴ εἰς 



 78 

Σαρεπτὰ τῆς Σιδωνίας πρὸς γυναῖκα 

χήραν. 27 καὶ πολλοὶ λεπροὶ ἦσαν ἐπὶ 

Ἐλισαίου τοῦ προφήτου ἐν τῷ Ἰσραὴλ, 

καὶ οὐδεὶς αὐτῶν ἐκαθαρίσθη εἰ μὴ 

Νεεμὰν ὁ Σύρος. 28 καὶ ἐπλήσθησαν 

πάντες θυμοῦ ἐν τῇ συναγωγῇ 

ἀκούοντες ταῦτα, 29 καὶ ἀναστάντες 

ἐξέβαλον αὐτὸν ἔξω τῆς πόλεως καὶ 

ἤγαγον αὐτὸν ἕως ὀφρύος τοῦ ὄρους, 

ἐφ' οὗ ἡ πόλις αὐτῶν ᾠκοδόμητο, εἰς 

τὸ κατακρημνίσαι αὐτόν· 30 αὐτὸς δὲ 

διελθὼν διὰ μέσου αὐτῶν ἐπορεύετο.  
  

Τῼ ΣΑΒΒΑΤῼ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 31 - 36 

Τῷ καιρῷ ἐκείνῳ, ῆλθεν ὁ Ἰησοῦς εἰς 

Καπερναοὺμ πόλιν τῆς Γαλιλαίας, καὶ 

ἦν διδάσκων αὐτοὺς ἐν τοῖς σάββασι· 
32 καὶ ἐξεπλήσσοντο ἐπὶ τῇ διδαχῇ 

αὐτοῦ, ὅτι ἐν ἐξουσίᾳ ἦν ὁ λόγος 

αὐτοῦ. 33 Καὶ ἐν τῇ συναγωγῇ ἦν 

ἄνθρωπος ἔχων πνεῦμα δαιμονίου 

ἀκαθάρτου, καὶ ἀνέκραξε φωνῇ 

μεγάλῃ, 34 λέγων· Ἔα, τί ἡμῖν καὶ σοί, 

Ἰησοῦ Ναζαρηνέ; ἦλθες ἀπολέσαι 

ἡμᾶς; οἶδά σε τίς εἶ, ὁ ἅγιος τοῦ Θεοῦ. 
35 καὶ ἐπετίμησεν αὐτῷ ὁ Ἰησοῦς 

λέγων· Φιμώθητι καὶ ἔξελθε ἐξ αὐτοῦ. 

καὶ ῥίψαν αὐτὸν τὸ δαιμόνιον εἰς τὸ 

μέσον ἐξῆλθεν ἀπ' αὐτοῦ, μηδὲν 

βλάψαν αὐτόν. 36 καὶ ἐγένετο θάμβος 

ἐπὶ πάντας, καὶ συνελάλουν πρὸς 

ἀλλήλους λέγοντες· Τίς ὁ λόγος οὗτος, 

ὅτι ἐν ἐξουσίᾳ καὶ δυνάμει ἐπιτάσσει 

τοῖς ἀκαθάρτοις πνεύμασι, καὶ 

ἐξέρχονται; 
  

ΚΥΡΙΑΚῌ ΠΡΩΤῌ 
Ἐκ τοῦ κατὰ Λουκᾶν 

ε΄ 1 - 11 

Τῷ καιρῷ ἐκείνῳ, ἑστὼς ὁ Ἰησοῦς 

παρὰ τὴν λίμνην Γεννησαρέτ, 2 εἶδε 

δύο πλοῖα ἑστῶτα παρὰ τὴν λίμνην· οἱ 

δὲ ἁλιεῖς ἀποβάντες ἀπ’ αὐτῶν 

ἀπέπλυνον τὰ δίκτυα. 3 ἐμβὰς δὲ εἰς ἓν 

τῶν πλοίων, ὃ ἦν Σίμωνος, ἠρώτησεν 

αὐτὸν ἀπὸ τῆς γῆς ἐπαναγαγεῖν 

ὀλίγον· καὶ καθίσας ἐδίδασκεν ἐκ τοῦ 

πλοίου τοὺς ὄχλους. 4 ὡς δὲ ἐπαύσατο 

λαλῶν, εἶπε πρὸς τὸν Σίμωνα· 

Ἐπανάγαγε εἰς τὸ βάθος καὶ 

χαλάσατε τὰ δίκτυα ὑμῶν εἰς ἄγραν. 5 

καὶ ἀποκριθεὶς Σίμων εἶπεν αὐτῷ· 

Ἐπιστάτα, δι' ὅλης νυκτὸς 

κοπιάσαντες οὐδὲν ἐλάβομεν· ἐπὶ δὲ 

τῷ ῥήματί σου χαλάσω τὸ δίκτυον. 6 

καὶ τοῦτο ποιήσαντες συνέκλεισαν 

πλῆθος ἰχθύων πολύ· διερρήγνυτο δὲ 

τὸ δίκτυον αὐτῶν. 7 καὶ κατένευσαν 

τοῖς μετόχοις τοῖς ἐν τῷ ἑτέρῳ πλοίῳ 

τοῦ ἐλθόντας συλλαβέσθαι αὐτοῖς· καὶ 

ἦλθον, καὶ ἔπλησαν ἀμφότερα τὰ 

πλοῖα, ὥστε βυθίζεσθαι αὐτά. 8 ἰδὼν 

δὲ Σίμων Πέτρος προσέπεσε τοῖς 

γόνασιν Ἰησοῦ λέγων· Ἔξελθε ἀπ' 

ἐμοῦ, ὅτι ἀνὴρ ἁμαρτωλός εἰμι, Κύριε· 
9 θάμβος γὰρ περιέσχεν αὐτὸν καὶ 

πάντας τοὺς σὺν αὐτῷ ἐπὶ τῇ ἄγρᾳ 

τῶν ἰχθύων ᾗ συνέλαβον, 10 ὁμοίως δὲ 

καὶ Ἰάκωβον καὶ Ἰωάννην, υἱοὺς 

Ζεβεδαίου, οἳ ἦσαν κοινωνοὶ τῷ 

Σίμωνι. καὶ εἶπε πρὸς τὸν Σίμωνα ὁ 

Ἰησοῦς· Μὴ φοβοῦ· ἀπὸ τοῦ νῦν 

ἀνθρώπους ἔσῃ ζωγρῶν. 11 καὶ 

καταγαγόντες τὰ πλοῖα ἐπὶ τὴν γῆν, 

ἀφέντες ἅπαντα ἠκολούθησαν αὐτῷ.  
  

Τῌ ΔΕΥΤΕΡᾼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 38 - 44 

Τῷ καιρῷ ἐκείνῳ, ῆλθεν ὁ Ἰησοῦς εἰς 

τὴν οἰκίαν Σίμωνος. Ἡ πενθερὰ δὲ τοῦ 

Σίμωνος ἦν συνεχομένη πυρετῷ 

μεγάλῳ, καὶ ἠρώτησαν αὐτὸν περὶ 

αὐτῆς. 39 καὶ ἐπιστὰς ἐπάνω αὐτῆς 

ἐπετίμησε τῷ πυρετῷ, καὶ ἀφῆκεν 



 79 

αὐτήν· παραχρῆμα δὲ ἀναστᾶσα 

διηκόνει αὐτοῖς. 40 Δύνοντος δὲ τοῦ 

ἡλίου ἅπαντες ὅσοι εἶχον 

ἀσθενοῦντας νόσοις ποικίλαις ἤγαγον 

αὐτοὺς πρὸς αὐτόν· ὁ δὲ ἑνὶ ἑκάστῳ 

αὐτῶν τὰς χεῖρας ἐπιτιθεὶς 

ἐθεράπευεν αὐτούς. 41 ἐξήρχετο δὲ καὶ 

δαιμόνια ἀπὸ πολλῶν κραυγάζοντα 

καὶ λέγοντα ὅτι Σὺ εἶ ὁ Χριστὸς ὁ υἱὸς 

τοῦ Θεοῦ. καὶ ἐπιτιμῶν οὐκ εἴα αὐτὰ 

λαλεῖν, ὅτι ᾔδεισαν τὸν Χριστὸν αὐτὸν 

εἶναι. 42 Γενομένης δὲ ἡμέρας ἐξελθὼν 

ἐπορεύθη εἰς ἔρημον τόπον· καὶ οἱ 

ὄχλοι ἐπεζήτουν αὐτόν, καὶ ἦλθον ἕως 

αὐτοῦ, καὶ κατεῖχον αὐτὸν τοῦ μὴ 

πορεύεσθαι ἀπ' αὐτῶν. 43 ὁ δὲ εἶπε 

πρὸς αὐτοὺς ὅτι Καὶ ταῖς ἑτέραις 

πόλεσιν εὐαγγελίσασθαί με δεῖ τὴν 

βασιλείαν τοῦ Θεοῦ· ὅτι ἐπὶ τοῦτο 

ἀπέσταλμαι. 44 καὶ ἦν κηρύσσων εἰς 

τὰς συναγωγὰς τῆς Γαλιλαίας.  
  

Τῌ ΤΡΙΤῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Λουκᾶν **** 
στ΄ ε΄ 12 - 16 

Τῷ καιρῷ ἐκείνῳ, ἦν ὁ Ἰησοῦς ἐν μιᾷ 

τῶν πόλεων καὶ ἰδοὺ ἀνὴρ πλήρης 

λέπρας· καὶ ἰδὼν τὸν Ἰησοῦν, πεσὼν 

ἐπὶ πρόσωπον ἐδεήθη αὐτοῦ λέγων· 

Κύριε, ἐὰν θέλῃς, δύνασαί με 

καθαρίσαι. 13 καὶ ἐκτείνας τὴν χεῖρα 

ἥψατο αὐτοῦ εἰπών· Θέλω, 

καθαρίσθητι. καὶ εὐθέως ἡ λέπρα 

ἀπῆλθεν ἀπ' αὐτοῦ. 14 καὶ αὐτὸς 

παρήγγειλεν αὐτῷ μηδενὶ εἰπεῖν, 

ἀλλὰ ἀπελθὼν δεῖξον σεαυτὸν τῷ 

ἱερεῖ καὶ προσένεγκε περὶ τοῦ 

καθαρισμοῦ σου καθὼς προσέταξε 

Μωϋσῆς εἰς μαρτύριον αὐτοῖς. 15 

διήρχετο δὲ μᾶλλον ὁ λόγος περὶ 

αὐτοῦ, καὶ συνήρχοντο ὄχλοι πολλοὶ 

ἀκούειν καὶ θεραπεύεσθαι ὑπ' αὐτοῦ 

ἀπὸ τῶν ἀσθενειῶν αὐτῶν· 16 αὐτὸς δὲ 

ἦν ὑποχωρῶν ἐν ταῖς ἐρήμοις καὶ 

προσευχόμενος.  
  

Τῌ ΤΕΤΑΡΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ε΄ 33 - 39 

Τῷ καιρῷ ἐκείνῳ, προσελθόντες τῷ 

Ἰησοῦ Φαρισαῖοι εἶπον αὐτῷ· Διατί οἱ 

μαθηταὶ Ἰωάννου νηστεύουσι πυκνὰ 

καὶ δεήσεις ποιοῦνται, ὁμοίως καὶ οἱ 

τῶν Φαρισαίων, οἱ δὲ σοὶ ἐσθίουσι καὶ 

πίνουσιν; 34 ὁ δὲ εἶπε πρὸς αὐτούς· Μὴ 

δύνασθε τοὺς υἱοὺς τοῦ νυμφῶνος, ἐν 

ᾧ ὁ νυμφίος μετ' αὐτῶν ἐστι, ποιῆσαι 

νηστεῦειν; 35 ἐλεύσονται δὲ ἡμέραι, καὶ 

ὅταν ἀπαρθῇ ἀπ' αὐτῶν ὁ νυμφίος, 

τότε νηστεύσουσιν ἐν ἐκείναις ταῖς 

ἡμέραις. 36 Ἔλεγε δὲ καὶ παραβολὴν 

πρὸς αὐτοὺς ὅτι Οὐδεὶς ἐπίβλημα 

ἱματίου καινοῦ ἐπιβάλλει ἐπὶ ἱμάτιον 

παλαιόν· εἰ δὲ μήγε, καὶ τὸ καινὸν 

σχίσει καὶ τῷ παλαιῷ οὐ συμφωνεῖ τὸ 

ἐπίβλημα τὸ ἀπὸ τοῦ καινοῦ. 37 καὶ 

οὐδεὶς βάλλει οἶνον νέον εἰς ἀσκοὺς 

παλαιούς· εἰ δὲ μήγε, ῥήξει ὁ οἶνος ὁ 

νέος τοὺς ἀσκούς, καὶ αὐτὸς 

ἐκχυθήσεται καὶ οἱ ἀσκοὶ ἀπολοῦνται· 
38 ἀλλὰ οἶνον νέον εἰς ἀσκοὺς καινοὺς 

βλητέον καὶ ἀμφότεροι συντηροῦνται. 
39 καὶ οὐδεὶς πιὼν παλαιὸν εὐθέως 

θέλει νέον· λέγει γάρ· ὁ παλαιὸς 

χρηστότερός ἐστιν.  
  

Τῌ ΠΕΜΠΤῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 12 - 19 

Τῷ καιρῷ ἐκείνῳ, ἐξῆλθεν ὁ Ἰησοῦς εἰς 

τὸ ὄρος προσεύξασθαι καὶ ἦν 

διανυκτερεύων ἐν τῇ προσευχῇ τοῦ 

Θεοῦ. 13 Kαὶ ὅτε ἐγένετο ἡμέρα, 

προσεφώνησε τοὺς μαθητὰς αὐτοῦ, 

καὶ ἐκλεξάμενος ἀπ' αὐτῶν δώδεκα, 

οὓς καὶ ἀποστόλους ὠνόμασε, 14 

Σίμωνα, ὃν καὶ ὠνόμασε Πέτρον, καὶ 



 80 

Ἀνδρέαν τὸν ἀδελφὸν αὐτοῦ, Ἰάκωβον 

καὶ Ἰωάννην, Φίλιππον καὶ 

Βαρθολομαῖον, 15 Ματθαῖον καὶ 

Θωμᾶν, Ἰάκωβον τὸν τοῦ Ἁλφαίου καὶ 

Σίμωνα τὸν καλούμενον Ζηλωτὴν, 16 

Ἰούδαν Ἰακώβου καὶ Ἰούδαν 

Ἰσκαριώτην, ὃς καὶ ἐγένετο προδότης, 
17 καὶ καταβὰς μετ' αὐτῶν ἔστη ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας.  
  

Τῌ ΠΑΡΑΣΚΕΥῌ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

Τῼ ΣΑΒΒΑΤῼ ΤΗΣ Β΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ε΄ 17 - 26 

Τῷ καιρῷ ἐκείνῳ, ἦν διδάσκων ὁ 

Ἰησοῦς, καὶ ἦσαν καθήμενοι Φαρισαῖοι 

καὶ νομοδιδάσκαλοι οἳ ἦσαν 

ἐληλυθότες ἐκ πάσης κώμης τῆς 

Γαλιλαίας καὶ Ἰουδαίας καὶ 

Ἱερουσαλήμ· καὶ δύναμις Κυρίου ἦν 

εἰς τὸ ἰᾶσθαι αὐτούς. 18 καὶ ἰδοὺ ἄνδρες 

φέροντες ἐπὶ κλίνης ἄνθρωπον ὃς ἦν 

παραλελυμένος, καὶ ἐζήτουν αὐτὸν 

εἰσενεγκεῖν καὶ θεῖναι ἐνώπιον αὐτοῦ. 
19 καὶ μὴ εὑρόντες ποίας εἰσενέγκωσιν 

αὐτὸν διὰ τὸν ὄχλον, ἀναβάντες ἐπὶ τὸ 

δῶμα διὰ τῶν κεράμων καθῆκαν 

αὐτὸν σὺν τῷ κλινιδίῳ εἰς τὸ μέσον 

ἔμπροσθεν τοῦ Ἰησοῦ. 20 καὶ ἰδὼν τὴν 

πίστιν αὐτῶν εἶπεν αὐτῷ· Ἄνθρωπε, 

ἀφέωνταί σοι αἱ ἁμαρτίαι σου. 21 καὶ 

ἤρξαντο διαλογίζεσθαι οἱ γραμματεῖς 

καὶ οἱ Φαρισαῖοι λέγοντες· Τίς ἐστιν 

οὗτος ὃς λαλεῖ βλασφημίας; τίς 

δύναται ἀφιέναι ἁμαρτίας εἰ μὴ μόνος 

ὁ Θεός; 22 ἐπιγνοὺς δὲ ὁ Ἰησοῦς τοὺς 

διαλογισμοὺς αὐτῶν ἀποκριθεὶς εἶπε 

πρὸς αὐτούς· Τί διαλογίζεσθε ἐν ταῖς 

καρδίαις ὑμῶν; 23 τί ἐστιν 

εὐκοπώτερον, εἰπεῖν, ἀφέωνταί σοι αἱ 

ἁμαρτίαι σου, ἢ εἰπεῖν, ἔγειρε καὶ 

περιπάτει; 24 ἵνα δὲ εἰδῆτε ὅτι ἐξουσίαν 

ἔχει ὁ υἱὸς τοῦ ἀνθρώπου ἐπὶ τῆς γῆς 

ἀφιέναι ἁμαρτίας - εἶπε τῷ 

παραλελυμένῳ· Σοὶ λέγω, ἔγειρε καὶ 

ἄρας τὸ κλινίδιόν σου πορεύου εἰς τὸν 

οἶκόν σου. 25 καὶ παραχρῆμα ἀναστὰς 

ἐνώπιον αὐτῶν, ἄρας ἐφ' ὃ κατέκειτο 



 81 

ἀπῆλθεν εἰς τὸν οἶκον αὐτοῦ δοξάζων 

τὸν Θεόν. 26 καὶ ἔκστασις ἔλαβεν 

ἅπαντας καὶ ἐδόξαζον τὸν Θεόν, καὶ 

ἐπλήσθησαν φόβου λέγοντες ὅτι 

eἴδομεν παράδοξα σήμερον.  
  

ΚΥΡΙΑΚῌ ΔΕΥΤΕΡᾼ 
Ἐκ τοῦ κατὰ Λουκᾶν 

στ΄ 31 - 36 

Εἶπεν ὁ Κύριος· καθὼς θέλετε ἵνα 

ποιῶσιν ὑμῖν οἱ ἄνθρωποι, καὶ ὑμεῖς 

ποιεῖτε αὐτοῖς ὁμοίως. 32 καὶ εἰ 

ἀγαπᾶτε τοὺς ἀγαπῶντας ὑμᾶς, ποία 

ὑμῖν χάρις ἐστί; καὶ γὰρ οἱ ἁμαρτωλοὶ 

τοὺς ἀγαπῶντας αὐτοὺς ἀγαπῶσι. 33 

καὶ ἐὰν ἀγαθοποιῆτε τοὺς 

ἀγαθοποιοῦντας ὑμᾶς, ποία ὑμῖν 

χάρις ἐστί; καὶ γὰρ οἱ ἁμαρτωλοὶ τὸ 

αὐτὸ ποιοῦσι. 34 καὶ ἐὰν δανείζητε παρ' 

ὧν ἐλπίζετε ἀπολαβεῖν, ποία ὑμῖν 

χάρις ἐστί; καὶ γὰρ ἁμαρτωλοὶ 

ἁμαρτωλοῖς δανείζουσιν ἵνα 

ἀπολάβωσι τὰ ἴσα. 35 πλὴν ἀγαπᾶτε 

τοὺς ἐχθροὺς ὑμῶν καὶ ἀγαθοποιεῖτε 

καὶ δανείζετε μηδὲν ἀπελπίζοντες, καὶ 

ἔσται ὁ μισθὸς ὑμῶν πολύς, καὶ 

ἔσεσθε υἱοὶ ὑψίστου, ὅτι αὐτὸς 

χρηστός ἐστιν ἐπὶ τοὺς ἀχαρίστους καὶ 

πονηρούς. 36 Γίνεσθε οὖν οἰκτίρμονες 

καθὼς καὶ ὁ πατὴρ ὑμῶν οἰκτίρμων 

ἐστίν.  
  

Τῌ ΔΕΥΤΕΡᾼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 24 - 30 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· οὐαὶ ὑμῖν τοῖς 

πλουσίοις, ὅτι ἀπέχετε τὴν 

παράκλησιν ὑμῶν. 25 οὐαὶ ὑμῖν οἱ 

ἐμπεπλησμένοι, ὅτι πεινάσετε. οὐαί 

ὑμῖν οἱ γελῶντες νῦν, ὅτι πενθήσετε 

καὶ κλαύσετε. 26 οὐαὶ ὅταν καλῶς ὑμᾶς 

εἴπωσι πάντες οἱ ἄνθρωποι· κατὰ τὰ 

αὐτὰ γὰρ ἐποίουν τοῖς 

ψευδοπροφήταις οἱ πατέρες αὐτῶν. 27 

Ἀλλὰ ὑμῖν λέγω τοῖς ἀκούουσιν· 

ἀγαπᾶτε τοὺς ἐχθροὺς ὑμῶν, καλῶς 

ποιεῖτε τοῖς μισοῦσιν ὑμᾶς, 28 

εὐλογεῖτε τοὺς καταρωμένους ὑμῖν, 

προσεύχεσθε ὑπὲρ τῶν ἐπηρεαζόντων 

ὑμᾶς. 29 τῷ τύπτοντί σε ἐπὶ τὴν 

σιαγόνα πάρεχε καὶ τὴν ἄλλην, καὶ 

ἀπὸ τοῦ αἴροντός σου τὸ ἱμάτιον καὶ 

τὸν χιτῶνα μὴ κωλύσῃς. 30 παντὶ δὲ τῷ 

αἰτοῦντί σε δίδου, καὶ ἀπὸ τοῦ 

αἴροντος τὰ σὰ μὴ ἀπαίτει.  
  

Τῌ ΤΡΙΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 37 - 45 

Εἶπεν ὁ Κύριος· μὴ κρίνετε, καὶ οὐ μὴ 

κριθῆτε· μὴ καταδικάζετε, καὶ οὐ μὴ 

καταδικασθῆτε· ἀπολύετε, καὶ 

ἀπολυθήσεσθε· 38 δίδοτε, καὶ 

δοθήσεται ὑμῖν· μέτρον καλὸν, 

πεπιεσμένον καὶ σεσαλευμένον καὶ 

ὑπερεκχυνόμενον δώσουσιν εἰς τὸν 

κόλπον ὑμῶν· τῷ γὰρ αὐτῷ μέτρῳ, ᾧ 

μετρεῖτε, ἀντιμετρηθήσεται ὑμῖν. 39 

Εἶπε δὲ καὶ παραβολὴν αὐτοῖς· Μήτι 

δύναται τυφλὸς τυφλὸν ὁδηγεῖν; οὐχὶ 

ἀμφότεροι εἰς βόθυνον πεσοῦνται; 40 

οὐκ ἔστι μαθητὴς ὑπὲρ τὸν 

διδάσκαλον αὐτοῦ· κατηρτισμένος δὲ 

πᾶς ἔσται ὡς ὁ διδάσκαλος αὐτοῦ. 41 Τί 

δὲ βλέπεις τὸ κάρφος τὸ ἐν τῷ 

ὀφθαλμῷ τοῦ ἀδελφοῦ σου, τὴν δὲ 

δοκὸν τὴν ἐν τῷ ἰδίῳ ὀφθαλμῷ οὐ 

κατανοεῖς; 42 ἢ πῶς δύνασαι λέγειν τῷ 

ἀδελφῷ σου, ἀδελφέ, ἄφες ἐκβάλω τὸ 

κάρφος τὸ ἐν τῷ ὀφθαλμῷ σου, αὐτὸς 

τὴν ἐν τῷ ὀφθαλμῷ σοῦ δοκὸν οὐ 

βλέπων; ὑποκριτά, ἔκβαλε πρῶτον 

τὴν δοκὸν ἐκ τοῦ ὀφθαλμοῦ σοῦ, καὶ 

τότε διαβλέψεις ἐκβαλεῖν τὸ κάρφος 

τὸ ἐν τῷ ὀφθαλμῷ τοῦ ἀδελφοῦ σου. 43 

Οὐ γάρ ἐστι δένδρον καλὸν ποιοῦν 



 82 

καρπὸν σαπρόν, οὐδὲ δένδρον σαπρὸν 

ποιοῦν καρπὸν καλόν· 44 ἕκαστον γὰρ 

δένδρον ἐκ τοῦ ἰδίου καρποῦ 

γινώσκεται. οὐ γὰρ ἐξ ἀκανθῶν 

συλλέγουσι σῦκα, οὐδὲ ἐκ βάτου 

τρυγῶσι σταφυλὴν. 45 ὁ ἀγαθὸς 

ἄνθρωπος ἐκ τοῦ ἀγαθοῦ θησαυροῦ 

τῆς καρδίας αὐτοῦ προφέρει τὸ 

ἀγαθόν, καὶ ὁ πονηρὸς ἄνθρωπος ἐκ 

τοῦ πονηροῦ θησαυροῦ τῆς καρδίας 

αὐτοῦ προφέρει τὸ πονηρόν· ἐκ γὰρ 

τοῦ περισσεύματος τῆς καρδίας λαλεῖ 

τὸ στόμα αὐτοῦ.  
  

Τῌ ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 46 - 49, ζ΄ 1 
Εἶπεν ὁ Κύριος· Τί με καλεῖτε, Κύριε 

Κύριε, καὶ οὐ ποιεῖτε ἃ λέγω; 47 πᾶς ὁ 

ἐρχόμενος πρός με καὶ ἀκούων μου 

τῶν λόγων καὶ ποιῶν αὐτούς, 

ὑποδείξω ὑμῖν τίνι ἐστὶν ὅμοιος· 48 

ὅμοιός ἐστιν ἀνθρώπῳ οἰκοδομοῦντι 

οἰκίαν ὃς καὶ ἔσκαψε καὶ ἐβάθυνε καὶ 

ἔθηκε θεμέλιον ἐπὶ τὴν πέτραν· 

πλημμύρας δὲ γενομένης 

προσέρρηξεν ὁ ποταμὸς τῇ οἰκίᾳ 

ἐκείνῃ, καὶ οὐκ ἴσχυσε σαλεῦσαι 

αὐτὴν· τεθεμελίωτο γὰρ ἐπὶ τὴν 

πέτραν. 49 ὁ δὲ ἀκούσας καὶ μὴ 

ποιήσας ὅμοιός ἐστιν ἀνθρώπῳ 

οἰκοδομήσαντι οἰκίαν ἐπὶ τὴν γῆν 

χωρὶς θεμελίου· ᾗ προσέρρηξεν ὁ 

ποταμός, καὶ εὐθὺς ἔπεσε, καὶ ἐγένετο 

τὸ ῥῆγμα τῆς οἰκίας ἐκείνης μέγα. 

Ἐπεὶ δέ ἐπλήρωσε πάντα τὰ ῥήματα 

αὐτοῦ εἰς τὰς ἀκοὰς τοῦ λαοῦ, 

εἰσῆλθεν εἰς Καπερναούμ.  
  

Τῌ ΠΕΜΠΤῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ζ΄ 17 - 30 

Τῷ καιρῷ ἐκείνῳ, ἐξῆλθεν ὁ λόγος τοῦ 

Ἰησοῦ ἐν ὅλῃ τῇ Ἰουδαίᾳ καὶ ἐν πάσῃ 

τῇ περιχώρῳ. 18 Καὶ ἀπήγγειλαν 

Ἰωάννῃ οἱ μαθηταὶ αὐτοῦ περὶ 

πάντων τῶν ἔργων αὐτοῦ. 19 καὶ 

προσκαλεσάμενος δύο τινὰς τῶν 

μαθητῶν αὐτοῦ ὁ Ἰωάννης ἔπεμψε 

πρὸς τὸν Ἰησοῦν λέγων· Σὺ εἶ ὁ 

ἐρχόμενος ἢ ἕτερον προσδοκῶμεν; 20 

παραγενόμενοι δὲ πρὸς αὐτὸν οἱ 

ἄνδρες εἶπον· Ἰωάννης ὁ βαπτιστὴς 

ἀπέστειλεν ἡμᾶς πρὸς σὲ λέγων· σὺ εἶ 

ὁ ἐρχόμενος ἢ ἕτερον προσδοκῶμεν; 21 

ἐν αὐτῇ δὲ τῇ ὥρᾳ ἐθεράπευσε 

πολλοὺς ἀπὸ νόσων καὶ μαστίγων καὶ 

πνευμάτων πονηρῶν, καὶ τυφλοῖς 

πολλοῖς ἐχαρίσατο τὸ βλέπειν. 22 καὶ 

ἀποκριθεὶς ὁ Ἰησοῦς εἶπεν αὐτοῖς· 

Πορευθέντες ἀπαγγείλατε Ἰωάννῃ ἃ 

εἴδετε καὶ ἠκούσατε· τυφλοὶ 

ἀναβλέπουσι καὶ χωλοὶ περιπατοῦσι, 

λεπροὶ καθαρίζονται, κωφοὶ ἀκούουσι, 

νεκροὶ ἐγείρονται, πτωχοὶ 

εὐαγγελίζονται· 23 καὶ μακάριός ἐστιν 

ὃς ἐὰν μὴ σκανδαλισθῇ ἐν ἐμοί. 24 

Ἀπελθόντων δὲ τῶν μαθητῶν 

Ἰωάννου ἤρξατο λέγειν πρὸς τοὺς 

ὄχλους περὶ Ἰωάννου· Τί ἐξεληλύθατε 

εἰς τὴν ἔρημον θεάσασθαι; κάλαμον 

ὑπὸ ἀνέμου σαλευόμενον; 25 ἀλλὰ τί 

ἐξεληλύθατε ἰδεῖν; ἄνθρωπον ἐν 

μαλακοῖς ἱματίοις ἠμφιεσμένον; ἰδοὺ 

οἱ ἐν ἱματισμῷ ἐνδόξῳ καὶ τρυφῇ 

ὑπάρχοντες ἐν τοῖς βασιλείοις εἰσίν. 26 

ἀλλὰ τί ἐξεληλύθατε ἰδεῖν; προφήτην· 

ναί λέγω ὑμῖν, καὶ περισσότερον 

προφήτου. 27 οὗτός ἐστι περὶ οὗ 

γέγραπται, ἰδοὺ ἐγὼ ἀποστέλλω τὸν 

ἄγγελόν μου πρὸ προσώπου σου, ὃς 

κατασκευάσει τὴν ὁδόν σου 



 83 

ἔμπροσθέν σου. 28 λέγω γὰρ ὑμῖν, 

μείζων ἐν γεννητοῖς γυναικῶν 

προφήτης Ἰωάννου τοῦ βαπτιστοῦ 

οὐδείς ἐστιν· ὁ δὲ μικρότερος ἐν τῇ 

βασιλείᾳ τοῦ Θεοῦ μείζων αὐτοῦ ἐστι. 
29 καὶ πᾶς ὁ λαὸς ἀκούσας καὶ οἱ 

τελῶναι ἐδικαίωσαν τὸν Θεόν, 

βαπτισθέντες τὸ βάπτισμα Ἰωάννου· 30 

οἱ δὲ Φαρισαῖοι καὶ οἱ νομικοὶ τὴν 

βουλὴν τοῦ Θεοῦ ἠθέτησαν εἰς 

ἑαυτούς, μὴ βαπτισθέντες ὑπ' αὐτοῦ.  
  

Τῌ ΠΑΡΑΣΚΕΥῌ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ζ΄ 31 - 35 

Εἶπεν ὁ Κύριος· Τίνι ὁμοιώσω τοὺς 

ἀνθρώπους τῆς γενεᾶς ταύτης, καὶ 

τίνι εἰσὶν ὅμοιοι; 32 ὅμοιοί εἰσι παιδίοις 

τοῖς ἐν ἀγορᾷ καθημένοις καὶ 

προσφωνοῦσιν ἀλλήλοις καὶ 

λέγουσιν· ηὐλήσαμεν ὑμῖν, καὶ οὐκ 

ὠρχήσασθε, ἐθρηνήσαμεν ὑμῖν, καὶ 

οὐκ ἐκλαύσατε. 33 ἐλήλυθε γὰρ 

Ἰωάννης ὁ βαπτιστὴς μήτε ἄρτον 

ἐσθίων μήτε οἶνον πίνων, καὶ λέγετε, 

δαιμόνιον ἔχει. 34 ἐλήλυθεν ὁ υἱὸς τοῦ 

ἀνθρώπου ἐσθίων καὶ πίνων, καὶ 

λέγετε· ἰδοὺ ἄνθρωπος φάγος καὶ 

οἰνοπότης, φίλος τελωνῶν καὶ 

ἁμαρτωλῶν. 35 καὶ ἐδικαιώθη ἡ σοφία 

ἀπὸ τῶν τέκνων αὐτῆς πάντων.  
  

Τῼ ΣΑΒΒΑΤῼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ε΄ 27 - 32 

Τῷ καιρῷ ἐκείνῳ, παράγων ὁ Ἰησοῦς 

ἐθεάσατο τελώνην ὀνόματι Λευῒν, 

καθήμενον ἐπὶ τὸ τελώνιον, καὶ εἶπεν 

αὐτῷ· Ἀκολούθει μοι. 28 καὶ καταλιπὼν 

ἅπαντα ἀναστὰς ἠκολούθησεν αὐτῷ. 
29 καὶ ἐποίησε δοχὴν μεγάλην Λευῒς 

αὐτῷ ἐν τῇ οἰκίᾳ αὐτοῦ, καὶ ἦν ὄχλος 

τελωνῶν πολὺς καὶ ἄλλων οἳ ἦσαν 

μετ' αὐτῶν κατακείμενοι. 30 καὶ 

ἐγόγγυζον οἱ γραμματεῖς αὐτῶν καὶ οἱ 

Φαρισαῖοι πρὸς τοὺς μαθητὰς αὐτοῦ 

λέγοντες· Διατί μετὰ τῶν τελωνῶν καὶ 

ἁμαρτωλῶν ἐσθίετε καὶ πίνετε; 31 καὶ 

ἀποκριθεὶς ὁ Ἰησοῦς εἶπε πρὸς αὐτούς· 

Οὐ χρείαν ἔχουσιν οἱ ὑγιαίνοντες 

ἰατροῦ, ἀλλ' οἱ κακῶς ἔχοντες· 32 οὐκ 

ἐλήλυθα καλέσαι δικαίους, ἀλλὰ 

ἁμαρτωλοὺς εἰς μετάνοιαν.  
  

ΚΥΡΙΑΚῌ ΤΡΙΤῌ 
Ἐκ τοῦ κατὰ Λουκᾶν 

ζ΄ 11 - 16 

Τῷ καιρῷ ἐκείνῳ, ἐπορεύετο ὁ Ἰησοῦς 

εἰς πόλιν καλουμένην Ναΐν· καὶ 

συνεπορεύοντο αὐτῷ οἱ μαθηταὶ 

αὐτοῦ ἱκανοὶ καὶ ὄχλος πολύς. 12 ὡς δὲ 

ἤγγισε τῇ πύλῃ τῆς πόλεως, καὶ ἰδοὺ 

ἐξεκομίζετο τεθνηκὼς υἱὸς μονογενὴς 

τῇ μητρὶ αὐτοῦ, καὶ αὕτη ἦν χήρα, καὶ 

ὄχλος τῆς πόλεως ἱκανὸς ἦν σὺν αὐτῇ. 
13 καὶ ἰδὼν αὐτὴν ὁ Κύριος 

ἐσπλαγχνίσθη ἐπ' αὐτῇ καὶ εἶπεν 

αὐτῇ· Μὴ κλαῖε· 14 καὶ προσελθὼν 

ἥψατο τῆς σοροῦ, οἱ δὲ βαστάζοντες 

ἔστησαν, καὶ εἶπε· Νεανίσκε, σοὶ λέγω, 

ἐγέρθητι. 15 καὶ ἀνεκάθισεν ὁ νεκρὸς 

καὶ ἤρξατο λαλεῖν, καὶ ἔδωκεν αὐτὸν 

τῇ μητρὶ αὐτοῦ. 16 ἔλαβε δὲ φόβος 

πάντας, καὶ ἐδόξαζον τὸν Θεὸν, 

λέγοντες ὅτι Προφήτης μέγας 

ἠγήγερται ἐν ἡμῖν, καὶ ὅτι ἐπεσκέψατο 

ὁ Θεὸς τὸν λαὸν αὐτοῦ.  
  

Τῌ ΔΕΥΤΕΡᾼ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ζ΄ 36 - 50 

Τῷ καιρῷ ἐκείνῳ, ἠρώτα τις τῶν 

Φαρισαίων τὸν Ἰησοῦν ἵνα φάγῃ μετ' 

αὐτοῦ· καὶ εἰσελθὼν εἰς τὴν οἰκίαν τοῦ 

Φαρισαίου ἀνεκλίθη. 37 καὶ ἰδοὺ γυνὴ 

ἐν τῇ πόλει ἥτις ἦν ἁμαρτωλός, καὶ 

ἐπιγνοῦσα ὅτι ἀνάκειται ἐν τῇ οἰκίᾳ 

τοῦ Φαρισαίου, κομίσασα ἀλάβαστρον 



 84 

μύρου 38 καὶ στᾶσα ὀπίσω παρὰ τοὺς 

πόδας αὐτοῦ κλαίουσα, ἤρξατο 

βρέχειν τοὺς πόδας αὐτοῦ τοῖς 

δάκρυσι καὶ ταῖς θριξὶ τῆς κεφαλῆς 

αὐτῆς ἐξέμασσε, καὶ κατεφίλει τοὺς 

πόδας αὐτοῦ καὶ ἤλειφε τῷ μύρῳ. 39 

ἰδὼν δὲ ὁ Φαρισαῖος ὁ καλέσας αὐτὸν 

εἶπεν ἐν ἑαυτῷ λέγων· Οὗτος εἰ ἦν 

προφήτης, ἐγίνωσκεν ἂν τίς καὶ 

ποταπὴ ἡ γυνὴ ἥτις ἅπτεται αὐτοῦ, ὅτι 

ἁμαρτωλός ἐστι. 40 καὶ ἀποκριθεὶς ὁ 

Ἰησοῦς εἶπε πρὸς αὐτόν· Σίμων, ἔχω 

σοί τι εἰπεῖν. ὁ δέ φησί· Διδάσκαλε, 

εἰπέ. 41 δύο χρεοφειλέται ἦσαν 

δανειστῇ τινι· ὁ εἷς ὤφειλε δηνάρια 

πεντακόσια, ὁ δὲ ἕτερος πεντήκοντα. 
42 μὴ ἐχόντων δὲ αὐτῶν ἀποδοῦναι, 

ἀμφοτέροις ἐχαρίσατο. τίς οὖν αὐτῶν, 

εἰπέ, πλεῖον ἀγαπήσει αὐτόν; 43 

ἀποκριθεὶς δὲ ὁ Σίμων εἶπεν· 

Ὑπολαμβάνω ὅτι ᾧ τὸ πλεῖον 

ἐχαρίσατο. ὁ δὲ εἶπεν αὐτῷ· Ὀρθῶς 

ἔκρινας. 44 καὶ στραφεὶς πρὸς τὴν 

γυναῖκα τῷ Σίμωνι ἔφη· Βλέπεις 

ταύτην τὴν γυναῖκα; εἰσῆλθόν σου εἰς 

τὴν οἰκίαν, ὕδωρ ἐπὶ τοὺς πόδας μου 

οὐκ ἔδωκας· αὕτη δὲ τοῖς δάκρυσιν 

ἔβρεξέ μου τοὺς πόδας καὶ ταῖς θριξὶ 

τῆς κεφαλῆς αὐτῆς ἐξέμαξε. 45 φίλημά 

μοι οὐκ ἔδωκας· αὕτη δὲ ἀφ' ἧς 

εἰσῆλθεν οὐ διέλιπε καταφιλοῦσά μου 

τοὺς πόδας. 46 ἐλαίῳ τὴν κεφαλήν μου 

οὐκ ἤλειψας· αὕτη δὲ μύρῳ ἤλειψέ μου 

τοὺς πόδας. 47 οὗ χάριν λέγω σοι, 

ἀφέωνται αἱ ἁμαρτίαι αὐτῆς αἱ 

πολλαί, ὅτι ἠγάπησε πολύ· ᾧ δὲ 

ὀλίγον ἀφίεται, ὀλίγον ἀγαπᾷ. 48 εἶπε 

δὲ αὐτῇ· Ἀφέωνταί σου αἱ ἁμαρτίαι. 49 

καὶ ἤρξαντο οἱ συνανακείμενοι λέγειν 

ἐν ἑαυτοῖς· Τίς οὗτός ἐστιν ὃς καὶ 

ἁμαρτίας ἀφίησιν; 50 εἶπε δὲ πρὸς τὴν 

γυναῖκα· Ἡ πίστις σου σέσωκέ σε· 

πορεύου εἰς εἰρήνην.  

  
Τῌ ΤΡΙΤῌ ΤΗΣ Δ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
η΄ 1 - 3 

Τῷ καιρῷ ἐκείνῳ, ἐπορεὐετο ὁ Ἰησοῦς 

κατὰ πόλιν καὶ κώμην κηρύσσων καὶ 

εὐαγγελιζόμενος τὴν βασιλείαν τοῦ 

Θεοῦ, καὶ οἱ δώδεκα σὺν αὐτῷ, 2 καὶ 

γυναῖκές τινες αἳ ἦσαν 

τεθεραπευμέναι ἀπὸ νόσων καὶ 

μαστίγων καὶ πνευμάτων πονηρῶν 

καὶ ἀσθενειῶν, Μαρία ἡ καλουμένη 

Μαγδαληνή, ἀφ' ἧς δαιμόνια ἑπτὰ 

ἐξεληλύθει, 3 καὶ Ἰωάννα γυνὴ Χουζᾶ 

ἐπιτρόπου Ἡρῴδου καὶ Σουσάννα καὶ 

ἕτεραι πολλαί, αἵτινες διηκόνουν αὐτῷ 

ἀπὸ τῶν ὑπαρχόντων αὐταῖς.  
  

Τῌ ΤΕΤΑΡΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

η΄ 22 - 25 

Τῷ καιρῷ ἐκείνῳ, ἐνέβη ὁ Ἰησοῦς εἰς 

πλοῖον καὶ οἱ μαθηταὶ αὐτοῦ, καὶ εἶπε 

πρὸς αὐτούς· Διέλθωμεν εἰς τὸ πέραν 

τῆς λίμνης· καὶ ἀνήχθησαν. 23 

πλεόντων δὲ αὐτῶν ἀφύπνωσε. καὶ 

κατέβη λαῖλαψ ἀνέμου εἰς τὴν λίμνην, 

καὶ συνεπληροῦντο καὶ ἐκινδύνευον. 24 

προσελθόντες δὲ διήγειραν αὐτὸν 

λέγοντες· Ἐπιστάτα ἐπιστάτα, 

ἀπολλύμεθα! ὁ δὲ ἐγερθεὶς ἐπετίμησε 

τῷ ἀνέμῳ καὶ τῷ κλύδωνι τοῦ ὕδατος, 

καὶ ἐπαύσαντο, καὶ ἐγένετο γαλήνη. 25 

εἶπε δὲ αὐτοῖς· Ποῦ ἐστιν ἡ πίστις 

ὑμῶν; φοβηθέντες δὲ ἐθαύμασαν 

λέγοντες πρὸς ἀλλήλους· Τίς ἄρα 

οὗτός ἐστιν, ὅτι καὶ τοῖς ἀνέμοις 

ἐπιτάσσει καὶ τῷ ὕδατι, καὶ 

ὑπακούουσιν αὐτῷ; 
  



 85 

Τῌ ΠΕΜΠΤῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 7 - 11 

Τῷ καιρῷ ἐκείνῳ, ἤκουσε Ἡρῴδης ὁ 

τετράρχης τὰ γενόμενα ὑπὸ τοῦ Ἰησοῦ 

πάντα, καὶ διηπόρει διὰ τὸ λέγεσθαι 

ὑπό τινων ὅτι Ἰωάννης ἠγήγερται ἐκ 

τῶν νεκρῶν, 8 ὑπό τινων δὲ ὅτι Ἠλίας 

ἐφάνη, ἄλλων δὲ ὅτι προφήτης τις τῶν 

ἀρχαίων ἀνέστη. 9 καὶ εἶπεν Ἡρῴδης· 

Ἰωάννην ἐγὼ ἀπεκεφάλισα· τίς δέ 

ἐστιν οὗτος περὶ οὗ ἐγὼ ἀκούω 

τοιαῦτα; καὶ ἐζήτει ἰδεῖν αὐτόν. 10 Καὶ 

ὑποστρέψαντες οἱ ἀπόστολοι 

διηγήσαντο αὐτῷ ὅσα ἐποίησαν. καὶ 

παραλαβὼν αὐτοὺς ὑπεχώρησε κατ' 

ἰδίαν εἰς τόπον ἔρημον πόλεως 

καλουμένης Βηθσαϊδά. 11 οἱ δὲ ὄχλοι 

γνόντες ἠκολούθησαν αὐτῷ, καὶ 

δεξάμενος αὐτοὺς ἐλάλει αὐτοῖς περὶ 

τῆς βασιλείας τοῦ Θεοῦ, καὶ τοὺς 

χρείαν ἔχοντας θεραπείας ἰᾶτο.  
  

Τῌ ΠΑΡΑΣΚΕΥῌ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 12 - 18 

Τῷ καιρῷ ἐκείνῳ, προσελθόντες τῷ 

Ἰησοῦ οἱ δώδεκα μαθηταὶ αὐτοῦ εἶπον 

αὐτῷ· Ἀπόλυσον τὸν ὄχλον, ἵνα 

πορευθέντες εἰς τὰς κύκλῳ κώμας καὶ 

τοὺς ἀγροὺς καταλύσωσι καὶ εὕρωσι 

ἐπισιτισμόν, ὅτι ὧδε ἐν ἐρήμῳ τόπῳ 

ἐσμέν. 13 εἶπε δὲ πρὸς αὐτούς· Δότε 

αὐτοῖς ὑμεῖς φαγεῖν. οἱ δὲ εἶπον· Οὐκ 

εἰσὶν ἡμῖν πλεῖον ἢ πέντε ἄρτοι καὶ 

ἰχθύες δύο, εἰ μήτι πορευθέντες ἡμεῖς 

ἀγοράσομεν εἰς πάντα τὸν λαὸν 

τοῦτον βρώματα· 14 ἦσαν γὰρ ὡσεὶ 

ἄνδρες πεντακισχίλιοι. εἶπε δὲ πρὸς 

τοὺς μαθητὰς αὐτοῦ· Κατακλίνατε 

αὐτοὺς κλισίας ἀνὰ πεντήκοντα. 15 καὶ 

ἐποίησαν οὕτω καὶ ἀνέκλιναν 

ἅπαντας. 16 λαβὼν δὲ τοὺς πέντε 

ἄρτους καὶ τοὺς δύο ἰχθύας, 

ἀναβλέψας εἰς τὸν οὐρανὸν 

εὐλόγησεν αὐτοὺς καὶ κατέκλασε, καὶ 

ἐδίδου τοῖς μαθηταῖς παραθεῖναι τῷ 

ὄχλῳ. 17 καὶ ἔφαγον καὶ ἐχορτάσθησαν 

πάντες, καὶ ἤρθη τὸ περισσεῦσαν 

αὐτοῖς κλασμάτων κόφινοι δώδεκα. 18 

Καὶ ἐγένετο ἐν τῷ εἶναι αὐτὸν 

προσευχόμενον κατὰ μόνας, συνῆσαν 

αὐτῷ οἱ μαθηταί αὐτοῦ.  
  

Τῼ ΣΑΒΒΑΤῼ ΤΗΣ Δ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

στ΄ 1 - 10 

Τῷ καιρῷ ἐκείνῳ, ἐπορεύετο ὁ Ἰησοῦς 

τοῖς σάββασι διὰ τῶν σπορίμων· καὶ 

ἔτιλλον οἱ μαθηταὶ αὐτοῦ τοὺς 

στάχυας καὶ ἤσθιον ψώχοντες ταῖς 

χερσί. 2 τινὲς δὲ τῶν Φαρισαίων εἶπον 

αὐτοῖς· Τί ποιεῖτε ὃ οὐκ ἔξεστι ποιεῖν 

ἐν τοῖς σάββασι; 3 καὶ ἀποκριθεὶς πρὸς 

αὐτοὺς εἶπεν ὁ Ἰησοῦς· Οὐδὲ τοῦτο 

ἀνέγνωτε ὃ ἐποίησε Δαυῒδ ὁπότε 

ἐπείνασεν αὐτὸς καὶ οἱ μετ' αὐτοῦ 

ὄντες; 4 ὡς εἰσῆλθεν εἰς τὸν οἶκον τοῦ 

Θεοῦ καὶ τοὺς ἄρτους τῆς προθέσεως 

ἔλαβε καὶ ἔφαγε, καὶ ἔδωκε καὶ τοῖς 

μετ' αὐτοῦ, οὓς οὐκ ἔξεστι φαγεῖν εἰ 

μὴ μόνους τοὺς ἱερεῖς; 5 καὶ ἔλεγεν 

αὐτοῖς ὅτι κύριός ἐστιν ὁ υἱὸς τοῦ 

ἀνθρώπου καὶ τοῦ σαββάτου. 6 

Ἐγένετο δὲ καὶ ἐν ἑτέρῳ σαββάτῳ 

εἰσελθεῖν αὐτὸν εἰς τὴν συναγωγὴν 

καὶ διδάσκειν· καὶ ἦν ἐκεῖ ἄνθρωπος, 

καὶ ἡ χεὶρ αὐτοῦ ἡ δεξιὰ ἦν ξηρά. 7 

Παρετήρουν δὲ οἱ γραμματεῖς καὶ οἱ 

Φαρισαῖοι εἰ ἐν τῷ σαββάτῳ 

θεραπεύσει, ἵνα εὕρωσι κατηγορίαν 

αὐτοῦ. 8 αὐτὸς δὲ ᾔδει τοὺς 

διαλογισμοὺς αὐτῶν, καὶ εἶπε τῷ 

ἀνθρώπῳ τῷ ξηρὰν ἔχοντι τὴν χεῖρα· 

Ἔγειρε καὶ στῆθι εἰς τὸ μέσον· ὁ δὲ 

ἀναστὰς ἔστη. 9 εἶπεν οὖν ὁ Ἰησοῦς 

πρὸς αὐτούς· Ἐπερωτήσω ὑμᾶς τὶ 



 86 

ἔξεστι τοῖς σάββασιν, ἀγαθοποιῆσαι ἢ 

κακοποιῆσαι, ψυχὴν σῶσαι ἢ 

ἀποκτεῖναι; 10 καὶ περιβλεψάμενος 

πάντας αὐτοὺς εἶπεν αὐτῷ· Ἔκτεινον 

τὴν χεῖρά σου. ὁ δὲ ἐποίησε, καὶ 

ἀπεκατεστάθη ἡ χεὶρ αὐτοῦ ὑγιής ὡς 

ἡ ἄλλη.  
  

ΚΥΡΙΑΚῌ ΤΕΤΑΡΤῌ 
Ἐκ τοῦ κατὰ Λουκᾶν 

η΄ 5 - 15 

Εἶπεν ὁ Κύριος τὴν παραβολὴν 

ταύτην· Ἐξῆλθεν ὁ σπείρων τοῦ 

σπεῖραι τὸν σπόρον αὐτοῦ. καὶ ἐν τῷ 

σπείρειν αὐτὸν ὃ μὲν ἔπεσε παρὰ τὴν 

ὁδόν, καὶ κατεπατήθη, καὶ τὰ πετεινὰ 

τοῦ οὐρανοῦ κατέφαγεν αὐτό· 6 καὶ 

ἕτερον ἔπεσεν ἐπὶ τὴν πέτραν, καὶ 

φυὲν ἐξηράνθη διὰ τὸ μὴ ἔχειν 

ἰκμάδα· 7 καὶ ἕτερον ἔπεσεν ἐν μέσῳ 

τῶν ἀκανθῶν, καὶ συμφυεῖσαι αἱ 

ἄκανθαι ἀπέπνιξαν αὐτό. 8 καὶ ἕτερον 

ἔπεσεν εἰς τὴν γῆν τὴν ἀγαθήν, καὶ 

φυὲν ἐποίησε καρπὸν 

ἑκατονταπλασίονα. ταῦτα λέγων 

ἐφώνει· Ὁ ἔχων ὦτα ἀκούειν ἀκουέτω. 
9 Ἐπηρώτων δὲ αὐτὸν οἱ μαθηταὶ 

αὐτοῦ λέγοντες· Τίς εἴη ἡ παραβολή 

αὕτη;. 10 ὁ δὲ εἶπεν· Ὑμῖν δέδοται 

γνῶναι τὰ μυστήρια τῆς βασιλείας τοῦ 

Θεοῦ, τοῖς δὲ λοιποῖς ἐν παραβολαῖς, 

ἵνα βλέποντες μὴ βλέπωσι καὶ 

ἀκούοντες μὴ συνιῶσιν. 11 Ἔστι δὲ 

αὕτη ἡ παραβολή· ὁ σπόρος ἐστὶν ὁ 

λόγος τοῦ Θεοῦ· 12 οἱ δὲ παρὰ τὴν ὁδόν 

εἰσιν οἱ ἀκούσαντες, εἶτα ἔρχεται ὁ 

διάβολος καὶ αἴρει τὸν λόγον ἀπὸ τῆς 

καρδίας αὐτῶν, ἵνα μὴ πιστεύσαντες 

σωθῶσιν. 13 οἱ δὲ ἐπὶ τῆς πέτρας οἳ 

ὅταν ἀκούσωσι, μετὰ χαρᾶς δέχονται 

τὸν λόγον, καὶ οὗτοι ῥίζαν οὐκ 

ἔχουσιν, οἳ πρὸς καιρὸν πιστεύουσι 

καὶ ἐν καιρῷ πειρασμοῦ ἀφίστανται. 14 

τὸ δὲ εἰς τὰς ἀκάνθας πεσόν, οὗτοί 

εἰσιν οἱ ἀκούσαντες, καὶ ὑπὸ μεριμνῶν 

καὶ πλούτου καὶ ἡδονῶν τοῦ βίου 

πορευόμενοι συμπνίγονται καὶ οὐ 

τελεσφοροῦσι. 15 τὸ δὲ ἐν τῇ καλῇ γῇ, 

οὗτοί εἰσιν οἵτινες ἐν καρδίᾳ καλῇ καὶ 

ἀγαθῇ ἀκούσαντες τὸν λόγον 

κατέχουσι καὶ καρποφοροῦσιν ἐν 

ὑπομονῇ. Ὁ ἔχων ὦτα ἀκούειν 

ἀκουέτω.  
  

Τῌ ΔΕΥΤΕΡᾼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 18 - 22 

Τῷ καιρῷ ἐκείνῳ, ἐγένετο ἐν τῷ εἶναι 

τὸν Ἰησοῦν προσευχόμενον κατὰ 

μόνας, συνῆσαν αὐτῷ οἱ μαθηταί, καὶ 

ἐπηρώτησεν αὐτοὺς λέγων· Τίνα με 

λέγουσιν οἱ ὄχλοι εἶναι; 19 οἱ δὲ 

ἀποκριθέντες εἶπον· Ἰωάννην τὸν 

βαπτιστήν, ἄλλοι δὲ Ἠλίαν, ἄλλοι δὲ 

ὅτι προφήτης τις τῶν ἀρχαίων ἀνέστη. 
20 εἶπε δὲ αὐτοῖς· Ὑμεῖς δὲ τίνα με 

λέγετε εἶναι; ἀποκριθεὶς δὲ Πέτρος 

εἶπε· Τὸν Χριστὸν τοῦ Θεοῦ. 21 ὁ δὲ 

ἐπιτιμήσας αὐτοῖς παρήγγειλε μηδενὶ 

λέγειν τοῦτο, 22 εἰπὼν ὅτι Δεῖ τὸν υἱὸν 

τοῦ ἀνθρώπου πολλὰ παθεῖν καὶ 

ἀποδοκιμασθῆναι ἀπὸ τῶν 

πρεσβυτέρων καὶ ἀρχιερέων καὶ 

γραμματέων, καὶ ἀποκτανθῆναι, καὶ 

τῇ τρίτῃ ἡμέρᾳ ἐγερθῆναι.  
  

Τῌ ΤΡΙΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 23 - 27 

Εἶπεν ὁ Κύριος τοῖς ἑαὐτοῦ Μαθηταῖς· 

Εἴ τις θέλει ὀπίσω μου ἐλθεῖν, 

ἀπαρνησάσθω ἑαυτὸν καὶ ἀράτω τὸν 

σταυρὸν αὐτοῦ καθ' ἡμέραν, καὶ 

ἀκολουθείτω μοι. 24 ὃς γὰρ ἂν θέλῃ 

τὴν ψυχὴν αὐτοῦ σῶσαι, ἀπολέσει 

αὐτήν· ὃς δ' ἂν ἀπολέσῃ τὴν ψυχὴν 

αὐτοῦ ἕνεκεν ἐμοῦ, οὗτος σώσει 



 87 

αὐτήν. 25 τί γὰρ ὠφελεῖται ἄνθρωπος 

κερδήσας τὸν κόσμον ὅλον, ἑαυτὸν δὲ 

ἀπολέσας ἢ ζημιωθείς; 26 ὃς γὰρ ἐὰν 

ἐπαισχυνθῇ με καὶ τοὺς ἐμοὺς λόγους, 

τοῦτον ὁ υἱὸς τοῦ ἀνθρώπου 

ἐπαισχυνθήσεται ὅταν ἔλθῃ ἐν τῇ 

δόξῃ αὐτοῦ καὶ τοῦ πατρὸς καὶ τῶν 

ἁγίων ἀγγέλων. 27 λέγω δὲ ὑμῖν 

ἀληθῶς, εἰσί τινες τῶν ὧδε 

ἑστηκότων, οἳ οὐ μὴ γεύσωνται 

θανάτου ἕως ἂν ἴδωσι τὴν βασιλείαν 

τοῦ Θεοῦ.  
  

Τῌ ΤΕΤΑΡΤῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 44 - 50 

Εἶπεν ὁ Κύριος τοῖς ἑαὐτοῦ Μαθηταῖς· 

Θέσθε ὑμεῖς εἰς τὰ ὦτα ὑμῶν τοὺς 

λόγους τούτους· ὁ γὰρ υἱὸς τοῦ 

ἀνθρώπου μέλλει παραδίδοσθαι εἰς 

χεῖρας ἀνθρώπων. 45 οἱ δὲ ἠγνόουν τὸ 

ῥῆμα τοῦτο, καὶ ἦν 

παρακεκαλυμμένον ἀπ' αὐτῶν ἵνα μὴ 

αἴσθωνται αὐτό, καὶ ἐφοβοῦντο 

ἐρωτῆσαι αὐτὸν περὶ τοῦ ῥήματος 

τούτου. 46 Εἰσῆλθε δὲ διαλογισμὸς ἐν 

αὐτοῖς, τὸ τίς ἂν εἴη μείζων αὐτῶν. 47 ὁ 

δὲ Ἰησοῦς εἰδὼς τὸν διαλογισμὸν τῆς 

καρδίας αὐτῶν, ἐπιλαβόμενος παιδίον 

ἔστησεν αὐτὸ παρ' ἑαυτῷ. 48 καὶ εἶπεν 

αὐτοῖς· Ὃς ἐὰν δέξηται τοῦτο τὸ 

παιδίον ἐπὶ τῷ ὀνόματί μου, ἐμὲ 

δέχεται, καὶ ὃς ἐὰν ἐμὲ δέξηται, 

δέχεται τὸν ἀποστείλαντά με. ὁ γὰρ 

μικρότερος ἐν πᾶσιν ὑμῖν ὑπάρχων, 

οὗτός ἐστι μέγας. 49 Ἀποκριθεὶς δὲ ὁ 

Ἰωάννης εἶπεν· Ἐπιστάτα, εἴδομέν 

τινα ἐπὶ τῷ ὀνόματί σου ἐκβάλλοντα 

δαιμόνια, καὶ ἐκωλύσαμεν αὐτὸν, ὅτι 

οὐκ ἀκολουθεῖ μεθ' ἡμῶν. 50 καὶ εἶπεν 

πρὸς αὐτὸν ὁ Ἰησοῦς· Μὴ κωλύετε· οὐ 

γάρ ἔστι καθ' ὑμῶν· ὃς γὰρ οὐκ ἔστι 

καθ' ὑμῶν, ὑπὲρ ὑμῶν ἐστιν.  

  
Τῌ ΠΕΜΠΤῌ ΤΗΣ Ε΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
θ΄ 49 - 56 

Τῷ καιρῷ ἐκείνῳ,προσελθὼν τῷ Ἰησοῦ 

εἷς τῶν μαθητῶν αὐτοῦ, εἶπεν αὐτῷ· 

Ἐπιστάτα, εἴδομέν τινα ἐπὶ τῷ 

ὀνόματί σου ἐκβάλλοντα δαιμόνια, 

καὶ ἐκωλύσαμεν αὐτὸν, ὅτι οὐκ 

ἀκολουθεῖ μεθ' ἡμῶν. 50 καὶ εἶπεν πρὸς 

αὐτὸν ὁ Ἰησοῦς· Μὴ κωλύετε· οὐ γάρ 

ἔστι καθ' ὑμῶν· ὃς γὰρ οὐκ ἔστι καθ' 

ὑμῶν, ὑπὲρ ὑμῶν ἐστιν. 51 Ἐγένετο δὲ 

ἐν τῷ συμπληροῦσθαι τὰς ἡμέρας τῆς 

ἀναλήψεως αὐτοῦ καὶ αὐτὸς ἐστήριξε 

τὸ πρόσωπον αὐτοῦ τοῦ πορεύεσθαι 

εἰς Ἱερουσαλήμ, 52 καὶ ἀπέστειλεν 

ἀγγέλους πρὸ προσώπου αὐτοῦ. καὶ 

πορευθέντες εἰσῆλθον εἰς κώμην 

Σαμαρειτῶν, ὡστε ἑτοιμάσαι αὐτῷ· 53 

καὶ οὐκ ἐδέξαντο αὐτόν, ὅτι τὸ 

πρόσωπον αὐτοῦ ἦν πορευόμενον εἰς 

Ἱερουσαλήμ. 54 ἰδόντες δὲ οἱ μαθηταὶ 

αὐτοῦ Ἰάκωβος καὶ Ἰωάννης εἶπον· 

Κύριε, θέλεις εἴπωμεν πῦρ καταβῆναι 

ἀπὸ οὐρανοῦ καὶ ἀναλῶσαι αὐτούς, 

ὡς καὶ Ἠλίας ἐποίησε; 55 στραφεὶς δὲ 

ἐπετίμησεν αὐτοῖς καὶ εἶπεν· Οὐκ 

οἴδατε ποίου πνεύματός ἐστε ὑμεῖς· 56 

ὁ υἱὸς τοῦ ἀνθρώπου οὐκ ἦλθε ψυχὰς 

ἀνθρώπων ἀπολέσαι, ἀλλὰ σῶσαι. καὶ 

ἐπορεύθησαν εἰς ἑτέραν κώμην.  
  

Τῌ ΠΑΡΑΣΚΕΥῌ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ι΄ 1 - 15 

Τῷ καιρῷ ἐκείνῳ, ἀνέδειξεν ὁ Κύριος 

καὶ ἑτέρους ἑβδομήκοντα, καὶ 

ἀπέστειλεν αὐτοὺς ἀνὰ δύο πρὸ 

προσώπου αὐτοῦ εἰς πᾶσαν πόλιν καὶ 

τόπον οὗ ἤμελλεν αὐτὸς ἔρχεσθαι. 2 

ἔλεγεν οὖν πρὸς αὐτούς· Ὁ μὲν 

θερισμὸς πολύς, οἱ δὲ ἐργάται ὀλίγοι· 

δεήθητε οὖν τοῦ κυρίου τοῦ θερισμοῦ 



 88 

ὅπως ἐργάτας ἐκβάλῃ εἰς τὸν 

θερισμὸν αὐτοῦ. 3 ὑπάγετε· ἰδοὺ 

ἀποστέλλω ὑμᾶς ὡς ἄρνας ἐν μέσῳ 

λύκων. 4 μὴ βαστάζετε βαλάντιον, μὴ 

πήραν, μηδὲ ὑποδήματα, καὶ μηδένα 

κατὰ τὴν ὁδὸν ἀσπάσησθε. 5 εἰς ἣν δ' 

ἂν οἰκίαν εἰσέρχησθε, πρῶτον λέγετε· 

εἰρήνη τῷ οἴκῳ τούτῳ. 6 καὶ ἐὰν ᾖ ἐκεῖ 

υἱὸς εἰρήνης, ἐπαναπαύσεται ἐπ' 

αὐτὸν ἡ εἰρήνη ὑμῶν· εἰ δὲ μήγε, ἐφ' 

ὑμᾶς ἐπανακάμψει. 7 ἐν αὐτῇ δὲ τῇ 

οἰκίᾳ μένετε ἐσθίοντες καὶ πίνοντες 

τὰ παρ' αὐτῶν· ἄξιος γὰρ ὁ ἐργάτης 

τοῦ μισθοῦ αὐτοῦ ἐστι· μὴ 

μεταβαίνετε ἐξ οἰκίας εἰς οἰκίαν. 8 καὶ 

εἰς ἣν ἂν πόλιν εἰσέρχησθε καὶ 

δέχωνται ὑμᾶς, ἐσθίετε τὰ 

παρατιθέμενα ὑμῖν, 9 καὶ θεραπεύετε 

τοὺς ἐν αὐτῇ ἀσθενεῖς, καὶ λέγετε 

αὐτοῖς· ἤγγικεν ἐφ' ὑμᾶς ἡ βασιλεία 

τοῦ Θεοῦ. 10 εἰς ἣν δ' ἂν πόλιν 

εἰσέρχησθε καὶ μὴ δέχωνται ὑμᾶς, 

ἐξελθόντες εἰς τὰς πλατείας αὐτῆς 

εἴπατε· 11 καὶ τὸν κονιορτὸν τὸν 

κολληθέντα ἡμῖν ἀπὸ τῆς πόλεως 

ὑμῶν εἰς τοὺς πόδας ἡμῶν 

ἀπομασσόμεθα ὑμῖν· πλὴν τοῦτο 

γινώσκετε, ὅτι ἤγγικεν ἐφ' ὑμᾶς ἡ 

βασιλεία τοῦ Θεοῦ. 12 λέγω δὲ ὑμῖν ὅτι 

Σοδόμοις ἐν τῇ ἡμέρᾳ ἐκείνῃ 

ἀνεκτότερον ἔσται ἢ τῇ πόλει ἐκείνῃ. 13 

οὐαί σοι, Χοραζίν· οὐαί σοι, Βηθσαϊδά· 

ὅτι εἰ ἐν Τύρῳ καὶ Σιδῶνι ἐγένοντο αἱ 

δυνάμεις αἱ γενόμεναι ἐν ὑμῖν, πάλαι 

ἂν ἐν σάκκῳ καὶ σποδῷ καθήμενοι 

μετενόησαν. 14 πλὴν Τύρῳ καὶ Σιδῶνι 

ἀνεκτότερον ἔσται ἐν τῇ κρίσει ἢ ὑμῖν. 
15 καὶ σύ, Καπερναούμ, ἡ ἕως τοῦ 

οὐρανοῦ ὑψωθεῖσα, ἕως ᾅδου 

καταβιβασθήσῃ.  
  

Τῼ ΣΑΒΒΑΤῼ ΤΗΣ Ε΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ζ΄ 1 - - 10 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς Καπερναούμ. 2 Ἑκατοντάρχου δέ 

τινος δοῦλος κακῶς ἔχων ἤμελλε 

τελευτᾶν, ὃς ἦν αὐτῷ ἔντιμος. 3 

ἀκούσας δὲ περὶ τοῦ Ἰησοῦ ἀπέστειλε 

πρὸς αὐτὸν πρεσβυτέρους τῶν 

Ἰουδαίων, ἐρωτῶν αὐτὸν ὅπως ἐλθὼν 

διασώσῃ τὸν δοῦλον αὐτοῦ. 4 οἱ δὲ 

παραγενόμενοι πρὸς τὸν Ἰησοῦν 

παρεκάλουν αὐτὸν σπουδαίως, 

λέγοντες ὅτι Ἄξιός ἐστιν ᾧ παρέξει 

τοῦτο, 5 ἀγαπᾷ γὰρ τὸ ἔθνος ἡμῶν, καὶ 

τὴν συναγωγὴν αὐτὸς ᾠκοδόμησεν 

ἡμῖν. 6 ὁ δὲ Ἰησοῦς ἐπορεύετο σὺν 

αὐτοῖς. ἤδη δὲ αὐτοῦ οὐ μακρὰν 

ἀπέχοντος ἀπὸ τῆς οἰκίας ἔπεμψε 

πρὸς αὐτὸν ὁ ἑκατόνταρχος φίλους 

λέγων αὐτῷ· Κύριε, μὴ σκύλλου· οὐ 

γὰρ εἰμι ἱκανός ἵνα ὑπὸ τὴν στέγην 

μου εἰσέλθῃς· 7 διὸ οὐδὲ ἐμαυτὸν 

ἠξίωσα πρὸς σὲ ἐλθεῖν· ἀλλ' εἰπὲ 

λόγῳ, καὶ ἰαθήσεται ὁ παῖς μου. 8 καὶ 

γὰρ ἐγὼ ἄνθρωπός εἰμι ὑπὸ ἐξουσίαν 

τασσόμενος, ἔχων ὑπ' ἐμαυτὸν 

στρατιώτας, καὶ λέγω τούτῳ, 

πορεύθητι, καὶ πορεύεται, καὶ ἄλλῳ, 

ἔρχου, καὶ ἔρχεται, καὶ τῷ δούλῳ μου, 

ποίησον τοῦτο, καὶ ποιεῖ. 9 ἀκούσας δὲ 

ταῦτα ὁ Ἰησοῦς ἐθαύμασεν αὐτόν, καὶ 

στραφεὶς τῷ ἀκολουθοῦντι αὐτῷ ὄχλῳ 

εἶπε· Λέγω ὑμῖν, οὐδὲ ἐν τῷ Ἰσραὴλ 

τοσαύτην πίστιν εὗρον. 10 Καὶ 

ὑποστρέψαντες οἱ πεμφθέντες εἰς τὸν 

οἶκον εὗρον τὸν ἀσθενοῦντα δοῦλον 

ὑγιαίνοντα.  
  

ΚΥΡΙΑΚῌ ΠΕΜΠΤῌ 
Ἐκ τοῦ κατὰ Λουκᾶν 

ιστ΄ 19 - 31 

Εἶπεν ὁ Κύριος· Ἄνθρωπός τις ἦν 

πλούσιος, καὶ ἐνεδιδύσκετο πορφύραν 



 89 

καὶ βύσσον εὐφραινόμενος καθ' 

ἡμέραν λαμπρῶς. 20 Πτωχὸς δέ τις ἦν 

ὀνόματι Λάζαρος, ὃς ἐβέβλητο πρὸς 

τὸν πυλῶνα αὐτοῦ ἡλκωμένος 21 καὶ 

ἐπιθυμῶν χορτασθῆναι ἀπὸ τῶν 

ψιχίων τῶν πιπτόντων ἀπὸ τῆς 

τραπέζης τοῦ πλουσίου· ἀλλὰ καὶ οἱ 

κύνες ἐρχόμενοι ἐπέλειχον τὰ ἕλκη 

αὐτοῦ. 22 ἐγένετο δὲ ἀποθανεῖν τὸν 

πτωχὸν καὶ ἀπενεχθῆναι αὐτὸν ὑπὸ 

τῶν ἀγγέλων εἰς τὸν κόλπον Ἀβραάμ· 

ἀπέθανε δὲ καὶ ὁ πλούσιος καὶ ἐτάφη. 
23 καὶ ἐν τῷ ᾅδῃ ἐπάρας τοὺς 

ὀφθαλμοὺς αὐτοῦ, ὑπάρχων ἐν 

βασάνοις, ὁρᾷ Ἀβραὰμ ἀπὸ μακρόθεν 

καὶ Λάζαρον ἐν τοῖς κόλποις αὐτοῦ. 24 

καὶ αὐτὸς φωνήσας εἶπε· πάτερ 

Ἀβραάμ, ἐλέησόν με καὶ πέμψον 

Λάζαρον ἵνα βάψῃ τὸ ἄκρον τοῦ 

δακτύλου αὐτοῦ ὕδατος καὶ καταψύξῃ 

τὴν γλῶσσάν μου, ὅτι ὀδυνῶμαι ἐν τῇ 

φλογὶ ταύτῃ. 25 εἶπε δὲ Ἀβραάμ· 

τέκνον, μνήσθητι ὅτι ἀπέλαβες σὺ τὰ 

ἀγαθά σου ἐν τῇ ζωῇ σου, καὶ 

Λάζαρος ὁμοίως τὰ κακά· νῦν δὲ ὧδε 

παρακαλεῖται, σὺ δὲ ὀδυνᾶσαι· 26 καὶ 

ἐπὶ πᾶσι τούτοις μεταξὺ ἡμῶν καὶ 

ὑμῶν χάσμα μέγα ἐστήρικται, ὅπως οἱ 

θέλοντες διαβῆναι ἔνθεν πρὸς ὑμᾶς 

μὴ δύνωνται, μηδὲ οἱ ἐκεῖθεν πρὸς 

ἡμᾶς διαπερῶσιν. 27 εἶπε δέ· ἐρωτῶ οὖν 

σε, πάτερ, ἵνα πέμψῃς αὐτὸν εἰς τὸν 

οἶκον τοῦ πατρός μου· 28 ἔχω γὰρ 

πέντε ἀδελφούς· ὅπως διαμαρτύρηται 

αὐτοῖς, ἵνα μὴ καὶ αὐτοὶ ἔλθωσιν εἰς 

τὸν τόπον τοῦτον τῆς βασάνου. 29 

λέγει αὐτῷ Ἀβραάμ· ἔχουσι Μωϋσέα 

καὶ τοὺς προφήτας· ἀκουσάτωσαν 

αὐτῶν. 30 ὁ δὲ εἶπεν· οὐχί, πάτερ 

Ἀβραάμ, ἀλλ' ἐάν τις ἀπὸ νεκρῶν 

πορευθῇ πρὸς αὐτοὺς, μετανοήσουσιν. 
31 Εἶπε δὲ αὐτῷ· εἰ Μωϋσέως καὶ τῶν 

προφητῶν οὐκ ἀκούουσιν, οὐδὲ ἐάν 

τις ἐκ νεκρῶν ἀναστῇ πεισθήσονται.  
  

Τῌ ΔΕΥΤΕΡᾼ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

Ι΄ 22 - 34 

Εἶπεν ὁ Κύριος· Πάντα μοι παρεδόθη 

ὑπὸ τοῦ πατρός μου· καὶ οὐδεὶς 

ἐπιγινώσκει τίς ἐστιν ὁ υἱὸς, εἰ μὴ ὁ 

πατήρ, καὶ τίς ἐστιν ὁ πατὴρ, εἰ μὴ ὁ 

υἱὸς καὶ ᾧ ἐὰν βούληται ὁ υἱὸς 

ἀποκαλύψαι. 23 καὶ στραφεὶς πρὸς 

τοὺς μαθητὰς κατ' ἰδίαν εἶπε· 

Μακάριοι οἱ ὀφθαλμοὶ οἱ βλέποντες ἃ 

βλέπετε. 24 λέγω γὰρ ὑμῖν ὅτι πολλοὶ 

προφῆται καὶ βασιλεῖς ἠθέλησαν ἰδεῖν 

ἃ ὑμεῖς βλέπετε, καὶ οὐκ εἶδον, καὶ 

ἀκοῦσαι ἃ ἀκούετε, καὶ οὐκ ἤκουσαν.  
  

Τῌ ΤΡΙΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 1 - 10 

Τῷ καιρῷ ἐκείνῳ, ἐγένετο ἐν τῷ εἶναι 

τὸν Ἰησοῦν ἐν τόπῳ τινὶ 

προσευχόμενον, ὡς ἐπαύσατο, εἶπέ τις 

τῶν μαθητῶν αὐτοῦ πρὸς αὐτόν· 

Κύριε, δίδαξον ἡμᾶς προσεύχεσθαι, 

καθὼς καὶ Ἰωάννης ἐδίδαξε τοὺς 

μαθητὰς αὐτοῦ. 2 εἶπε δὲ αὐτοῖς· Ὅταν 

προσεύχησθε, λέγετε, Πάτερ ἡμῶν ὁ 

ἐν τοῖς οὐρανοῖς· ἁγιασθήτω τὸ ὄνομά 

σου· ἐλθέτω ἡ βασιλεία σου· γενηθήτω 

τὸ θέλημά σου, ὡς ἐν οὐρανῷ, καὶ ἐπὶ 

τῆς γῆς· 3 τὸν ἄρτον ἡμῶν τὸν 

ἐπιούσιον δίδου ἡμῖν τὸ καθ’ ἡμέραν· 4 

καὶ ἄφες ἡμῖν τὰς ἁμαρτίας ἡμῶν· καὶ 

γὰρ αὐτοὶ ἀφίεμεν παντὶ τῷ ὀφείλοντι 

ἡμῖν· καὶ μὴ εἰσενέγκῃς ἡμᾶς εἰς 

πειρασμόν ἀλλὰ ῥῦσαι ἡμᾶς ἀπὸ τοῦ 

πονηροῦ. 5 Καὶ εἶπε πρὸς αὐτούς· Τίς 

ἐξ ὑμῶν ἕξει φίλον καὶ πορεύσεται 

πρὸς αὐτὸν μεσονυκτίου καὶ ἐρεῖ 

αὐτῷ· φίλε, χρῆσόν μοι τρεῖς ἄρτους, 6 

ἐπειδὴ φίλος μου παρεγένετο ἐξ ὁδοῦ 



 90 

πρός με καὶ οὐκ ἔχω ὃ παραθήσω 

αὐτῷ· 7 κἀκεῖνος ἔσωθεν ἀποκριθεὶς 

εἴπῃ· μή μοι κόπους πάρεχε· ἤδη ἡ 

θύρα κέκλεισται, καὶ τὰ παιδία μου 

μετ' ἐμοῦ εἰς τὴν κοίτην εἰσίν· οὐ 

δύναμαι ἀναστὰς δοῦναί σοι; 8 λέγω 

ὑμῖν, εἰ καὶ οὐ δώσει αὐτῷ ἀναστὰς 

διὰ τὸ εἶναι αὐτοῦ φίλον, διά γε τὴν 

ἀναίδειαν αὐτοῦ ἐγερθεὶς δώσει αὐτῷ 

ὅσων χρῄζει. 9 κἀγὼ ὑμῖν λέγω, 

αἰτεῖτε, καὶ δοθήσεται ὑμῖν· ζητεῖτε, 

καὶ εὑρήσετε· κρούετε, καὶ 

ἀνοιγήσεται ὑμῖν· 10 πᾶς γὰρ ὁ αἰτῶν 

λαμβάνει καὶ ὁ ζητῶν εὑρίσκει καὶ τῷ 

κρούοντι ἀνοιχθήσεται.  
  

Τῌ ΤΕΤΑΡΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 9 - 13 

Εἶπεν ὁ Κύριος τοῖς ἑαὐτοῦ Μαθηταῖς· 

αἰτεῖτε, καὶ δοθήσεται ὑμῖν· ζητεῖτε, 

καὶ εὑρήσετε· κρούετε, καὶ 

ἀνοιγήσεται ὑμῖν· 10 πᾶς γὰρ ὁ αἰτῶν 

λαμβάνει καὶ ὁ ζητῶν εὑρίσκει καὶ τῷ 

κρούοντι ἀνοιχθήσεται. 11 τίνα δὲ ἐξ 

ὑμῶν τὸν πατέρα αἰτήσει ὁ υἱὸς ἄρτον, 

μὴ λίθον ἐπιδώσει αὐτῷ; ἢ καὶ ἰχθύν, 

μὴ ἀντὶ ἰχθύος ὄφιν ἐπιδώσει αὐτῷ; 12 

ἢ καὶ ἐὰν αἰτήσει ᾠόν, μὴ ἐπιδώσει 

αὐτῷ σκορπίον; 13 εἰ οὖν ὑμεῖς, 

ὑπάρχοντες πονηροὶ, οἴδατε δόματα 

ἀγαθὰ διδόναι τοῖς τέκνοις ὑμῶν, 

πόσῳ μᾶλλον ὁ Πατὴρ ὁ ἐξ οὐρανοῦ 

δώσει πνεῦμα ἀγαθὸν τοῖς αἰτοῦσιν 

αὐτόν; 
  

Τῌ ΠΕΜΠΤῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 14 - 23 

Τῷ καιρῷ ἐκείνῳ, ἦν ὁ Ἰησοῦς 

ἐκβάλλων δαιμόνιον, καὶ αὐτὸ ἦν 

κωφόν· ἐγένετο δὲ τοῦ δαιμονίου 

ἐξελθόντος ἐλάλησεν ὁ κωφός, καὶ 

ἐθαύμαζον οἱ ὄχλοι· 15 τινὲς δὲ ἐξ 

αὐτῶν εἶπον· Ἐν Βεελζεβοὺλ τῷ 

ἄρχοντι τῶν δαιμονίων ἐκβάλλει τὰ 

δαιμόνια· 16 ἕτεροι δὲ πειράζοντες 

σημεῖον παρ' αὐτοῦ ἐζήτουν ἐξ 

οὐρανοῦ. 17 αὐτὸς δὲ εἰδὼς αὐτῶν τὰ 

διανοήματα εἶπεν αὐτοῖς· Πᾶσα 

βασιλεία ἐφ' ἑαυτὴν διαμερισθεῖσα, 

ἐρημοῦται, καὶ οἶκος ἐπὶ οἶκον, πίπτει. 
18 εἰ δὲ καὶ ὁ σατανᾶς ἐφ' ἑαυτὸν 

διεμερίσθη, πῶς σταθήσεται ἡ 

βασιλεία αὐτοῦ, ὅτι λέγετε ἐν 

Βεελζεβοὺλ με ἐκβάλλειν τὰ δαιμόνια; 
19 εἰ δὲ ἐγὼ ἐν Βεελζεβοὺλ ἐκβάλλω τὰ 

δαιμόνια, οἱ υἱοὶ ὑμῶν ἐν τίνι 

ἐκβάλλουσι; διὰ τοῦτο αὐτοὶ κριταὶ 

ὑμῶν ἔσονται. 20 εἰ δὲ ἐν δακτύλῳ 

Θεοῦ ἐκβάλλω τὰ δαιμόνια, ἄρα 

ἔφθασεν ἐφ' ὑμᾶς ἡ βασιλεία τοῦ 

Θεοῦ. 21 ὅταν ὁ ἰσχυρὸς 

καθωπλισμένος φυλάσσῃ τὴν ἑαυτοῦ 

αὐλήν, ἐν εἰρήνῃ ἐστὶ τὰ ὑπάρχοντα 

αὐτοῦ· 22 ἐπὰν δὲ ὁ ἰσχυρότερος αὐτοῦ 

ἐπελθὼν νικήσῃ αὐτόν, τὴν 

πανοπλίαν αὐτοῦ αἴρει, ἐφ' ᾗ 

ἐπεποίθει, καὶ τὰ σκῦλα αὐτοῦ 

διαδίδωσιν. 23 ὁ μὴ ὢν μετ' ἐμοῦ κατ' 

ἐμοῦ ἐστι, καὶ ὁ μὴ συνάγων μετ' ἐμοῦ 

σκορπίζει.  
  

Τῌ ΠΑΡΑΣΚΕΥῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 23 - 26 

Εἶπεν ὁ Κύριος· ὁ μὴ ὢν μετ' ἐμοῦ κατ' 

ἐμοῦ ἐστι, καὶ ὁ μὴ συνάγων μετ' ἐμοῦ 

σκορπίζει. 24 Ὅταν τὸ ἀκάθαρτον 

πνεῦμα ἐξέλθῃ ἀπὸ τοῦ ἀνθρώπου, 

διέρχεται δι' ἀνύδρων τόπων ζητοῦν 

ἀνάπαυσιν, καὶ μὴ εὑρίσκον λέγει· 

ὑποστρέψω εἰς τὸν οἶκόν μου ὅθεν 

ἐξῆλθον· 25 καὶ ἐλθὸν εὑρίσκει 

σεσαρωμένον καὶ κεκοσμημένον. 26 

τότε πορεύεται καὶ παραλαμβάνει 

ἑπτά ἕτερα πνεύματα πονηρότερα 



 91 

ἑαυτοῦ, καὶ εἰσελθόντα κατοικεῖ ἐκεῖ, 

καὶ γίνεται τὰ ἔσχατα τοῦ ἀνθρώπου 

ἐκείνου χείρονα τῶν πρώτων.  
  

Τῼ ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

η΄ 16 - 21 

Εἶπεν ὁ Κύριος· Οὐδεὶς λύχνον ἅψας 

καλύπτει αὐτὸν σκεύει ἢ ὑποκάτω 

κλίνης τίθησιν, ἀλλ' ἐπὶ λυχνίας 

ἐπιτίθησιν, ἵνα οἱ εἰσπορευόμενοι 

βλέπωσι τὸ φῶς. 17 οὐ γάρ ἐστι 

κρυπτὸν ὃ οὐ φανερὸν γενήσεται, 

οὐδὲ ἀπόκρυφον ὃ οὐ γνωσθήσεται 

καὶ εἰς φανερὸν ἔλθῃ. 18 βλέπετε οὖν 

πῶς ἀκούετε· ὃς γὰρ ἐὰν ἔχῃ, 

δοθήσεται αὐτῷ, καὶ ὃς ἐὰν μὴ ἔχῃ, 

καὶ ὃ δοκεῖ ἔχειν ἀρθήσεται ἀπ' αὐτοῦ. 
19 Παρεγένοντο δὲ πρὸς αὐτὸν ἡ μήτηρ 

καὶ οἱ ἀδελφοὶ αὐτοῦ, καὶ οὐκ 

ἠδύναντο συντυχεῖν αὐτῷ διὰ τὸν 

ὄχλον. 20 καὶ ἀπηγγέλη αὐτῷ 

λεγόντων· Ἡ μήτηρ σου καὶ οἱ ἀδελφοί 

σου ἑστήκασιν ἔξω ἰδεῖν σε θέλοντες. 
21 ὁ δὲ ἀποκριθεὶς εἶπεν πρὸς αὐτούς· 

Μήτηρ μου καὶ ἀδελφοί μου οὗτοί 

εἰσιν οἱ τὸν λόγον τοῦ Θεοῦ ἀκούοντες 

καὶ ποιοῦντες αὐτόν.  
  

ΚΥΡΙΑΚῌ ΕΚΤῌ 
Ἐκ τοῦ κατὰ Λουκᾶν 

η΄ 27 - 39 

Τῷ καιρῷ ἐκείνῳ, ἐλθόντι τῷ Ἰησοῦ εἰς 

τὴν χὠραν τῶν Γαδαρηνῶν ὑπήντησεν 

αὐτῷ ἀνήρ τις ἐκ τῆς πόλεως, ὃς εἶχε 

δαιμόνια ἐκ χρόνων ἱκανῶν, καὶ 

ἱμάτιον οὐκ ἐνεδιδύσκετο, καὶ ἐν οἰκίᾳ 

οὐκ ἔμενεν, ἀλλ' ἐν τοῖς μνήμασιν. 28 

ἰδὼν δὲ τὸν Ἰησοῦν καὶ ἀνακράξας 

προσέπεσεν αὐτῷ καὶ φωνῇ μεγάλῃ 

εἶπε· Τί ἐμοὶ καὶ σοί, Ἰησοῦ υἱὲ τοῦ 

Θεοῦ τοῦ ὑψίστου; δέομαί σου, μή με 

βασανίσῃς. 29 παρήγγειλε γὰρ τῷ 

πνεύματι τῷ ἀκαθάρτῳ ἐξελθεῖν ἀπὸ 

τοῦ ἀνθρώπου. πολλοῖς γὰρ χρόνοις 

συνηρπάκει αὐτόν, καὶ ἐδεσμεῖτο 

ἁλύσεσι καὶ πέδαις φυλασσόμενος, 

καὶ διαρρήσσων τὰ δεσμὰ ἠλαύνετο 

ὑπὸ τοῦ δαίμονος εἰς τὰς ἐρήμους. 30 

ἐπηρώτησε δὲ αὐτὸν ὁ Ἰησοῦς λέγων· 

Τί σοί ἐστιν ὄνομα; ὁ δὲ εἶπε· Λεγεών· 

ὅτι δαιμόνια πολλὰ εἰσῆλθεν εἰς 

αὐτόν· 31 καὶ παρεκάλει αὐτὸν ἵνα μὴ 

ἐπιτάξῃ αὐτοῖς εἰς τὴν ἄβυσσον 

ἀπελθεῖν. 32 Ἦν δὲ ἐκεῖ ἀγέλη χοίρων 

ἱκανῶν βοσκομένη ἐν τῷ ὄρει· καὶ 

παρεκάλουν αὐτὸν ἵνα ἐπιτρέψῃ 

αὐτοῖς εἰς ἐκείνους εἰσελθεῖν· καὶ 

ἐπέτρεψεν αὐτοῖς. 33 ἐξελθόντα δὲ τὰ 

δαιμόνια ἀπὸ τοῦ ἀνθρώπου εἰσῆλθον 

εἰς τοὺς χοίρους, καὶ ὥρμησεν ἡ ἀγέλη 

κατὰ τοῦ κρημνοῦ εἰς τὴν λίμνην καὶ 

ἀπεπνίγη. 34 ἰδόντες δὲ οἱ βόσκοντες τὸ 

γεγενημένον ἔφυγον, καὶ ἀπήγγειλαν 

εἰς τὴν πόλιν καὶ εἰς τοὺς ἀγρούς. 35 

ἐξῆλθον δὲ ἰδεῖν τὸ γεγονὸς, καὶ 

ἦλθον πρὸς τὸν Ἰησοῦν, καὶ εὗρον 

καθήμενον τὸν ἄνθρωπον, ἀφ' οὗ τὰ 

δαιμόνια ἐξεληλύθει, ἱματισμένον καὶ 

σωφρονοῦντα παρὰ τοὺς πόδας τοῦ 

Ἰησοῦ, καὶ ἐφοβήθησαν. 36 ἀπήγγειλαν 

δὲ αὐτοῖς οἱ ἰδόντες πῶς ἐσώθη ὁ 

δαιμονισθείς. 37 καὶ ἠρώτησαν αὐτὸν 

ἅπαν τὸ πλῆθος τῆς περιχώρου τῶν 

Γαδαρηνῶν ἀπελθεῖν ἀπ' αὐτῶν, ὅτι 

φόβῳ μεγάλῳ συνείχοντο· αὐτὸς δὲ 

ἐμβὰς εἰς τὸ πλοῖον ὑπέστρεψεν. 38 

ἐδέετο δὲ αὐτοῦ ὁ ἀνὴρ, ἀφ' οὗ 

ἐξεληλύθει τὰ δαιμόνια, εἶναι σὺν 

αὐτῷ· ἀπέλυσε δὲ αὐτὸν ὁ Ἰησοῦς 

λέγων· 39 Ὑπόστρεφε εἰς τὸν οἶκόν σου 

καὶ διηγοῦ ὅσα ἐποίησέ σοι ὁ Θεός. καὶ 

ἀπῆλθε καθ' ὅλην τὴν πόλιν 

κηρύσσων ὅσα ἐποίησεν αὐτῷ ὁ 

Ἰησοῦς.  
  



 92 

Τῌ ΔΕΥΤΕΡᾼ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 29 - 33 

Τῷ καιρῷ ἐκείνῳ, ἐπαθροιζομένων 

τῶν ὄχλων ἤρξατο ὁ Ἰησοῦς λέγειν· Ἡ 

γενεὰ αὕτη γενεὰ πονηρά ἐστι· 

σημεῖον ζητεῖ, καὶ σημεῖον οὐ 

δοθήσεται αὐτῇ εἰ μὴ τὸ σημεῖον Ἰωνᾶ 

τοῦ προφήτου. 30 καθὼς γὰρ ἐγένετο 

Ἰωνᾶς σημεῖον τοῖς Νινευῒταις, οὕτως 

ἔσται καὶ ὁ υἱὸς τοῦ ἀνθρώπου τῇ 

γενεᾷ ταύτῃ σημεῖον. 31 βασίλισσα 

νότου ἐγερθήσεται ἐν τῇ κρίσει μετὰ 

τῶν ἀνδρῶν τῆς γενεᾶς ταύτης καὶ 

κατακρινεῖ αὐτούς, ὅτι ἦλθεν ἐκ τῶν 

περάτων τῆς γῆς ἀκοῦσαι τὴν σοφίαν 

Σολομῶντος, καὶ ἰδοὺ πλεῖον 

Σολομῶντος ὧδε. 32 ἄνδρες Νινευῒ 

ἀναστήσονται ἐν τῇ κρίσει μετὰ τῆς 

γενεᾶς ταύτης καὶ κατακρινοῦσιν 

αὐτήν, ὅτι μετενόησαν εἰς τὸ κήρυγμα 

Ἰωνᾶ, καὶ ἰδοὺ πλεῖον Ἰωνᾶ ὧδε. 33 

Οὐδεὶς δὲ λύχνον ἅψας εἰς κρύπτην 

τίθησιν οὐδὲ ὑπὸ τὸν μόδιον, ἀλλ' ἐπὶ 

τὴν λυχνίαν, ἵνα οἱ εἰσπορευόμενοι τὸ 

φῶς βλέπωσιν.  
  

Τῌ ΤΡΙΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 34 - 41 

Εἶπεν ὁ Κύριος· ὁ λύχνος τοῦ σώματός 

ἐστιν ὁ ὀφθαλμός· ὅταν οὖν ὁ 

ὀφθαλμός σου ἁπλοῦς ᾖ, καὶ ὅλον τὸ 

σῶμά σου φωτεινόν ἐστιν. ἐπὰν δὲ 

πονηρὸς ᾖ, καὶ τὸ σῶμά σου 

σκοτεινόν. 35 σκόπει οὖν μὴ τὸ φῶς τὸ 

ἐν σοὶ σκότος ἐστίν. 36 εἰ οὖν τὸ σῶμά 

σου ὅλον φωτεινόν, μὴ ἔχον τι μέρος 

σκοτεινόν, ἔσται φωτεινὸν ὅλον ὡς 

ὅταν ὁ λύχνος τῇ ἀστραπῇ φωτίζῃ σε. 
37 Ἐν δὲ τῷ λαλῆσαι αὐτὸν ταῦτα 

ἠρώτα αὐτὸν Φαρισαῖός τις ὅπως 

ἀριστήσῃ παρ' αὐτῷ· εἰσελθὼν δὲ 

ἀνέπεσεν. 38 ὁ δὲ Φαρισαῖος ἰδὼν 

ἐθαύμασεν ὅτι οὐ πρῶτον ἐβαπτίσθη 

πρὸ τοῦ ἀρίστου. 39 εἶπε δὲ ὁ Κύριος 

πρὸς αὐτόν· Νῦν ὑμεῖς οἱ Φαρισαῖοι τὸ 

ἔξωθεν τοῦ ποτηρίου καὶ τοῦ πίνακος 

καθαρίζετε, τὸ δὲ ἔσωθεν ὑμῶν γέμει 

ἁρπαγῆς καὶ πονηρίας. 40 ἄφρονες! 

οὐχ ὁ ποιήσας τὸ ἔξωθεν καὶ τὸ 

ἔσωθεν ἐποίησε; 41 πλὴν τὰ ἐνόντα 

δότε ἐλεημοσύνην, καὶ ἰδοὺ ἅπαντα 

καθαρὰ ὑμῖν ἔσται.  
  

Τῌ ΤΕΤΑΡΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 42 - 46 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· οὐαὶ ὑμῖν τοῖς 

Φαρισαίοις, ὅτι ἀποδεκατοῦτε τὸ 

ἡδύοσμον καὶ τὸ πήγανον καὶ πᾶν 

λάχανον, καὶ παρέρχεσθε τὴν κρίσιν 

καὶ τὴν ἀγάπην τοῦ Θεοῦ· ταῦτα δὲ 

ἔδει ποιῆσαι, κἀκεῖνα μὴ ἀφιέναι. 43 

οὐαὶ ὑμῖν τοῖς Φαρισαίοις, ὅτι 

ἀγαπᾶτε τὴν πρωτοκαθεδρίαν ἐν ταῖς 

συναγωγαῖς καὶ τοὺς ἀσπασμοὺς ἐν 

ταῖς ἀγοραῖς. 44 οὐαὶ ὑμῖν, γραμματεῖς 

καὶ Φαρισαῖοι ὑποκριταί, ὅτι ἐστὲ ὡς 

τὰ μνημεῖα τὰ ἄδηλα, καὶ οἱ ἄνθρωποι 

περιπατοῦντες ἐπάνω οὐκ οἴδασιν. 45 

Ἀποκριθεὶς δέ τις τῶν νομικῶν λέγει 

αὐτῷ· Διδάσκαλε, ταῦτα λέγων καὶ 

ἡμᾶς ὑβρίζεις. 46 ὁ δὲ εἶπε· Καὶ ὑμῖν 

τοῖς νομικοῖς οὐαί, ὅτι φορτίζετε τοὺς 

ἀνθρώπους φορτία δυσβάστακτα, καὶ 

αὐτοὶ ἑνὶ τῶν δακτύλων ὑμῶν οὐ 

προσψαύετε τοῖς φορτίοις.  
  

Τῌ ΠΕΜΠΤῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ια΄ 47 - 54, ιβ΄ 1 
Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· οὐαὶ ὑμῖν, ὅτι 

οἰκοδομεῖτε τὰ μνημεῖα τῶν 

προφητῶν, οἱ δὲ πατέρες ὑμῶν 

ἀπέκτειναν αὐτούς. 48 ἄρα μαρτυρεῖτε 



 93 

συνευδοκεῖτε τοῖς ἔργοις τῶν πατέρων 

ὑμῶν, ὅτι αὐτοὶ μὲν ἀπέκτειναν 

αὐτοὺς, ὑμεῖς δὲ οἰκοδομεῖτε αὐτῶν τὰ 

μνημεῖα. 49 διὰ τοῦτο καὶ ἡ σοφία τοῦ 

Θεοῦ εἶπεν· ἀποστελῶ εἰς αὐτοὺς 

προφήτας καὶ ἀποστόλους, καὶ ἐξ 

αὐτῶν ἀποκτενοῦσι καὶ ἐκδιώξουσιν, 
50 ἵνα ἐκζητηθῇ τὸ αἷμα πάντων τῶν 

προφητῶν τὸ ἐκκεχυνόμενον ἀπὸ 

καταβολῆς κόσμου ἀπὸ τῆς γενεᾶς 

ταύτης, 51 ἀπὸ τοῦ αἵματος Ἅβελ ἕως 

τοῦ αἵματος Ζαχαρίου τοῦ 

ἀπολομένου μεταξὺ τοῦ θυσιαστηρίου 

καὶ τοῦ οἴκου· ναί, λέγω ὑμῖν, 

ἐκζητηθήσεται ἀπὸ τῆς γενεᾶς 

ταύτης. 52 οὐαὶ ὑμῖν τοῖς νομικοῖς ὅτι 

ἤρατε τὴν κλεῖδα τῆς γνώσεως· αὐτοὶ 

οὐκ εἰσήλθετε, καὶ τοὺς εἰσερχομένους 

ἐκωλύσατε. 53 λέγοντος δὲ αὐτοῦ πρὸς 

αὐτοὺς πάντα ταύτα ἤρξαντο οἱ 

γραμματεῖς καὶ οἱ Φαρισαῖοι δεινῶς 

ἐνέχειν καὶ ἀποστοματίζειν αὐτὸν 

περὶ πλειόνων, 54 ἐνεδρεύοντες αὐτὸν, 

ζητοῦντες θηρεῦσαί τι ἐκ τοῦ 

στόματος αὐτοῦ, ἵνα κατηγορήσωσιν 

αὐτοῦ. Ἐν οἷς ἐπισυναχθεισῶν τῶν 

μυριάδων τοῦ ὄχλου, ὥστε καταπατεῖν 

ἀλλήλους, ἤρξατο λέγειν πρὸς τοὺς 

μαθητὰς αὐτοῦ πρῶτον· Προσέχετε 

ἑαυτοῖς ἀπὸ τῆς ζύμης τῶν 

Φαρισαίων, ἥτις ἐστὶν ὑπόκρισις.  
 

Τῌ ΠΑΡΑΣΚΕΥῌ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 2 - 12 

Εἶπεν ὁ Κύριος τοῖς ἑαὐτοῦ Μαθηταῖς· 

οὐδὲν συγκεκαλυμμένον ἐστὶν ὃ οὐκ 

ἀποκαλυφθήσεται, καὶ κρυπτὸν ὃ οὐ 

γνωσθήσεται· 3 ἀνθ' ὧν ὅσα ἐν τῇ 

σκοτίᾳ εἴπατε, ἐν τῷ φωτὶ 

ἀκουσθήσεται, καὶ, ὃ πρὸς τὸ οὖς 

ἐλαλήσατε ἐν τοῖς ταμείοις, 

κηρυχθήσεται ἐπὶ τῶν δωμάτων. 4 

Λέγω δὲ ὑμῖν τοῖς φίλοις μου· μὴ 

φοβηθῆτε ἀπὸ τῶν ἀποκτεννόντων τὸ 

σῶμα, καὶ μετὰ ταῦτα μὴ ἐχόντων 

περισσότερόν τι ποιῆσαι. 5 ὑποδείξω δὲ 

ὑμῖν τίνα φοβηθῆτε· φοβήθητε τὸν 

μετὰ τὸ ἀποκτεῖναι ἔχοντα ἐξουσίαν 

ἐμβαλεῖν εἰς τὴν γέενναν· ναί, λέγω 

ὑμῖν, τοῦτον φοβήθητε. 6 οὐχὶ πέντε 

στρουθία πωλεῖται ἀσσαρίων δύο; καὶ 

ἓν ἐξ αὐτῶν οὐκ ἔστιν ἐπιλελησμένον 

ἐνώπιον τοῦ Θεοῦ· 7 ἀλλὰ καὶ αἱ τρίχες 

τῆς κεφαλῆς ὑμῶν πᾶσαι ἠρίθμηνται. 

μὴ φοβεῖσθε· πολλῶν στρουθίων 

διαφέρετε. 8 Λέγω δὲ ὑμῖν· πᾶς ὃς ἂν 

ὁμολογήσῃ ἐν ἐμοὶ ἔμπροσθεν τῶν 

ἀνθρώπων, καὶ ὁ υἱὸς τοῦ ἀνθρώπου 

ὁμολογήσει ἐν αὐτῷ ἔμπροσθεν τῶν 

ἀγγέλων τοῦ Θεοῦ· 9 ὁ δὲ 

ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. 10 καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

Πνεῦμα βλασφημήσαντι οὐκ 

ἀφεθήσεται. 11 ὅταν δὲ προσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ μεριμνᾶτε 

πῶς ἢ τί ἀπολογήσησθε ἢ τί εἴπητε· 12 

τὸ γὰρ ἅγιον Πνεῦμα διδάξει ὑμᾶς ἐν 

αὐτῇ τῇ ὥρᾳ ἃ δεῖ εἰπεῖν.  
  

Τῼ ΣΑΒΒΑΤῼ ΤΗΣ Ζ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 1 - 6 

Τῷ καιρῷ ἐκείνῳ, συγκαλεσάμενος ὁ 

Ἰησοῦς τοὺς δώδεκα μαθητὰς αὐτοῦ 

ἔδωκεν αὐτοῖς δύναμιν καὶ ἐξουσίαν 

ἐπὶ πάντα τὰ δαιμόνια καὶ νόσους 

θεραπεύειν· 2 καὶ ἀπέστειλεν αὐτοὺς 

κηρύσσειν τὴν βασιλείαν τοῦ Θεοῦ καὶ 

ἰᾶσθαι τοὺς ἀσθενοῦντας, 3 καὶ εἶπε 

πρὸς αὐτούς· Μηδὲν αἴρετε εἰς τὴν 

ὁδόν, μήτε ῥάβδους μήτε πήραν μήτε 

ἄρτον μήτε ἀργύριον μήτε ἀνὰ δύο 



 94 

χιτῶνας ἔχειν. 4 καὶ εἰς ἣν ἂν οἰκίαν 

εἰσέλθητε, ἐκεῖ μένετε καὶ ἐκεῖθεν 

ἐξέρχεσθε. 5 καὶ ὅσοι ἐὰν μὴ δέξωνται 

ὑμᾶς, ἐξερχόμενοι ἀπὸ τῆς πόλεως 

ἐκείνης τὸν κονιορτὸν ἀπὸ τῶν ποδῶν 

ὑμῶν ἀποτινάξατε εἰς μαρτύριον ἐπ' 

αὐτούς. 6 ἐξερχόμενοι δὲ διήρχοντο 

κατὰ τὰς κώμας εὐαγγελιζόμενοι καὶ 

θεραπεύοντες πανταχοῦ.  
  

ΚΥΡΙΑΚῌ ΕΒΔΟΜῌ 
Ἐκ τοῦ κατὰ Λουκᾶν 

η΄ 41 - 56 

Τῷ καιρῷ ἐκείνῳ, ἄνθρωπός τις 

προσῆλθε τῷ Ἰησοῦ, ᾧ ὄνομα Ἰάειρος, 

καὶ αὐτὸς ἄρχων τῆς συναγωγῆς 

ὑπῆρχε· καὶ πεσὼν παρὰ τοὺς πόδας 

τοῦ Ἰησοῦ παρεκάλει αὐτὸν εἰσελθεῖν 

εἰς τὸν οἶκον αὐτοῦ, 42 ὅτι θυγάτηρ 

μονογενὴς ἦν αὐτῷ ὡς ἐτῶν δώδεκα 

καὶ αὕτη ἀπέθνῃσκεν. Ἐν δὲ τῷ 

ὑπάγειν αὐτὸν οἱ ὄχλοι συνέπνιγον 

αὐτόν. 43 καὶ γυνὴ οὖσα ἐν ῥύσει 

αἵματος ἀπὸ ἐτῶν δώδεκα, ἥτις ἰατροῖς 

προσαναλώσασα ὅλον τὸν βίον οὐκ 

ἴσχυσεν ὑπ' οὐδενὸς θεραπευθῆναι, 44 

προσελθοῦσα ὄπισθεν ἥψατο τοῦ 

κρασπέδου τοῦ ἱματίου αὐτοῦ, καὶ 

παραχρῆμα ἔστη ἡ ῥύσις τοῦ αἵματος 

αὐτῆς. 45 καὶ εἶπεν ὁ Ἰησοῦς· Τίς ὁ 

ἁψάμενός μου; ἀρνουμένων δὲ 

πάντων εἶπεν ὁ Πέτρος καὶ οἱ σὺν 

αὐτῷ· Ἐπιστάτα, οἱ ὄχλοι συνέχουσί 

σε καὶ ἀποθλίβουσι καὶ λέγεις τίς ὁ 

ἁψάμενός μου; 46 ὁ δὲ Ἰησοῦς εἶπεν· 

Ἥψατό μού τις· ἐγὼ γὰρ ἔγνων 

δύναμιν ἐξελθοῦσαν ἀπ' ἐμοῦ. 47 

ἰδοῦσα δὲ ἡ γυνὴ ὅτι οὐκ ἔλαθε, 

τρέμουσα ἦλθε καὶ προσπεσοῦσα 

αὐτῷ δι' ἣν αἰτίαν ἥψατο αὐτοῦ 

ἀπήγγειλεν αὐτῷ ἐνώπιον παντὸς τοῦ 

λαοῦ, καὶ ὡς ἰάθη παραχρῆμα. 48 ὁ δὲ 

εἶπεν αὐτῇ· Θάρσει, θύγατερ, ἡ πίστις 

σου σέσωκέ σε· πορεύου εἰς εἰρήνην. 49 

Ἔτι αὐτοῦ λαλοῦντος ἔρχεταί τις παρὰ 

τοῦ ἀρχισυναγώγου λέγων αὐτῷ ὅτι 

Τέθνηκεν ἡ θυγάτηρ σου· μὴ σκύλλε 

τὸν διδάσκαλον. 50 ὁ δὲ Ἰησοῦς 

ἀκούσας ἀπεκρίθη αὐτῷ λέγων· Μὴ 

φοβοῦ· μόνον πίστευε, καὶ σωθήσεται. 
51 ἐλθὼν δὲ εἰς τὴν οἰκίαν οὐκ ἀφῆκεν 

εἰσελθεῖν οὐδένα εἰ μὴ Πέτρον καὶ 

Ἰωάννην καὶ Ἰάκωβον καὶ τὸν πατέρα 

τῆς παιδὸς καὶ τὴν μητέρα. 52 ἔκλαιον 

δὲ πάντες καὶ ἐκόπτοντο αὐτήν. ὁ δὲ 

εἶπε· Μὴ κλαίετε· οὐκ ἀπέθανεν, ἀλλὰ 

καθεύδει. 53 καὶ κατεγέλων αὐτοῦ, 

εἰδότες ὅτι ἀπέθανεν. 54 αὐτὸς δὲ 

ἐκβαλὼν ἔξω πάντας καὶ κρατήσας 

τῆς χειρὸς αὐτῆς ἐφώνησε λέγων· Ἡ 

παῖς, ἐγείρου. 55 καὶ ἐπέστρεψε τὸ 

πνεῦμα αὐτῆς, καὶ ἀνέστη 

παραχρῆμα, καὶ διέταξεν αὐτῇ 

δοθῆναι φαγεῖν. 56 καὶ ἐξέστησαν οἱ 

γονεῖς αὐτῆς· ὁ δὲ παρήγγειλεν αὐτοῖς 

μηδενὶ εἰπεῖν τὸ γεγονός.  
  

Τῌ ΔΕΥΤΕΡᾼ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 13 - 15 22 - 31 
Τῷ καιρῷ ἐκείνῳ, διδάσκοντος τοῦ 

Ἰησοῦ, εἶπέ τις αὐτῷ ἐκ τοῦ ὄχλου· 

Διδάσκαλε, εἰπὲ τῷ ἀδελφῷ μου 

μερίσασθαι τὴν κληρονομίαν μετ' 

ἐμοῦ. 14 ὁ δὲ εἶπεν αὐτῷ· Ἄνθρωπε, τίς 

με κατέστησε δικαστὴν ἢ μεριστὴν ἐφ' 

ὑμᾶς; 15 εἶπε δὲ πρὸς αὐτούς· Ὁρᾶτε 

καὶ φυλάσσεσθε ἀπὸ πάσης 

πλεονεξίας· ὅτι οὐκ ἐν τῷ περισσεύειν 

τινὶ ἡ ζωὴ αὐτοῦ ἐστιν ἐκ τῶν 

ὑπαρχόντων αὐτοῦ. Διὰ τοῦτο λέγω 

ὑμῖν, μὴ μεριμνᾶτε τῇ ψυχῇ ὑμῶν τί 

φάγητε, μηδὲ τῷ σώματι ὑμῶν τί 

ἐνδύσησθε. 23 οὐχὶ ἡ ψυχὴ πλεῖόν ἐστι 

τῆς τροφῆς καὶ τὸ σῶμα τοῦ 

ἐνδύματος; 24 κατανοήσατε τοὺς 



 95 

κόρακας, ὅτι οὐ σπείρουσιν οὐδὲ 

θερίζουσιν, οἷς οὐκ ἔστι ταμεῖον οὐδὲ 

ἀποθήκη, καὶ ὁ Θεὸς τρέφει αὐτούς· 

πόσῳ μᾶλλον ὑμεῖς διαφέρετε τῶν 

πετεινῶν; 25 τίς δὲ ἐξ ὑμῶν μεριμνῶν 

δύναται προσθεῖναι ἐπὶ τὴν ἡλικίαν 

αὐτοῦ πῆχυν ἕνα; 26 εἰ οὖν οὔτε 

ἐλάχιστον δύνασθε, τί περὶ τῶν 

λοιπῶν μεριμνᾶτε; 27 κατανοήσατε τὰ 

κρίνα πῶς αὐξάνει· οὐ κοπιᾷ οὐδὲ 

νήθει· λέγω δὲ ὑμῖν, οὐδὲ Σολομὼν ἐν 

πάσῃ τῇ δόξῃ αὐτοῦ περιεβάλετο ὡς 

ἓν τούτων. 28 εἰ δὲ τὸν χόρτον τοῦ 

ἀγροῦ, σήμερον ὄντα καὶ αὔριον εἰς 

κλίβανον βαλλόμενον, ὁ Θεὸς οὕτως 

ἀμφιέννυσι, πόσῳ μᾶλλον ὑμᾶς, 

ὀλιγόπιστοι; 29 καὶ ὑμεῖς μὴ ζητεῖτε τί 

φάγητε καὶ τί πίητε, καὶ μὴ 

μετεωρίζεσθε· 30 ταῦτα γὰρ πάντα τὰ 

ἔθνη τοῦ κόσμου ἐπιζητεῖ· ὑμῶν δὲ ὁ 

πατὴρ οἶδεν ὅτι χρῄζετε τούτων· 31 

πλὴν ζητεῖτε τὴν βασιλείαν τοῦ Θεοῦ, 

καὶ ταῦτα πάντα προστεθήσεται ὑμῖν.  
  

Τῌ ΤΡΙΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 42 - 48 

Εἶπεν ὁ Κύριος· Τίς ἄρα ἐστὶν ὁ πιστὸς 

οἰκονόμος καὶ φρόνιμος, ὃν 

καταστήσει ὁ κύριος ἐπὶ τῆς 

θεραπείας αὐτοῦ τοῦ διδόναι ἐν καιρῷ 

τὸ σιτομέτριον; 43 μακάριος ὁ δοῦλος 

ἐκεῖνος, ὃν ἐλθὼν ὁ κύριος αὐτοῦ 

εὑρήσει οὕτω ποιοῦντα. 44 ἀληθῶς 

λέγω ὑμῖν ὅτι ἐπὶ πᾶσι τοῖς 

ὑπάρχουσιν αὐτοῦ καταστήσει αὐτόν. 
45 ἐὰν δὲ εἴπῃ ὁ δοῦλος ἐκεῖνος ἐν τῇ 

καρδίᾳ αὐτοῦ, χρονίζει ὁ κύριός μου 

ἔρχεσθαι, καὶ ἄρξηται τύπτειν τοὺς 

παῖδας καὶ τὰς παιδίσκας, ἐσθίειν τε 

καὶ πίνειν καὶ μεθύσκεσθαι, 46 ἥξει ὁ 

κύριος τοῦ δούλου ἐκείνου ἐν ἡμέρᾳ ᾗ 

οὐ προσδοκᾷ καὶ ἐν ὥρᾳ ᾗ οὐ 

γινώσκει, καὶ διχοτομήσει αὐτὸν, καὶ 

τὸ μέρος αὐτοῦ μετὰ τῶν ἀπίστων 

θήσει. 47 ἐκεῖνος δὲ ὁ δοῦλος, ὁ γνοὺς 

τὸ θέλημα τοῦ κυρίου αὐτοῦ καὶ μὴ 

ἑτοιμάσας μηδὲ ποιήσας πρὸς τὸ 

θέλημα αὐτοῦ, δαρήσεται πολλάς· 48 ὁ 

δὲ μὴ γνούς, ποιήσας δὲ ἄξια πληγῶν, 

δαρήσεται ὀλίγας. παντὶ δὲ ᾧ ἐδόθη 

πολύ, πολὺ ζητηθήσεται παρ' αὐτοῦ, 

καὶ ᾧ παρέθεντο πολύ, περισσότερον 

αἰτήσουσιν αὐτόν.  
  

Τῌ ΤΕΤΑΡΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 48 - 59 

Εἶπεν ὁ Κύριος· παντὶ ᾧ ἐδόθη πολύ, 

πολὺ ζητηθήσεται παρ' αὐτοῦ, καὶ ᾧ 

παρέθεντο πολύ, περισσότερον 

αἰτήσουσιν αὐτόν. 49 Πῦρ ἦλθον 

βαλεῖν ἐπὶ τὴν γῆν, καὶ τί θέλω εἰ ἤδη 

ἀνήφθη! 50 βάπτισμα δὲ ἔχω 

βαπτισθῆναι, καὶ πῶς συνέχομαι ἕως 

οὗ τελεσθῇ! 51 δοκεῖτε ὅτι εἰρήνην 

παρεγενόμην δοῦναι ἐν τῇ γῇ; οὐχί, 

λέγω ὑμῖν, ἀλλ' ἢ διαμερισμόν. 52 

ἔσονται γὰρ ἀπὸ τοῦ νῦν πέντε ἐν 

οἴκῳ ἑνὶ διαμεμερισμένοι, τρεῖς ἐπὶ 

δυσὶ καὶ δύο ἐπὶ τρισί· 53 

διαμερισθήσονται πατὴρ ἐπὶ υἱῷ καὶ 

υἱὸς ἐπὶ πατρί, μήτηρ ἐπὶ θυγατρὶ καὶ 

θυγάτηρ ἐπὶ μητρί, πενθερὰ ἐπὶ τὴν 

νύμφην αὐτῆς καὶ νύμφη ἐπὶ τὴν 

πενθεράν αὐτῆς. 54 Ἔλεγε δὲ καὶ τοῖς 

ὄχλοις· Ὅταν ἴδητε τὴν νεφέλην 

ἀνατέλλουσαν ἀπὸ δυσμῶν, εὐθέως 

λέγετε, ὄμβρος ἔρχεται, καὶ γίνεται 

οὕτω· 55 καὶ ὅταν νότον πνέοντα, 

λέγετε ὅτι καύσων ἔσται, καὶ γίνεται. 
56 ὑποκριταί, τὸ πρόσωπον τοῦ 

οὐρανοῦ καὶ τῆς γῆς οἴδατε 

δοκιμάζειν, τὸν δὲ καιρὸν τοῦτον πῶς 

οὐ δοκιμάζετε; 57 τί δὲ καὶ ἀφ' ἑαυτῶν 

οὐ κρίνετε τὸ δίκαιον; 58 ὡς γὰρ 



 96 

ὑπάγεις μετὰ τοῦ ἀντιδίκου σου ἐπ' 

ἄρχοντα, ἐν τῇ ὁδῷ δὸς ἐργασίαν 

ἀπηλλάχθαι ἀπ' αὐτοῦ, μήποτε 

κατασύρῃ σε πρὸς τὸν κριτήν, καὶ ὁ 

κριτής σε παραδῷ τῷ πράκτορι, καὶ ὁ 

πράκτωρ σε βαλεῖ εἰς φυλακήν. 59 

λέγω σοι, οὐ μὴ ἐξέλθῃς ἐκεῖθεν ἕως 

οὗ καὶ τὸ ἔσχατον λεπτὸν ἀποδῷς.  
  

Τῌ ΠΕΜΠΤῌ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιγ΄ 1 - 9 

Τῷ καιρῷ ἐκείνῳ, παρῆσάν τινες 

ἀπαγγέλλοντες τῷ Ἰησοῦ περὶ τῶν 

Γαλιλαίων, ὧν τὸ αἷμα Πιλᾶτος ἔμιξε 

μετὰ τῶν θυσιῶν αὐτῶν. 2 καὶ 

ἀποκριθεὶς ὁ Ἰησοῦς εἶπεν αὐτοῖς· 

Δοκεῖτε ὅτι οἱ Γαλιλαῖοι οὗτοι 

ἁμαρτωλοὶ παρὰ πάντας τοὺς 

Γαλιλαίους ἐγένοντο, ὅτι τοιαῦτα 

πεπόνθασιν; 3 οὐχί, λέγω ὑμῖν, ἀλλ' 

ἐὰν μὴ μετανοῆτε, πάντες ὡσαύτως 

ἀπολεῖσθε. 4 ἢ ἐκεῖνοι οἱ δέκα καὶ 

ὀκτὼ, ἐφ' οὓς ἔπεσεν ὁ πύργος ἐν τῷ 

Σιλωὰμ καὶ ἀπέκτεινεν αὐτούς, 

δοκεῖτε ὅτι οὗτοι ὀφειλέται ἐγένοντο 

παρὰ πάντας τοὺς ἀνθρώπους τοὺς 

κατοικοῦντας ἐν Ἱερουσαλήμ; 5 οὐχί, 

λέγω ὑμῖν, ἀλλ' ἐὰν μὴ μετανοήσητε, 

πάντες ὁμοίως ἀπολεῖσθε. 6 Ἔλεγεν δὲ 

ταύτην τὴν παραβολήν· Συκῆν εἶχέν 

τις ἐν τῷ ἀμπελῶνι αὐτοῦ 

πεφυτευμένην, καὶ ἦλθε ζητῶν 

καρπὸν ἐν αὐτῇ, καὶ οὐχ εὗρεν. 7 εἶπε 

δὲ πρὸς τὸν ἀμπελουργόν· ἰδοὺ τρία 

ἔτη ἔρχομαι ζητῶν καρπὸν ἐν τῇ συκῇ 

ταύτῃ, καὶ οὐχ εὑρίσκω· ἔκκοψον 

αὐτήν· ἱνατί καὶ τὴν γῆν καταργεῖ; 8 ὁ 

δὲ ἀποκριθεὶς εἶπεν αὐτῷ· κύριε, ἄφες 

αὐτὴν καὶ τοῦτο τὸ ἔτος, ἕως ὅτου 

σκάψω περὶ αὐτὴν καὶ βάλω κόπρια. 9 

κἂν μὲν ποιήσῃ καρπὸν· εἰ δὲ μήγε, εἰς 

τὸ μέλλον ἐκκόψεις αὐτήν.  

  
Τῌ ΠΑΡΑΣΚΕΥῌ ΤΗΣ Η΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιγ΄ 31 - 35 

Τῷ καιρῷ ἐκείνῳ, προσῆλθόν τινες 

Φαρισαῖοι τῷ Ἰησοῦ λέγοντες· Ἔξελθε 

καὶ πορεύου ἐντεῦθεν, ὅτι Ἡρῴδης 

θέλει σε ἀποκτεῖναι. 32 καὶ εἶπεν 

αὐτοῖς· Πορευθέντες εἴπατε τῇ 

ἀλώπεκι ταύτῃ· ἰδοὺ ἐκβάλλω 

δαιμόνια καὶ ἰάσεις ἐπιτελῶ σήμερον 

καὶ αὔριον, καὶ τῇ τρίτῃ τελειοῦμαι· 33 

πλὴν δεῖ με σήμερον καὶ αὔριον καὶ τῇ 

ἐχομένῃ πορεύεσθαι, ὅτι οὐκ 

ἐνδέχεται προφήτην ἀπολέσθαι ἔξω 

Ἱερουσαλήμ. 34 Ἱερουσαλὴμ 

Ἱερουσαλήμ, ἡ ἀποκτένουσα τοὺς 

προφήτας καὶ λιθοβολοῦσα τοὺς 

ἀπεσταλμένους πρὸς αὐτήν! ποσάκις 

ἠθέλησα ἐπισυνάξαι τὰ τέκνα σου ὃν 

τρόπον ὄρνις τὴν ἑαυτῆς νοσσιὰν ὑπὸ 

τὰς πτέρυγας, καὶ οὐκ ἠθελήσατε! 35 

ἰδοὺ ἀφίεται ὑμῖν ὁ οἶκος ὑμῶν 

ἔρημος. λέγω δὲ ὑμῖν ὃτι οὐ μὴ με 

ἴδητε ἕως ἂν ἥξῃ ὅτε εἴπητε· 

εὐλογημένος ὁ ἐρχόμενος ἐν ὀνόματι 

Κυρίου.  
  

Τῼ ΣΑΒΒΑΤῼ ΤΗΣ Η΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 37 - 43 

Τῷ καιρῷ ἐκείνῳ, κατελθόντι τῷ 

Ἰησοῦ ἀπὸ τοῦ ὄρους συνήντησεν 

αὐτῷ ὄχλος πολύς. 38 καὶ ἰδοὺ ἀνὴρ 

ἀπὸ τοῦ ὄχλου ἀνεβόησε λέγων· 

Διδάσκαλε, δέομαί σου, ἐπιβλέψον ἐπὶ 

τὸν υἱόν μου, ὅτι μονογενής μοί ἐστι· 39 

καὶ ἰδοὺ πνεῦμα λαμβάνει αὐτόν, καὶ 

ἐξαίφνης κράζει, καὶ σπαράσσει αὐτὸν 

μετὰ ἀφροῦ καὶ μόγις ἀποχωρεῖ ἀπ’ 

αὐτοῦ συντρῖβον αὐτόν· 40 καὶ ἐδεήθην 

τῶν μαθητῶν σου ἵνα ἐκβάλωσιν 

αὐτό, καὶ οὐκ ἠδυνήθησαν. 41 

ἀποκριθεὶς δὲ ὁ Ἰησοῦς εἶπεν· Ὦ γενεὰ 



 97 

ἄπιστος καὶ διεστραμμένη, ἕως πότε 

ἔσομαι πρὸς ὑμᾶς καὶ ἀνέξομαι ὑμῶν; 

προσάγαγε τὸν υἱόν σου ὧδε. 42 ἔτι δὲ 

προσερχομένου αὐτοῦ ἔρρηξεν αὐτὸν 

τὸ δαιμόνιον καὶ συνεσπάραξεν· 

ἐπετίμησε δὲ ὁ Ἰησοῦς τῷ πνεύματι τῷ 

ἀκαθάρτῳ, καὶ ἰάσατο τὸν παῖδα καὶ 

ἀπέδωκεν αὐτὸν τῷ πατρὶ αὐτοῦ. 43 

ἐξεπλήσσοντο δὲ πάντες ἐπὶ τῇ 

μεγαλειότητι τοῦ Θεοῦ.  
  

ΚΥΡΙΑΚῌ ΟΓΔΟῌ 
Ἐκ τοῦ κατὰ Λουκᾶν 

ι΄ 25 - 37 

Τῷ καιρῷ ἐκείνῳ, νομικός τις 

προσῆλθε τῷ Ἰησοῦ πειράζων αὐτὸν 

καὶ λέγων· Διδάσκαλε, τί ποιήσας 

ζωὴν αἰώνιον κληρονομήσω; 26 ὁ δὲ 

εἶπε πρὸς αὐτόν· Ἐν τῷ νόμῳ τί 

γέγραπται; πῶς ἀναγινώσκεις; 27 ὁ δὲ 

ἀποκριθεὶς εἶπεν· Ἀγαπήσεις Κύριον 

τὸν Θεόν σου ἐξ ὅλης τῆς καρδίας σου 

καὶ ἐξ ὅλης τῆς ψυχῆς σου καὶ ἐξ ὅλης 

τῆς ἰσχύος σου καὶ ἐξ ὅλης τῆς 

διανοίας σου, καὶ τὸν πλησίον σου ὡς 

σεαυτόν· 28 εἶπε δὲ αὐτῷ· Ὀρθῶς 

ἀπεκρίθης· τοῦτο ποίει καὶ ζήσῃ. 29 ὁ δὲ 

θέλων δικαιοῦν ἑαυτὸν εἶπε πρὸς τὸν 

Ἰησοῦν· Καὶ τίς ἐστί μου πλησίον; 30 

ὑπολαβὼν δὲ ὁ Ἰησοῦς εἶπεν· 

Ἄνθρωπός τις κατέβαινεν ἀπὸ 

Ἱερουσαλὴμ εἰς Ἰεριχὼ, καὶ λῃσταῖς 

περιέπεσεν· οἳ καὶ ἐκδύσαντες αὐτὸν 

καὶ πληγὰς ἐπιθέντες ἀπῆλθον 

ἀφέντες ἡμιθανῆ τυγχάνοντα. 31 κατὰ 

συγκυρίαν δὲ ἱερεύς τις κατέβαινεν ἐν 

τῇ ὁδῷ ἐκείνῃ, καὶ ἰδὼν αὐτὸν 

ἀντιπαρῆλθεν. 32 ὁμοίως δὲ καὶ 

Λευῒτης γενόμενος κατὰ τὸν τόπον, 

ἐλθὼν καὶ ἰδὼν ἀντιπαρῆλθε. 33 

Σαμαρείτης δέ τις ὁδεύων ἦλθε κατ' 

αὐτὸν, καὶ ἰδὼν αὐτὸν ἐσπλαγχνίσθη, 
34 καὶ προσελθὼν κατέδησε τὰ 

τραύματα αὐτοῦ ἐπιχέων ἔλαιον καὶ 

οἶνον, ἐπιβιβάσας δὲ αὐτὸν ἐπὶ τὸ 

ἴδιον κτῆνος ἤγαγεν αὐτὸν εἰς 

πανδοχεῖον καὶ ἐπεμελήθη αὐτοῦ· 35 

καὶ ἐπὶ τὴν αὔριον ἐξελθὼν, ἐκβαλὼν 

δύο δηνάρια ἔδωκε τῷ πανδοχεῖ καὶ 

εἶπεν αὐτῷ· ἐπιμελήθητι αὐτοῦ, καὶ 

ὅ,τι ἂν προσδαπανήσῃς, ἐγὼ ἐν τῷ 

ἐπανέρχεσθαί με ἀποδώσω σοι. 36 τίς 

οὖν τούτων τῶν τριῶν πλησίον δοκεῖ 

σοι γεγονέναι τοῦ ἐμπεσόντος εἰς τοὺς 

λῃστάς; 37 ὁ δὲ εἶπεν· Ὁ ποιήσας τὸ 

ἔλεος μετ' αὐτοῦ. εἶπεν οὖν αὐτῷ ὁ 

Ἰησοῦς· Πορεύου καὶ σὺ ποίει ὁμοίως.  
  

Τῌ ΔΕΥΤΕΡᾼ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιδ΄ 1. 12 - 15 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς οἶκόν τινος τῶν ἀρχόντων τῶν 

Φαρισαίων σαββάτῳ φαγεῖν ἄρτον. 

Καὶ ἔλεγε τῷ κεκληκότι αὐτόν· Ὅταν 

ποιῇς ἄριστον ἢ δεῖπνον, μὴ φώνει 

τοὺς φίλους σου μηδὲ τοὺς ἀδελφούς 

σου μηδὲ τοὺς συγγενεῖς σου μηδὲ 

γείτονας πλουσίους, μήποτε καὶ αὐτοὶ 

σε ἀντικαλέσωσι, σε καὶ γενήσεταί σοι 

ἀνταπόδομα. 13 ἀλλ' ὅταν ποιῇς δοχὴν, 

κάλει πτωχούς, ἀναπήρους, χωλούς, 

τυφλούς, 14 καὶ μακάριος ἔσῃ, ὅτι οὐκ 

ἔχουσιν ἀνταποδοῦναί σοι· 

ἀνταποδοθήσεται γάρ σοι ἐν τῇ 

ἀναστάσει τῶν δικαίων. 15 Ἀκούσας δέ 

τις τῶν συνανακειμένων ταῦτα εἶπεν 

αὐτῷ· Μακάριος ὅς φάγεται ἄριστον 

ἐν τῇ βασιλείᾳ τοῦ Θεοῦ.  
  

Τῌ ΤΡΙΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιδ΄ 25 - 35 

Τῷ καιρῷ ἐκείνῳ, συνεπορεύοντο τῷ 

Ἰησοῦ ὄχλοι πολλοί. Καὶ στραφεὶς εἶπε 

πρὸς αὐτούς· 26 Εἴ τις ἔρχεται πρός με 

καὶ οὐ μισεῖ τὸν πατέρα ἑαυτοῦ καὶ 



 98 

τὴν μητέρα καὶ τὴν γυναῖκα καὶ τὰ 

τέκνα καὶ τοὺς ἀδελφοὺς καὶ τὰς 

ἀδελφάς, ἔτι δὲ καὶ τὴν ἑαυτοῦ ψυχὴν, 

οὐ δύναταί μου μαθητής εἶναι. 27 καὶ 

ὅστις οὐ βαστάζει τὸν σταυρὸν ἑαυτοῦ 

καὶ ἔρχεται ὀπίσω μου, οὐ δύναται 

εἶναί μου μαθητής. 28 τίς γὰρ ἐξ ὑμῶν, 

θέλων πύργον οἰκοδομῆσαι, οὐχὶ 

πρῶτον καθίσας ψηφίζει τὴν 

δαπάνην, εἰ ἔχει τὰ πρὸς ἀπαρτισμόν, 
29 ἵνα μήποτε, θέντος αὐτοῦ θεμέλιον 

καὶ μὴ ἰσχύσαντος ἐκτελέσαι, πάντες 

οἱ θεωροῦντες ἄρξωνται αὐτῷ 

ἐμπαίζειν, 30 λέγοντες ὅτι οὗτος ὁ 

ἄνθρωπος ἤρξατο οἰκοδομεῖν καὶ οὐκ 

ἴσχυσεν ἐκτελέσαι; 31 ἢ τίς βασιλεὺς, 

πορευόμενος συμβαλεῖν ἑτέρῳ 

βασιλεῖ εἰς πόλεμον, οὐχὶ πρῶτον 

καθίσας βουλεύσεται εἰ δυνατός ἐστιν 

ἐν δέκα χιλιάσιν ἀπαντῆσαι τῷ μετὰ 

εἴκοσι χιλιάδων ἐρχομένῳ ἐπ' αὐτόν; 32 

εἰ δὲ μήγε, ἔτι πόρρω αὐτοῦ ὄντος 

πρεσβείαν ἀποστείλας ἐρωτᾷ τὰ πρὸς 

εἰρήνην. 33 οὕτως οὖν πᾶς ἐξ ὑμῶν, ὃς 

οὐκ ἀποτάσσεται πᾶσι τοῖς ἑαυτοῦ 

ὑπάρχουσιν, οὐ δύναται εἶναί μου 

μαθητής. 34 Καλὸν οὖν τὸ ἅλας· ἐὰν δὲ 

καὶ τὸ ἅλας μωρανθῇ, ἐν τίνι 

ἀρτυθήσεται; 35 οὔτε εἰς γῆν οὔτε εἰς 

κοπρίαν εὔθετόν ἐστιν· ἔξω βάλλουσιν 

αὐτό. ὁ ἔχων ὦτα ἀκούειν ἀκουέτω.  
  

Τῌ ΤΕΤΑΡΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιε΄ 1 - 10 

Τῷ καιρῷ ἐκείνῳ, ἦσαν ἐγγίζοντες τῷ 

Ἰησοῦ πάντες οἱ τελῶναι καὶ οἱ 

ἁμαρτωλοὶ ἀκούειν αὐτοῦ. 2 καὶ 

διεγόγγυζον οἵ Φαρισαῖοι καὶ οἱ 

γραμματεῖς λέγοντες ὅτι Οὗτος 

ἁμαρτωλοὺς προσδέχεται καὶ 

συνεσθίει αὐτοῖς. 3 εἶπε δὲ πρὸς 

αὐτοὺς τὴν παραβολὴν ταύτην λέγων· 

4 Τίς ἄνθρωπος ἐξ ὑμῶν ἔχων ἑκατὸν 

πρόβατα καὶ ἀπολέσας ἓν ἐξ αὐτῶν, 

οὐ καταλείπει τὰ ἐνενήκοντα ἐννέα ἐν 

τῇ ἐρήμῳ καὶ πορεύεται ἐπὶ τὸ 

ἀπολωλὸς ἕως οὗ εὕρῃ αὐτό; 5 καὶ 

εὑρὼν ἐπιτίθησιν ἐπὶ τοὺς ὤμους 

αὐτοῦ χαίρων, 6 καὶ ἐλθὼν εἰς τὸν 

οἶκον συγκαλεῖ τοὺς φίλους καὶ τοὺς 

γείτονας λέγων αὐτοῖς· συγχάρητέ 

μοι, ὅτι εὗρον τὸ πρόβατόν μου τὸ 

ἀπολωλός. 7 λέγω ὑμῖν ὅτι οὕτω χαρὰ 

ἔσται ἐν τῷ οὐρανῷ ἐπὶ ἑνὶ ἁμαρτωλῷ 

μετανοοῦντι ἢ ἐπὶ ἐνενήκοντα ἐννέα 

δικαίοις, οἵτινες οὐ χρείαν ἔχουσιν 

μετανοίας. 8 Ἢ τίς γυνὴ δραχμὰς 

ἔχουσα δέκα, ἐὰν ἀπολέσῃ δραχμὴν 

μίαν, οὐχὶ ἅπτει λύχνον καὶ σαροῖ τὴν 

οἰκίαν καὶ ζητεῖ ἐπιμελῶς ἕως ὅτου 

εὕρῃ; 9 καὶ εὑροῦσα συγκαλεῖ τὰς 

φίλας καὶ τὰς γείτονας λέγουσα· 

συγχάρητέ μοι, ὅτι εὗρον τὴν δραχμὴν 

ἣν ἀπώλεσα. 10 οὕτω, λέγω ὑμῖν, 

γίνεται χαρὰ ἐνώπιον τῶν ἀγγέλων 

τοῦ Θεοῦ ἐπὶ ἑνὶ ἁμαρτωλῷ 

μετανοοῦντι.  
  

Τῌ ΠΕΜΠΤῌ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιστ΄ 1 - 9 

Εἶπεν ὁ Κύριος τὴν παραβολὴν 

ταύτην· Ἄνθρωπός τις ἦν πλούσιος, ὃς 

εἶχεν οἰκονόμον, καὶ οὗτος διεβλήθη 

αὐτῷ ὡς διασκορπίζων τὰ ὑπάρχοντα 

αὐτοῦ. 2 καὶ φωνήσας αὐτὸν εἶπεν 

αὐτῷ· τί τοῦτο ἀκούω περὶ σοῦ; 

ἀπόδος τὸν λόγον τῆς οἰκονομίας σου· 

οὐ γὰρ δύνῃ ἔτι οἰκονομεῖν. 3 εἶπε δὲ ἐν 

ἑαυτῷ ὁ οἰκονόμος· τί ποιήσω, ὅτι ὁ 

κύριός μου ἀφαιρεῖται τὴν οἰκονομίαν 

ἀπ' ἐμοῦ; σκάπτειν οὐκ ἰσχύω, 

ἐπαιτεῖν αἰσχύνομαι· 4 ἔγνων τί 

ποιήσω, ἵνα, ὅταν μετασταθῶ ἐκ τῆς 

οἰκονομίας, δέξωνταί με εἰς τοὺς 



 99 

οἴκους ἑαυτῶν. 5 καὶ 

προσκαλεσάμενος ἕνα ἕκαστον τῶν 

χρεοφειλετῶν τοῦ κυρίου ἔλεγε τῷ 

πρώτῳ· πόσον ὀφείλεις σὺ τῷ κυρίῳ 

μου; 6 ὁ δὲ εἶπεν· ἑκατὸν βάτους 

ἐλαίου. καὶ εἶπεν αὐτῷ· δέξαι σου τὸ 

γράμμα καὶ καθίσας ταχέως γράψον 

πεντήκοντα. 7 ἔπειτα ἑτέρῳ εἶπε· σὺ δὲ 

πόσον ὀφείλεις; ὁ δὲ εἶπεν ἑκατὸν 

κόρους σίτου. καὶ λέγει αὐτῷ· δέξαι 

σου τὸ γράμμα καὶ γράψον 

ὀγδοήκοντα. 8 καὶ ἐπῄνεσεν ὁ κύριος 

τὸν οἰκονόμον τῆς ἀδικίας, ὅτι 

φρονίμως ἐποίησεν· ὅτι οἱ υἱοὶ τοῦ 

αἰῶνος τούτου φρονιμώτεροι ὑπὲρ 

τοὺς υἱοὺς τοῦ φωτὸς εἰς τὴν γενεὰν 

τὴν ἑαυτῶν εἰσι. 9 κἀγὼ ὑμῖν λέγω· 

ποιήσατε ἑαυτοῖς φίλους ἐκ τοῦ 

μαμωνᾶ τῆς ἀδικίας, ἵνα, ὅταν 

ἐκλίπητε, δέξωνται ὑμᾶς εἰς τὰς 

αἰωνίους σκηνάς.  
  

Τῌ ΠΑΡΑΣΚΕΥῌ ΤΗΣ Θ΄ ΕΒΔΟΜΑΔΟΣ 
****Ἐκ τοῦ κατὰ Λουκᾶν 

ιζ΄ 15 - 18, ιζ΄ 1 - 4 
Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ὑμεῖς ἐστε οἱ 

δικαιοῦντες ἑαυτοὺς ἐνώπιον τῶν 

ἀνθρώπων, ὁ δὲ Θεὸς γινώσκει τὰς 

καρδίας ὑμῶν· ὅτι τὸ ἐν ἀνθρώποις 

ὑψηλὸν βδέλυγμα ἐνώπιον τοῦ Θεοῦ. 
16 Ὁ νόμος καὶ οἱ προφῆται ἕως 

Ἰωάννου· ἀπὸ τότε ἡ βασιλεία τοῦ 

Θεοῦ εὐαγγελίζεται καὶ πᾶς εἰς αὐτὴν 

βιάζεται. 17 εὐκοπώτερον δέ ἐστι τὸν 

οὐρανὸν καὶ τὴν γῆν παρελθεῖν ἢ τοῦ 

νόμου μίαν κεραίαν πεσεῖν. 18 Πᾶς ὁ 

ἀπολύων τὴν γυναῖκα αὐτοῦ καὶ 

γαμῶν ἑτέραν μοιχεύει, καὶ πᾶς ὁ 

ἀπολελυμένην ἀπὸ ἀνδρὸς γαμῶν 

μοιχεύει. 1 Ἔλεγε δὲ καὶ πρὸς τοὺς 

μαθητὰς αὐτοῦ· Ἀνένδεκτόν ἐστι τοῦ 

μὴ ἐλθεῖν τὰ σκάνδαλα· οὐαὶ δὲ δι' οὗ 

ἔρχεται. 2 λυσιτελεῖ αὐτῷ εἰ λίθος 

μυλικὸς περίκειται περὶ τὸν τράχηλον 

αὐτοῦ καὶ ἔρριπται εἰς τὴν θάλασσαν, 

ἢ ἵνα σκανδαλίσῃ ἕνα τῶν μικρῶν 

τούτων. 3 προσέχετε ἑαυτοῖς. ἐὰν 

ἁμάρτῃ εἰς σὲ ὁ ἀδελφός σου, 

ἐπιτίμησον αὐτῷ· καὶ ἐὰν μετανοήσῃ, 

ἄφες αὐτῷ· 4 καὶ ἐὰν ἑπτάκις τῆς 

ἡμέρας ἁμάρτῃ εἰς σὲ καὶ ἑπτάκις τῆς 

ἡμέρας ἐπιστρέψῃ πρὸς σὲ λέγων, 

μετανοῶ, ἀφήσεις αὐτῷ.  
  

Τῼ ΣΑΒΒΑΤῼ ΤΗΣ Θ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

θ΄ 57 - 62 

Τῷ καιρῷ ἐκείνῳ, πορευομένου τοῦ 

Ἰησοῦ ἐν τῇ ὁδῷ εἶπέ τις πρὸς αὐτόν· 

Ἀκολουθήσω σοι ὅπου ἐὰν ἀπέρχῃ, 

Κύριε. 58 καὶ εἶπεν αὐτῷ ὁ Ἰησοῦς· Αἱ 

ἀλώπεκες φωλεοὺς ἔχουσι καὶ τὰ 

πετεινὰ τοῦ οὐρανοῦ κατασκηνώσεις, 

ὁ δὲ υἱὸς τοῦ ἀνθρώπου οὐκ ἔχει ποῦ 

τὴν κεφαλὴν κλίνῃ. 59 εἶπε δὲ πρὸς 

ἕτερον· Ἀκολούθει μοι. ὁ δὲ εἶπε· 

Κύριε, ἐπίτρεψόν μοι ἀπελθόντι 

πρῶτον θάψαι τὸν πατέρα μου. 60 εἶπε 

δὲ αὐτῷ ὁ Ἰησοῦς· Ἄφες τοὺς νεκροὺς 

θάψαι τοὺς ἑαυτῶν νεκρούς· σὺ δὲ 

ἀπελθὼν διάγγελλε τὴν βασιλείαν 

τοῦ Θεοῦ. 61 Εἶπε δὲ καὶ ἕτερος· 

Ἀκολουθήσω σοι, Κύριε· πρῶτον δὲ 

ἐπίτρεψόν μοι ἀποτάξασθαι τοῖς εἰς 

τὸν οἶκόν μου. 62 εἶπε δὲ ὁ Ἰησοῦς πρὸς 

αὐτόν· Οὐδεὶς ἐπιβαλὼν τὴν χεῖρα 

αὐτοῦ ἐπ' ἄροτρον καὶ βλέπων εἰς τὰ 

ὀπίσω εὔθετός ἐστιν εἰς τὴν βασιλείαν 

τοῦ Θεοῦ.  
  

ΚΥΡΙΑΚῌ ΕΝΑΤῌ 
Ἐκ τοῦ κατὰ Λουκᾶν 

ιβ΄ 16 - 21 

Εἶπεν ὁ Κύριος τὴν παραβολὴν 

ταύτην· Ἀνθρώπου τινὸς πλουσίου 

εὐφόρησεν ἡ χώρα· 17 καὶ διελογίζετο 



 100 

ἐν ἑαυτῷ λέγων· τί ποιήσω, ὅτι οὐκ 

ἔχω ποῦ συνάξω τοὺς καρπούς μου; 18 

καὶ εἶπε· τοῦτο ποιήσω· καθελῶ μου 

τὰς ἀποθήκας καὶ μείζονας 

οἰκοδομήσω, καὶ συνάξω ἐκεῖ πάντα 

τὰ γεννήματά μου καὶ τὰ ἀγαθά μου, 
19 καὶ ἐρῶ τῇ ψυχῇ μου· ψυχή, ἔχεις 

πολλὰ ἀγαθὰ κείμενα εἰς ἔτη πολλά· 

ἀναπαύου, φάγε, πίε, εὐφραίνου. 20 

εἶπε δὲ αὐτῷ ὁ Θεός· ἄφρον, ταύτῃ τῇ 

νυκτὶ τὴν ψυχήν σου ἀπαιτοῦσιν ἀπὸ 

σοῦ· ἃ δὲ ἡτοίμασας τίνι ἔσται; 21 

οὕτως ὁ θησαυρίζων ἑαυτῷ καὶ μὴ εἰς 

Θεὸν πλουτῶν. Ταῦτα λέγων ἐφώνει· . 

Ὁ ἔχων ὦτα ἀκούειν, ἀκουέτω.  
  

Τῌ ΔΕΥΤΕΡᾼ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιζ΄ 20 - 25 

Τῷ καιρῷ ἐκείνῳ, ἐπερωτηθεὶς ὁ 

Ἰησοῦς ὑπὸ τῶν Φαρισαίων πότε 

ἔρχεται ἡ βασιλεία τοῦ Θεοῦ, 

ἀπεκρίθη αὐτοῖς καὶ εἶπεν· Οὐκ 

ἔρχεται ἡ βασιλεία τοῦ Θεοῦ μετὰ 

παρατηρήσεως, 21 οὐδὲ ἐροῦσιν ἰδοὺ 

ὧδε ἤ ἰδοὺ ἐκεῖ· ἰδοὺ γὰρ ἡ βασιλεία 

τοῦ Θεοῦ ἐντὸς ὑμῶν ἐστιν. 22 Εἶπε δὲ 

πρὸς τοὺς μαθητάς· Ἐλεύσονται 

ἡμέραι ὅτε ἐπιθυμήσετε μίαν τῶν 

ἡμερῶν τοῦ υἱοῦ τοῦ ἀνθρώπου ἰδεῖν, 

καὶ οὐκ ὄψεσθε. 23 καὶ ἐροῦσιν ὑμῖν· 

ἰδοὺ ὧδε, ἰδοὺ ἐκεῖ· μὴ ἀπέλθητε μηδὲ 

διώξητε. 24 ὥσπερ γὰρ ἡ ἀστραπὴ 

ἀστράπτουσα ἐκ τῆς ὑπ' οὐρανὸν 

λάμπει, οὕτως ἔσται καὶ ὁ υἱὸς τοῦ 

ἀνθρώπου ἐν τῇ ἡμέρᾳ αὐτοῦ. 25 

πρῶτον δὲ δεῖ αὐτὸν πολλὰ παθεῖν 

καὶ ἀποδοκιμασθῆναι ἀπὸ τῆς γενεᾶς 

ταύτης.  
  

Τῌ ΤΡΙΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιζ΄ 26 - 37, ιη΄ 8 
Εἶπεν ὁ Κύριος· καθὼς ἐγένετο ἐν ταῖς 

ἡμέραις Νῶε, οὕτως ἔσται καὶ ἐν ταῖς 

ἡμέραις τοῦ υἱοῦ τοῦ ἀνθρώπου· 27 

ἤσθιον, ἔπινον, ἐγάμουν, 

ἐξεγαμίζοντο, ἄχρι ἧς ἡμέρας εἰσῆλθε 

Νῶε εἰς τὴν κιβωτόν, καὶ ἦλθεν ὁ 

κατακλυσμὸς καὶ ἀπώλεσεν ἅπαντας. 
28 ὁμοίως καὶ ὡς ἐγένετο ἐν ταῖς 

ἡμέραις Λώτ· ἤσθιον, ἔπινον, 

ἠγόραζον, ἐπώλουν, ἐφύτευον, 

ᾠκοδόμουν· 29 ᾗ δὲ ἡμέρᾳ ἐξῆλθε Λὼτ 

ἀπὸ Σοδόμων, ἔβρεξε πῦρ καὶ θεῖον 

ἀπ' οὐρανοῦ καὶ ἀπώλεσεν ἅπαντας. 30 

κατὰ τὰ αὐτὰ ἔσται ᾗ ἡμέρᾳ ὁ υἱὸς τοῦ 

ἀνθρώπου ἀποκαλύπτεται. 31 ἐν 

ἐκείνῃ τῇ ἡμέρᾳ ὃς ἔσται ἐπὶ τοῦ 

δώματος καὶ τὰ σκεύη αὐτοῦ ἐν τῇ 

οἰκίᾳ, μὴ καταβάτω ἆραι αὐτά, καὶ ὁ 

ἐν ἀγρῷ ὁμοίως μὴ ἐπιστρεψάτω εἰς 

τὰ ὀπίσω. 32 μνημονεύετε τῆς γυναικὸς 

Λώτ. 33 ὃς ἐὰν ζητήσῃ τὴν ψυχὴν 

αὐτοῦ σῶσαι, ἀπολέσει αὐτήν, καὶ ὃς 

ἐὰν ἀπολέσῃ αὐτήν, ζῳογονήσει 

αὐτήν. 34 λέγω ὑμῖν, ταύτῃ τῇ νυκτὶ 

δύο ἔσονται ἐπὶ κλίνης μιᾶς, εἷς 

παραληφθήσεται καὶ ὁ ἕτερος 

ἀφεθήσεται· 35 δύο ἔσονται ἀλήθουσαι 

ἐπὶ τὸ αὐτό, μία παραληφθήσεται καὶ 

ἡ ἑτέρα ἀφεθήσεται· 36 δύο ἐν τῷ ἀγρῷ, 

εἷς παραληφθήσεται καὶ ὁ ἕτερος 

ἀφεθήσεται. 37 καὶ ἀποκριθέντες 

λέγουσιν αὐτῷ· Ποῦ, Κύριε; ὁ δὲ εἶπεν 

αὐτοῖς· Ὅπου τὸ σῶμα, ἐκεῖ 

ἐπισυναχθήσονται καὶ οἱ ἀετοί. Πλὴν 

ὁ υἱὸς τοῦ ἀνθρώπου ἐλθὼν ἆρα 

εὑρήσει τὴν πίστιν ἐπὶ τῆς γῆς; 
  



 101 

Τῌ ΤΕΤΑΡΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιη΄ 15 - 17, 26 - 30 
Τῷ καιρῷ ἐκείνῳ, προσέφερον τῷ 

Ἰησοῦ τὰ βρέφη ἵνα αὐτῶν ἅπτηται· 

καὶ ἰδόντες οἱ μαθηταὶ ἐπετίμησαν 

αὐτοῖς. 16 ὁ δὲ Ἰησοῦς 

προσκαλεσάμενος αὐτὰ εἶπεν· Ἄφετε 

τὰ παιδία ἔρχεσθαι πρός με καὶ μὴ 

κωλύετε αὐτά· τῶν γὰρ τοιούτων ἐστὶν 

ἡ βασιλεία τοῦ Θεοῦ. 17 ἀμὴν λέγω 

ὑμῖν, ὃς ἐὰν μὴ δέξηται τὴν βασιλείαν 

τοῦ Θεοῦ ὡς παιδίον, οὐ μὴ εἰσέλθῃ 

εἰς αὐτήν. Λέγουσιν αὐτῷ οἱ μαθηταὶ 

αὐτοῦ· Καὶ τίς δύναται σωθῆναι; 27 ὁ δὲ 

εἶπε· Τὰ ἀδύνατα παρὰ ἀνθρώποις 

δυνατὰ παρὰ τῷ Θεῷ ἐστιν. 28 Εἶπε δὲ 

ὁ Πέτρος· Ἰδοὺ ἡμεῖς ἀφήκαμεν πὰντα 

καὶ ἠκολουθήσαμέν σοι. 29 ὁ δὲ εἶπεν 

αὐτοῖς· Ἀμὴν λέγω ὑμῖν ὅτι οὐδείς 

ἐστιν ὃς ἀφῆκεν οἰκίαν ἢ γονεῖς ἢ 

ἀδελφοὺς ἢ γυναῖκα ἢ τέκνα ἕνεκεν 

τῆς βασιλείας τοῦ Θεοῦ, 30 ὃς οὐ μὴ 

ἀπολάβῃ πολλαπλασίονα ἐν τῷ καιρῷ 

τούτῳ καὶ ἐν τῷ αἰῶνι τῷ ἐρχομένῳ 

ζωὴν αἰώνιον.  
  

Τῌ ΠΕΜΠΤῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιη΄ 31 - 34 

Τῷ καιρῷ ἐκείνῳ, παραλαβὼν ὁ 

Ἰησοῦς τοὺς δώδεκα μαθητὰς αὐτοῦ, 

εἶπε πρὸς αὐτούς· Ἰδοὺ ἀναβαίνομεν 

εἰς Ἰερουσόλυμα, καὶ τελειωθήσεται 

πάντα τὰ γεγραμμένα διὰ τῶν 

προφητῶν τῷ υἱῷ τοῦ ἀνθρώπου. 32 

παραδοθήσεται γὰρ τοῖς ἔθνεσι καὶ 

ἐμπαιχθήσεται καὶ ὑβρισθήσεται καὶ 

ἐμπτυσθήσεται, 33 καὶ μαστιγώσαντες 

ἀποκτενοῦσιν αὐτόν, καὶ τῇ ἡμέρᾳ τῇ 

τρίτῃ ἀναστήσεται. 34 καὶ αὐτοὶ οὐδὲν 

τούτων συνῆκαν, καὶ ἦν τὸ ῥῆμα τοῦτο 

κεκρυμμένον ἀπ' αὐτῶν, καὶ οὐκ 

ἐγίνωσκον τὰ λεγόμενα.  

Τῌ ΠΑΡΑΣΚΕΥῌ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιθ΄ 12 - 28 

Εἶπεν ὁ Κύριος τὴν παραβολὴν 

ταύτην· Ἄνθρωπός τις εὐγενὴς 

ἐπορεύθη εἰς χώραν μακρὰν λαβεῖν 

ἑαυτῷ βασιλείαν καὶ ὑποστρέψαι. 13 

καλέσας δὲ δέκα δούλους ἑαυτοῦ 

ἔδωκεν αὐτοῖς δέκα μνᾶς καὶ εἶπε 

πρὸς αὐτούς· πραγματεύσασθε ἐν ᾧ 

ἔρχομαι. 14 οἱ δὲ πολῖται αὐτοῦ ἐμίσουν 

αὐτόν, καὶ ἀπέστειλαν πρεσβείαν 

ὀπίσω αὐτοῦ λέγοντες· οὐ θέλομεν 

τοῦτον βασιλεῦσαι ἐφ’ ἡμᾶς. 15 καὶ 

ἐγένετο ἐν τῷ ἐπανελθεῖν αὐτὸν 

λαβόντα τὴν βασιλείαν, καὶ εἶπε 

φωνηθῆναι αὐτῷ τοὺς δούλους 

τούτους οἷς ἔδωκε τὸ ἀργύριον, ἵνα 

ἐπιγνῷ τίς τί διεπραγματεύσατο. 16 

παρεγένετο δὲ ὁ πρῶτος λέγων· κύριε, 

ἡ μνᾶ σου προσειργάσατο δέκα μνᾶς. 
17 καὶ εἶπεν αὐτῷ· εὖ, ἀγαθὲ δοῦλε! ὅτι 

ἐν ἐλαχίστῳ πιστὸς ἐγένου, ἴσθι 

ἐξουσίαν ἔχων ἐπάνω δέκα πόλεων. 18 

καὶ ἦλθεν ὁ δεύτερος λέγων· κύριε, ἡ 

μνᾶ σου, ἐποίησε πέντε μνᾶς. 19 εἶπε 

δὲ καὶ τούτῳ· καὶ σὺ γίνου ἐπάνω 

πέντε πόλεων. 20 καὶ ἕτερος ἦλθε 

λέγων· κύριε, ἰδοὺ ἡ μνᾶ σου, ἣν εἶχον 

ἀποκειμένην ἐν σουδαρίῳ. 21 

ἐφοβούμην γάρ σε, ὅτι ἄνθρωπος 

αὐστηρὸς εἶ· αἴρεις ὃ οὐκ ἔθηκας, καὶ 

θερίζεις ὃ οὐκ ἔσπειρας, καὶ συνάγεις 

ὅθεν οὐ διεσκόρπισας. 22 λέγει αὐτῷ· 

ἐκ τοῦ στόματός σου κρινῶ σε, πονηρὲ 

δοῦλε. ᾔδεις ὅτι ἄνθρωπος αὐστηρός 

εἰμι ἐγὼ, αἴρων ὃ οὐκ ἔθηκα, καὶ 

θερίζων ὃ οὐκ ἔσπειρα καὶ συνάγων 

ὅθεν οὐ διεσκόρπισα. 23 καὶ διατί οὐκ 

ἔδωκας τὸ ἀργύριόν μου ἐπὶ τὴν 

τράπεζαν, καὶ ἐγὼ ἐλθὼν σὺν τόκῳ ἂν 

ἔπραξα αὐτὸ; 24 καὶ τοῖς παρεστῶσιν 

εἶπεν· ἄρατε ἀπ' αὐτοῦ τὴν μνᾶν καὶ 



 102 

δότε τῷ τὰς δέκα μνᾶς ἔχοντι. 25 καὶ 

εἶπον αὐτῷ· κύριε, ἔχει δέκα μνᾶς. 26 

λέγω γὰρ ὑμῖν ὅτι παντὶ τῷ ἔχοντι 

δοθήσεται, ἀπὸ δὲ τοῦ μὴ ἔχοντος καὶ 

ὃ ἔχει ἀρθήσεται ἀπ' αὐτοῦ. 27 πλὴν 

τοὺς ἐχθρούς μου ἐκείνους, τοὺς μὴ 

θελήσαντάς με βασιλεῦσαι ἐπ' 

αὐτοὺς, ἀγάγετε ὧδε καὶ 

κατασφάξατε αὐτοὺς ἔμπροσθέν μου. 
28 Καὶ εἰπὼν ταῦτα ἐπορεύετο 

ἔμπροσθεν ἀναβαίνων εἰς 

Ἱεροσόλυμα.  
  

Τῼ ΣΑΒΒΑΤῼ ΤΗΣ Ι΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ι΄ 19 - 21 

Εἶπεν ὁ Κύριος τοῖς ἑαυτοῦ Μαθηταῖς· 

ἰδοὺ δίδωμι ὑμῖν τὴν ἐξουσίαν τοῦ 

πατεῖν ἐπάνω ὄφεων καὶ σκορπίων 

καὶ ἐπὶ πᾶσαν τὴν δύναμιν τοῦ 

ἐχθροῦ, καὶ οὐδὲν ὑμᾶς οὐ μὴ 

ἀδικήσῃ. 20 πλὴν ἐν τούτῳ μὴ χαίρετε, 

ὅτι τὰ πνεύματα ὑμῖν ὑποτάσσεται· 

χαίρετε δὲ ὅτι τὰ ὀνόματα ὑμῶν 

ἐγράφη ἐν τοῖς οὐρανοῖς. 21 Ἐν αὐτῇ τῇ 

ὥρᾳ ἠγαλλιάσατο τῷ πνεύματι ὁ 

Ἰησοῦς καὶ εἶπεν· Ἐξομολογοῦμαί σοι, 

πάτερ, κύριε τοῦ οὐρανοῦ καὶ τῆς γῆς, 

ὅτι ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ Πατήρ, ὅτι οὕτως 

ἐγένετο εὐδοκία ἔμπροσθέν σου.  
  

ΚΥΡΙΑΚῌ ΔΕΚΑΤῌ 
Ἐκ τοῦ κατὰ Λουκᾶν 

ιγ΄ 10 - 17 

Τῷ καιρῷ ἐκείνῳ, ἦν διδάσκων ὁ 

Ἰησοῦς ἐν μιᾷ τῶν συναγωγῶν ἐν τοῖς 

σάββασι. 11 καὶ ἰδοὺ γυνὴ ἦν πνεῦμα 

ἔχουσα ἀσθενείας ἔτη δέκα καὶ ὀκτώ, 

καὶ ἦν συγκύπτουσα καὶ μὴ δυναμένη 

ἀνακύψαι εἰς τὸ παντελές. 12 ἰδὼν δὲ 

αὐτὴν ὁ Ἰησοῦς προσεφώνησε καὶ 

εἶπεν αὐτῇ· Γύναι, ἀπολέλυσαι τῆς 

ἀσθενείας σου· 13 καὶ ἐπέθηκεν αὐτῇ 

τὰς χεῖρας· καὶ παραχρῆμα ἀνωρθώθη 

καὶ ἐδόξαζε τὸν Θεόν. 14 ἀποκριθεὶς δὲ 

ὁ ἀρχισυνάγωγος, ἀγανακτῶν ὅτι τῷ 

σαββάτῳ ἐθεράπευσεν ὁ Ἰησοῦς, 

ἔλεγε τῷ ὄχλῳ· Ἓξ ἡμέραι εἰσὶν ἐν αἷς 

δεῖ ἐργάζεσθαι· ἐν ταύταις οὖν 

ἐρχόμενοι θεραπεύεσθε, καὶ μὴ τῇ 

ἡμέρᾳ τοῦ σαββάτου. 15 ἀπεκρίθη οὖν 

αὐτῷ ὁ Κύριος καὶ εἶπεν· Ὑποκριτά· 

ἕκαστος ὑμῶν τῷ σαββάτῳ οὐ λύει τὸν 

βοῦν αὐτοῦ ἢ τὸν ὄνον ἀπὸ τῆς 

φάτνης καὶ ἀπαγαγὼν ποτίζει; 16 

ταύτην δὲ, θυγατέρα Ἀβραὰμ οὖσαν, 

ἣν ἔδησεν ὁ σατανᾶς ἰδοὺ δέκα καὶ 

ὀκτὼ ἔτη, οὐκ ἔδει λυθῆναι ἀπὸ τοῦ 

δεσμοῦ τούτου τῇ ἡμέρᾳ τοῦ 

σαββάτου; 17 καὶ ταῦτα λέγοντος 

αὐτοῦ κατῃσχύνοντο πάντες οἱ 

ἀντικείμενοι αὐτῷ, καὶ πᾶς ὁ ὄχλος 

ἔχαιρεν ἐπὶ πᾶσι τοῖς ἐνδόξοις τοῖς 

γινομένοις ὑπ' αὐτοῦ.  
  

Τῌ ΔΕΥΤΕΡᾼ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιθ΄ 37 - 44 

Τῷ καιρῷ ἐκείνῳ, ἐγγίζοντος τοῦ 

Ἰησοῦ πρὸς τῇ καταβάσει τοῦ ὄρους 

τῶν ἐλαιῶν ἤρξαντο ἅπαν τὸ πλῆθος 

τῶν μαθητῶν χαίροντες αἰνεῖν τὸν 

Θεὸν φωνῇ μεγάλῃ περὶ πασῶν ὧν 

εἶδον δυνάμεων 38 λέγοντες· 

Εὐλογημένος ὁ ἐρχόμενος βασιλεὺς ἐν 

ὀνόματι Κυρίου· εἰρήνη ἐν οὐρανῷ καὶ 

δόξα ἐν ὑψίστοις. 39 καί τινες τῶν 

Φαρισαίων ἀπὸ τοῦ ὄχλου εἶπον πρὸς 

αὐτόν· Διδάσκαλε, ἐπιτίμησον τοῖς 

μαθηταῖς σου. 40 καὶ ἀποκριθεὶς εἶπεν· 

Λέγω ὑμῖν ὅτι ἐὰν οὗτοι σιωπήσωσιν, 

οἱ λίθοι κεκράξονται. 41 καὶ ὡς 

ἤγγισεν, ἰδὼν τὴν πόλιν ἔκλαυσεν ἐπ' 

αὐτῇ, λέγων 42 ὅτι Εἰ ἔγνως καὶ σὺ καὶ 

γε ἐν τῇ ἡμέρᾳ σου ταύτῃ, τὰ πρὸς 



 103 

εἰρήνην σου! νῦν δὲ ἐκρύβη ἀπὸ 

ὀφθαλμῶν σου· 43 ὅτι ἥξουσιν ἡμέραι 

ἐπὶ σὲ καὶ περιβαλοῦσιν οἱ ἐχθροί σου 

χάρακά σοι καὶ περικυκλώσουσί σε 

καὶ συνέξουσί σε πάντοθεν, 44 καὶ 

ἐδαφιοῦσί σε καὶ τὰ τέκνα σου ἐν σοί, 

καὶ οὐκ ἀφήσουσιν ἐν σοί λίθον ἐπὶ 

λίθῳ, ἀνθ' ὧν οὐκ ἔγνως τὸν καιρὸν 

τῆς ἐπισκοπῆς σου.  
  

Τῌ ΤΡΙΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιθ΄ 45 - 48 

Τῷ καιρῷ ἐκείνῳ, εἰσελθὼν ὁ Ἰησοῦς 

εἰς τὸ ἱερὸν ἤρξατο ἐκβάλλειν τοὺς 

πωλοῦντας ἐν αὐτῷ καὶ ἀγοράζοντας 
46 λέγων αὐτοῖς· Γέγραπται ὅτι ὁ οἶκός 

μου οἶκος προσευχῆς ἐστιν· ὑμεῖς δὲ 

αὐτὸν ἐποιήσατε σπήλαιον λῃστῶν. 47 

Καὶ ἦν διδάσκων τὸ καθ' ἡμέραν ἐν τῷ 

ἱερῷ· οἱ δὲ ἀρχιερεῖς καὶ οἱ γραμματεῖς 

ἐζήτουν αὐτὸν ἀπολέσαι καὶ οἱ πρῶτοι 

τοῦ λαοῦ, 48 καὶ οὐχ εὕρισκον τὸ τί 

ποιήσουσιν· ὁ λαὸς γὰρ ἅπας 

ἐξεκρέματο αὐτοῦ ἀκούων.  
  

Τῌ ΤΕΤΑΡΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κ΄ 1 - 8 

Τῷ καιρῷ ἐκείνῳ, διδάσκοντος τοῦ 

Ἰησοῦ τὸν λαὸν ἐν τῷ ἱερῷ καὶ 

εὐαγγελιζομένου ἐπέστησαν οἱ ἱερεῖς 

καὶ οἱ γραμματεῖς σὺν τοῖς 

πρεσβυτέροις 2 καὶ εἶπον πρὸς αὐτόν 

λέγοντες· Εἰπέ ἡμῖν ἐν ποίᾳ ἐξουσίᾳ 

ταῦτα ποιεῖς, ἢ τίς ἐστιν ὁ δούς σοι τὴν 

ἐξουσίαν ταύτην; 3 ἀποκριθεὶς δὲ εἶπε 

πρὸς αὐτούς· Ἐρωτήσω ὑμᾶς κἀγὼ 

ἕνα λόγον, καὶ εἴπατέ μοι· 4 τὸ 

βάπτισμα Ἰωάννου ἐξ οὐρανοῦ ἦν ἢ ἐξ 

ἀνθρώπων; 5 οἱ δὲ συνελογίσαντο 

πρὸς ἑαυτοὺς λέγοντες ὅτι ἐὰν 

εἴπωμεν, ἐξ οὐρανοῦ, ἐρεῖ, διατί οὖν 

οὐκ ἐπιστεύσατε αὐτῷ; 6 ἐὰν δὲ 

εἴπωμεν, ἐξ ἀνθρώπων, πᾶς ὁ λαὸς 

καταλιθάσει ἡμᾶς· πεπεισμένος γάρ 

ἐστιν Ἰωάννην προφήτην εἶναι. 7 καὶ 

ἀπεκρίθησαν μὴ εἰδέναι πόθεν. 8 καὶ ὁ 

Ἰησοῦς εἶπεν αὐτοῖς· Οὐδὲ ἐγὼ λέγω 

ὑμῖν ἐν ποίᾳ ἐξουσίᾳ ταῦτα ποιῶ.  
  

Τῌ ΠΕΜΠΤῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κ΄ 9 - 18 

Εἶπεν ὁ Κύριος τὴν παραβολὴν 

ταύτην· Ἄνθρωπός τις ἐφύτευσεν 

ἀμπελῶνα, καὶ ἐξέδετο αὐτὸν 

γεωργοῖς καὶ ἀπεδήμησε χρόνους 

ἱκανούς. 10 καὶ ἐν τῷ καιρῷ ἀπέστειλε 

πρὸς τοὺς γεωργοὺς δοῦλον ἵνα ἀπὸ 

τοῦ καρποῦ τοῦ ἀμπελῶνος δώσωσιν 

αὐτῷ· οἱ δὲ γεωργοὶ δείραντες αὐτὸν 

ἐξαπέστειλαν κενόν. 11 καὶ προσέθετο 

αὐτοῖς πέμψαι ἕτερον δοῦλον. οἱ δὲ 

κἀκεῖνον δείραντες καὶ ἀτιμάσαντες 

ἐξαπέστειλαν κενόν. 12 καὶ προσέθετο 

πέμψαι τρίτον. οἱ δὲ καὶ τοῦτον 

τραυματίσαντες ἐξέβαλον. 13 εἶπε δὲ ὁ 

κύριος τοῦ ἀμπελῶνος· τί ποιήσω; 

πέμψω τὸν υἱόν μου τὸν ἀγαπητόν· 

ἴσως τοῦτον ἰδόντες ἐντραπήσονται. 14 

ἰδόντες δὲ αὐτὸν οἱ γεωργοὶ 

διελογίζοντο πρὸς ἑαυτοὺς λέγοντες· 

οὗτός ἐστιν ὁ κληρονόμος· δεῦτε 

ἀποκτείνωμεν αὐτόν, ἵνα ἡμῶν 

γένηται ἡ κληρονομία. 15 καὶ 

ἐκβαλόντες αὐτὸν ἔξω τοῦ ἀμπελῶνος 

ἀπέκτειναν. τί οὖν ποιήσει αὐτοῖς ὁ 

κύριος τοῦ ἀμπελῶνος; 16 ἐλεύσεται 

καὶ ἀπολέσει τοὺς γεωργοὺς τούτους, 

καὶ δώσει τὸν ἀμπελῶνα ἄλλοις. 

ἀκούσαντες δὲ εἶπον· Μὴ γένοιτο. 17 ὁ 

δὲ ἐμβλέψας αὐτοῖς εἶπε· Τί οὖν ἐστι 

τὸ γεγραμμένον τοῦτο, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας; 18 

πᾶς ὁ πεσὼν ἐπ' ἐκεῖνον τὸν λίθον 



 104 

συνθλασθήσεται· ἐφ' ὃν δ' ἂν πέσῃ, 

λικμήσει αὐτόν.  
  

Τῌ ΠΑΡΑΣΚΕΥῌ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κ΄ 19 - 26 

Τῷ καιρῷ ἐκείνῳ, ἐζήτουν οἱ ἀρχιερεῖς 

καὶ οἱ γραμματεῖς ἐπιβαλεῖν ἐπὶ τὸν 

Ἰησοῦν τὰς χεῖρας ἐν αὐτῇ τῇ ὥρᾳ, καὶ 

ἐφοβήθησαν τὸν λαόν· ἔγνωσαν γὰρ 

ὅτι πρὸς αὐτοὺς τὰς παραβολὰς ἔλεγε. 
20 Καὶ παρατηρήσαντες ἀπέστειλαν 

ἐγκαθέτους, ὑποκρινομένους ἑαυτοὺς 

δικαίους εἶναι, ἵνα ἐπιλάβωνται αὐτοῦ 

λόγου εἰς τὸ παραδοῦναι αὐτὸν τῇ 

ἀρχῇ καὶ τῇ ἐξουσίᾳ τοῦ ἡγεμόνος. 21 

καὶ ἐπηρώτησαν αὐτὸν λέγοντες· 

Διδάσκαλε, οἴδαμεν ὅτι ὀρθῶς λέγεις 

καὶ διδάσκεις, καὶ οὐ λαμβάνεις 

πρόσωπον, ἀλλ' ἐπ' ἀληθείας τὴν ὁδὸν 

τοῦ Θεοῦ διδάσκεις· 22 ἔξεστιν ἡμῖν 

Καίσαρι φόρον δοῦναι ἢ οὔ; 23 

κατανοήσας δὲ αὐτῶν τὴν 

πανουργίαν εἶπε πρὸς αὐτούς· Τί μέ 

πειράζετε; 24 δείξατέ μοι δηνάριον· 

τίνος ἔχει εἰκόνα καὶ ἐπιγραφήν; 

ἀποκριθέντες δὲ εἶπον· Καίσαρος. 25 ὁ 

δὲ εἶπεν αὐτοῖς· Ἀπόδοτε τοίνυν τὰ 

Καίσαρος Καίσαρι καὶ τὰ τοῦ Θεοῦ τῷ 

Θεῷ. 26 καὶ οὐκ ἴσχυσαν ἐπιλαβέσθαι 

αὐτοῦ ῥήματος ἐναντίον τοῦ λαοῦ, καὶ 

θαυμάσαντες ἐπὶ τῇ ἀποκρίσει αὐτοῦ 

ἐσίγησαν.  
  

Τῼ ΣΑΒΒΑΤῼ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 32 - 40 

Εἶπεν ὁ Κύριος· Μὴ φοβοῦ τὸ μικρὸν 

ποίμνιον· ὅτι εὐδόκησεν ὁ πατὴρ ὑμῶν 

δοῦναι ὑμῖν τὴν βασιλείαν. 33 

πωλήσατε τὰ ὑπάρχοντα ὑμῶν καὶ 

δότε ἐλεημοσύνην. ποιήσατε ἑαυτοῖς 

βαλάντια μὴ παλαιούμενα, θησαυρὸν 

ἀνέκλειπτον ἐν τοῖς οὐρανοῖς, ὅπου 

κλέπτης οὐκ ἐγγίζει οὐδὲ σὴς 

διαφθείρει· 34 ὅπου γάρ ἐστιν ὁ 

θησαυρὸς ὑμῶν, ἐκεῖ καὶ ἡ καρδία 

ὑμῶν ἔσται. 35 Ἔστωσαν ὑμῶν αἱ 

ὀσφύες περιεζωσμέναι καὶ οἱ λύχνοι 

καιόμενοι· 36 καὶ ὑμεῖς ὅμοιοι 

ἀνθρώποις προσδεχομένοις τὸν 

κύριον ἑαυτῶν πότε ἀναλύσῃ ἐκ τῶν 

γάμων, ἵνα ἐλθόντος καὶ κρούσαντος 

εὐθέως ἀνοίξωσιν αὐτῷ. 37 μακάριοι οἱ 

δοῦλοι ἐκεῖνοι, οὓς ἐλθὼν ὁ κύριος 

εὑρήσει γρηγοροῦντας. ἀμὴν λέγω 

ὑμῖν ὅτι περιζώσεται καὶ ἀνακλινεῖ 

αὐτοὺς, καὶ παρελθὼν διακονήσει 

αὐτοῖς. 38 καὶ ἐὰν ἔλθῃ ἐν τῇ δευτέρᾳ 

φυλακῇ καὶ ἐν τῇ τρίτῃ φυλακῇ ἔλθῃ 

καὶ εὕρῃ οὕτω, μακάριοί εἰσιν οἱ 

δοῦλοι ἐκεῖνοι. 39 τοῦτο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ ὥρᾳ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν ἀφῆκε διορυγῆναι τὸν οἶκον 

αὐτοῦ. 40 καὶ ὑμεῖς οὖν γίνεσθε ἕτοιμοι· 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται.  
  

ΚΥΡΙΑΚῌ ΕΝΔΕΚΑΤῌ 
Ἐκ τοῦ κατὰ Λουκᾶν 

ιδ΄ 16 - 24 

Εἶπεν ὁ Κύριος τὴν παραβολὴν 

ταύτην· Ἄνθρωπός τις ἐποίησε 

δεῖπνον μέγα, καὶ ἐκάλεσε πολλούς· 17 

καὶ ἀπέστειλε τὸν δοῦλον αὐτοῦ τῇ 

ὥρᾳ τοῦ δείπνου εἰπεῖν τοῖς 

κεκλημένοις· ἔρχεσθε, ὅτι ἤδη ἕτοιμά 

ἐστι πάντα. 18 καὶ ἤρξαντο ἀπὸ μιᾶς 

παραιτεῖσθαι πάντες, ὁ πρῶτος εἶπεν 

αὐτῷ· ἀγρὸν ἠγόρασα, καὶ ἔχω 

ἀνάγκην ἐξελθεῖν καὶ ἰδεῖν αὐτόν· 

ἐρωτῶ σε, ἔχε με παρῃτημένον. 19 καὶ 

ἕτερος εἶπε· ζεύγη βοῶν ἠγόρασα 

πέντε, καὶ πορεύομαι δοκιμάσαι αὐτά· 

ἐρωτῶ σε, ἔχε με παρῃτημένον. 20 καὶ 

ἕτερος εἶπε· γυναῖκα ἔγημα, καὶ διὰ 



 105 

τοῦτο οὐ δύναμαι ἐλθεῖν. 21 καὶ 

παραγενόμενος ὁ δοῦλος ἐκεῖνος 

ἀπήγγειλε τῷ κυρίῳ αὐτοῦ ταῦτα. 

τότε ὀργισθεὶς ὁ οἰκοδεσπότης εἶπε τῷ 

δούλῳ αὐτοῦ· ἔξελθε ταχέως εἰς τὰς 

πλατείας καὶ ῥύμας τῆς πόλεως, καὶ 

τοὺς πτωχοὺς καὶ ἀναπήρους καὶ 

χωλοὺς καὶ τυφλοὺς εἰσάγαγε ὧδε. 22 

καὶ εἶπεν ὁ δοῦλος· κύριε, γέγονεν ὡς 

ἐπέταξας, καὶ ἔτι τόπος ἐστί. 23 καὶ 

εἶπεν ὁ κύριος πρὸς τὸν δοῦλον· 

Ἔξελθε εἰς τὰς ὁδοὺς καὶ φραγμοὺς 

καὶ ἀνάγκασον εἰσελθεῖν, ἵνα γεμισθῇ 

ὁ οἶκός μου. 24 λέγω γὰρ ὑμῖν ὅτι 

οὐδεὶς τῶν ἀνδρῶν ἐκείνων τῶν 

κεκλημένων γεύσεταί μου τοῦ 

δείπνου. Πολλοὶ γὰρ εἰσι κλητοὶ, 

ὀλίγοι δὲ εκλεκτοί.  
  

Τῌ ΔΕΥΤΕΡᾼ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κ΄ 27 - 44 

Τῷ καιρῷ ἐκείνῳ, προσελθόντες τῷ 

Ἰησοῦ τινες τῶν Σαδδουκαίων, οἱ 

ἀντιλέγοντες μὴ εἶναι ἀνάστασιν, 

ἐπηρώτησαν αὐτὸν 28 λέγοντες· 

Διδάσκαλε, Μωϋσῆς ἔγραψεν ἡμῖν, 

ἐάν τινος ἀδελφὸς ἀποθάνῃ ἔχων 

γυναῖκα, καὶ οὗτος ἄτεκνος ἀποθάνῃ, 

ἵνα λάβῃ ὁ ἀδελφὸς αὐτοῦ τὴν 

γυναῖκα καὶ ἐξαναστήσῃ σπέρμα τῷ 

ἀδελφῷ αὐτοῦ. 29 ἑπτὰ οὖν ἀδελφοὶ 

ἦσαν· καὶ ὁ πρῶτος λαβὼν γυναῖκα 

ἀπέθανεν ἄτεκνος· 30 καὶ ἔλαβεν ὁ 

δεύτερος τὴν γυναῖκα, καὶ οὗτος 

ἀπέθανεν ἄτεκνος· 31 καὶ ὁ τρίτος 

ἔλαβεν αὐτήν ὡσαύτως· ὡσαύτως δὲ 

καὶ οἱ ἑπτὰ· οὐ κατέλιπον τέκνα, καὶ 

ἀπέθανον· 32 ὕστερον δὲ πάντων καὶ ἡ 

γυνὴ ἀπέθανεν. 33 ἐν τῇ ἀναστάσει 

οὖν τίνος αὐτῶν γίνεται γυνή; οἱ γὰρ 

ἑπτὰ ἔσχον αὐτὴν γυναῖκα. 34 καὶ 

ἀποκριθεὶς εἶπεν αὐτοῖς ὁ Ἰησοῦς· Οἱ 

υἱοὶ τοῦ αἰῶνος τούτου γαμοῦσι καὶ 

ἐκγαμίζονται· 35 οἱ δὲ καταξιωθέντες 

τοῦ αἰῶνος ἐκείνου τυχεῖν καὶ τῆς 

ἀναστάσεως τῆς ἐκ νεκρῶν οὔτε 

γαμοῦσιν οὔτε γαμίζονται· 36 οὔτε γὰρ 

ἀποθανεῖν ἔτι δύνανται· ἰσάγγελοι 

γάρ εἰσι, καὶ υἱοί εἰσι τοῦ Θεοῦ, τῆς 

ἀναστάσεως υἱοὶ ὄντες. 37 ὅτι δὲ 

ἐγείρονται οἱ νεκροὶ, καὶ Μωϋσῆς 

ἐμήνυσεν ἐπὶ τῆς βάτου, ὡς λέγει 

Κύριον τὸν Θεὸν Ἀβραὰμ καὶ τὸν 

Θεὸν Ἰσαὰκ καὶ τὸν Θεὸν Ἰακώβ. 38 

Θεὸς δὲ οὐκ ἔστι νεκρῶν, ἀλλὰ 

ζώντων· πάντες γὰρ αὐτῷ ζῶσιν. 39 

ἀποκριθέντες δέ τινες τῶν 

γραμματέων εἶπον· Διδάσκαλε, καλῶς 

εἶπας. 40 οὐκέτι γὰρ ἐτόλμων 

ἐπερωτᾶν αὐτὸν οὐδέν. 41 Εἶπε δὲ πρὸς 

αὐτούς· Πῶς λέγουσι τὸν Χριστὸν υἱόν 

Δαυῒδ εἶναι; 42 καὶ αὐτὸς Δαυῒδ λέγει 

ἐν βίβλῳ τῶν ψαλμῶν· εἶπεν ὁ Κύριος 

τῷ Κυρίῳ μου, κάθου ἐκ δεξιῶν μου 43 

ἕως ἂν θῶ τοὺς ἐχθρούς σου 

ὑποπόδιον τῶν ποδῶν σου. 44 Δαυῒδ 

οὖν αὐτὸν Κύριον καλεῖ· καὶ πῶς υἱός 

αὐτοῦ ἐστιν; 
  

Τῌ ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κα΄ 12 - 19 

Εἶπεν ὁ Κύριος τοῖς ἑαὐτοῦ Μαθηταῖς· 

προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 



 106 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  

Τῌ ΤΕΤΑΡΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κα΄ 5 - 8, 10 - 11, 20 - 24 
Τῷ καιρῷ ἐκείνῳ, λεγόντων τινῶν τῷ 

Ἰησοῦ περὶ τοῦ ἱεροῦ ὅτι λίθοις καλοῖς 

καὶ ἀναθήμασι κεκόσμηται, εἶπε· 6 

Ταῦτα ἃ θεωρεῖτε, ἐλεύσονται ἡμέραι 

ἐν αἷς οὐκ ἀφεθήσεται λίθος ἐπὶ λίθῳ 

ὃς οὐ καταλυθήσεται. 7 ἐπηρώτησαν 

δὲ αὐτὸν λέγοντες· Διδάσκαλε, πότε 

οὖν ταῦτα ἔσται, καὶ τί τὸ σημεῖον 

ὅταν μέλλῃ ταῦτα γίνεσθαι; 8 ὁ δὲ 

εἶπε· Βλέπετε μὴ πλανηθῆτε· 

Ἐγερθήσεται γὰρ ἔθνος ἐπὶ ἔθνος καὶ 

βασιλεία ἐπὶ βασιλείαν, 11 σεισμοί τε 

μεγάλοι κατὰ τόπους καὶ λιμοὶ καὶ 

λοιμοὶ ἔσονται, φόβητρά τε καὶ σημεῖα 

ἀπ' οὐρανοῦ μεγάλα ἔσται, ὅταν δὲ 

ἴδητε κυκλουμένην ὑπὸ στρατοπέδων 

τὴν Ἱερουσαλήμ, τότε γνῶτε ὅτι 

ἤγγικεν ἡ ἐρήμωσις αὐτῆς. 21 τότε οἱ ἐν 

τῇ Ἰουδαίᾳ φευγέτωσαν εἰς τὰ ὄρη, καὶ 

οἱ ἐν μέσῳ αὐτῆς ἐκχωρείτωσαν, καὶ οἱ 

ἐν ταῖς χώραις μὴ εἰσερχέσθωσαν εἰς 

αὐτήν, 22 ὅτι ἡμέραι ἐκδικήσεως αὗταί 

εἰσι τοῦ πληρωθῆναι πάντα τὰ 

γεγραμμένα. 23 οὐαὶ δὲ ταῖς ἐν γαστρὶ 

ἐχούσαις καὶ ταῖς θηλαζούσαις ἐν 

ἐκείναις ταῖς ἡμέραις· ἔσται γὰρ τότε 

ἀνάγκη μεγάλη ἐπὶ τῆς γῆς καὶ ὀργὴ 

τῷ λαῷ τούτῳ, 24 καὶ πεσοῦνται 

στόματι μαχαίρας, καὶ 

αἰχμαλωτισθήσονται εἰς πάντα τὰ 

ἔθνη, καὶ Ἱερουσαλὴμ ἔσται 

πατουμένη ὑπὸ ἐθνῶν ἄχρι 

πληρωθῶσι καιροὶ ἐθνῶν.  
  

Τῌ ΠΕΜΠΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κα΄ 28 - 33 

Εἶπεν ὁ Κύριος τοῖς ἑαὐτοῦ Μαθηταῖς· 

ἀνακύψατε καὶ ἐπάρατε τὰς κεφαλὰς 

ὑμῶν, διότι ἐγγίζει ἡ ἀπολύτρωσις 

ὑμῶν. 29 Καὶ εἶπε παραβολὴν αὐτοῖς· 

Ἴδετε τὴν συκῆν καὶ πάντα τὰ δένδρα. 
30 ὅταν προβάλωσιν ἤδη, βλέποντες 

ἀφ' ἑαυτῶν γινώσκετε ὅτι ἤδη ἐγγὺς 

τὸ θέρος ἐστίν· 31 οὕτω καὶ ὑμεῖς, ὅταν 

ἴδητε ταῦτα γινόμενα, γινώσκετε ὅτι 

ἐγγύς ἐστιν ἡ βασιλεία τοῦ Θεοῦ. 32 

ἀμὴν λέγω ὑμῖν ὅτι οὐ μὴ παρέλθῃ ἡ 

γενεὰ αὕτη ἕως ἂν πάντα γένηται. 33 ὁ 

οὐρανὸς καὶ ἡ γῆ παρελεύσονται, οἱ δὲ 

λόγοι μου οὐ μὴ παρέλθωσι.  
  

Τῌ ΠΑΡΑΣΚΕΥῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κα΄ 37 - κβ΄ 8 

Τῷ καιρῷ ἐκείνῳ, ἦν διδάσκων ὁ 

Ἰησοῦς ἐν τῷ ἱερῷ, τὰς δὲ νύκτας 

ἐξερχόμενος ηὐλίζετο εἰς τὸ ὄρος τὸ 

καλούμενον ἐλαιῶν· 38 καὶ πᾶς ὁ λαὸς 

ὤρθριζε πρὸς αὐτὸν ἐν τῷ ἱερῷ 

ἀκούειν αὐτοῦ. 1 Ἤγγιζε δὲ ἡ ἑορτὴ 

τῶν ἀζύμων ἡ λεγομένη πάσχα. 2 καὶ 

ἐζήτουν οἱ ἀρχιερεῖς καὶ οἱ γραμματεῖς 

τὸ πῶς ἀνέλωσιν αὐτόν· ἐφοβοῦντο 

γὰρ τὸν λαόν. 3 Εἰσῆλθε δὲ ὁ σατανᾶς 

εἰς Ἰούδαν τὸν ἐπικαλούμενον 

Ἰσκαριώτην, ὄντα ἐκ τοῦ ἀριθμοῦ τῶν 

δώδεκα, 4 καὶ ἀπελθὼν συνελάλησε 

τοῖς ἀρχιερεῦσι καὶ γραμματεῦσι καὶ 

στρατηγοῖς τὸ πῶς αὐτόν παραδῷ 

αὐτοῖς. 5 καὶ ἐχάρησαν, καὶ συνέθεντο 

αὐτῷ ἀργύρια δοῦναι· 6 καὶ 

ἐξωμολόγησε, καὶ ἐζήτει εὐκαιρίαν 

τοῦ παραδοῦναι αὐτὸν αὐτοῖς ἄτερ 

ὄχλου. 7 Ἦλθε δὲ ἡ ἡμέρα τῶν 



 107 

ἀζύμων, ἐν ᾗ ἔδει θύεσθαι τὸ πάσχα, 8 

καὶ ἀπέστειλε Πέτρον καὶ Ἰωάννην 

εἰπών· Πορευθέντες ἑτοιμάσατε ἡμῖν 

τὸ πάσχα ἵνα φάγωμεν.  
  

Τῼ ΣΑΒΒΑΤῼ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιγ΄ 19 - 29 

Εἶπεν ὁ Κύριος τὴν παραβολὴν 

ταύτην· ὁμοίώθη ἡ βασιλεία τῶν 

οὐρανῶν κόκκῳ σινάπεως, ὃν λαβὼν 

ἄνθρωπος ἔβαλεν εἰς κῆπον ἑαυτοῦ· 

καὶ ηὔξησε καὶ ἐγένετο εἰς δένδρον 

μέγα, καὶ τὰ πετεινὰ τοῦ οὐρανοῦ 

κατεσκήνωσεν ἐν τοῖς κλάδοις αὐτοῦ. 
20 Πάλιν εἶπε· Τίνι ὁμοιώσω τὴν 

βασιλείαν τοῦ Θεοῦ; 21 ὁμοία ἐστὶ 

ζύμῃ, ἣν λαβοῦσα γυνὴ ἔκρυψεν εἰς 

ἀλεύρου σάτα τρία, ἕως οὗ ἐζυμώθη 

ὅλον. 22 Καὶ διεπορεύετο κατὰ πόλεις 

καὶ κώμας διδάσκων καὶ πορείαν 

ποιούμενος εἰς Ἱεροσαλήμ. 23 εἶπε δέ 

τις αὐτῷ· Κύριε, εἰ ὀλίγοι οἱ σῳζόμενοι; 

ὁ δὲ εἶπε πρὸς αὐτούς· 24 Ἀγωνίζεσθε 

εἰσελθεῖν διὰ τῆς στενῆς πύλης· ὅτι 

πολλοί, λέγω ὑμῖν, ζητήσουσιν 

εἰσελθεῖν καὶ οὐκ ἰσχύσουσιν. 25 ἀφ' οὗ 

ἂν ἐγερθῇ ὁ οἰκοδεσπότης καὶ 

ἀποκλείσῃ τὴν θύραν, καὶ ἄρξησθε 

ἔξω ἑστάναι καὶ κρούειν τὴν θύραν 

λέγοντες· Κύριε Κύριε, ἄνοιξον ἡμῖν· 

καὶ ἀποκριθεὶς ἐρεῖ ὑμῖν, οὐκ οἶδα 

ὑμᾶς πόθεν ἐστέ. 26 τότε ἄρξεσθε 

λέγειν· ἐφάγομεν ἐνώπιόν σου καὶ 

ἐπίομεν, καὶ ἐν ταῖς πλατείαις ἡμῶν 

ἐδίδαξας· 27 καὶ ἐρεῖ· λέγω ὑμῖν, οὐκ 

οἶδα ὑμᾶς πόθεν ἐστέ· ἀπόστητε ἀπ' 

ἐμοῦ πάντες οἱ ἐργάται τῆς ἀδικίας. 28 

ἐκεῖ ἔσται ὁ κλαυθμὸς καὶ ὁ βρυγμὸς 

τῶν ὀδόντων, ὅταν ὄψεσθε Ἀβραὰμ 

καὶ Ἰσαὰκ καὶ Ἰακὼβ καὶ πάντας τοὺς 

προφήτας ἐν τῇ βασιλείᾳ τοῦ Θεοῦ, 

ὑμᾶς δὲ ἐκβαλλομένους ἔξω, 29 καὶ 

ἥξουσιν ἀπὸ ἀνατολῶν καὶ δυσμῶν 

καὶ ἀπὸ βορρᾶ καὶ νότου, καὶ 

ἀνακλιθήσονται ἐν τῇ βασιλείᾳ τοῦ 

Θεοῦ.  
  

ΚΥΡΙΑΚῌ ΔΩΔΕΚΑΤῌ 
Ἐκ τοῦ κατὰ Λουκᾶν 

ιζ΄ 12 - 19 

Τῷ καιρῷ ἐκείνῳ, εἰσερχομένου τοῦ 

Ἰησοῦ εἴς τινα κώμην ἀπήντησαν 

αὐτῷ δέκα λεπροὶ ἄνδρες, οἳ ἔστησαν 

πόρρωθεν, 13 καὶ αὐτοὶ ἦραν φωνὴν 

λέγοντες· Ἰησοῦ ἐπιστάτα, ἐλέησον 

ἡμᾶς. 14 καὶ ἰδὼν εἶπεν αὐτοῖς· 

Πορευθέντες ἐπιδείξατε ἑαυτοὺς τοῖς 

ἱερεῦσι. καὶ ἐγένετο ἐν τῷ ὑπάγειν 

αὐτοὺς ἐκαθαρίσθησαν. 15 εἷς δὲ ἐξ 

αὐτῶν, ἰδὼν ὅτι ἰάθη, ὑπέστρεψε μετὰ 

φωνῆς μεγάλης δοξάζων τὸν Θεόν, 16 

καὶ ἔπεσεν ἐπὶ πρόσωπον παρὰ τοὺς 

πόδας αὐτοῦ εὐχαριστῶν αὐτῷ· καὶ 

αὐτὸς ἦν Σαμαρείτης. 17 ἀποκριθεὶς δὲ 

ὁ Ἰησοῦς εἶπεν· Οὐχὶ οἱ δέκα 

ἐκαθαρίσθησαν; οἱ δὲ ἐννέα ποῦ; 18 

οὐχ εὑρέθησαν ὑποστρέψαντες δοῦναι 

δόξαν τῷ Θεῷ εἰ μὴ ὁ ἀλλογενὴς 

οὗτος; 19 καὶ εἶπεν αὐτῷ· Ἀναστὰς 

πορεύου· ἡ πίστις σου σέσωκέ σε.  
  

Τῌ ΔΕΥΤΕΡᾼ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

η΄ 11 - 21 

Τῷ καιρῷ ἐκείνῳ, ἦλθον οἱ Φαρισαῖοι 

πρὸς τὸν Ἰησοῦν καὶ ἤρξαντο συζητεῖν 

αὐτῷ, ζητοῦντες παρ' αὐτοῦ σημεῖον 

ἀπὸ τοῦ οὐρανοῦ, πειράζοντες αὐτόν. 
12 καὶ ἀναστενάξας τῷ πνεύματι αὐτοῦ 

λέγει· Τί ἡ γενεὰ αὕτη σημεῖον 

ἐπιζητεῖ; ἀμὴν λέγω ὑμῖν, εἰ 

δοθήσεται τῇ γενεᾷ ταύτῃ σημεῖον. 13 

καὶ ἀφεὶς αὐτοὺς εἰς τὸ πλοῖον 

ἀπῆλθε πάλιν. 14 Καὶ ἐπελάθοντο 

λαβεῖν ἄρτους, καὶ εἰ μὴ ἕνα ἄρτον 

οὐκ εἶχον μεθ' ἑαυτῶν ἐν τῷ πλοίῳ. 15 



 108 

καὶ διεστέλλετο αὐτοῖς λέγων· Ὁρᾶτε, 

βλέπετε ἀπὸ τῆς ζύμης τῶν 

Φαρισαίων καὶ τῆς ζύμης Ἡρῴδου. 16 

καὶ διελογίζοντο πρὸς ἀλλήλους 

λέγοντες ὅτι Ἄρτους οὐκ ἔχομεν. 17 καὶ 

γνοὺς ὁ Ἰησοῦς λέγει αὐτοῖς· Τί 

διαλογίζεσθε ὅτι ἄρτους οὐκ ἔχετε; 

οὔπω νοεῖτε οὐδὲ συνίετε; ἔτι 

πεπωρωμένην ἔχετε τὴν καρδίαν 

ὑμῶν; 18 ὀφθαλμοὺς ἔχοντες οὐ 

βλέπετε, καὶ ὦτα ἔχοντες οὐκ ἀκούετε; 

καὶ οὐ μνημονεύετε; 19 ὅτε τοὺς πέντε 

ἄρτους ἔκλασα εἰς τοὺς 

πεντακισχιλίους, καὶ πόσους κοφίνους 

κλασμάτων πλήρεις ἤρατε; λέγουσιν 

αὐτῷ· Δώδεκα. 20 ὅτε δὲ τοὺς ἑπτὰ εἰς 

τοὺς τετρακισχιλίους, πόσων 

σπυρίδων πληρώματα κλασμάτων 

ἤρατε; οἱ δὲ εἶπον· Ἑπτά. 21 καὶ ἔλεγεν 

αὐτοῖς· Οὔπω συνίετε; 
  

Τῌ ΤΡΙΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

η΄ 22 - 26 

Τῷ καιρῷ ἐκείνῳ, ἔρχεται ὁ Ἰησοῦς εἰς 

Βηθσαϊδά, καὶ φέρουσιν αὐτῷ τυφλὸν 

καὶ παρακαλοῦσιν αὐτὸν ἵνα αὐτοῦ 

ἅψηται. 23 καὶ ἐπιλαβόμενος τῆς χειρὸς 

τοῦ τυφλοῦ ἐξήγαγεν αὐτὸν ἔξω τῆς 

κώμης, καὶ πτύσας εἰς τὰ ὄμματα 

αὐτοῦ, ἐπιθεὶς τὰς χεῖρας αὐτῷ 

ἐπηρώτα αὐτόν εἴ τι βλέπει. 24 καὶ 

ἀναβλέψας ἔλεγε· Βλέπω τοὺς 

ἀνθρώπους ὡς δένδρα περιπατοῦντας. 
25 εἶτα πάλιν ἐπέθηκε τὰς χεῖρας ἐπὶ 

τοὺς ὀφθαλμοὺς αὐτοῦ καὶ ἐποίησεν 

αὐτὸν ἀναβλέψαι, καὶ ἀποκατεστάθη, 

καὶ ἀνέβλεψε τηλαυγῶς ἅπαντας. 26 

καὶ ἀπέστειλεν αὐτὸν εἰς οἶκον αὐτοῦ 

λέγων· Μηδὲ εἰς τὴν κώμην εἰσέλθῃς 

μηδὲ εἴπῃς τινὶ ἐν τῇ κώμῃ.  
  

Τῌ ΤΕΤΑΡΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

η΄ 30 - 34 

Τῷ καιρῷ ἐκείνῳ, ἐπετίμησεν ὁ Ἰησοῦς 

τοῖς μαθηταῖς αὐτοῦ, ἵνα μηδενὶ 

λέγωσι περὶ αὐτοῦ. 31 Καὶ ἤρξατο 

διδάσκειν αὐτοὺς ὅτι δεῖ τὸν υἱὸν τοῦ 

ἀνθρώπου πολλὰ παθεῖν, καὶ 

ἀποδοκιμασθῆναι ἀπὸ τῶν 

πρεσβυτέρων καὶ τῶν ἀρχιερέων καὶ 

τῶν γραμματέων, καὶ ἀποκτανθῆναι 

καὶ μετὰ τρεῖς ἡμέρας ἀναστῆναι· 32 

καὶ παρρησίᾳ τὸν λόγον ἐλάλει. καὶ 

προσλαβόμενος αὐτὸν ὁ Πέτρος 

ἤρξατο ἐπιτιμᾶν αὐτῷ. 33 ὁ δὲ 

ἐπιστραφεὶς καὶ ἰδὼν τοὺς μαθητὰς 

αὐτοῦ ἐπετίμησε τῷ Πέτρῳ λέγων· 

Ὕπαγε ὀπίσω μου, σατανᾶ· ὅτι οὐ 

φρονεῖς τὰ τοῦ Θεοῦ, ἀλλὰ τὰ τῶν 

ἀνθρώπων. 34 Καὶ προσκαλεσάμενος 

τὸν ὄχλον σὺν τοῖς μαθηταῖς αὐτοῦ 

εἶπεν αὐτοῖς· Ὅστις θέλει ὀπίσω μου 

ἀκολουθεῖν, ἀπαρνησάσθω ἑαυτὸν 

καὶ ἀράτω τὸν σταυρὸν αὐτοῦ, καὶ 

ἀκολουθείτω μοι.  
  

Τῌ ΠΕΜΠΤῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

θ΄ 10 - 15 

Τῷ καιρῷ ἐκείνῳ, ἐκράτησαν οἱ 

μαθηταὶ τὸν λόγον τοῦ Ἰησοῦ, πρὸς 

ἑαυτοὺς συζητοῦντες τί ἐστι τὸ ἐκ 

νεκρῶν ἀναστῆναι. 11 καὶ ἐπηρώτων 

αὐτὸν λέγοντες, ὅτι λέγουσιν οἱ 

γραμματεῖς ὅτι Ἠλίαν δεῖ ἐλθεῖν 

πρῶτον. 12 ὁ δὲ ἀποκριθεὶς εἶπεν 

αὐτοῖς· Ἠλίας μὲν ἐλθὼν πρῶτον 

ἀποκαθιστᾷ πάντα· καὶ πῶς 

γέγραπται ἐπὶ τὸν υἱὸν τοῦ ἀνθρώπου 

ἵνα πολλὰ πάθῃ καὶ ἐξουδενωθῇ; 13 

ἀλλὰ λέγω ὑμῖν ὅτι καὶ Ἠλίας 

ἐλήλυθε, καὶ ἐποίησαν αὐτῷ ὅσα 

ἠθέλησαν, καθὼς γέγραπται ἐπ' 

αὐτόν. 14 Καὶ ἐλθὼν πρὸς τοὺς 



 109 

μαθητὰς εἶδεν ὄχλον πολὺν περὶ 

αὐτοὺς, καὶ γραμματεῖς συζητοῦντας 

αὐτοῖς. 15 καὶ εὐθέως πᾶς ὁ ὄχλος 

ἰδόντες αὐτὸν ἐξεθαμβήθησαν, καὶ 

προστρέχοντες ἠσπάζοντο αὐτόν.  
  

Τῌ ΠΑΡΑΣΚΕΥῌ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

θ΄ 33 - 41 

Τῷ καιρῷ ἐκείνῳ, ἦλθεν ὁ Ἰησοῦς καὶ 

οἱ μαθηταὶ αὐτοῦ εἰς Καπερναούμ· καὶ 

ἐν τῇ οἰκίᾳ γενόμενος ἐπηρώτα 

αὐτούς· Τί ἐν τῇ ὁδῷ πρὸς ἑαυτοὺς 

διελογίζεσθε; 34 οἱ δὲ ἐσιώπων· πρὸς 

ἀλλήλους γὰρ διελέχθησαν ἐν τῇ ὁδῷ 

τίς μείζων. 35 καὶ καθίσας ἐφώνησε 

τοὺς δώδεκα καὶ λέγει αὐτοῖς· Εἴ τις 

θέλει πρῶτος εἶναι, ἔσται πάντων 

ἔσχατος καὶ πάντων διάκονος. 36 καὶ 

λαβὼν παιδίον ἔστησεν αὐτὸ ἐν μέσῳ 

αὐτῶν, καὶ ἐναγκαλισάμενος αὐτὸ 

εἶπεν αὐτοῖς· 37 Ὃς ἐὰν ἓν τῶν 

τοιούτων παιδίων δέξηται ἐπὶ τῷ 

ὀνόματί μου, ἐμὲ δέχεται· καὶ ὃς ἐὰν 

ἐμὲ δέξηται, οὐκ ἐμὲ δέχεται, ἀλλὰ τὸν 

ἀποστείλαντά με. 38 Ἀπεκρίθη αὐτῷ ὁ 

Ἰωάννης λέγων· Διδάσκαλε, εἴδομέν 

τινα ἐν τῷ ὀνόματί σου ἐκβάλλοντα 

δαιμόνια, ὃς οὐκ ἀκολουθεῖ ἡμῖν, καὶ 

ἐκωλύσαμεν αὐτόν, ὅτι οὐκ ἀκολουθεῖ 

ἡμῖν. 39 ὁ δὲ Ἰησοῦς εἶπε· Μὴ κωλύετε 

αὐτόν· οὐδεὶς γάρ ἐστιν ὃς ποιήσει 

δύναμιν ἐπὶ τῷ ὀνόματί μου καὶ 

δυνήσεται ταχὺ κακολογῆσαί με· 40 ὃς 

γὰρ οὐκ ἔστι καθ' ἡμῶν, ὑπὲρ ἡμῶν 

ἐστιν. 41 ὃς γὰρ ἂν ποτίσῃ ὑμᾶς 

ποτήριον ὕδατος ἐν τῷ ὀνόματί μου, 

ὅτι Χριστοῦ ἐστε, ἀμὴν λέγω ὑμῖν, οὐ 

μὴ ἀπολέσῃ τὸν μισθὸν αὐτοῦ.  
  

Τῼ ΣΑΒΒΑΤῼ ΤΗΣ ΙΓ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιδ΄ 1 - 11 

Τῷ καιρῷ ἐκείνῳ, εἰσῆλθεν ὁ ’Ιησοῦς 

εἰς οἶκόν τινος τῶν ἀρχόντων τῶν 

Φαρισαίων σαββάτῳ φαγεῖν ἄρτον, 

καὶ αὐτοὶ ἦσαν παρατηρούμενοι 

αὐτόν. 2 καὶ ἰδοὺ ἄνθρωπός τις ἦν 

ὑδρωπικὸς ἔμπροσθεν αὐτοῦ. 3 καὶ 

ἀποκριθεὶς ὁ Ἰησοῦς εἶπε πρὸς τοὺς 

νομικοὺς καὶ Φαρισαίους λέγων· Εἰ 

ἔξεστι τῷ σαββάτῳ θεραπεύειν; οἱ δὲ 

ἡσύχασαν. 4 καὶ ἐπιλαβόμενος ἰάσατο 

αὐτὸν καὶ ἀπέλυσε. 5 καὶ ἀποκριθεὶς 

πρὸς αὐτοὺς εἶπε· Τίνος ὑμῶν υἱὸς ἢ 

βοῦς εἰς φρέαρ ἐμπεσεῖται, καὶ οὐκ 

εὐθέως ἀνασπάσει αὐτὸν ἐν τῇ ἡμέρᾳ 

τοῦ σαββάτου; 6 καὶ οὐκ ἴσχυσαν 

ἀνταποκριθῆναι αὐτῷ πρὸς ταῦτα. 7 

Ἔλεγε δὲ πρὸς τοὺς κεκλημένους 

παραβολήν, ἐπέχων πῶς τὰς 

πρωτοκλισίας ἐξελέγοντο, λέγων 

πρὸς αὐτούς· 8 Ὅταν κληθῇς ὑπό τινος 

εἰς γάμους, μὴ κατακλιθῇς εἰς τὴν 

πρωτοκλισίαν, μήποτε ἐντιμότερός 

σου ᾖ κεκλημένος ὑπ' αὐτοῦ, 9 καὶ 

ἐλθὼν ὁ σὲ καὶ αὐτὸν καλέσας ἐρεῖ 

σοι· δὸς τούτῳ τόπον· καὶ τότε ἄρξῃ 

μετ' αἰσχύνης τὸν ἔσχατον τόπον 

κατέχειν. 10 ἀλλ' ὅταν κληθῇς, 

πορευθεὶς ἀνάπεσε εἰς τὸν ἔσχατον 

τόπον, ἵνα ὅταν ἔλθῃ ὁ κεκληκώς σε 

εἴπῃ σοι· φίλε, προσανάβηθι 

ἀνώτερον· τότε ἔσται σοι δόξα 

ἐνώπιον πάντων τῶν 

συνανακειμένων σοι. 11 ὅτι πᾶς ὁ ὑψῶν 

ἑαυτὸν ταπεινωθήσεται καὶ ὁ 

ταπεινῶν ἑαυτὸν ὑψωθήσεται.  
  

ΚΥΡΙΑΚῌ ΔΕΚΑΤῌ ΤΡΙΤῌ 
Ἐκ τοῦ κατὰ Λουκᾶν 

ιη΄ 18 - 27 

Τῷ καιρῷ ἐκείνῳ, ἄνθρωπός τις 

προσῆλθε τῷ Ἰησοῦ πειράζων αὐτὸν 



 110 

καὶ λέγων· Διδάσκαλε ἀγαθέ, τί 

ποιήσας ζωὴν αἰώνιον κληρονομήσω; 
19 εἶπε δὲ αὐτῷ ὁ Ἰησοῦς· Τί με λέγεις 

ἀγαθόν; οὐδεὶς ἀγαθὸς εἰ μὴ εἷς, ὁ 

Θεός. 20 τὰς ἐντολὰς οἶδας· μὴ 

μοιχεύσῃς, μὴ φονεύσῃς, μὴ κλέψῃς, 

μὴ ψευδομαρτυρήσῃς, τίμα τὸν 

πατέρα σου καὶ τὴν μητέρα σου. 21 ὁ δὲ 

εἶπε· Ταῦτα πάντα ἐφυλαξάμην ἐκ 

νεότητός μου. 22 ἀκούσας δὲ ταῦτα ὁ 

Ἰησοῦς εἶπεν αὐτῷ· Ἔτι ἕν σοι λείπει· 

πάντα ὅσα ἔχεις πώλησον καὶ διάδος 

πτωχοῖς, καὶ ἕξεις θησαυρὸν ἐν 

οὐρανῷ, καὶ δεῦρο ἀκολούθει μοι. 23 ὁ 

δὲ ἀκούσας ταῦτα περίλυπος ἐγένετο· 

ἦν γὰρ πλούσιος σφόδρα. 24 Ἰδὼν δὲ 

αὐτὸν ὁ Ἰησοῦς περίλυπον γενόμενον 

εἶπε· Πῶς δυσκόλως οἱ τὰ χρήματα 

ἔχοντες εἰσελεύσονται εἰς τὴν 

βασιλείαν τοῦ Θεοῦ! 25 εὐκοπώτερον 

γάρ ἐστι κάμηλον διὰ τρυμαλιᾶς 

ραφίδος εἰσελθεῖν ἢ πλούσιον εἰς τὴν 

βασιλείαν τοῦ Θεοῦ εἰσελθεῖν. 26 εἶπον 

δὲ οἱ ἀκούσαντες· Καὶ τίς δύναται 

σωθῆναι; 27 ὁ δὲ εἶπε· Τὰ ἀδύνατα 

παρὰ ἀνθρώποις δυνατὰ παρὰ τῷ 

Θεῷ ἐστιν.  
  

Τῌ ΔΕΥΤΕΡᾼ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

θ΄ 42 - 50, ι΄ 1 
Εἶπεν ὁ Κύριος· ὃς ἂν σκανδαλίσῃ ἕνα 

τῶν μικρῶν τούτων τῶν πιστευόντων 

εἰς ἐμέ, καλόν ἐστιν αὐτῷ μᾶλλον εἰ 

περίκειται λίθος μυλικὸς περὶ τὸν 

τράχηλον αὐτοῦ καὶ βέβληται εἰς τὴν 

θάλασσαν. 43 καὶ ἐὰν σκανδαλίζῃ σε ἡ 

χείρ σου, ἀπόκοψον αὐτήν· καλόν σοί 

ἐστι κυλλὸν εἰς τὴν ζωὴν εἰσελθεῖν, ἢ 

τὰς δύο χεῖρας ἔχοντα ἀπελθεῖν εἰς 

τὴν γέενναν, εἰς τὸ πῦρ τὸ ἄσβεστον, 44 

ὅπου ὁ σκώληξ αὐτῶν οὐ τελευτᾷ καὶ 

τὸ πῦρ οὐ σβέννυται. 45 καὶ ἐὰν ὁ πούς 

σου σκανδαλίζῃ σε, ἀπόκοψον αὐτόν· 

καλόν σοί ἐστιν εἰσελθεῖν εἰς τὴν 

ζωὴν χωλὸν, ἢ τοὺς δύο πόδας ἔχοντα 

βληθῆναι εἰς τὴν γέενναν, εἰς τὸ πῦρ 

τὸ ἄσβεστον, 46 ὅπου ὁ σκώληξ αὐτῶν 

οὐ τελευτᾷ καὶ τὸ πῦρ οὐ σβέννυται. 47 

καὶ ἐὰν ὁ ὀφθαλμός σου σκανδαλίζῃ 

σε, ἔκβαλε αὐτόν· καλόν σοί ἐστι 

μονόφθαλμον εἰσελθεῖν εἰς τὴν 

βασιλείαν τοῦ Θεοῦ, ἢ τοὺς δύο 

ὀφθαλμοὺς ἔχοντα βληθῆναι εἰς τὴν 

γέενναν τοῦ πυρός, 48 ὅπου ὁ σκώληξ 

αὐτῶν οὐ τελευτᾷ καὶ τὸ πῦρ οὐ 

σβέννυται. 49 πᾶς γὰρ πυρὶ 

ἁλισθήσεται, καὶ πᾶσα θυσία ἁλὶ 

ἁλισθήσεται. 50 καλὸν τὸ ἅλας· ἐὰν δὲ 

τὸ ἅλας ἄναλον γένηται, ἐν τίνι αὐτὸ 

ἀρτύσετε; ἔχετε ἐν ἑαυτοῖς ἅλας καὶ 

εἰρηνεύετε ἐν ἀλλήλοις. Καὶ ἐκεῖθεν 

ἀναστὰς ἔρχεται εἰς τὰ ὅρια τῆς 

Ἰουδαίας διὰ τοῦ πέραν τοῦ Ἰορδάνου, 

καὶ συμπορεύονται πάλιν ὄχλοι πρὸς 

αὐτόν, καὶ ὡς εἰώθει, πάλιν ἐδίδασκεν 

αὐτούς.  
  

Τῌ ΤΡΙΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ι΄ 2 - 12 

Τῷ καιρῷ ἐκείνῳ, προσελθόντες οἱ 

Φαρισαῖοι τῷ Ἰησοῦ ἐπηρώτησαν 

αὐτὸν εἰ ἔξεστιν ἀνδρὶ γυναῖκα 

ἀπολῦσαι, πειράζοντες αὐτόν. 3 ὁ δὲ 

ἀποκριθεὶς εἶπεν αὐτοῖς· Τί ὑμῖν 

ἐνετείλατο Μωϋσῆς; 4 οἱ δὲ εἶπον· 

Ἐπέτρεψε Μωϋσῆς βιβλίον 

ἀποστασίου γράψαι καὶ ἀπολῦσαι. 5 

καὶ ἀποκριθεὶς ὁ Ἰησοῦς εἶπεν αὐτοῖς· 

Πρὸς τὴν σκληροκαρδίαν ὑμῶν 

ἔγραψεν ὑμῖν τὴν ἐντολὴν ταύτην· 6 

ἀπὸ δὲ ἀρχῆς κτίσεως ἄρσεν καὶ θῆλυ 

ἐποίησεν αὐτούς ὁ Θεὸς· 7 ἕνεκεν 

τούτου καταλείψει ἄνθρωπος τὸν 

πατέρα αὐτοῦ καὶ τὴν μητέρα, καὶ 



 111 

προσκολληθήσεται πρὸς τὴν γυναῖκα 

αὐτοῦ, καὶ ἔσονται οἱ δύο εἰς σάρκα 

μίαν. 8 ὥστε οὐκέτι εἰσὶ δύο, ἀλλὰ μία 

σάρξ· 9 ὃ οὖν ὁ Θεὸς συνέζευξεν, 

ἄνθρωπος μὴ χωριζέτω· 10 καὶ εἰς τὴν 

οἰκίαν πάλιν οἱ μαθηταὶ περὶ τούτου 

ἐπηρώτων αὐτόν, 11 καὶ λέγει αὐτοῖς· 

Ὃς ἂν ἀπολύσῃ τὴν γυναῖκα αὐτοῦ 

καὶ γαμήσῃ ἄλλην, μοιχᾶται ἐπ’ 

αὐτήν· 12 καὶ ἐὰν γυνὴ ἀπολύσασα τὸν 

ἄνδρα γαμηθῇ ἄλλῳ, μοιχᾶται.  
  

Τῌ ΤΕΤΑΡΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ι΄ 11 - 16 

Εἶπεν ὁ Κύριος· Ὃς ἂν ἀπολύσῃ τὴν 

γυναῖκα αὐτοῦ καὶ γαμήσῃ ἄλλην, 

μοιχᾶται ἐπ’ αὐτήν· 12 καὶ ἐὰν γυνὴ 

ἀπολύσασα τὸν ἄνδρα γαμηθῇ ἄλλῳ, 

μοιχᾶται. 13 Καὶ προσέφερον αὐτῷ 

παιδία, ἵνα αὐτῶν ἅψηται· οἱ δὲ 

μαθηταὶ ἐπετίμων τοῖς προσφέρουσιν. 
14 ἰδὼν δὲ ὁ Ἰησοῦς ἠγανάκτησε καὶ 

εἶπεν αὐτοῖς· Ἄφετε τὰ παιδία 

ἔρχεσθαι πρός με, καὶ μὴ κωλύετε 

αὐτά· τῶν γὰρ τοιούτων ἐστὶν ἡ 

βασιλεία τοῦ Θεοῦ. 15 ἀμὴν λέγω ὑμῖν, 

ὃς ἐὰν μὴ δέξηται τὴν βασιλείαν τοῦ 

Θεοῦ ὡς παιδίον, οὐ μὴ εἰσέλθῃ εἰς 

αὐτήν. 16 καὶ ἐναγκαλισάμενος αὐτὰ 

τιθεὶς τὰς χεῖρας ἐπ’ αὐτά ηυλόγει 

αὐτὰ.  
  

Τῌ ΠΕΜΠΤῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ι΄ 17 - 27 

Τῷ καιρῷ ἐκείνῳ, ἐκπορευομένου τοῦ 

Ἰησοῦ εἰς ὁδὸν προσδραμὼν εἷς καὶ 

γονυπετήσας αὐτὸν ἐπηρώτα αὐτόν· 

Διδάσκαλε ἀγαθέ, τί ποιήσω ἵνα ζωὴν 

αἰώνιον κληρονομήσω; 18 ὁ δὲ Ἰησοῦς 

εἶπεν αὐτῷ· Τί με λέγεις ἀγαθόν; 

οὐδεὶς ἀγαθὸς εἰ μὴ εἷς ὁ Θεός. 19 τὰς 

ἐντολὰς οἶδας· μὴ μοιχεύσῃς, μὴ 

φονεύσῃς, μὴ κλέψῃς, μὴ 

ψευδομαρτυρήσῃς, μὴ ἀποστερήσῃς, 

τίμα τὸν πατέρα σου καὶ τὴν μητέρα. 20 

ὁ δὲ ἀποκριθεὶς εἶπεν αὐτῷ· 

Διδάσκαλε, ταῦτα πάντα ἐφυλαξάμην 

ἐκ νεότητός μου. 21 ὁ δὲ Ἰησοῦς 

ἐμβλέψας αὐτῷ ἠγάπησεν αὐτὸν καὶ 

εἶπεν αὐτῷ· Ἕν σοι ὑστερεῖ· εἰ θέλεις 

τέλειος εἶναι, ὕπαγε, ὅσα ἔχεις 

πώλησον καὶ δὸς πτωχοῖς, καὶ ἕξεις 

θησαυρὸν ἐν οὐρανῷ, καὶ δεῦρο 

ἀκολούθει μοι, ἄρας τὸν σταυρόν σου. 
22 ὁ δὲ στυγνάσας ἐπὶ τῷ λόγῳ ἀπῆλθε 

λυπούμενος· ἦν γὰρ ἔχων κτήματα 

πολλά. 23 καὶ περιβλεψάμενος ὁ 

Ἰησοῦς λέγει τοῖς μαθηταῖς αὐτοῦ· 

Πῶς δυσκόλως οἱ τὰ χρήματα ἔχοντες 

εἰς τὴν βασιλείαν τοῦ Θεοῦ 

εἰσελεύσονται! 24 οἱ δὲ μαθηταὶ 

ἐθαμβοῦντο ἐπὶ τοῖς λόγοις αὐτοῦ. ὁ 

δὲ Ἰησοῦς πάλιν ἀποκριθεὶς λέγει 

αὐτοῖς· Τέκνα, πῶς δύσκολόν ἐστι τοὺς 

πεποιθότας ἐπὶ χρήμασιν εἰς τὴν 

βασιλείαν τοῦ Θεοῦ εἰσελθεῖν· 25 

εὐκοπώτερόν ἐστι κάμηλον διὰ 

τρυμαλιᾶς ῥαφίδος εἰσελθεῖν ἢ 

πλούσιον εἰς τὴν βασιλείαν τοῦ Θεοῦ 

εἰσελθεῖν. 26 οἱ δὲ περισσῶς 

ἐξεπλήσσοντο λέγοντες πρὸς ἑαυτούς· 

Καὶ τίς δύναται σωθῆναι; 27 ἐμβλέψας 

αὐτοῖς ὁ Ἰησοῦς λέγει· Παρὰ 

ἀνθρώποις ἀδύνατον, ἀλλ' οὐ παρὰ 

Θεῷ· πάντα γὰρ δυνατά ἐστι παρὰ τῷ 

Θεῷ.  
  

Τῌ ΠΑΡΑΣΚΕΥῌ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ι΄ 24 - 32 

Εἶπεν ὁ Κύριος τοῖς ἑαὐτοῦ Μαθηταῖς· 

πῶς δύσκολόν ἐστι τοὺς πεποιθότας 

ἐπὶ χρήμασιν εἰς τὴν βασιλείαν τοῦ 

Θεοῦ εἰσελθεῖν· 25 εὐκοπώτερόν ἐστι 

κάμηλον διὰ τρυμαλιᾶς ῥαφίδος 



 112 

εἰσελθεῖν ἢ πλούσιον εἰς τὴν 

βασιλείαν τοῦ Θεοῦ εἰσελθεῖν. 26 οἱ δὲ 

περισσῶς ἐξεπλήσσοντο λέγοντες 

πρὸς ἑαυτούς· Καὶ τίς δύναται 

σωθῆναι; 27 ἐμβλέψας αὐτοῖς ὁ Ἰησοῦς 

λέγει· Παρὰ ἀνθρώποις ἀδύνατον, 

ἀλλ' οὐ παρὰ Θεῷ· πάντα γὰρ δυνατά 

ἐστι παρὰ τῷ Θεῷ. 28 Ἤρξατο ὁ Πέτρος 

λέγειν αὐτῷ· Ἰδοὺ ἡμεῖς ἀφήκαμεν 

πάντα καὶ ἠκολουθήκαμέν σοι. 29 

ἀποκριθεὶς δὲ ὁ Ἰησοῦς εἶπεν· Ἀμὴν 

λέγω ὑμῖν, οὐδείς ἐστιν ὃς ἀφῆκεν 

οἰκίαν ἢ ἀδελφοὺς ἢ ἀδελφὰς ἢ 

πατέρα ἢ μητέρα ἢ γυναῖκα ἢ τέκνα ἢ 

ἀγροὺς ἕνεκεν ἐμοῦ καὶ ἕνεκεν τοῦ 

εὐαγγελίου, 30 ἐὰν μὴ λάβῃ 

ἑκατονταπλασίονα νῦν ἐν τῷ καιρῷ 

τούτῳ οἰκίας καὶ ἀδελφοὺς καὶ 

ἀδελφὰς καὶ πατέρα καὶ μητέρα καὶ 

τέκνα καὶ ἀγροὺς μετὰ διωγμῶν, καὶ 

ἐν τῷ αἰῶνι τῷ ἐρχομένῳ ζωὴν 

αἰώνιον. 31 πολλοὶ δὲ ἔσονται πρῶτοι 

ἔσχατοι καὶ ἔσχατοι πρῶτοι. 32 Ἦσαν 

δὲ ἐν τῇ ὁδῷ ἀναβαίνοντες εἰς 

Ἱεροσόλυμα· καὶ ἦν προάγων αὐτοὺς ὁ 

Ἰησοῦς, καὶ ἐθαμβοῦντο, καὶ 

ἀκολουθοῦντες ἐφοβοῦντο.  
  

Τῼ ΣΑΒΒΑΤῼ ΤΗΣ ΙΔ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιστ΄ 10 - 15 

Εἶπεν ὁ Κύριος· ὁ πιστὸς ἐν ἐλαχίστῳ 

καὶ ἐν πολλῷ πιστός ἐστι, καὶ ὁ ἐν 

ἐλαχίστῳ ἄδικος καὶ ἐν πολλῷ ἄδικός 

ἐστιν. 11 εἰ οὖν ἐν τῷ ἀδίκῳ μαμωνᾷ 

πιστοὶ οὐκ ἐγένεσθε, τὸ ἀληθινὸν τίς 

ὑμῖν πιστεύσει; 12 καὶ εἰ ἐν τῷ 

ἀλλοτρίῳ πιστοὶ οὐκ ἐγένεσθε, τὸ 

ὑμέτερον τίς ὑμῖν δώσει; 13 Οὐδεὶς 

οἰκέτης δύναται δυσὶ κυρίοις 

δουλεύειν· ἢ γὰρ τὸν ἕνα μισήσει καὶ 

τὸν ἕτερον ἀγαπήσει, ἢ ἑνὸς 

ἀνθέξεται καὶ τοῦ ἑτέρου 

καταφρονήσει. οὐ δύνασθε Θεῷ 

δουλεύειν καὶ μαμωνᾷ. 14 Ἤκουον δὲ 

ταῦτα πάντα οἱ Φαρισαῖοι φιλάργυροι 

ὑπάρχοντες, καὶ ἐξεμυκτήριζον αὐτόν. 
15 καὶ εἶπεν αὐτοῖς· Ὑμεῖς ἐστε οἱ 

δικαιοῦντες ἑαυτοὺς ἐνώπιον τῶν 

ἀνθρώπων, ὁ δὲ Θεὸς γινώσκει τὰς 

καρδίας ὑμῶν· ὅτι τὸ ἐν ἀνθρώποις 

ὑψηλὸν βδέλυγμα ἐνώπιον τοῦ Θεοῦ 

ἐστιν.  
  

ΚΥΡΙΑΚῌ ΔΕΚΑΤῌ ΤΕΤΑΡΤῌ 
Ἐκ τοῦ κατὰ Λουκᾶν 

ιη΄ 35 - 43 

Τῷ καιρῷ ἐκείνῳ, ἐγένετο ἐν τῷ 

ἐγγίζειν τὸν Ἰησοῦν εἰς Ἰεριχὼ τυφλός 

τις ἐκάθητο παρὰ τὴν ὁδὸν 

προσαιτῶν. 36 ἀκούσας δὲ ὄχλου 

διαπορευομένου ἐπυνθάνετο τί εἴη 

ταῦτα. 37 ἀπήγγειλαν δὲ αὐτῷ ὅτι 

Ἰησοῦς ὁ Ναζωραῖος παρέρχεται. 38 καὶ 

ἐβόησε λέγων· Ἰησοῦ, υἱὲ Δαυῒδ, 

ἐλέησόν με. 39 καὶ οἱ προάγοντες 

ἐπετίμων αὐτῷ ἵνα σιωπήσῃ· αὐτὸς δὲ 

πολλῷ μᾶλλον ἔκραζεν· Υἱὲ Δαυῒδ, 

ἐλέησόν με. 40 σταθεὶς δὲ ὁ Ἰησοῦς 

ἐκέλευσεν αὐτὸν ἀχθῆναι πρὸς αὐτόν. 

ἐγγίσαντος δὲ αὐτοῦ ἐπηρώτησεν 

αὐτόν 41 λέγων· Τί σοι θέλεις ποιήσω; ὁ 

δὲ εἶπε· Κύριε, ἵνα ἀναβλέψω. 42 καὶ ὁ 

Ἰησοῦς εἶπεν αὐτῷ· Ἀνάβλεψον· ἡ 

πίστις σου σέσωκέ σε. 43 καὶ 

παραχρῆμα ἀνέβλεψε, καὶ ἠκολούθει 

αὐτῷ δοξάζων τὸν Θεόν· καὶ πᾶς ὁ 

λαὸς ἰδὼν ἔδωκεν αἶνον τῷ Θεῷ.  
  

Τῌ ΔΕΥΤΕΡᾼ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ι΄ 46 - 52 

Τῷ καιρῷ ἐκείνῳ, ἐκπορευομένου τοῦ 

Ἰησοῦ ἀπὸ Ἰεριχὼ καὶ τῶν μαθητῶν 

αὐτοῦ καὶ ὄχλου ἱκανοῦ, ὁ υἱὸς 

Τιμαίου Βαρτιμαῖος τυφλὸς ἐκάθητο 

παρὰ τὴν ὁδὸν προσαιτῶν. 47 καὶ 



 113 

ἀκούσας ὅτι Ἰησοῦς ὁ Ναζωραῖός 

ἐστιν, ἤρξατο κράζειν καὶ λέγειν· Υἱὲ 

Δαυῒδ Ἰησοῦ, ἐλέησόν με. 48 καὶ 

ἐπετίμων αὐτῷ πολλοὶ ἵνα σιωπήσῃ· ὁ 

δὲ πολλῷ μᾶλλον ἔκραζεν· Υἱὲ Δαυῒδ, 

ἐλέησόν με. 49 καὶ στὰς ὁ Ἰησοῦς εἶπε· 

Φωνήσατε αὐτόν· καὶ φωνοῦσιν τὸν 

τυφλὸν λέγοντες αὐτῷ· Θάρσει, 

ἔγειρε· φωνεῖ σε. 50 ὁ δὲ ἀποβαλὼν τὸ 

ἱμάτιον αὐτοῦ ἀναστὰς ἦλθε πρὸς τὸν 

Ἰησοῦν. 51 καὶ ἀποκριθεὶς λέγει αὐτῷ ὁ 

Ἰησοῦς· Τί σοι θέλεις ποιήσω; ὁ δὲ 

τυφλὸς εἶπεν αὐτῷ· Ραββουνι, ἵνα 

ἀναβλέψω. 52 καὶ ὁ Ἰησοῦς εἶπεν αὐτῷ· 

Ὕπαγε, ἡ πίστις σου σέσωκέ σε. καὶ 

εὐθέως ἀνέβλεψε, καὶ ἠκολούθει τῷ 

Ἰησοῦ ἐν τῇ ὁδῷ.  
  

Τῌ ΤΡΙΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ια΄ 11 - 23 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς Ἱεροσόλυμα καὶ εἰς τὸ ἱερόν· καὶ 

περιβλεψάμενος πάντα, ὀψίας ἤδη 

οὔσης τῆς ὥρας, ἐξῆλθεν εἰς Βηθανίαν 

μετὰ τῶν δώδεκα. 12 Καὶ τῇ ἐπαύριον 

ἐξελθόντων αὐτῶν ἀπὸ Βηθανίας 

ἐπείνασε· 13 καὶ ἰδὼν συκῆν ἀπὸ 

μακρόθεν ἔχουσαν φύλλα, ἦλθεν εἰ 

ἄρα τι εὑρήσει ἐν αὐτῇ· καὶ ἐλθὼν ἐπ' 

αὐτὴν οὐδὲν εὗρεν εἰ μὴ φύλλα· οὐ 

γὰρ ἦν καιρὸς σύκων. 14 καὶ 

ἀποκριθεὶς εἶπεν αὐτῇ· Μηκέτι ἐκ σοῦ 

εἰς τὸν αἰῶνα μηδεὶς καρπὸν φάγοι. 

καὶ ἤκουον οἱ μαθηταὶ αὐτοῦ. 15 Καὶ 

ἔρχονται πάλιν εἰς Ἱεροσόλυμα· καὶ 

εἰσελθὼν ὁ Ἰησοῦς εἰς τὸ ἱερὸν ἤρξατο 

ἐκβάλλειν τοὺς πωλοῦντας καὶ τοὺς 

ἀγοράζοντας ἐν τῷ ἱερῷ, καὶ τὰς 

τραπέζας τῶν κολλυβιστῶν καὶ τὰς 

καθέδρας τῶν πωλούντων τὰς 

περιστερὰς κατέστρεψε, 16 καὶ οὐκ 

ἤφιεν ἵνα τις διενέγκῃ σκεῦος διὰ τοῦ 

ἱεροῦ, 17 καὶ ἐδίδασκε λέγων αὐτοῖς· Οὐ 

γέγραπται ὅτι ὁ οἶκός μου οἶκος 

προσευχῆς κληθήσεται πᾶσι τοῖς 

ἔθνεσιν; ὑμεῖς δὲ αὐτὸν ἐποιήσατε 

σπήλαιον λῃστῶν. 18 καὶ ἤκουσαν οἱ 

γραμματεῖς καὶ οἱ Φαρισαῖοι καὶ οἱ 

ἀρχιερεῖς, καὶ ἐζήτουν πῶς αὐτὸν 

ἀπολέσουσιν· ἐφοβοῦντο γὰρ αὐτόν, 

ὅτι πᾶς ὁ ὄχλος ἐξεπλήσσετο ἐπὶ τῇ 

διδαχῇ αὐτοῦ. 19 Καὶ ὅτε ὀψὲ ἐγένετο, 

ἐξεπορεύοντο ἔξω τῆς πόλεως. 20 Καὶ 

παραπορευόμενοι πρωῒ εἶδον τὴν 

συκῆν ἐξηραμμένην ἐκ ῥιζῶν. 21 καὶ 

ἀναμνησθεὶς ὁ Πέτρος λέγει αὐτῷ· 

Ραββί, ἴδε ἡ συκῆ ἣν κατηράσω 

ἐξήρανται. 22 καὶ ἀποκριθεὶς ὁ Ἰησοῦς 

λέγει αὐτοῖς· ἔχετε πίστιν Θεοῦ. 23 

ἀμὴν γὰρ λέγω ὑμῖν ὅτι ὃς ἂν εἴπῃ τῷ 

ὄρει τούτῳ, ἄρθητι καὶ βλήθητι εἰς τὴν 

θάλασσαν, καὶ μὴ διακριθῇ ἐν τῇ 

καρδίᾳ αὐτοῦ, ἀλλὰ πιστεύσῃ ὅτι ἃ 

λέγει γίνεται, ἔσται αὐτῷ ὃ ἐὰν εἴπῃ.  
  

Τῌ ΤΕΤΑΡΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ια΄ 22 - 26 

Εἶπεν ὁ Κύριος· ἔχετε πίστιν Θεοῦ. 23 

ἀμὴν γὰρ λέγω ὑμῖν ὅτι ὃς ἂν εἴπῃ τῷ 

ὄρει τούτῳ, ἄρθητι καὶ βλήθητι εἰς τὴν 

θάλασσαν, καὶ μὴ διακριθῇ ἐν τῇ 

καρδίᾳ αὐτοῦ, ἀλλὰ πιστεύσῃ ὅτι ἃ 

λέγει γίνεται, ἔσται αὐτῷ ὃ ἐὰν εἴπῃ. 24 

διὰ τοῦτο λέγω ὑμῖν, πάντα ὅσα ἂν 

προσευχόμενοι αἰτεῖσθε, πιστεύετε ὅτι 

λαμβάνετε, καὶ ἔσται ὑμῖν. 25 καὶ ὅταν 

στήκετε προσευχόμενοι, ἀφίετε εἴ τι 

ἔχετε κατά τινος, ἵνα καὶ ὁ πατὴρ 

ὑμῶν ὁ ἐν τοῖς οὐρανοῖς ἀφῇ ὑμῖν τὰ 

παραπτώματα ὑμῶν. 26 εἴ δὲ ὑμεῖς οὐκ 

ἀφίετε, οὐδὲ ὁ πατὴρ ὑμῶν ἀφήσει τὰ 

παραπτώματα ὑμῶν.  
  



 114 

Τῌ ΠΕΜΠΤῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ια΄ 27 - 33 

Τῷ καιρῷ ἐκείνῳ, ἦλθεν ὁ Ἰησοῦς 

πάλιν εἰς Ἱεροσόλυμα· καὶ ἐν τῷ ἱερῷ 

περιπατοῦντος αὐτοῦ ἔρχονται πρὸς 

αὐτὸν οἱ ἀρχιερεῖς καὶ οἱ γραμματεῖς 

καὶ οἱ πρεσβύτεροι 28 καὶ λέγουσιν 

αὐτῷ· Ἐν ποίᾳ ἐξουσίᾳ ταῦτα ποιεῖς; ἢ 

τίς σοι ἔδωκε τὴν ἐξουσίαν ταύτην ἵνα 

ταῦτα ποιῇς; 29 ὁ δὲ Ἰησοῦς ἀποκριθεὶς 

εἶπεν αὐτοῖς· Ἐπερωτήσω ὑμᾶς κἀγὼ 

ἕνα λόγον, καὶ ἀποκρίθητέ μοι, καὶ 

ἐρῶ ὑμῖν ἐν ποίᾳ ἐξουσίᾳ ταῦτα ποιῶ. 
30 τὸ βάπτισμα Ἰωάννου ἐξ οὐρανοῦ ἦν 

ἢ ἐξ ἀνθρώπων; ἀποκρίθητέ μοι. 31 καὶ 

ἐλογίζοντο πρὸς ἑαυτοὺς λέγοντες· 

Ἐὰν εἴπωμεν, ἐξ οὐρανοῦ, ἐρεῖ· διατί 

οὖν οὐκ ἐπιστεύσατε αὐτῷ; 32 ἀλλὰ 

εἴπωμεν, ἐξ ἀνθρώπων; - ἐφοβοῦντο 

τὸν λαόν· ἅπαντες γὰρ εἶχον τὸν 

Ἰωάννην ὅτι προφήτης ἦν. 33 καὶ 

ἀποκριθέντες λέγουσι τῷ Ἰησοῦ· Οὐκ 

οἴδαμεν. καὶ ὁ Ἰησοῦς ἀποκριθεὶς 

λέγει αὐτοῖς· Οὐδὲ ἐγὼ λέγω ὑμῖν ἐν 

ποίᾳ ἐξουσίᾳ ταῦτα ποιῶ.  
  

Τῌ ΠΑΡΑΣΚΕΥῌ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιβ΄ 1 - 12 

Εἶπεν ὁ Κύριος τὴν παραβολὴν 

ταύτην· Ἀμπελῶνα ἐφύτευσεν 

ἄνθρωπος, καὶ περιέθηκε φραγμὸν 

καὶ ὤρυξεν ὑπολήνιον καὶ ᾠκοδόμησε 

πύργον, καὶ ἐξέδετο αὐτὸν γεωργοῖς 

καὶ ἀπεδήμησε. 2 καὶ ἀπέστειλε πρὸς 

τοὺς γεωργοὺς τῷ καιρῷ δοῦλον, ἵνα 

παρὰ τῶν γεωργῶν λάβῃ ἀπὸ τοῦ 

καρποῦ τοῦ ἀμπελῶνος. 3 καὶ 

λαβόντες αὐτὸν ἔδειραν καὶ 

ἀπέστειλαν κενόν. 4 καὶ πάλιν 

ἀπέστειλε πρὸς αὐτοὺς ἄλλον δοῦλον· 

κἀκεῖνον λιθοβολήσαντες 

ἐκεφαλαίωσαν καὶ ἀπέστειλαν 

ἠτιμωμένον. 5 καὶ πάλιν ἄλλον 

ἀπέστειλε· κἀκεῖνον ἀπέκτειναν, καὶ 

πολλοὺς μὲν ἄλλους, οὓς μὲν 

δέροντες, οὓς δὲ ἀποκτέννοντες. 6 ἔτι 

οὖν ἕνα υἱὸν ἔχων, ἀγαπητόν αὐτοῦ, 

ἀπέστειλε καὶ αὐτὸν ἔσχατον πρὸς 

αὐτοὺς λέγων ὅτι ἐντραπήσονται τὸν 

υἱόν μου. 7 ἐκεῖνοι δὲ οἱ γεωργοὶ, 

θεασάμενοι αὐτόν ἐρχόμενον, πρὸς 

ἑαυτοὺς εἶπον ὅτι οὗτός ἐστιν ὁ 

κληρονόμος· δεῦτε ἀποκτείνωμεν 

αὐτόν, καὶ ἡμῶν ἔσται ἡ κληρονομία. 8 

καὶ λαβόντες ἀπέκτειναν αὐτόν καὶ 

ἐξέβαλον αὐτὸν ἔξω τοῦ ἀμπελῶνος. 9 

τί οὖν ποιήσει ὁ κύριος τοῦ 

ἀμπελῶνος; ἐλεύσεται καὶ ἀπολέσει 

τοὺς γεωργοὺς τούτους, καὶ δώσει τὸν 

ἀμπελῶνα ἄλλοις. 10 οὐδὲ τὴν γραφὴν 

ταύτην ἀνέγνωτε, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας· 11 

παρὰ Κυρίου ἐγένετο αὕτη, καὶ ἔστι 

θαυμαστὴ ἐν ὀφθαλμοῖς ἡμῶν; 12 Καὶ 

ἐζήτουν αὐτὸν κρατῆσαι, καὶ 

ἐφοβήθησαν τὸν ὄχλον· ἔγνωσαν γὰρ 

ὅτι πρὸς αὐτοὺς τὴν παραβολὴν εἶπε. 

καὶ ἀφέντες αὐτὸν ἀπῆλθον.  
  

Τῼ ΣΑΒΒΑΤῼ ΤΗΣ ΙΕ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιζ΄ 3 - 10 

Εἶπεν ὁ Κύριος· προσέχετε ἑαυτοῖς. 

ἐὰν δὲ ἁμάρτῃ εἰς σὲ ὁ ἀδελφός σου, 

ἐπιτίμησον αὐτῷ· καὶ ἐὰν μετανοήσῃ, 

ἄφες αὐτῷ· 4 καὶ ἐὰν ἑπτάκις τῆς 

ἡμέρας ἁμάρτῃ εἰς σὲ καὶ ἑπτάκις τῆς 

ἡμέρας ἐπιστρέψῃ πρὸς σὲ λέγων, 

μετανοῶ, ἀφήσεις αὐτῷ. 5 Καὶ εἶπον οἱ 

ἀπόστολοι τῷ Κυρίῳ· Πρόσθες ἡμῖν 

πίστιν. 6 εἶπε δὲ ὁ Κύριος· Εἰ ἔχετε 

πίστιν ὡς κόκκον σινάπεως, ἐλέγετε 

ἂν τῇ συκαμίνῳ ταύτῃ, ἐκριζώθητι καὶ 

φυτεύθητι ἐν τῇ θαλάσσῃ, καὶ 



 115 

ὑπήκουσεν ἂν ὑμῖν. 7 Τίς δὲ ἐξ ὑμῶν 

δοῦλον ἔχων ἀροτριῶντα ἢ 

ποιμαίνοντα, ὃς εἰσελθόντι ἐκ τοῦ 

ἀγροῦ ἐρεῖ, εὐθέως παρελθὼν 

ἀνάπεσε, 8 ἀλλ' οὐχὶ ἐρεῖ αὐτῷ· 

ἑτοίμασον τί δειπνήσω, καὶ 

περιζωσάμενος διακόνει μοι ἕως 

φάγω καὶ πίω, καὶ μετὰ ταῦτα 

φάγεσαι καὶ πίεσαι σύ; 9 μὴ χάριν ἔχει 

τῷ δούλῳ ἐκείνῳ ὅτι ἐποίησε τὰ 

διαταχθέντα; οὐ δοκῶ. 10 οὕτω καὶ 

ὑμεῖς, ὅταν ποιήσητε πάντα τὰ 

διαταχθέντα ὑμῖν, λέγετε ὅτι δοῦλοι 

ἀχρεῖοί ἐσμεν, ὅτι ὃ ὠφείλομεν 

ποιῆσαι πεποιήκαμεν.  
  

ΚΥΡΙΑΚῌ ΔΕΚΑΤῌ ΠΕΜΠΤῌ 
Ἐκ τοῦ κατὰ Λουκᾶν 

ιθ΄ 1 - 10 

Τῷ καιρῷ ἐκείνῳ, διήρχετο ὁ Ἰησοῦς 

τὴν Ἰεριχώ· 2 καὶ ἰδοὺ ἀνὴρ ὀνόματι 

καλούμενος Ζακχαῖος, καὶ αὐτὸς ἦν 

ἀρχιτελώνης, καὶ οὗτος ἦν πλούσιος, 3 

καὶ ἐζήτει ἰδεῖν τὸν Ἰησοῦν τίς ἐστι, 

καὶ οὐκ ἠδύνατο ἀπὸ τοῦ ὄχλου, ὅτι τῇ 

ἡλικίᾳ μικρὸς ἦν. 4 καὶ προδραμὼν 

ἔμπροσθεν ἀνέβη ἐπὶ συκομορέαν, ἵνα 

ἴδῃ αὐτόν, ὅτι δι' ἐκείνης ἤμελλε 

διέρχεσθαι. 5 καὶ ὡς ἦλθεν ἐπὶ τὸν 

τόπον, ἀναβλέψας ὁ Ἰησοῦς εἶδεν 

αὐτόν καὶ εἶπεν πρὸς αὐτόν· Ζακχαῖε, 

σπεύσας κατάβηθι· σήμερον γὰρ ἐν τῷ 

οἴκῳ σου δεῖ με μεῖναι. 6 καὶ σπεύσας 

κατέβη, καὶ ὑπεδέξατο αὐτὸν χαίρων. 7 

καὶ ἰδόντες πάντες διεγόγγυζον 

λέγοντες ὅτι παρὰ ἁμαρτωλῷ ἀνδρὶ 

εἰσῆλθε καταλῦσαι. 8 σταθεὶς δὲ 

Ζακχαῖος εἶπε πρὸς τὸν Κύριον· Ἰδοὺ 

τὰ ἡμίση τῶν ὑπαρχόντων μου, Κύριε, 

δίδωμι τοῖς πτωχοῖς, καὶ εἴ τινός τι 

ἐσυκοφάντησα, ἀποδίδωμι 

τετραπλοῦν. 9 εἶπε δὲ πρὸς αὐτὸν ὁ 

Ἰησοῦς ὅτι σήμερον σωτηρία τῷ οἴκῳ 

τούτῳ ἐγένετο, καθότι καὶ αὐτὸς υἱὸς 

Ἀβραάμ ἐστιν· 10 ἦλθε γὰρ ὁ υἱὸς τοῦ 

ἀνθρώπου ζητῆσαι καὶ σῶσαι τὸ 

ἀπολωλός.  
  

Τῌ ΔΕΥΤΕΡᾼ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιβ΄ 13 - 17 

Τῷ καιρῷ ἐκείνῳ, ἀποστέλλουσι πρὸς 

τὸν Ἰησοῦν οἱ ἀρχιερεῖς καὶ οἱ 

γραμματεῖς τινας τῶν Φαρισαίων καὶ 

τῶν Ἡρῳδιανῶν ἵνα αὐτὸν ἀγρεύσωσι 

λόγῳ. 14 οἱ δὲ ἐλθόντες λέγουσιν αὐτῷ· 

Διδάσκαλε, οἴδαμεν ὅτι ἀληθὴς εἶ καὶ 

οὐ μέλει σοι περὶ οὐδενός· οὐ γὰρ 

βλέπεις εἰς πρόσωπον ἀνθρώπων, 

ἀλλ' ἐπ' ἀληθείας τὴν ὁδὸν τοῦ Θεοῦ 

διδάσκεις. εἶπον οὖν ἡμῖν· ἔξεστι 

δοῦναι κῆνσον Καίσαρι ἢ οὔ; δῶμεν ἢ 

μὴ δῶμεν; 15 ὁ δὲ εἰδὼς αὐτῶν τὴν 

ὑπόκρισιν εἶπεν αὐτοῖς· Τί με 

πειράζετε; φέρετέ μοι δηνάριον ἵνα 

ἴδω. 16 οἱ δὲ ἤνεγκαν. καὶ λέγει αὐτοῖς· 

Τίνος ἡ εἰκὼν αὕτη καὶ ἡ ἐπιγραφή; οἱ 

δὲ εἶπον· Καίσαρος. 17 καὶ ἀποκριθεὶς ὁ 

Ἰησοῦς εἶπεν αὐτοῖς· Ἀπόδοτε τὰ 

Καίσαρος Καίσαρι καὶ τὰ τοῦ Θεοῦ τῷ 

Θεῷ. καὶ εθαύμασαν ἐπ' αὐτῷ.  
  

Τῌ ΤΡΙΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιβ΄ 18 - 27 

Τῷ καιρῷ ἐκείνῳ, ἔρχονται 

Σαδδουκαῖοι πρὸς τὸν Ἰησοῦν, οἵτινες 

λέγουσιν ἀνάστασιν μὴ εἶναι, καὶ 

ἐπηρώτων αὐτὸν λέγοντες· 19 

Διδάσκαλε, Μωϋσῆς ἔγραψεν ἡμῖν ὅτι 

ἐάν τινος ἀδελφὸς ἀποθάνῃ καὶ 

καταλίπῃ γυναῖκα, καὶ τέκνα μὴ ἀφῇ, 

ἵνα λάβῃ ὁ ἀδελφὸς αὐτοῦ τὴν 

γυναῖκα αὐτοῦ καὶ ἐξαναστήσῃ 

σπέρμα τῷ ἀδελφῷ αὐτοῦ. 20 ἑπτὰ οὖν 

ἀδελφοὶ ἦσαν. καὶ ὁ πρῶτος ἔλαβε 

γυναῖκα, καὶ ἀποθνῄσκων οὐκ ἀφῆκε 



 116 

σπέρμα. 21 καὶ ὁ δεύτερος ἔλαβεν 

αὐτήν, καὶ ἀπέθανε καὶ οὐδὲ αὐτὸς 

οὐκ ἀφῆκε σπέρμα. καὶ ὁ τρίτος 

ὡσαύτως. 22 καὶ ἔλαβον αὐτήν οἱ ἑπτὰ, 

καὶ οὐκ ἀφῆκαν σπέρμα. ἐσχάτη 

πάντων ἀπέθανε καὶ ἡ γυνὴ. 23 ἐν τῇ 

οὖν ἀναστάσει, ὅταν ἀναστῶσι, τίνος 

αὐτῶν ἔσται γυνή; οἱ γὰρ ἑπτὰ ἔσχον 

αὐτὴν γυναῖκα. 24 καὶ ἀποκριθεὶς ὁ 

Ἰησοῦς εἶπεν αὐτοῖς· Οὐ διὰ τοῦτο 

πλανᾶσθε, μὴ εἰδότες τὰς γραφὰς 

μηδὲ τὴν δύναμιν τοῦ Θεοῦ; 25 ὅταν 

γὰρ ἐκ νεκρῶν ἀναστῶσιν, οὔτε 

γαμοῦσιν οὔτε γαμίζονται, ἀλλ' εἰσὶν 

ὡς ἄγγελοι οἱ ἐν τοῖς οὐρανοῖς. 26 περὶ 

δὲ τῶν νεκρῶν ὅτι ἐγείρονται, οὐκ 

ἀνέγνωτε ἐν τῇ βίβλῳ Μωϋσέως, ἐπὶ 

τοῦ βάτου πῶς εἶπεν αὐτῷ ὁ Θεὸς 

λέγων, ἐγὼ ὁ Θεὸς Ἀβραὰμ καὶ ὁ Θεὸς 

Ἰσαὰκ καὶ ὁ Θεὸς Ἰακώβ; 27 οὐκ ἔστιν ὁ 

Θεὸς νεκρῶν, ἀλλὰ ζώντων· ὑμεῖς οὖν 

πολὺ πλανᾶσθε.  
  

Τῌ ΤΕΤΑΡΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιβ΄ 28 - 37 

Τῷ καιρῷ ἐκείνῳ, προσελθὼν εἷς τῶν 

γραμματέων τῷ Ἰησοῦ, ἀκούσας 

συζητούντων τῶν Σαδδουκαίων μετ΄ 

αὐτοῦ, ἰδὼν ὅτι καλῶς αὐτοῖς 

ἀπεκρίθη, ἐπηρώτησεν αὐτόν· Ποία 

ἐστὶ πρώτη πάντων ἐντολὴ; 29 ὁ δὲ 

Ἰησοῦς ἀπεκρίθη αὐτῷ ὅτι Πρώτη 

πάντων ἐντολὴ· ἄκουε, Ἰσραήλ, 

Κύριος ὁ Θεὸς ἡμῶν Κύριος εἷς ἐστι· 30 

καὶ ἀγαπήσεις Κύριον τὸν Θεόν σου ἐξ 

ὅλης τῆς καρδίας σου καὶ ἐξ ὅλης τῆς 

ψυχῆς σου καὶ ἐξ ὅλης τῆς διανοίας 

σου καὶ ἐξ ὅλης τῆς ἰσχύος σου. αὕτη 

πρώτη ἐντολὴ· 31 καὶ δευτέρα ὁμοία, 

αὕτη· ἀγαπήσεις τὸν πλησίον σου ὡς 

σεαυτόν. μείζων τούτων ἄλλη ἐντολὴ 

οὐκ ἔστι. 32 καὶ εἶπεν αὐτῷ ὁ 

γραμματεύς· Καλῶς, διδάσκαλε, ἐπ' 

ἀληθείας εἶπας ὅτι εἷς ἐστι καὶ οὐκ 

ἔστιν ἄλλος πλὴν αὐτοῦ· 33 καὶ τὸ 

ἀγαπᾶν αὐτὸν ἐξ ὅλης τῆς καρδίας 

καὶ ἐξ ὅλης τῆς συνέσεως καὶ ἐξ ὅλης 

τῆς ψυχῆς καὶ ἐξ ὅλης τῆς ἰσχύος, καὶ 

τὸ ἀγαπᾶν τὸν πλησίον ὡς ἑαυτὸν 

πλεῖόν ἐστι πάντων τῶν 

ὁλοκαυτωμάτων καὶ θυσιῶν. 34 καὶ ὁ 

Ἰησοῦς ἰδὼν ὅτι νουνεχῶς ἀπεκρίθη, 

εἶπεν αὐτῷ· Οὐ μακρὰν εἶ ἀπὸ τῆς 

βασιλείας τοῦ Θεοῦ. καὶ οὐδεὶς οὐκέτι 

ἐτόλμα αὐτὸν ἐπερωτῆσαι. 35 Καὶ 

ἀποκριθεὶς ὁ Ἰησοῦς ἔλεγε διδάσκων 

ἐν τῷ ἱερῷ· Πῶς λέγουσιν οἱ 

γραμματεῖς ὅτι ὁ Χριστὸς υἱὸς Δαυῒδ 

ἐστι; 36 αὐτὸς γὰρ Δαυῒδ εἶπεν ἐν 

Πνεύματι ἁγίῳ· λέγει ὁ Κύριος τῷ 

Κυρίῳ μου, κάθου ἐκ δεξιῶν μου ἕως 

ἂν θῶ τοὺς ἐχθρούς σου ὑποπόδιον 

τῶν ποδῶν σου. 37 αὐτὸς οὖν Δαυῒδ 

λέγει αὐτὸν Κύριον· καὶ πόθεν υἱός 

αὐτοῦ ἐστι; καὶ ὁ πολὺς ὄχλος ἤκουεν 

αὐτοῦ ἡδέως. 
  

Τῌ ΠΕΜΠΤῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιβ΄ 28 - 44 

Εἶπεν ὁ Κύριος· Βλέπετε ἀπὸ τῶν 

γραμματέων τῶν θελόντων ἐν 

στολαῖς περιπατεῖν καὶ ἀσπασμοὺς ἐν 

ταῖς ἀγοραῖς 39 καὶ πρωτοκαθεδρίας ἐν 

ταῖς συναγωγαῖς καὶ πρωτοκλισίας ἐν 

τοῖς δείπνοις. 40 οἱ κατεσθίοντες τὰς 

οἰκίας τῶν χηρῶν καὶ προφάσει μακρὰ 

προσευχόμενοι! οὗτοι λήψονται 

περισσότερον κρῖμα. 41 Καὶ καθίσας ὁ 

Ἰησοῦς κατέναντι τοῦ γαζοφυλακίου 

ἐθεώρει πῶς ὁ ὄχλος βάλλει χαλκὸν 

εἰς τὸ γαζοφυλάκιον. 42 καὶ πολλοὶ 

πλούσιοι ἔβαλλον πολλά· καὶ ἐλθοῦσα 

μία χήρα πτωχὴ ἔβαλε λεπτὰ δύο, ὅ 

ἐστι κοδράντης. 43 καὶ 



 117 

προσκαλεσάμενος τοὺς μαθητὰς 

αὐτοῦ εἶπεν αὐτοῖς· Ἀμὴν λέγω ὑμῖν 

ὅτι ἡ χήρα ἡ πτωχὴ αὕτη πλεῖον 

πάντων ἔβαλε τῶν βαλλόντων εἰς τὸ 

γαζοφυλάκιον· 44 πάντες γὰρ ἐκ τοῦ 

περισσεύοντος αὐτοῖς ἔβαλον· αὕτη δὲ 

ἐκ τῆς ὑστερήσεως αὐτῆς πάντα ὅσα 

εἶχεν ἔβαλεν, ὅλον τὸν βίον αὐτῆς.  
  

Τῌ ΠΑΡΑΣΚΕΥῌ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιγ΄ 1 - 9 

Τῷ καιρῷ ἐκείνῳ, ἐκπορευομένου τοῦ 

Ἰησοῦ ἐκ τοῦ ἱεροῦ λέγει αὐτῷ εἷς τῶν 

μαθητῶν αὐτοῦ· Διδάσκαλε, ἴδε 

ποταποὶ λίθοι καὶ ποταπαὶ οἰκοδομαί. 
2 καὶ ὁ Ἰησοῦς ἀποκριθεὶς εἶπεν αὐτῷ· 

Βλέπεις ταύτας τὰς μεγάλας 

οἰκοδομάς; οὐ μὴ ἀφεθῇ ὧδε λίθος ἐπὶ 

λίθον ὃς οὐ μὴ καταλυθῇ. 3 Καὶ 

καθημένου αὐτοῦ εἰς τὸ ὄρος τῶν 

ἐλαιῶν κατέναντι τοῦ ἱεροῦ, 

ἐπηρώτων αὐτὸν κατ' ἰδίαν Πέτρος καὶ 

Ἰάκωβος καὶ Ἰωάννης καὶ Ἀνδρέας· 4 

Εἰπὲ ἡμῖν πότε ταῦτα ἔσται, καὶ τί τὸ 

σημεῖον ὅταν μέλλῃ πάντα ταῦτα 

συντελεῖσθαι; 5 ὁ δὲ Ἰησοῦς 

ἀποκριθεὶς ἤρξατο λέγειν αὐτοῖς· 

Βλέπετε μή τις ὑμᾶς πλανήσῃ. 6 

πολλοὶ γὰρ ἐλεύσονται ἐπὶ τῷ ὀνόματί 

μου λέγοντες ὅτι ἐγώ εἰμι, καὶ 

πολλοὺς πλανήσουσιν. 7 ὅταν δὲ 

ἀκούσητε πολέμους καὶ ἀκοὰς 

πολέμων, μὴ θροεῖσθε· δεῖ γὰρ 

γενέσθαι, ἀλλ' οὔπω τὸ τέλος. 8 

ἐγερθήσεται γὰρ ἔθνος ἐπὶ ἔθνος καὶ 

βασιλεία ἐπὶ βασιλείαν, καὶ ἔσονται 

σεισμοὶ κατὰ τόπους, καὶ ἔσονται 

λιμοὶ καὶ ταραχαί. 9 ἀρχαὶ ὠδίνων 

ταῦτα.  
  

Τῼ ΣΑΒΒΑΤῼ ΤΗΣ ΙΣΤ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιη΄ 2 - 8 

Εἶπεν ὁ Κύριος τὴν παραβολὴν 

ταύτην· Κριτής τις ἦν ἔν τινι πόλει τὸν 

Θεὸν μὴ φοβούμενος καὶ ἄνθρωπον 

μὴ ἐντρεπόμενος. 3 χήρα δὲ ἦν ἐν τῇ 

πόλει ἐκείνῃ, καὶ ἤρχετο πρὸς αὐτὸν 

λέγουσα· ἐκδίκησόν με ἀπὸ τοῦ 

ἀντιδίκου μου. 4 καὶ οὐκ ἠθέλησεν ἐπὶ 

χρόνον· μετὰ δὲ ταῦτα εἶπεν ἐν ἑαυτῷ· 

εἰ καὶ τὸν Θεὸν οὐ φοβοῦμαι οὐδὲ 

ἄνθρωπον ἐντρέπομαι, 5 διά γε τὸ 

παρέχειν μοι κόπον τὴν χήραν ταύτην 

ἐκδικήσω αὐτήν, ἵνα μὴ εἰς τέλος 

ἐρχομένη ὑποπιάζῃ με. 6 εἶπε δὲ ὁ 

Κύριος· Ἀκούσατε τί ὁ κριτὴς τῆς 

ἀδικίας λέγει· 7 ὁ δὲ Θεὸς οὐ μὴ ποιήσῃ 

τὴν ἐκδίκησιν τῶν ἐκλεκτῶν αὐτοῦ 

τῶν βοώντων πρὸς αὐτὸν ἡμέρας καὶ 

νυκτός, καὶ μακροθυμῶν ἐπ' αὐτοῖς; 8 

λέγω ὑμῖν ὅτι ποιήσει τὴν ἐκδίκησιν 

αὐτῶν ἐν τάχει.  
  

KYΡΙΑΚΗ ΤΗΣ ΧΑΝΑΝΑΙΑΣ 
Ἐκ τοῦ κατὰ Ματθαῖον 

ιε΄ 21 - 28 

Τῷ καιρῷ ἐκείνῳ ἐξῆλθεν ὁ Ἰησοῦς εἰς 

τὰ μέρη Τύρου καὶ Σιδῶνος. 22 καὶ ἰδοὺ 

γυνὴ Χαναναία ἀπὸ τῶν ὁρίων 

ἐκείνων ἐξελθοῦσα ἐκραύγασεν αὐτῷ 

λέγουσα· Ἐλέησόν με, Κύριε, υἱὲ 

Δαυῒδ· ἡ θυγάτηρ μου κακῶς 

δαιμονίζεται. 23 ὁ δὲ οὐκ ἀπεκρίθη 

αὐτῇ λόγον. καὶ προσελθόντες οἱ 

μαθηταὶ αὐτοῦ ἠρώτουν αὐτὸν 

λέγοντες· Ἀπόλυσον αὐτήν, ὅτι κράζει 

ὄπισθεν ἡμῶν. 24 ὁ δὲ ἀποκριθεὶς 

εἶπεν· Οὐκ ἀπεστάλην εἰ μὴ εἰς τὰ 

πρόβατα τὰ ἀπολωλότα οἴκου Ἰσραήλ. 
25 ἡ δὲ ἐλθοῦσα προσεκύνησεν αὐτῷ 

λέγουσα· Κύριε, βοήθει μοι. 26 ὁ δὲ 

ἀποκριθεὶς εἶπεν· Οὐκ ἔστι καλὸν 

λαβεῖν τὸν ἄρτον τῶν τέκνων καὶ 



 118 

βαλεῖν τοῖς κυναρίοις. 27 ἡ δὲ εἶπε· Ναί, 

Κύριε, καὶ γὰρ τὰ κυνάρια ἐσθίει ἀπὸ 

τῶν ψιχίων τῶν πιπτόντων ἀπὸ τῆς 

τραπέζης τῶν κυρίων αὐτῶν. 28 τότε 

ἀποκριθεὶς ὁ Ἰησοῦς εἶπεν αὐτῇ· Ὦ 

γύναι, μεγάλη σου ἡ πίστις! γενηθήτω 

σοι ὡς θέλεις. καὶ ἰάθη ἡ θυγάτηρ 

αὐτῆς ἀπὸ τῆς ὥρας ἐκείνης.  
  

ΚΥΡΙΑΚῌ ΔΕΚΑΤῌ ΕΚΤῌ 
ΤΟΥ ΤΕΛΩΝΟΥ ΚΑΙ ΤΟΥ ΦΑΡΙΣΑΙΟΥ 

Ἐκ τοῦ κατὰ Λουκᾶν 
ιη΄ 9 - 14 

Εἶπεν ὁ Κύριος τὴν παραβολὴν 

ταύτην· 10 Ἄνθρωποι δύο ἀνέβησαν εἰς 

τὸ ἱερὸν προσεύξασθαι, ὁ εἷς 

Φαρισαῖος καὶ ὁ ἕτερος τελώνης. 11 ὁ 

Φαρισαῖος σταθεὶς πρὸς ἑαυτὸν ταῦτα 

προσηύχετο· ὁ Θεός, εὐχαριστῶ σοι ὅτι 

οὐκ εἰμὶ ὥσπερ οἱ λοιποὶ τῶν 

ἀνθρώπων, ἅρπαγες, ἄδικοι, μοιχοί, ἢ 

καὶ ὡς οὗτος ὁ τελώνης· 12 νηστεύω δὶς 

τοῦ σαββάτου, ἀποδεκατῶ πάντα ὅσα 

κτῶμαι. 13 καὶ ὁ τελώνης μακρόθεν 

ἑστὼς οὐκ ἤθελεν οὐδὲ τοὺς 

ὀφθαλμοὺς εἰς τὸν οὐρανόν ἐπᾶραι, 

ἀλλ' ἔτυπτεν εἰς τὸ στῆθος αὐτοῦ 

λέγων· ὁ Θεός, ἱλάσθητί μοι τῷ 

ἁμαρτωλῷ. 14 λέγω ὑμῖν, κατέβη οὗτος 

δεδικαιωμένος εἰς τὸν οἶκον αὐτοῦ ἢ 

γὰρ ἐκεῖνος· ὅτι πᾶς ὁ ὑψῶν ἑαυτὸν 

ταπεινωθήσεται, ὁ δὲ ταπεινῶν 

ἑαυτὸν ὑψωθήσεται.  
  

Τῌ ΔΕΥΤΕΡᾼ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιγ΄ 9 - 13 

Εἶπεν ὁ Κύριος τοῖς ἑαὐτοῦ Μαθηταῖς· 

Βλέπετε ὑμεῖς ἑαυτούς. παραδώσουσι 

γὰρ ὑμᾶς εἰς συνέδρια καὶ ἐν ταῖς 

συναγωγαῖς αὐτῶν δαρήσεσθε, καὶ 

ἐπὶ ἡγεμόνων καὶ βασιλέων 

σταθήσεσθε ἕνεκεν ἐμοῦ εἰς 

μαρτύριον αὐτοῖς· 10 καὶ εἰς πάντα τὰ 

ἔθνη δεῖ πρῶτον κηρυχθῆναι τὸ 

εὐαγγέλιον. 11 ὅταν δὲ ἀγάγωσιν ὑμᾶς 

παραδιδόντες, μὴ προμεριμνᾶτε τί 

λαλήσητε, μηδὲ μελετᾶτε, ἀλλ' ὃ ἐὰν 

δοθῇ ὑμῖν ἐν ἐκείνῃ τῇ ὥρᾳ, τοῦτο 

λαλεῖτε· οὐ γὰρ ὑμεῖς ἐστε οἱ 

λαλοῦντες, ἀλλὰ τὸ Πνεῦμα τὸ ἅγιον. 
12 παραδώσει δὲ ἀδελφὸς ἀδελφὸν εἰς 

θάνατον καὶ πατὴρ τέκνον, καὶ 

ἐπαναστήσονται τέκνα ἐπὶ γονεῖς καὶ 

θανατώσουσιν αὐτούς. 13 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· ὁ δὲ ὑπομείνας εἰς τέλος, οὗτος 

σωθήσεται.  
  

Τῌ ΤΡΙΤῌ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιγ΄ 14 - 23 

Εἶπεν ὁ Κύριος τοῖς ἑαὐτοῦ Μαθηταῖς· 

Ὅταν ἴδητε τὸ βδέλυγμα τῆς 

ἐρημώσεως τὸ ρηθὲν ὑπὸ Δανιὴλ τοῦ 

προφήτου ἑστὼς ὅπου οὐ δεῖ - ὁ 

ἀναγινώσκων νοείτω - τότε οἱ ἐν τῇ 

Ἰουδαίᾳ φευγέτωσαν εἰς τὰ ὄρη, 15 ὁ δὲ 

ἐπὶ τοῦ δώματος μὴ καταβάτω εἰς τὴν 

οἰκίαν μηδὲ εἰσελθέτω ἆραί τι ἐκ τῆς 

οἰκίας αὐτοῦ, 16 καὶ ὁ εἰς τὸν ἀγρὸν ὢν 

μὴ ἐπιστρεψάτω εἰς τὰ ὀπίσω ἆραι τὸ 

ἱμάτιον αὐτοῦ. 17 οὐαὶ δὲ ταῖς ἐν 

γαστρὶ ἐχούσαις καὶ ταῖς θηλαζούσαις 

ἐν ἐκείναις ταῖς ἡμέραις. 18 

προσεύχεσθε δὲ ἵνα μὴ γένηται ἡ 

φυγὴ ὑμῶν χειμῶνος. 19 ἔσονται γὰρ αἱ 

ἡμέραι ἐκεῖναι θλῖψις, οἵα οὐ γέγονε 

τοιαύτη ἀπ' ἀρχῆς κτίσεως ἧς ἔκτισεν 

ὁ Θεὸς ἕως τοῦ νῦν καὶ οὐ μὴ γένηται. 
20 καὶ εἰ μὴ ἐκολόβωσε Κύριος τὰς 

ἡμέρας οὐκ ἂν ἐσώθη πᾶσα σάρξ· 

ἀλλὰ διὰ τοὺς ἐκλεκτοὺς οὓς 

ἐξελέξατο ἐκολόβωσε τὰς ἡμέρας. 21 

καὶ τότε ἐάν τις ὑμῖν εἴπῃ, ἰδοὺ ὧδε ὁ 

Χριστός, ἰδοὺ ἐκεῖ, μὴ πιστεύετε. 22 

ἐγερθήσονται γὰρ ψευδόχριστοι καὶ 



 119 

ψευδοπροφῆται καὶ δώσουσι σημεῖα 

καὶ τέρατα πρὸς τὸ ἀποπλανᾶν, εἰ 

δυνατόν καὶ τοὺς ἐκλεκτούς. 23 ὑμεῖς 

δὲ βλέπετε· ἰδοὺ προείρηκα ὑμῖν 

πάντα.  
  

Τῌ ΤΕΤΑΡΤῌ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιγ΄ 24 - 31 

Εἶπεν ὁ Κύριος τοῖς ἑαὐτοῦ Μαθηταῖς· 

ἐν ἐκείναις ταῖς ἡμέραις, μετὰ τὴν 

θλῖψιν ἐκείνην ὁ ἥλιος σκοτισθήσεται, 

καὶ ἡ σελήνη οὐ δώσει τὸ φέγγος 

αὐτῆς, 25 καὶ οἱ ἀστέρες ἔσονται ἐκ τοῦ 

οὐρανοῦ πίπτοντες, καὶ αἱ δυνάμεις αἱ 

ἐν τοῖς οὐρανοῖς σαλευθήσονται. 26 καὶ 

τότε ὄψονται τὸν υἱὸν τοῦ ἀνθρώπου 

ἐρχόμενον ἐν νεφέλαις μετὰ 

δυνάμεως πολλῆς καὶ δόξης. 27 καὶ 

τότε ἀποστελεῖ τοὺς ἀγγέλους αὐτοῦ 

καὶ ἐπισυνάξει τοὺς ἐκλεκτοὺς αὐτοῦ 

ἐκ τῶν τεσσάρων ἀνέμων, ἀπ' ἄκρου 

τῆς γῆς ἕως τοῦ οὐρανοῦ. 28 Ἀπὸ δὲ τῆς 

συκῆς μάθετε τὴν παραβολήν. ὅταν 

αὐτῆς ὁ κλάδος ἤδη γένηται ἁπαλὸς 

καὶ ἐκφύῃ τὰ φύλλα, γινώσκετε ὅτι 

ἐγγὺς τὸ θέρος ἐστίν· 29 οὕτω καὶ ὑμεῖς, 

ὅταν ἴδητε ταῦτα γινόμενα, γινώσκετε 

ὅτι ἐγγύς ἐστιν ἐπὶ θύραις. 30 ἀμὴν 

λέγω ὑμῖν ὅτι οὐ μὴ παρέλθῃ ἡ γενεὰ 

αὕτη μέχρις οὗ πάντα ταῦτα γένηται. 
31 ὁ οὐρανὸς καὶ ἡ γῆ παρελεύσονται, 

οἱ δὲ ἐμοὶ λόγοι οὐ μὴ παρέλθωσιν.  
  

Τῌ ΠΕΜΠΤῌ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιγ΄ 31 - 37, ιδ΄ 1 - 2 
Εἶπεν ὁ Κύριος τοῖς ἑαὐτοῦ Μαθηταῖς· 

ὁ οὐρανὸς καὶ ἡ γῆ παρελεύσονται, οἱ 

δὲ ἐμοὶ λόγοι οὐ μὴ παρελεύσονται. 32 

Περὶ δὲ τῆς ἡμέρας ἐκείνης ἢ τῆς ὥρας 

οὐδεὶς οἶδεν, οὐδὲ οἱ ἄγγελοι ἐν 

οὐρανῷ οὐδὲ ὁ υἱός, εἰ μὴ ὁ πατήρ. 33 

Βλέπετε, ἀγρυπνεῖτε καὶ 

προσεύχεσθε· οὐκ οἴδατε γὰρ πότε ὁ 

καιρός ἐστιν. 34 ὡς ἄνθρωπος 

ἀπόδημος, ἀφεὶς τὴν οἰκίαν αὐτοῦ, καὶ 

δοὺς τοῖς δούλοις αὐτοῦ τὴν ἐξουσίαν 

καὶ ἑκάστῳ τὸ ἔργον αὐτοῦ, καὶ τῷ 

θυρωρῷ ἐνετείλατο ἵνα γρηγορῇ. 35 

γρηγορεῖτε οὖν· οὐκ οἴδατε γὰρ πότε ὁ 

κύριος τῆς οἰκίας ἔρχεται, ὀψὲ ἢ 

μεσονυκτίου ἢ ἀλεκτοροφωνίας ἢ 

πρωΐ· 36 μὴ ἐλθὼν ἐξαίφνης εὕρῃ ὑμᾶς 

καθεύδοντας. 37 ἃ δὲ ὑμῖν λέγω, πᾶσι 

λέγω· γρηγορεῖτε. 1 Ἦν δὲ τὸ πάσχα 

καὶ τὰ ἄζυμα μετὰ δύο ἡμέρας. καὶ 

ἐζήτουν οἱ ἀρχιερεῖς καὶ οἱ γραμματεῖς 

πῶς αὐτὸν ἐν δόλῳ κρατήσαντες 

ἀποκτείνωσιν. 2 ἔλεγον δὲ μὴ ἐν τῇ 

ἑορτῇ, μήποτε θόρυβος ἔσται τοῦ 

λαοῦ.  
  

Τῌ ΠΑΡΑΣΚΕΥῌ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Μάρκον 

ιδ΄ 3 - 9 

Τῷ καιρῷ ἐκείνῳ, ὄντος τοῦ Ἰησοῦ ἐν 

Βηθανίᾳ ἐν τῇ οἰκίᾳ Σίμωνος τοῦ 

λεπροῦ, κατακειμένου αὐτοῦ ἦλθε 

γυνὴ ἔχουσα ἀλάβαστρον μύρου 

νάρδου πιστικῆς πολυτελοῦς, καὶ 

συντρίψασα τὸ ἀλάβαστρον κατέχεεν 

αὐτοῦ κατὰ τῆς κεφαλῆς. 4 ἦσαν δέ 

τινες ἀγανακτοῦντες πρὸς ἑαυτούς 

λέγοντες· Εἰς τί ἡ ἀπώλεια αὕτη τοῦ 

μύρου γέγονεν; 5 ἠδύνατο γὰρ τοῦτο 

τὸ μύρον πραθῆναι ἐπάνω τριακοσίων 

δηναρίων καὶ δοθῆναι τοῖς πτωχοῖς· 

καὶ ἐνεβριμῶντο αὐτῇ. 6 ὁ δὲ Ἰησοῦς 

εἶπεν· Ἄφετε αὐτήν· τί αὐτῇ κόπους 

παρέχετε; καλὸν ἔργον εἰργάσατο ἐν 

ἐμοί. 7 πάντοτε γὰρ τοὺς πτωχοὺς 

ἔχετε μεθ' ἑαυτῶν, καὶ ὅταν θέλητε 

δύνασθε αὐτοὺς εὖ ποιῆσαι· ἐμὲ δὲ οὐ 

πάντοτε ἔχετε. 8 ὃ ἔσχεν αὕτη ἐποίησε· 

προέλαβε μυρίσαι μου τὸ σῶμα εἰς τὸν 

ἐνταφιασμόν. 9 ἀμὴν λέγω ὑμῖν, ὅπου 



 120 

ἐὰν κηρυχθῇ τὸ εὐαγγέλιον τοῦτο εἰς 

ὅλον τὸν κόσμον, καὶ ὃ ἐποίησεν αὕτη 

λαληθήσεται εἰς μνημόσυνον αὐτῆς.  
  

Τῼ ΣΑΒΒΑΤῼ ΤΗΣ ΙΖ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κ΄ 46 - 47, κα΄ 1 - 4 
Εἶπεν ὁ Κύριος τοῖς ἑαὐτοῦ Μαθηταῖς· 

Προσέχετε ἀπὸ τῶν γραμματέων τῶν 

θελόντων περιπατεῖν ἐν στολαῖς καὶ 

φιλούντων ἀσπασμοὺς ἐν ταῖς 

ἀγοραῖς καὶ πρωτοκαθεδρίας ἐν ταῖς 

συναγωγαῖς καὶ πρωτοκλισίας ἐν τοῖς 

δείπνοις, 47 οἳ κατεσθίουσιν τὰς οἰκίας 

τῶν χηρῶν καὶ προφάσει μακρὰ 

προσεύχονται· οὗτοι λήψονται 

περισσότερον κρίμα. Ἀναβλέψας δὲ 

εἶδε τοὺς βάλλοντας τὰ δῶρα αὐτῶν 

εἰς τὸ γαζοφυλάκιον πλουσίους. 2 εἶδε 

δέ τινα χήραν πενιχρὰν βάλλουσαν 

ἐκεῖ λεπτὰ δύο, 3 καὶ εἶπεν· Ἀληθῶς 

λέγω ὑμῖν ὅτι ἡ χήρα ἡ πτωχὴ αὕτη 

πλεῖον πάντων ἔβαλεν· 4 ἅπαντες γὰρ 

οὗτοι ἐκ τοῦ περισσεύοντος αὐτοῖς 

ἔβαλον εἰς τὰ δῶρα τοῦ Θεοῦ, αὕτη δὲ 

ἐκ τοῦ ὑστερήματος αὐτῆς ἅπαντα τὸν 

βίον ὃν εἶχεν ἔβαλε. Ταῦτα λέγων 

ἐφώνει·. Ὁ ἔχων ὦτα ἀκούειν 

ἀκουέτω.  
  

ΚΥΡΙΑΚῌ ΔΕΚΑΤῌ ΕΒΔΟΜῌ 
ΤΟΥ ΑΣΩΤΟΥ 

Ἐκ τοῦ κατὰ Λουκᾶν 
ιε΄ 11 - 32 

Εἶπεν ὁ Κύριος τὴν παραβολὴν 

ταύτην· Ἄνθρωπός τις εἶχε δύο υἱούς. 
12 καὶ εἶπεν ὁ νεώτερος αὐτῶν τῷ 

πατρί· πάτερ, δός μοι τὸ ἐπιβάλλον 

μέρος τῆς οὐσίας. καὶ διεῖλεν αὐτοῖς 

τὸν βίον. 13 καὶ μετ' οὐ πολλὰς ἡμέρας 

συναγαγὼν ἅπαντα ὁ νεώτερος υἱὸς 

ἀπεδήμησεν εἰς χώραν μακράν, καὶ 

ἐκεῖ διεσκόρπισεν τὴν οὐσίαν αὐτοῦ 

ζῶν ἀσώτως. 14 δαπανήσαντος δὲ 

αὐτοῦ πάντα ἐγένετο λιμὸς ἰσχυρὰ 

κατὰ τὴν χώραν ἐκείνην, καὶ αὐτὸς 

ἤρξατο ὑστερεῖσθαι. 15 καὶ πορευθεὶς 

ἐκολλήθη ἑνὶ τῶν πολιτῶν τῆς χώρας 

ἐκείνης, καὶ ἔπεμψεν αὐτὸν εἰς τοὺς 

ἀγροὺς αὐτοῦ βόσκειν χοίρους· 16 καὶ 

ἐπεθύμει γεμίσαι τὴν κοιλίαν αὐτοῦ 

ἀπὸ τῶν κερατίων ὧν ἤσθιον οἱ χοῖροι, 

καὶ οὐδεὶς ἐδίδου αὐτῷ. 17 εἰς ἑαυτὸν δὲ 

ἐλθὼν εἶπε· πόσοι μίσθιοι τοῦ πατρός 

μου περισσεύουσιν ἄρτων, ἐγὼ δὲ 

λιμῷ ὧδε ἀπόλλυμαι! 18 ἀναστὰς 

πορεύσομαι πρὸς τὸν πατέρα μου καὶ 

ἐρῶ αὐτῷ· πάτερ, ἥμαρτον εἰς τὸν 

οὐρανὸν καὶ ἐνώπιόν σου· 19 οὐκέτι 

εἰμὶ ἄξιος κληθῆναι υἱός σου· ποίησόν 

με ὡς ἕνα τῶν μισθίων σου. 20 καὶ 

ἀναστὰς ἦλθε πρὸς τὸν πατέρα 

ἑαυτοῦ. ἔτι δὲ αὐτοῦ μακρὰν 

ἀπέχοντος εἶδεν αὐτὸν ὁ πατὴρ αὐτοῦ 

καὶ ἐσπλαγχνίσθη, καὶ δραμὼν 

ἐπέπεσεν ἐπὶ τὸν τράχηλον αὐτοῦ καὶ 

κατεφίλησεν αὐτόν. 21 εἶπε δὲ αὐτῷ ὁ 

υἱὸς· πάτερ, ἥμαρτον εἰς τὸν οὐρανὸν 

καὶ ἐνώπιόν σου, καὶ οὐκέτι εἰμὶ ἄξιος 

κληθῆναι υἱός σου. 22 εἶπε δὲ ὁ πατὴρ 

πρὸς τοὺς δούλους αὐτοῦ· ἐξενέγκατε 

τὴν στολὴν τὴν πρώτην καὶ ἐνδύσατε 

αὐτόν, καὶ δότε δακτύλιον εἰς τὴν 

χεῖρα αὐτοῦ καὶ ὑποδήματα εἰς τοὺς 

πόδας, 23 καὶ ἐνέγκαντες τὸν μόσχον 

τὸν σιτευτόν θύσατε, καὶ φαγόντες 

εὐφρανθῶμεν, 24 ὅτι οὗτος ὁ υἱός μου 

νεκρὸς ἦν καὶ ἀνέζησεν, καὶ 

ἀπολωλὼς ἦν καὶ εὑρέθη. καὶ ἤρξαντο 

εὐφραίνεσθαι. 25 Ἦν δὲ ὁ υἱὸς αὐτοῦ ὁ 

πρεσβύτερος ἐν ἀγρῷ· καὶ ὡς 

ἐρχόμενος ἤγγισε τῇ οἰκίᾳ, ἤκουσε 

συμφωνίας καὶ χορῶν, 26 καὶ 

προσκαλεσάμενος ἕνα τῶν παίδων 

ἐπυνθάνετο τί εἴη ταῦτα. 27 ὁ δὲ εἶπεν 

αὐτῷ ὅτι ὁ ἀδελφός σου ἥκει, καὶ 

ἔθυσεν ὁ πατήρ σου τὸν μόσχον τὸν 



 121 

σιτευτόν, ὅτι ὑγιαίνοντα αὐτὸν 

ἀπέλαβεν. 28 ὠργίσθη δὲ καὶ οὐκ 

ἤθελεν εἰσελθεῖν. ὁ οὖν πατὴρ αὐτοῦ 

ἐξελθὼν παρεκάλει αὐτόν. 29 ὁ δὲ 

ἀποκριθεὶς εἶπε τῷ πατρὶ· ἰδοὺ 

τοσαῦτα ἔτη δουλεύω σοι καὶ 

οὐδέποτε ἐντολήν σου παρῆλθον, καὶ 

ἐμοὶ οὐδέποτε ἔδωκας ἔριφον ἵνα μετὰ 

τῶν φίλων μου εὐφρανθῶ· 30 ὅτε δὲ ὁ 

υἱός σου οὗτος, ὁ καταφαγών σου τὸν 

βίον μετὰ πορνῶν, ἦλθεν, ἔθυσας 

αὐτῷ τὸν μόσχον τὸν σιτευτὸν. 31 ὁ δὲ 

εἶπεν αὐτῷ· τέκνον, σὺ πάντοτε μετ' 

ἐμοῦ εἶ, καὶ πάντα τὰ ἐμὰ σά ἐστιν· 32 

εὐφρανθῆναι δὲ καὶ χαρῆναι ἔδει, ὅτι ὁ 

ἀδελφός σου οὗτος νεκρὸς ἦν καὶ 

ἀνέζησε, καὶ ἀπολωλὼς ἦν καὶ 

εὑρέθη.  
  

Τῌ ΔΕΥΤΕΡᾼ ΤΗΣ ΑΠΟΚΡΕΩ 
Ἐκ τοῦ κατὰ Μάρκον 

ια΄ 1 - 11 

Τῷ καιρῷ ἐκείνῳ,ἤγγιζεν ὁ Ἰησοῦς εἰς 

Ἱεροσόλυμα εἰς Βηθσφαγὴ καὶ 

Βηθανίαν πρὸς τὸ ὄρος τῶν ἐλαιῶν, 

ἀποστέλλει δύο τῶν μαθητῶν αὐτοῦ 2 

καὶ λέγει αὐτοῖς· Ὑπάγετε εἰς τὴν 

κώμην τὴν κατέναντι ὑμῶν, καὶ 

εὐθέως εἰσπορευόμενοι εἰς αὐτὴν 

εὑρήσετε πῶλον δεδεμένον, ἐφ' ὃν 

οὐδεὶς ἀνθρώπων κεκάθικε· λύσαντες 

αὐτὸν ἀγάγετε. 3 καὶ ἐάν τις ὑμῖν εἴπῃ· 

τί ποιεῖτε τοῦτο; εἴπετε ὅτι ὁ Κύριος 

αὐτοῦ χρείαν ἔχει, καὶ εὐθέως αὐτὸν 

ἀποστέλλει πάλιν ὧδε. 4 ἀπῆλθον δὲ 

καὶ εὗρον τὸν πῶλον δεδεμένον πρὸς 

τὴν θύραν ἔξω ἐπὶ τοῦ ἀμφόδου, καὶ 

λύουσιν αὐτόν. 5 καί τινες τῶν ἐκεῖ 

ἑστηκότων ἔλεγον αὐτοῖς· Τί ποιεῖτε 

λύοντες τὸν πῶλον; 6 οἱ δὲ εἶπον 

αὐτοῖς καθὼς ἐνετείλατο ὁ Ἰησοῦς, καὶ 

ἀφῆκαν αὐτούς. 7 καὶ ἤγαγον τὸν 

πῶλον πρὸς τὸν Ἰησοῦν καὶ ἐπιβάλον 

αὐτῷ τὰ ἱμάτια αὐτῶν, καὶ ἐκάθισεν 

ἐπ' αὐτῷ. 8 πολλοὶ δὲ τὰ ἱμάτια αὐτῶν 

ἔστρωσαν εἰς τὴν ὁδόν, ἄλλοι δὲ 

στιβάδας ἔκοπτον ἐκ τῶν δένδρων καὶ 

ἐστρώννυον εἰς τὴν ὁδόν. 9 καὶ οἱ 

προάγοντες καὶ οἱ ἀκολουθοῦντες 

ἔκραζον λέγοντες· Ὡσαννά, 

εὐλογημένος ὁ ἐρχόμενος ἐν ὀνόματι 

Κυρίου. 10 εὐλογημένη ἡ ἐρχομένη 

βασιλεία ἐν ὀνόματι Κυρίου τοῦ 

πατρὸς ἡμῶν Δαυῒδ· ὡσαννὰ ἐν τοῖς 

ὑψίστοις. 11 Καὶ εἰσῆλθεν εἰς 

Ἱεροσόλυμα ὁ Ἰησοῦς καὶ εἰς τὸ ἱερόν· 

καὶ περιβλεψάμενος πάντα, ὀψίας ἤδη 

οὔσης τῆς ὥρας, ἐξῆλθεν εἰς Βηθανίαν 

μετὰ τῶν δώδεκα μαθητῶν.  
  

Τῌ ΤΡΙΤῌ ΤΗΣ ΑΠΟΚΡΕΩ 
Ἐκ τοῦ κατὰ Μάρκον 

ιδ΄ 10 - 42 

Τῷ καιρῷ ἐκείνῳ, Ἰούδας ὁ 

Ἰσκαριὼτης, εἷς τῶν δώδεκα, ἀπῆλθε 

πρὸς τοὺς ἀρχιερεῖς ἵνα παραδῷ αὐτὸν 

αὐτοῖς. 11 οἱ δὲ ἀκούσαντες ἐχάρησαν, 

καὶ ἐπηγγείλαντο αὐτῷ ἀργύρια 

δοῦναι· καὶ ἐζήτει πῶς εὐκαίρως αὐτὸν 

παραδῷ. 12 Καὶ τῇ πρώτῃ ἡμέρᾳ τῶν 

ἀζύμων, ὅτε τὸ πάσχα ἔθυον, 

λέγουσιν αὐτῷ οἱ μαθηταὶ αὐτοῦ· Ποῦ 

θέλεις ἀπελθόντες ἑτοιμάσωμεν ἵνα 

φάγῃς τὸ πάσχα; 13 καὶ ἀποστέλλει 

δύο τῶν μαθητῶν αὐτοῦ καὶ λέγει 

αὐτοῖς· Ὑπάγετε εἰς τὴν πόλιν, καὶ 

ἀπαντήσει ὑμῖν ἄνθρωπος κεράμιον 

ὕδατος βαστάζων· ἀκολουθήσατε 

αὐτῷ, 14 καὶ ὅπου ἐὰν εἰσέλθῃ, εἴπατε 

τῷ οἰκοδεσπότῃ ὅτι ὁ διδάσκαλος 

λέγει· ποῦ ἐστι τὸ κατάλυμά μου ὅπου 

τὸ πάσχα μετὰ τῶν μαθητῶν μου 

φάγω; 15 καὶ αὐτὸς ὑμῖν δείξει 

ἀνώγαιον μέγα ἐστρωμένον ἕτοιμον· 

καὶ ἐκεῖ ἑτοιμάσατε ἡμῖν. 16 καὶ 

ἐξῆλθον οἱ μαθηταὶ αὐτοῦ καὶ ἦλθον 



 122 

εἰς τὴν πόλιν, καὶ εὗρον καθὼς εἶπεν 

αὐτοῖς, καὶ ἡτοίμασαν τὸ πάσχα. 17 Καὶ 

ὀψίας γενομένης ἔρχεται μετὰ τῶν 

δώδεκα. 18 καὶ ἀνακειμένων αὐτῶν καὶ 

ἐσθιόντων εἶπεν ὁ Ἰησοῦς· Ἀμὴν λέγω 

ὑμῖν ὅτι εἷς ἐξ ὑμῶν παραδώσει με, ὁ 

ἐσθίων μετ' ἐμοῦ. 19 οἱ δὲ ἤρξαντο 

λυπεῖσθαι καὶ λέγειν αὐτῷ εἷς καθ' 

εἷς· Μήτι ἐγώ; καὶ ἄλλος· Μήτι ἐγώ; 20 ὁ 

δὲ ἀποκριθεὶς εἶπεν αὐτοῖς· Εἷς ἐκ τῶν 

δώδεκα, ὁ ἐμβαπτόμενος μετ' ἐμοῦ εἰς 

τὸ τρυβλίον. 21 ὁ μὲν υἱὸς τοῦ 

ἀνθρώπου ὑπάγει καθὼς γέγραπται 

περὶ αὐτοῦ· οὐαὶ δὲ τῷ ἀνθρώπῳ 

ἐκείνῳ, δι' οὗ ὁ υἱὸς τοῦ ἀνθρώπου 

παραδίδοται· καλὸν ἦν αὐτῷ εἰ οὐκ 

ἐγεννήθη ὁ ἄνθρωπος ἐκεῖνος. 22 Καὶ 

ἐσθιόντων αὐτῶν λαβὼν ὁ Ἰησοῦς 

ἄρτον εὐλογήσας ἔκλασε καὶ ἔδωκεν 

αὐτοῖς καὶ εἶπε· Λάβετε φάγετε τοῦτό 

ἐστι τὸ σῶμά μου. 23 καὶ λαβὼν τὸ 

ποτήριον εὐχαριστήσας ἔδωκεν 

αὐτοῖς, καὶ ἔπιον ἐξ αὐτοῦ πάντες. 24 

καὶ εἶπεν αὐτοῖς· Τοῦτό ἐστι τὸ αἷμά 

μου τὸ τῆς καινῆς διαθήκης τὸ περὶ 

πολλῶν ἐκχυνόμενον. 25 ἀμὴν λέγω 

ὑμῖν ὅτι οὐκέτι οὐ μὴ πίω ἐκ τοῦ 

γεννήματος τῆς ἀμπέλου ἕως τῆς 

ἡμέρας ἐκείνης ὅταν αὐτὸ πίνω 

καινὸν ἐν τῇ βασιλείᾳ τοῦ Θεοῦ. 26 Καὶ 

ὑμνήσαντες ἐξῆλθον εἰς τὸ ὄρος τῶν 

ἐλαιῶν. 27 καὶ λέγει αὐτοῖς ὁ Ἰησοῦς 

ὅτι Πάντες σκανδαλισθήσεσθε ἐν ἐμοὶ 

ἐν τῇ νυκτὶ ταύτῃ· ὅτι γέγραπται, 

πατάξω τὸν ποιμένα καὶ 

διασκορπισθήσονται τὰ πρόβατα· 28 

ἀλλὰ μετὰ τὸ ἐγερθῆναί με προάξω 

ὑμᾶς εἰς τὴν Γαλιλαίαν. 29 ὁ δὲ Πέτρος 

ἔφη αὐτῷ· Καὶ εἰ πάντες 

σκανδαλισθήσονται, ἀλλ' οὐκ ἐγώ. 30 

καὶ λέγει αὐτῷ ὁ Ἰησοῦς· Ἀμὴν λέγω 

σοι ὅτι σὺ σήμερον ἐν τῇ νυκτὶ ταύτῃ 

πρὶν ἢ δὶς ἀλέκτορα φωνῆσαι τρὶς 

ἀπαρνήσῃ με. 31 ὁ δὲ Πέτρος ἐκ 

περισσοῦ ἔλεγε μᾶλλον· Ἐὰν με δέῃ 

συναποθανεῖν σοι, οὐ μή σε 

ἀπαρνήσομαι. ὡσαύτως δὲ καὶ πάντες 

ἔλεγον. 32 Καὶ ἔρχονται εἰς χωρίον οὗ 

τὸ ὄνομα Γεθσημανῆ, καὶ λέγει τοῖς 

μαθηταῖς αὐτοῦ· Καθίσατε ὧδε ἕως 

προσεύξωμαι. 33 καὶ παραλαμβάνει 

τὸν Πέτρον καὶ Ἰάκωβον καὶ Ἰωάννην 

μεθ' ἑαυτοῦ, καὶ ἤρξατο ἐκθαμβεῖσθαι 

καὶ ἀδημονεῖν 34 καὶ λέγει αὐτοῖς· 

Περίλυπός ἐστιν ἡ ψυχή μου ἕως 

θανάτου· μείνατε ὧδε καὶ γρηγορεῖτε. 
35 καὶ προελθὼν μικρὸν ἔπεσεν ἐπὶ 

πρόσωπον ἐπὶ τῆς γῆς, καὶ 

προσηύχετο ἵνα εἰ δυνατόν ἐστι, 

παρέλθῃ ἀπ' αὐτοῦ ἡ ὥρα, 36 καὶ 

ἔλεγεν· Ἀββᾶ ὁ πατήρ, πάντα δυνατά 

σοι, παρένεγκε τὸ ποτήριον ἀπ' ἐμοῦ 

τοῦτο· ἀλλ' οὐ τί ἐγὼ θέλω, ἀλλ' εἴ τι 

σύ. 37 καὶ ἔρχεται καὶ εὑρίσκει αὐτοὺς 

καθεύδοντας, καὶ λέγει τῷ Πέτρῳ· 

Σίμων, καθεύδεις; οὐκ ἰσχύσατε μίαν 

ὥραν γρηγορῆσαι; 38 γρηγορεῖτε καὶ 

προσεύχεσθε, ἵνα μὴ εἰσέλθητε εἰς 

πειρασμόν· τὸ μὲν πνεῦμα πρόθυμον 

ἡ δὲ σὰρξ ἀσθενής. 39 καὶ πάλιν 

ἀπελθὼν προσηύξατο τὸν αὐτὸν 

λόγον εἰπών. 40 καὶ ὑποστρέψας εὗρεν 

αὐτοὺς πάλιν καθεύδοντας· ἦσαν γὰρ 

οἱ ὀφθαλμοὶ αὐτῶν καταβαρυνόμενοι, 

καὶ οὐκ ᾔδεισαν τί ἀποκριθῶσιν αὐτῷ. 
41 καὶ ἔρχεται τὸ τρίτον καὶ λέγει 

αὐτοῖς· Καθεύδετε λοιπὸν καὶ 

ἀναπαύεσθε! ἀπέχει· ἦλθεν ἡ ὥρα· 

ἰδοὺ παραδίδοται ὁ υἱὸς τοῦ ἀνθρώπου 

εἰς τὰς χεῖρας τῶν ἁμαρτωλῶν· 42 

ἐγείρεσθε, ἄγωμεν· ἰδοὺ ὁ παραδιδούς 

με ἤγγικε.  
  



 123 

Τῌ ΤΕΤΑΡΤῌ ΤΗΣ ΑΠΟΚΡΕΩ 
Ἐκ τοῦ κατὰ Μάρκον 

ιδ΄ 43 - 72, ιε΄ 1 
Τῷ καιρῷ ἐκείνῳ, λαλοῦντος τοῦ 

Ἰησοῦ πρὸς τοὺς μαθητάς, 

παραγίνεται Ἰούδας ὁ Ἰσκαριὼτης, εἷς 

τῶν δώδεκα, καὶ μετ' αὐτοῦ ὄχλος 

πολὺς μετὰ μαχαιρῶν καὶ ξύλων, 

ἀπεσταλμένοι παρὰ τῶν ἀρχιερέων 

καὶ γραμματέων καὶ τῶν 

πρεσβυτέρων. 44 δεδώκει δὲ ὁ 

παραδιδοὺς αὐτὸν σύσσημον αὐτοῖς 

λέγων· Ὃν ἂν φιλήσω, αὐτός ἐστι· 

κρατήσατε αὐτὸν καὶ ἀπαγάγετε 

ἀσφαλῶς. 45 καὶ ἐλθὼν εὐθέως 

προσελθὼν αὐτῷ λέγει· Χαῖρε, ραββί, 

καὶ κατεφίλησεν αὐτόν. 46 οἱ δὲ 

ἐπέβαλον ἐπ' αὐτὸν τὰς χεῖρας αὐτῶν 

καὶ ἐκράτησαν αὐτόν. 47 Εἷς δέ τις τῶν 

παρεστηκότων σπασάμενος τὴν 

μάχαιραν ἔπαισε τὸν δοῦλον τοῦ 

ἀρχιερέως καὶ ἀφεῖλεν αὐτοῦ τὸ 

ὠτίον. 48 καὶ ἀποκριθεὶς ὁ Ἰησοῦς εἶπεν 

αὐτοῖς· Ὡς ἐπὶ λῃστὴν ἐξήλθετε μετὰ 

μαχαιρῶν καὶ ξύλων συλλαβεῖν με· 49 

καθ' ἡμέραν πρὸς ὑμᾶς ἤμην ἐν τῷ 

ἱερῷ διδάσκων, καὶ οὐκ ἐκρατήσατέ 

με. ἀλλ' ἵνα πληρωθῶσιν αἱ γραφαί. 50 

καὶ ἀφέντες αὐτὸν ἔφυγον πάντες. 51 

Καὶ εἷς τις νεανίσκος ἠκολούθησεν 

αὐτῷ, περιβεβλημένος σινδόνα ἐπὶ 

γυμνοῦ· καὶ κρατοῦσιν αὐτόν οἱ 

νεανίσκοι. 52 ὁ δὲ καταλιπὼν τὴν 

σινδόνα γυμνὸς ἔφυγεν ἀπ' αὐτῶν. 53 

Καὶ ἀπήγαγον τὸν Ἰησοῦν πρὸς τὸν 

ἀρχιερέα· καὶ συνέρχονται αὐτῷ 

πάντες οἱ ἀρχιερεῖς καὶ οἱ πρεσβύτεροι 

καὶ οἱ γραμματεῖς. 54 καὶ ὁ Πέτρος ἀπὸ 

μακρόθεν ἠκολούθησεν αὐτῷ ἕως ἔσω 

εἰς τὴν αὐλὴν τοῦ ἀρχιερέως, καὶ ἦν 

συγκαθήμενος μετὰ τῶν ὑπηρετῶν 

καὶ θερμαινόμενος πρὸς τὸ φῶς. 55 Οἱ 

δὲ ἀρχιερεῖς καὶ ὅλον τὸ συνέδριον 

ἐζήτουν κατὰ τοῦ Ἰησοῦ μαρτυρίαν εἰς 

τὸ θανατῶσαι αὐτόν, καὶ οὐχ 

εὕρισκον· 56 πολλοὶ γὰρ 

ἐψευδομαρτύρουν κατ' αὐτοῦ, καὶ ἴσαι 

αἱ μαρτυρίαι οὐκ ἦσαν. 57 καί τινες 

ἀναστάντες ἐψευδομαρτύρουν κατ' 

αὐτοῦ λέγοντες 58 ὅτι Ἡμεῖς 

ἠκούσαμεν αὐτοῦ λέγοντος, ὅτι ἐγὼ 

καταλύσω τὸν ναὸν τοῦτον τὸν 

χειροποίητον καὶ διὰ τριῶν ἡμερῶν 

ἄλλον ἀχειροποίητον οἰκοδομήσω. 59 

καὶ οὐδὲ οὕτως ἴση ἦν ἡ μαρτυρία 

αὐτῶν. 60 καὶ ἀναστὰς ὁ ἀρχιερεὺς εἰς 

τὸ μέσον ἐπηρώτα τὸν Ἰησοῦν λέγων· 

Οὐκ ἀποκρίνῃ οὐδέν; τί οὗτοί σου 

καταμαρτυροῦσιν; 61 ὁ δὲ ἐσιώπα καὶ 

οὐδέν ἀπεκρίνατο. πάλιν ὁ ἀρχιερεὺς 

ἐπηρώτα αὐτὸν καὶ λέγει αὐτῷ· Σὺ εἶ ὁ 

Χριστὸς ὁ υἱὸς τοῦ εὐλογητοῦ; 62 ὁ δὲ 

Ἰησοῦς εἶπεν· Ἐγώ εἰμι· καὶ ὄψεσθε 

τὸν υἱὸν τοῦ ἀνθρώπου ἐκ δεξιῶν 

καθήμενον τῆς δυνάμεως καὶ 

ἐρχόμενον ἐπὶ τῶν νεφελῶν τοῦ 

οὐρανοῦ. 63 ὁ δὲ ἀρχιερεὺς διαρρήξας 

τοὺς χιτῶνας αὐτοῦ λέγει· Τί ἔτι 

χρείαν ἔχομεν μαρτύρων; 64 ἠκούσατε 

πάντως τῆς βλασφημίας· τί ὑμῖν 

φαίνεται; οἱ δὲ πάντες κατέκριναν 

αὐτὸν εἶναι ἔνοχον θανάτου. 65 Καὶ 

ἤρξαντό τινες ἐμπτύειν αὐτῷ καὶ 

περικαλύπτειν τὸ πρόσωπον αὐτοῦ 

καὶ κολαφίζειν αὐτὸν καὶ λέγειν αὐτῷ· 

Προφήτευσον ἡμῖν τίς ἐστιν ὁ παίσας 

σε. καὶ οἱ ὑπηρέται ῥαπίσμασιν αὐτὸν 

ἔβαλον. 66 Καὶ ὄντος τοῦ Πέτρου κάτω 

ἐν τῇ αὐλῇ ἔρχεται μία τῶν παιδισκῶν 

τοῦ ἀρχιερέως, 67 καὶ ἰδοῦσα τὸν 

Πέτρον θερμαινόμενον ἐμβλέψασα 

αὐτῷ λέγει· Καὶ σὺ μετὰ τοῦ Ἰησοῦ τοῦ 

Ναζαρηνοῦ ἦσθα. 68 ὁ δὲ ἠρνήσατο 

λέγων· Οὐκ οἶδα οὐδὲ ἐπίσταμαι τί σὺ 

λέγεις. καὶ ἐξῆλθεν ἔξω εἰς τὸ 

προαύλιον, καὶ ἀλέκτωρ ἐφώνησε. 69 



 124 

καὶ ἡ παιδίσκη ἰδοῦσα αὐτὸν πάλιν 

ἤρξατο λέγειν τοῖς παρεστηκόσιν ὅτι 

Οὗτος ἐξ αὐτῶν ἐστιν. 70 ὁ δὲ ἠρνεῖτο. 

καὶ μετὰ μικρὸν πάλιν οἱ παρεστῶτες 

ἔλεγον τῷ Πέτρῳ· Ἀληθῶς ἐξ αὐτῶν 

εἶ· καὶ γὰρ Γαλιλαῖος εἶ καὶ ἡ λαλιά 

σου ὁμοιάζει. 71 ὁ δὲ ἤρξατο 

ἀναθεματίζειν καὶ ὀμνύειν ὅτι Οὐκ 

οἶδα τὸν ἄνθρωπον τοῦτον ὃν λέγετε. 
72 καὶ ἐκ δευτέρου ἀλέκτωρ ἐφώνησε. 

καὶ ἀνεμνήσθη ὁ Πέτρος τὸ ῥῆμα ὃ 

εἶπεν ὁ Ἰησοῦς ὅτι πρὶν ἀλέκτορα 

φωνῆσαι δὶς, ἀπαρνήσῃ με τρίς· καὶ 

ἐπιβαλὼν ἔκλαιε. 1 Καὶ εὐθέως ἐπὶ τὸ 

πρωῒ συμβούλιον ποιήσαντες οἱ 

ἀρχιερεῖς μετὰ τῶν πρεσβυτέρων καὶ 

γραμματέων καὶ ὅλον τὸ συνέδριον, 

δήσαντες τὸν Ἰησοῦν ἀπήνεγκαν καὶ 

παρέδωκαν τῷ Πιλάτῳ.  
  

Τῌ ΠΕΜΠΤῌ ΤΗΣ ΑΠΟΚΡΕΩ 
Ἐκ τοῦ κατὰ Μάρκον 

ιε΄ 1 - 15 

Τῷ καιρῷ ἐκείνῳ, συμβούλιον 

ἐποίησαν οἱ ἀρχιερεῖς μετὰ τῶν 

πρεσβυτέρων καὶ γραμματέων καὶ 

ὅλον τὸ συνέδριον, κατὰ τοῦ Ἰησοῦ, 

καὶ δήσαντες αὐτόν, ἀπήνεγκαν καὶ 

παρέδωκαν τῷ Πιλάτῳ. 2 καὶ 

ἐπηρώτησεν αὐτὸν ὁ Πιλᾶτος· Σὺ εἶ ὁ 

βασιλεὺς τῶν Ἰουδαίων; ὁ δὲ 

ἀποκριθεὶς εἶπεν αὐτῷ· Σὺ λέγεις. 3 

καὶ κατηγόρουν αὐτοῦ οἱ ἀρχιερεῖς 

πολλά, αὐτὸς δὲ οὐδὲν ἀπεκρίνατο. 4 ὁ 

δὲ Πιλᾶτος πάλιν ἐπηρώτα αὐτὸν 

λέγων· Οὐκ ἀποκρίνῃ οὐδέν; ἴδε πόσα 

σου καταμαρτυροῦσιν. 5 ὁ δὲ Ἰησοῦς 

οὐκέτι οὐδὲν ἀπεκρίθη, ὥστε 

θαυμάζειν τὸν Πιλᾶτον. 6 Κατὰ δὲ 

ἑορτὴν ἀπέλυεν αὐτοῖς ἕνα δέσμιον 

ὅνπερ ᾐτοῦντο. 7 ἦν δὲ ὁ λεγόμενος 

Βαραββᾶς μετὰ τῶν συστασιαστῶν 

δεδεμένος, οἵτινες ἐν τῇ στάσει φόνον 

πεποιήκεισαν. 8 καὶ ἀναβοήσας ὁ 

ὄχλος ἤρξατο αἰτεῖσθαι καθὼς ἀεὶ 

ἐποίει αὐτοῖς. 9 ὁ δὲ Πιλᾶτος ἀπεκρίθη 

αὐτοῖς λέγων· Θέλετε ἀπολύσω ὑμῖν 

τὸν βασιλέα τῶν Ἰουδαίων; 10 ἐγίνωσκε 

γὰρ ὅτι διὰ φθόνον παραδεδώκεισαν 

αὐτὸν οἱ ἀρχιερεῖς. 11 οἱ δὲ ἀρχιερεῖς 

ἀνέσεισαν τὸν ὄχλον ἵνα μᾶλλον τὸν 

Βαραββᾶν ἀπολύσῃ αὐτοῖς. 12 ὁ δὲ 

Πιλᾶτος ἀποκριθεὶς πάλιν εἶπεν 

αὐτοῖς· Τί οὖν θέλετε ποιήσω ὃν 

λέγετε τὸν βασιλέα τῶν Ἰουδαίων; 13 οἱ 

δὲ πάλιν ἔκραξαν· Σταύρωσον αὐτόν. 
14 ὁ δὲ Πιλᾶτος ἔλεγεν αὐτοῖς· Τί γὰρ 

ἐποίησε κακόν; οἱ δὲ περισσοτέρως 

ἔκραξαν· Σταύρωσον αὐτόν. 15 ὁ δὲ 

Πιλᾶτος βουλόμενος τῷ ὄχλῳ τὸ 

ἱκανὸν ποιῆσαι, ἀπέλυσεν αὐτοῖς τὸν 

Βαραββᾶν, καὶ παρέδωκε τὸν Ἰησοῦν 

φραγελλώσας ἵνα σταυρωθῇ.  
  

Τῌ ΠΑΡΑΣΚΕΥῌ ΤΗΣ ΑΠΟΚΡΕΩ 
Ἐκ τοῦ κατὰ Μάρκον 

ιε΄ 20. 22. 25. 33 - 41 

Τῷ καιρῷ ἐκείνῳ, οἱ στρατιῶται 

παραλαβόντες τὸν Ἰησοῦν ἐξάγουσιν 

αὐτὸν, ἵνα σταυρώσωσιν αὐτόν. Καὶ 

φέρουσιν αὐτὸν ἐπὶ Γολγοθᾶν τόπον, 

ὅ ἐστι μεθερμηνευόμενον κρανίου 

τόπος. Ἦν δὲ ὥρα τρίτη καὶ 

ἐσταύρωσαν αὐτόν. 33 Γενομένης δὲ 

ὥρας ἕκτης σκότος ἐγένετο ἐφ' ὅλην 

τὴν γῆν ἕως ὥρας ἐνάτης· 34 καὶ τῇ 

ὥρᾳ τῇ ἐνάτῃ ἐβόησεν ὁ Ἰησοῦς φωνῇ 

μεγάλῃ λέγων· Ἐλωῒ Ἐλωῒ, λιμᾶ 

σαβαχθανί; ὅ ἐστι μεθερμηνευόμενον, 

ὁ Θεός μου ὁ Θεός μου, εἰς τί με 

ἐγκατέλιπες; 35 καί τινες τῶν 

παρεστηκότων ἀκούσαντες ἔλεγον· 

Ἴδε Ἠλίαν φωνεῖ. 36 δραμὼν δέ εἷς καὶ 

γεμίσας σπόγγον ὄξους περιθεὶς τε 

καλάμῳ ἐπότιζεν αὐτόν λέγων· Ἄφετε 

ἴδωμεν εἰ ἔρχεται Ἠλίας καθελεῖν 



 125 

αὐτόν. 37 ὁ δὲ Ἰησοῦς ἀφεὶς φωνὴν 

μεγάλην ἐξέπνευσε. 38 Καὶ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω. 39 Ἰδὼν δὲ ὁ 

κεντυρίων ὁ παρεστηκὼς ἐξ ἐναντίας 

αὐτοῦ ὅτι οὕτω κράξας ἐξέπνευσεν, 

εἶπεν· Ἀληθῶς ὁ ἄνθρωπος οὗτος υἱὸς 

ἦν Θεοῦ. 40 Ἦσαν δὲ καὶ γυναῖκες ἀπὸ 

μακρόθεν θεωροῦσαι, ἐν αἷς ἦν καὶ 

Μαρία ἡ Μαγδαληνὴ καὶ Μαρία ἡ τοῦ 

Ἰακώβου τοῦ μικροῦ καὶ Ἰωσῆ μήτηρ 

καὶ Σαλώμη, 41 αἳ καὶ ὅτε ἦν ἐν τῇ 

Γαλιλαίᾳ ἠκολούθουν αὐτῷ καὶ 

διηκόνουν αὐτῷ, καὶ ἄλλαι πολλαὶ αἱ 

συναναβᾶσαι αὐτῷ εἰς Ἱεροσόλυμα.  
  

Τῼ ΣΑΒΒΑΤῼ ΤΗΣ ΑΠΟΚΡΕΩ 
Ἐκ τοῦ κατὰ Λουκᾶν 

κα΄ 8 - 9. 25 - 27. 33 - 36 

Εἶπεν ὁ Κύριος· Βλέπετε μὴ 

πλανηθῆτε· πολλοὶ γὰρ ἐλεύσονται 

ἐπὶ τῷ ὀνόματί μου λέγοντες ὅτι ἐγώ 

εἰμι καί ὁ καιρὸς ἤγγικε. μὴ οὖν 

πορευθῆτε ὀπίσω αὐτῶν. 9 ὅταν δὲ 

ἀκούσητε πολέμους καὶ 

ἀκαταστασίας, μὴ πτοηθῆτε· δεῖ γὰρ 

ταῦτα γενέσθαι πρῶτον, ἀλλ' οὐκ 

εὐθέως τὸ τέλος. 25 Καὶ ἔσται σημεῖα 

ἐν ἡλίῳ καὶ σελήνῃ καὶ ἄστροις, καὶ 

ἐπὶ τῆς γῆς συνοχὴ ἐθνῶν ἐν ἀπορίᾳ 

ἠχούσης θαλάσσης καὶ σάλου, 26 

ἀποψυχόντων ἀνθρώπων ἀπὸ φόβου 

καὶ προσδοκίας τῶν ἐπερχομένων τῇ 

οἰκουμένῃ· αἱ γὰρ δυνάμεις τῶν 

οὐρανῶν σαλευθήσονται. 27 καὶ τότε 

ὄψονται τὸν υἱὸν τοῦ ἀνθρώπου 

ἐρχόμενον ἐν νεφέλῃ μετὰ δυνάμεως 

καὶ δόξης πολλῆς. ὁ οὐρανὸς καὶ ἡ γῆ 

παρελεύσονται, οἱ δὲ λόγοι μου οὐ μὴ 

παρέλθωσι. 34 Προσέχετε δὲ ἑαυτοῖς 

μήποτε βαρηθῶσιν ὑμῶν αἱ καρδίαι ἐν 

κραιπάλῃ καὶ μέθῃ καὶ μερίμναις 

βιωτικαῖς, καὶ αἰφνίδιος ἐφ' ὑμᾶς 

ἐπιστῇ ἡ ἡμέρα ἐκείνη· 35 ὡς παγὶς γὰρ 

ἐπελεύσεται ἐπὶ πάντας τοὺς 

καθημένους ἐπὶ πρόσωπον πάσης τῆς 

γῆς. 36 ἀγρυπνεῖτε οὖν ἐν παντὶ καιρῷ 

δεόμενοι ἵνα καταξιωθῆτε ἐκφυγεῖν 

πάντα τὰ μέλλοντα γίνεσθαι καὶ 

σταθῆναι ἔμπροσθεν τοῦ υἱοῦ τοῦ 

ἀνθρώπου.  
  

Τῌ ΚΥΡΙΑΚῌ ΤΗΣ ΑΠΟΚΡΕΩ 
Ἐκ τοῦ κατὰ Ματθαῖον 

κε΄ 31 - 46 

Εἶπεν ὁ Κύριος· Ὅταν ἔλθῃ ὁ υἱὸς τοῦ 

ἀνθρώπου ἐν τῇ δόξῃ αὐτοῦ καὶ 

πάντες οἱ ἅγιοι ἄγγελοι μετ' αὐτοῦ, 

τότε καθίσει ἐπὶ θρόνου δόξης αὐτοῦ· 
32 καὶ συναχθήσεται ἔμπροσθεν αὐτοῦ 

πάντα τὰ ἔθνη, καὶ ἀφοριεῖ αὐτοὺς ἀπ' 

ἀλλήλων, ὥσπερ ὁ ποιμὴν ἀφορίζει τὰ 

πρόβατα ἀπὸ τῶν ἐρίφων, 33 καὶ 

στήσει τὰ μὲν πρόβατα ἐκ δεξιῶν 

αὐτοῦ τὰ δὲ ἐρίφια ἐξ εὐωνύμων. 34 

τότε ἐρεῖ ὁ βασιλεὺς τοῖς ἐκ δεξιῶν 

αὐτοῦ· δεῦτε, οἱ εὐλογημένοι τοῦ 

πατρός μου, κληρονομήσατε τὴν 

ἡτοιμασμένην ὑμῖν βασιλείαν ἀπὸ 

καταβολῆς κόσμου· 35 ἐπείνασα γὰρ 

καὶ ἐδώκατέ μοι φαγεῖν, ἐδίψησα καὶ 

ἐποτίσατέ με, ξένος ἤμην καὶ 

συνηγάγετέ με, 36 γυμνὸς καὶ 

περιεβάλετέ με, ἠσθένησα καὶ 

ἐπεσκέψασθέ με, ἐν φυλακῇ ἤμην καὶ 

ἤλθετε πρός με. 37 τότε 

ἀποκριθήσονται αὐτῷ οἱ δίκαιοι 

λέγοντες· κύριε, πότε σε εἴδομεν 

πεινῶντα καὶ ἐθρέψαμεν, ἢ διψῶντα 

καὶ ἐποτίσαμεν; 38 πότε δέ σε εἴδομεν 

ξένον καὶ συνηγάγομεν, ἢ γυμνὸν καὶ 

περιεβάλομεν; 39 πότε δέ σε εἴδομεν 

ἀσθενῆ ἢ ἐν φυλακῇ καὶ ἤλθομεν 

πρός σε; 40 καὶ ἀποκριθεὶς ὁ βασιλεὺς 

ἐρεῖ αὐτοῖς· ἀμὴν λέγω ὑμῖν, ἐφ' ὅσον 

ἐποιήσατε ἑνὶ τούτων τῶν ἀδελφῶν 



 126 

μου τῶν ἐλαχίστων, ἐμοὶ ἐποιήσατε. 41 

Τότε ἐρεῖ καὶ τοῖς ἐξ εὐωνύμων· 

πορεύεσθε ἀπ' ἐμοῦ οἱ κατηραμένοι 

εἰς τὸ πῦρ τὸ αἰώνιον τὸ ἡτοιμασμένον 

τῷ διαβόλῳ καὶ τοῖς ἀγγέλοις αὐτοῦ· 42 

ἐπείνασα γὰρ καὶ οὐκ ἐδώκατέ μοι 

φαγεῖν, ἐδίψησα καὶ οὐκ ἐποτίσατέ με, 
43 ξένος ἤμην καὶ οὐ συνηγάγετέ με, 

γυμνὸς καὶ οὐ περιεβάλετέ με, 

ἀσθενὴς καὶ ἐν φυλακῇ καὶ οὐκ 

ἐπεσκέψασθέ με. 44 τότε 

ἀποκριθήσονται αὐτῷ καὶ αὐτοὶ 

λέγοντες· κύριε, πότε σε εἴδομεν 

πεινῶντα ἢ διψῶντα ἢ ξένον ἢ γυμνὸν 

ἢ ἀσθενῆ ἢ ἐν φυλακῇ καὶ οὐ 

διηκονήσαμέν σοι; 45 τότε 

ἀποκριθήσεται αὐτοῖς λέγων· ἀμὴν 

λέγω ὑμῖν, ἐφ' ὅσον οὐκ ἐποιήσατε ἑνὶ 

τούτων τῶν ἐλαχίστων, οὐδὲ ἐμοὶ 

ἐποιήσατε. 46 καὶ ἀπελεύσονται οὗτοι 

εἰς κόλασιν αἰώνιον, οἱ δὲ δίκαιοι εἰς 

ζωὴν αἰώνιον.  
  

Τῌ ΔΕΥΤΕΡᾼ ΤΗΣ ΤΥΡΟΦΑΓΟΥ 
Ἐκ τοῦ κατὰ Λουκᾶν 
ιθ΄ 29 - 40, κβ΄ 7 - 39 

Τῷ καιρῷ ἐκείνῳ, ὡς ἤγγισεν ὁ Ἰησοῦς 

εἰς Βηθσφαγῆ καὶ Βηθανίαν πρὸς τὸ 

ὄρος τὸ καλούμενον ἐλαιῶν, 

ἀπέστειλε δύο τῶν μαθητῶν αὐτοῦ 30 

εἰπών· Ὑπάγετε εἰς τὴν κατέναντι 

κώμην, ἐν ᾗ εἰσπορευόμενοι εὑρήσετε 

πῶλον δεδεμένον, ἐφ' ὃν οὐδεὶς 

πώποτε ἀνθρώπων ἐκάθισε· λύσαντες 

αὐτὸν ἀγάγετε. 31 καὶ ἐάν τις ὑμᾶς 

ἐρωτᾷ, διατί λύετε; οὕτως ἐρεῖτε αὐτῷ, 

ὅτι ὁ Κύριος αὐτοῦ χρείαν ἔχει. 32 

ἀπελθόντες δὲ οἱ ἀπεσταλμένοι εὗρον 

καθὼς εἶπεν αὐτοῖς, ἑστῶτα τὸν 

πῶλον· 33 λυόντων δὲ αὐτῶν τὸν 

πῶλον εἶπον οἱ κύριοι αὐτοῦ πρὸς 

αὐτούς· Τί λύετε τὸν πῶλον; 34 οἱ δὲ 

εἶπον ὅτι Ὁ Κύριος αὐτοῦ χρείαν ἔχει. 

35 καὶ ἤγαγον αὐτὸν πρὸς τὸν Ἰησοῦν, 

καὶ ἐπιρίψαντες ἑαυτῶν τὰ ἱμάτια ἐπὶ 

τὸν πῶλον ἐπεβίβασαν τὸν Ἰησοῦν. 36 

πορευομένου δὲ αὐτοῦ ὑπεστρώννυον 

τὰ ἱμάτια αὐτῶν ἐν τῇ ὁδῷ. 37 

ἐγγίζοντος δὲ αὐτοῦ ἤδη πρὸς τῇ 

καταβάσει τοῦ ὄρους τῶν ἐλαιῶν 

ἤρξαντο ἅπαν τὸ πλῆθος τῶν 

μαθητῶν χαίροντες αἰνεῖν τὸν Θεὸν 

φωνῇ μεγάλῃ περὶ πασῶν ὧν εἶδον 

δυνάμεων 38 λέγοντες· Εὐλογημένος ὁ 

ἐρχόμενος βασιλεὺς ἐν ὀνόματι 

Κυρίου· εἰρήνη ἐν οὐρανῷ καὶ δόξα ἐν 

ὑψίστοις. 39 καί τινες τῶν Φαρισαίων 

ἀπὸ τοῦ ὄχλου εἶπον πρὸς αὐτόν· 

Διδάσκαλε, ἐπιτίμησον τοῖς μαθηταῖς 

σου. 40 καὶ ἀποκριθεὶς εἶπεν· Λέγω 

ὑμῖν ὅτι ἐὰν οὗτοι σιωπήσωσιν, οἱ 

λίθοι κεκράξονται. Ἦλθε δὲ ἡ ἡμέρα 

τῶν ἀζύμων, ἐν ᾗ ἔδει θύεσθαι τὸ 

πάσχα, 8 καὶ ἀπέστειλε Πέτρον καὶ 

Ἰωάννην εἰπών· Πορευθέντες 

ἑτοιμάσατε ἡμῖν τὸ πάσχα ἵνα 

φάγωμεν. 9 οἱ δὲ εἶπον αὐτῷ· Ποῦ 

θέλεις ἑτοιμάσωμεν; 10 ὁ δὲ εἶπεν 

αὐτοῖς· Ἰδοὺ εἰσελθόντων ὑμῶν εἰς τὴν 

πόλιν συναντήσει ὑμῖν ἄνθρωπος 

κεράμιον ὕδατος βαστάζων· 

ἀκολουθήσατε αὐτῷ εἰς τὴν οἰκίαν οὗ 

εἰσπορεύεται, 11 καὶ ἐρεῖτε τῷ 

οἰκοδεσπότῃ τῆς οἰκίας· λέγει σοι ὁ 

διδάσκαλος, ποῦ ἐστι τὸ κατάλυμα 

ὅπου τὸ πάσχα μετὰ τῶν μαθητῶν 

μου φάγω; 12 κἀκεῖνος ὑμῖν δείξει 

ἀνώγαιον μέγα ἐστρωμένον· ἐκεῖ 

ἑτοιμάσατε. 13 ἀπελθόντες δὲ εὗρον 

καθὼς εἴρηκεν αὐτοῖς, καὶ ἡτοίμασαν 

τὸ πάσχα. 14 Καὶ ὅτε ἐγένετο ἡ ὥρα, 

ἀνέπεσε, καὶ οἱ δώδεκα ἀπόστολοι σὺν 

αὐτῷ. 15 καὶ εἶπε πρὸς αὐτούς· 

Ἐπιθυμίᾳ ἐπεθύμησα τοῦτο τὸ πάσχα 

φαγεῖν μεθ’ ὑμῶν πρὸ τοῦ με παθεῖν· 
16 λέγω γὰρ ὑμῖν ὅτι οὐκέτι οὐ μὴ 



 127 

φάγω ἐξ αὐτοῦ ἕως ὅτου πληρωθῇ ἐν 

τῇ βασιλείᾳ τοῦ Θεοῦ. 17 καὶ δεξάμενος 

τὸ ποτήριον εὐχαριστήσας εἶπε· 

Λάβετε τοῦτο καὶ διαμερίσατε ἑαυτοῖς· 
18 λέγω γὰρ ὑμῖν ὅτι οὐ μὴ πίω ἀπὸ τοῦ 

γενήματος τῆς ἀμπέλου ἕως ὅτου ἡ 

βασιλεία τοῦ Θεοῦ ἔλθῃ. 19 καὶ λαβὼν 

ἄρτον εὐχαριστήσας ἔκλασε καὶ 

ἔδωκεν αὐτοῖς λέγων· Τοῦτό ἐστι τὸ 

σῶμά μου τὸ ὑπὲρ ὑμῶν διδόμενον· 

τοῦτο ποιεῖτε εἰς τὴν ἐμὴν ἀνάμνησιν. 
20 ὡσαύτως καὶ τὸ ποτήριον μετὰ τὸ 

δειπνῆσαι, λέγων· Τοῦτο τὸ ποτήριον ἡ 

καινὴ διαθήκη ἐν τῷ αἵματί μου, τὸ 

ὑπὲρ ὑμῶν ἐκχυνόμενον. 21 πλὴν ἰδοὺ 

ἡ χεὶρ τοῦ παραδιδόντος με μετ' ἐμοῦ 

ἐπὶ τῆς τραπέζης. 22 καὶ ὁ μὲν υἱὸς τοῦ 

ἀνθρώπου πορεύεται κατὰ τὸ 

ὡρισμένον· πλὴν οὐαὶ τῷ ἀνθρώπῳ 

ἐκείνῳ δι' οὗ παραδίδοται. 23 καὶ αὐτοὶ 

ἤρξαντο συζητεῖν πρὸς ἑαυτοὺς τὸ τίς 

ἄρα εἴη ἐξ αὐτῶν ὁ τοῦτο μέλλων 

πράσσειν. 24 Ἐγένετο δὲ καὶ φιλονεικία 

ἐν αὐτοῖς, τὸ τίς αὐτῶν δοκεῖ εἶναι 

μείζων. 25 ὁ δὲ εἶπεν αὐτοῖς· Οἱ 

βασιλεῖς τῶν ἐθνῶν κυριεύουσιν 

αὐτῶν, καὶ οἱ ἐξουσιάζοντες αὐτῶν 

εὐεργέται καλοῦνται· 26 ὑμεῖς δὲ οὐχ 

οὕτως, ἀλλ' ὁ μείζων ἐν ὑμῖν γινέσθω 

ὡς ὁ νεώτερος, καὶ ὁ ἡγούμενος ὡς ὁ 

διακονῶν. 27 τίς γὰρ μείζων, ὁ 

ἀνακείμενος ἢ ὁ διακονῶν; οὐχὶ ὁ 

ἀνακείμενος; ἐγὼ δὲ εἰμι ἐν μέσῳ 

ὑμῶν ὡς ὁ διακονῶν. 28 ὑμεῖς δέ ἐστε οἱ 

διαμεμενηκότες μετ' ἐμοῦ ἐν τοῖς 

πειρασμοῖς μου· 29 κἀγὼ διατίθεμαι 

ὑμῖν καθὼς διέθετό μοι ὁ πατήρ μου 

βασιλείαν, 30 ἵνα ἐσθίητε καὶ πίνητε 

ἐπὶ τῆς τραπέζης μου ἐν τῇ βασιλείᾳ 

μου, καὶ καθήσεσθε ἐπὶ θρόνων 

κρίνοντες τὰς δώδεκα φυλὰς τοῦ 

Ἰσραήλ. 31 Εἶπε δὲ ὁ Κύριος· Σίμων 

Σίμων, ἰδοὺ ὁ σατανᾶς ἐξῃτήσατο 

ὑμᾶς τοῦ σινιάσαι ὡς τὸν σῖτον· 32 ἐγὼ 

δὲ ἐδεήθην περὶ σοῦ ἵνα μὴ ἐκλίπῃ ἡ 

πίστις σου· καὶ σύ ποτε ἐπιστρέψας 

στήριξον τοὺς ἀδελφούς σου. 33 ὁ δὲ 

εἶπεν αὐτῷ· Κύριε, μετὰ σοῦ ἕτοιμός 

εἰμι καὶ εἰς φυλακὴν καὶ εἰς θάνατον 

πορεύεσθαι. 34 ὁ δὲ εἶπε· Λέγω σοι, 

Πέτρε, οὐ φωνήσει σήμερον ἀλέκτωρ 

πρὶν ἢ τρὶς ἀπαρνήσῃ μὴ εἰδέναι με. 35 

Καὶ εἶπεν αὐτοῖς· Ὅτε ἀπέστειλα ὑμᾶς 

ἄτερ βαλαντίου καὶ πήρας καὶ 

ὑποδημάτων, μή τινος ὑστερήθητε; οἱ 

δὲ εἶπον· Οὐθενός. 36 εἶπεν οὖν αὐτοῖς· 

Ἀλλὰ νῦν ὁ ἔχων βαλάντιον ἀράτω, 

ὁμοίως καὶ πήραν, καὶ ὁ μὴ ἔχων 

πωλήσει τὸ ἱμάτιον αὐτοῦ καὶ 

ἀγοράσει μάχαιραν. 37 λέγω γὰρ ὑμῖν 

ὅτι ἔτι τοῦτο τὸ γεγραμμένον δεῖ 

τελεσθῆναι ἐν ἐμοί, τὸ καὶ μετὰ 

ἀνόμων ἐλογίσθη· καὶ γὰρ τὰ περὶ 

ἐμοῦ τέλος ἔχει. 38 οἱ δὲ εἶπον· Κύριε, 

ἰδοὺ μάχαιραι ὧδε δύο. ὁ δὲ εἶπεν 

αὐτοῖς· Ἱκανόν ἐστι. 39 Καὶ ἐξελθὼν 

ἐπορεύθη κατὰ τὸ ἔθος εἰς τὸ ὄρος τῶν 

ἐλαιῶν· ἠκολούθησαν δὲ αὐτῷ καὶ οἱ 

μαθηταί αὐτοῦ.  
  

Τῌ ΤΡΙΤῌ ΤΗΣ ΤΥΡΟΦΑΓΟΥ 
Ἐκ τοῦ κατὰ Λουκᾶν 
κβ΄ 39 - 42, 45 - κγ΄ 1 

Τῷ καιρῷ ἐκείνῳ, ἐξελθὼν ὁ Ἰησοῦς 

ἐπορεύθη κατὰ τὸ ἔθος εἰς τὸ ὄρος τῶν 

ἐλαιῶν· ἠκολούθησαν δὲ αὐτῷ καὶ οἱ 

μαθηταί αὐτοῦ. 40 γενόμενος δὲ ἐπὶ 

τοῦ τόπου εἶπεν αὐτοῖς· Προσεύχεσθε 

μὴ εἰσελθεῖν εἰς πειρασμόν. 41 καὶ 

αὐτὸς ἀπεσπάσθη ἀπ' αὐτῶν ὡσεὶ 

λίθου βολήν, καὶ θεὶς τὰ γόνατα 

προσηύχετο 42 λέγων· Πάτερ, εἰ βούλει 

παρενεγκεῖν τοῦτο τὸ ποτήριον ἀπ' 

ἐμοῦ· πλὴν μὴ τὸ θέλημά μου, ἀλλὰ τὸ 

σὸν γινέσθω. 45 καὶ ἀναστὰς ἀπὸ τῆς 

προσευχῆς, ἐλθὼν πρὸς τοὺς μαθητὰς 



 128 

εὗρεν αὐτοὺς κοιμωμένους ἀπὸ τῆς 

λύπης, 46 καὶ εἶπεν αὐτοῖς· Τί 

καθεύδετε; ἀναστάντες προσεύχεσθε, 

ἵνα μὴ εἰσέλθητε εἰς πειρασμόν. 47 Ἔτι 

δὲ αὐτοῦ λαλοῦντος ἰδοὺ ὄχλος, καὶ ὁ 

λεγόμενος Ἰούδας, εἷς τῶν δώδεκα, 

προῆγεν αὐτούς, καὶ ἤγγισε τῷ Ἰησοῦ 

φιλῆσαι αὐτόν· τοῦτο γὰρ σημεῖον 

δεδώκει αὐτοῖς· ὃν ἂν φιλήσω, αὐτός 

ἐστιν. 48 ὁ δὲ Ἰησοῦς εἶπεν αὐτῷ· Ἰούδα, 

φιλήματι τὸν υἱὸν τοῦ ἀνθρώπου 

παραδίδως; 49 ἰδόντες δὲ οἱ περὶ αὐτὸν 

τὸ ἐσόμενον εἶπον αὐτῷ· Κύριε, εἰ 

πατάξομεν ἐν μαχαίρᾳ; 50 καὶ 

ἐπάταξεν εἷς τις ἐξ αὐτῶν τὸν δοῦλον 

τοῦ ἀρχιερέως καὶ ἀφεῖλεν αὐτοῦ τὸ 

οὖς τὸ δεξιόν. 51 ἀποκριθεὶς δὲ ὁ 

Ἰησοῦς εἶπεν· Ἐᾶτε ἕως τούτου· καὶ 

ἁψάμενος τοῦ ὠτίου ἰάσατο αὐτόν· 52 

εἶπε δὲ ὁ Ἰησοῦς πρὸς τοὺς 

παραγενομένους ἐπ' αὐτὸν ἀρχιερεῖς 

καὶ στρατηγοὺς τοῦ ἱεροῦ καὶ 

πρεσβυτέρους· Ὡς ἐπὶ λῃστὴν 

ἐξεληλύθατε μετὰ μαχαιρῶν καὶ 

ξύλων; 53 καθ' ἡμέραν ὄντος μου μεθ' 

ὑμῶν ἐν τῷ ἱερῷ οὐκ ἐξετείνατε τὰς 

χεῖρας ἐπ' ἐμέ. ἀλλ' αὕτη ἐστὶν ὑμῶν ἡ 

ὥρα καὶ ἡ ἐξουσία τοῦ σκότους. 54 

Συλλαβόντες δὲ αὐτὸν ἤγαγον καὶ 

εἰσήγαγον αὐτὸν εἰς τὸν οἶκον τοῦ 

ἀρχιερέως· ὁ δὲ Πέτρος ἠκολούθει 

μακρόθεν. 55 ἁψάντων δὲ πυρὰν ἐν 

μέσῳ τῆς αὐλῆς καὶ συγκαθισάντων 

αὐτῶν ἐκάθητο ὁ Πέτρος ἐν μέσῳ 

αὐτῶν. 56 ἰδοῦσα δὲ αὐτὸν παιδίσκη τις 

καθήμενον πρὸς τὸ φῶς καὶ 

ἀτενίσασα αὐτῷ εἶπε· Καὶ οὗτος σὺν 

αὐτῷ ἦν· 57 ὁ δὲ ἠρνήσατο λέγων· 

Γύναι, οὐκ οἶδα αὐτόν. 58 καὶ μετὰ 

βραχὺ ἕτερος ἰδὼν αὐτὸν ἔφη· Καὶ σὺ 

ἐξ αὐτῶν εἶ· ὁ δὲ Πέτρος εἶπεν· 

Ἄνθρωπε, οὐκ εἰμί. 59 καὶ διαστάσης 

ὡσεὶ ὥρας μιᾶς ἄλλος τις διισχυρίζετο 

λέγων· Ἐπ' ἀληθείας καὶ οὗτος μετ' 

αὐτοῦ ἦν· καὶ γὰρ Γαλιλαῖός ἐστιν. 60 

εἶπε δὲ ὁ Πέτρος· Ἄνθρωπε, οὐκ οἶδα ὃ 

λέγεις. καὶ παραχρῆμα, ἔτι λαλοῦντος 

αὐτοῦ, ἐφώνησε ἀλέκτωρ. 61 καὶ 

στραφεὶς ὁ Κύριος ἐνέβλεψε τῷ 

Πέτρῳ, καὶ ὑπεμνήσθη ὁ Πέτρος τοῦ 

λόγου τοῦ Κυρίου, ὡς εἶπεν αὐτῷ ὅτι 

πρὶν ἀλέκτορα φωνῆσαι ἀπαρνήσῃ με 

τρίς· 62 καὶ ἐξελθὼν ἔξω ὁ Πέτρος 

ἔκλαυσε πικρῶς. 63 Καὶ οἱ ἄνδρες οἱ 

συνέχοντες τὸν Ἰησοῦν ἐνέπαιζον 

αὐτῷ δέροντες, 64 καὶ περικαλύψαντες 

αὐτὸν ἔτυπτον αὐτοῦ τὸ πρόσωπον 

καὶ ἐπηρώτων αὐτὸν λέγοντες· 

Προφήτευσον τίς ἐστιν ὁ παίσας σε; 65 

καὶ ἕτερα πολλὰ βλασφημοῦντες 

ἔλεγον εἰς αὐτόν. 66 Καὶ ὡς ἐγένετο 

ἡμέρα, συνήχθη τὸ πρεσβυτέριον τοῦ 

λαοῦ, ἀρχιερεῖς καὶ γραμματεῖς, καὶ 

ἀνήγαγον αὐτὸν εἰς τὸ συνέδριον 

ἑαυτῶν, λέγοντες· Εἰ σὺ εἶ ὁ Χριστός, 

εἰπέ ἡμῖν. 67 εἶπε δὲ αὐτοῖς· Ἐὰν ὑμῖν 

εἴπω, οὐ μὴ πιστεύσητε, 68 ἐὰν δὲ καὶ 

ἐρωτήσω, οὐ μὴ ἀποκριθῆτέ μοι ἢ 

ἀπολύσητε· 69 ἀπὸ τοῦ νῦν ἔσται ὁ υἱὸς 

τοῦ ἀνθρώπου καθήμενος ἐκ δεξιῶν 

τῆς δυνάμεως τοῦ Θεοῦ. 70 εἶπον δὲ 

πάντες· Σὺ οὖν εἶ ὁ υἱὸς τοῦ Θεοῦ; ὁ δὲ 

πρὸς αὐτοὺς ἔφη· Ὑμεῖς λέγετε ὅτι 

ἐγώ εἰμι. 71 οἱ δὲ εἶπον· Τί ἔτι χρείαν 

ἔχομεν μαρτυρίας; αὐτοὶ γὰρ 

ἠκούσαμεν ἀπὸ τοῦ στόματος αὐτοῦ. 1 

Καὶ ἀναστὰν ἅπαν τὸ πλῆθος αὐτῶν 

ἤγαγον αὐτὸν ἐπὶ τὸν Πιλᾶτον.  
  

Τῌ ΠΕΜΠΤῌ ΤΗΣ ΤΥΡΟΦΑΓΟΥ 
Ἐκ τοῦ κατὰ Λουκᾶν 
κγ΄ 1 - 31. 33. 44 - 56 

Τῷ καιρῷ ἐκείνῳ, ἀπήγαγον τὸν 

Ἰησοῦν οἱ ἀρχιερεῖς καὶ οἱ πρεσβύτεροι 

τοῦ λαοῦ ἐπὶ τὸν Πιλᾶτον. 2 ἤρξαντο 

δὲ κατηγορεῖν αὐτοῦ λέγοντες· Τοῦτον 



 129 

εὕρομεν διαστρέφοντα τὸ ἔθνος καὶ 

κωλύοντα Καίσαρι φόρους διδόναι, 

λέγοντα ἑαυτὸν Χριστὸν βασιλέα 

εἶναι. 3 ὁ δὲ Πιλᾶτος ἠρώτησεν αὐτὸν 

λέγων· Σὺ εἶ ὁ βασιλεὺς τῶν Ἰουδαίων; 

ὁ δὲ ἀποκριθεὶς αὐτῷ ἔφη· Σὺ λέγεις. 4 

ὁ δὲ Πιλᾶτος εἶπε πρὸς τοὺς ἀρχιερεῖς 

καὶ τοὺς ὄχλους ὅτι οὐδὲν εὑρίσκω 

αἴτιον ἐν τῷ ἀνθρώπῳ τούτῳ. 5 οἱ δὲ 

ἐπίσχυον λέγοντες ὅτι ἀνασείει τὸν 

λαὸν διδάσκων καθ’ ὅλης τῆς 

Ἰουδαίας, ἀρξάμενος ἀπὸ τῆς 

Γαλιλαίας ἕως ὧδε. 6 Πιλᾶτος δὲ 

ἀκούσας Γαλιλαίαν ἐπηρώτησεν εἰ ὁ 

ἄνθρωπος Γαλιλαῖός ἐστι· 7 καὶ 

ἐπιγνοὺς ὅτι ἐκ τῆς ἐξουσίας Ἡρῴδου 

ἐστὶν, ἀνέπεμψεν αὐτὸν πρὸς 

Ἡρῴδην, ὄντα καὶ αὐτὸν ἐν 

Ἱεροσολύμοις ἐν ταύταις ταῖς ἡμέραις. 
8 ὁ δὲ Ἡρῴδης ἰδὼν τὸν Ἰησοῦν ἐχάρη 

λίαν· ἦν γὰρ ἐξ ἱκανοῦ θέλων ἰδεῖν 

αὐτὸν διὰ τὸ ἀκούειν αὐτὸν πολλὰ 

περὶ αὐτοῦ, καὶ ἤλπιζέ τι σημεῖον ἰδεῖν 

ὑπ' αὐτοῦ γινόμενον. 9 ἐπηρώτα δὲ 

αὐτὸν ἐν λόγοις ἱκανοῖς· αὐτὸς δὲ 

οὐδὲν ἀπεκρίνατο αὐτῷ. 10 

εἱστήκεισαν δὲ οἱ γραμματεῖς καὶ οἱ 

ἀρχιερεῖς ἐντόνως κατηγοροῦντες 

αὐτοῦ. 11 ἐξουθενήσας δὲ αὐτὸν ὁ 

Ἡρῴδης σὺν τοῖς στρατεύμασιν αὐτοῦ 

καὶ ἐμπαίξας, περιβαλὼν αὐτὸν 

ἐσθῆτα λαμπρὰν ἀνέπεμψεν αὐτὸν τῷ 

Πιλάτῳ. 12 ἐγένοντο δὲ φίλοι ὅ τε 

Ἡρῴδης καὶ ὁ Πιλᾶτος ἐν αὐτῇ τῇ 

ἡμέρᾳ μετ' ἀλλήλων· προϋπῆρχον γὰρ 

ἐν ἔχθρᾳ ὄντες πρὸς ἑαυτούς. 13 

Πιλᾶτος δὲ συγκαλεσάμενος τοὺς 

ἀρχιερεῖς καὶ τοὺς ἄρχοντας καὶ τὸν 

λαὸν 14 εἶπε πρὸς αὐτούς· 

Προσηνέγκατέ μοι τὸν ἄνθρωπον 

τοῦτον ὡς ἀποστρέφοντα τὸν λαόν, 

καὶ ἰδοὺ ἐγὼ ἐνώπιον ὑμῶν ἀνακρίνας 

οὐδὲν εὗρον ἐν τῷ ἀνθρώπῳ τούτῳ 

αἴτιον ὧν κατηγορεῖτε κατ' αὐτοῦ. 15 

ἀλλ' οὐδὲ Ἡρῴδης· ἀνέπεμψα γὰρ 

ὑμᾶς πρὸς αὐτὸν· καὶ ἰδοὺ οὐδὲν ἄξιον 

θανάτου ἐστὶ πεπραγμένον αὐτῷ. 16 

παιδεύσας οὖν αὐτὸν ἀπολύσω. 17 

ἀνάγκην δὲ εἶχεν ἀπολύειν αὐτοῖς 

κατὰ ἑορτὴν ἕνα. 18 ἀνέκραξαν δὲ 

παμπληθεὶ λέγοντες· Αἶρε τοῦτον, 

ἀπόλυσον δὲ ἡμῖν Βαραββᾶν· 19 ὅστις 

ἦν διὰ στάσιν τινὰ γενομένην ἐν τῇ 

πόλει καὶ φόνον βεβλημένος εἰς τὴν 

φυλακὴν. 20 πάλιν οὖν ὁ Πιλᾶτος 

προσεφώνησε, θέλων ἀπολῦσαι τὸν 

Ἰησοῦν. 21 οἱ δὲ ἐπεφώνουν λέγοντες· 

Σταύρωσον σταύρωσον αὐτόν. 22 ὁ δὲ 

τρίτον εἶπε πρὸς αὐτούς· Τί γὰρ κακὸν 

ἐποίησεν οὗτος; οὐδὲν ἄξιον θανάτου 

εὗρον ἐν αὐτῷ· παιδεύσας οὖν αὐτὸν 

ἀπολύσω. 23 οἱ δὲ ἐπέκειντο φωναῖς 

μεγάλαις αἰτούμενοι αὐτὸν 

σταυρωθῆναι, καὶ κατίσχυον αἱ φωναὶ 

αὐτῶν καὶ τῶν ἀρχιερέων. 24 ὁ δὲ 

Πιλᾶτος ἐπέκρινε γενέσθαι τὸ αἴτημα 

αὐτῶν, 25 ἀπέλυσε δὲ αὐτοῖς τὸν 

Βαραββᾶν τὸν διὰ στάσιν καὶ φόνον 

βεβλημένον εἰς τὴν φυλακὴν, ὃν 

ᾐτοῦντο, τὸν δὲ Ἰησοῦν παρέδωκε τῷ 

θελήματι αὐτῶν. 26 Καὶ ὡς ἀπήγαγον 

αὐτόν, ἐπιλαβόμενοι Σίμωνός τινος 

Κυρηναίου, ἐρχομένου ἀπ' ἀγροῦ, 

ἐπέθηκαν αὐτῷ τὸν σταυρὸν φέρειν 

ὀπίσω τοῦ Ἰησοῦ. 27 Ἠκολούθει δὲ 

αὐτῷ πολὺ πλῆθος τοῦ λαοῦ καὶ 

γυναικῶν, αἳ καὶ ἐκόπτοντο καὶ 

ἐθρήνουν αὐτόν. 28 στραφεὶς δὲ πρὸς 

αὐτὰς ὁ Ἰησοῦς εἶπε· Θυγατέρες 

Ἱερουσαλήμ, μὴ κλαίετε ἐπ' ἐμέ, πλὴν 

ἐφ' ἑαυτὰς κλαίετε καὶ ἐπὶ τὰ τέκνα 

ὑμῶν. 29 ὅτι ἰδοὺ ἔρχονται ἡμέραι ἐν 

αἷς ἐροῦσι· μακάριαι αἱ στεῖραι καὶ 

κοιλίαι αἳ οὐκ ἐγέννησαν, καὶ μαστοὶ 

οἳ οὐκ ἐθήλασαν. 30 τότε ἄρξονται 

λέγειν τοῖς ὄρεσι, πέσετε ἐφ' ἡμᾶς, καὶ 



 130 

τοῖς βουνοῖς, καλύψατε ἡμᾶς· 31 ὅτι εἰ 

ἐν τῷ ὑγρῷ ξύλῳ ταῦτα ποιοῦσιν, ἐν 

τῷ ξηρῷ τί γένηται; Καὶ ὅτε ἀπῆλθον 

ἐπὶ τὸν τόπον τὸν καλούμενον 

Κρανίον, ἐκεῖ ἐσταύρωσαν αὐτὸν 44 ἦν 

δὲ ὡσεὶ ὥρα ἕκτη καὶ σκότος ἐγένετο 

ἐφ' ὅλην τὴν γῆν ἕως ὥρας ἐνάτης, καὶ 

ἐσκοτίσθη ὁ ἥλιος· 45 καὶ ἐσχίσθη τὸ 

καταπέτασμα τοῦ ναοῦ μέσον· 46 καὶ 

φωνήσας φωνῇ μεγάλῃ ὁ Ἰησοῦς εἶπε· 

Πάτερ, εἰς χεῖράς σου παραθήσομαι τὸ 

πνεῦμά μου· καὶ ταῦτα εἰπὼν 

ἐξέπνευσεν. 47 ἰδὼν δὲ ὁ ἑκατόνταρχος 

τὸ γενόμενον ἐδόξασε τὸν Θεὸν 

λέγων· Ὄντως ὁ ἄνθρωπος οὗτος 

δίκαιος ἦν. 48 καὶ πάντες οἱ 

συμπαραγενόμενοι ὄχλοι ἐπὶ τὴν 

θεωρίαν ταύτην, θεωροῦντες τὰ 

γενόμενα, τύπτοντες ἑαυτῶν τὰ 

στήθη ὑπέστρεφον. 49 εἱστήκεισαν δὲ 

πάντες οἱ γνωστοὶ αὐτοῦ ἀπὸ 

μακρόθεν, καὶ γυναῖκες αἱ 

συνακολουθήσασαι αὐτῷ ἀπὸ τῆς 

Γαλιλαίας, ὁρῶσαι ταῦτα. 50 Καὶ ἰδοὺ 

ἀνὴρ ὀνόματι Ἰωσὴφ, βουλευτὴς 

ὑπάρχων καὶ ἀνὴρ ἀγαθὸς καὶ δίκαιος 
51 - οὗτος οὐκ ἦν συγκατατεθειμένος 

τῇ βουλῇ καὶ τῇ πράξει αὐτῶν - ἀπὸ 

Ἁριμαθαίας πόλεως τῶν Ἰουδαίων, ὃς 

προσεδέχετο καὶ αὐτὸς τὴν βασιλείαν 

τοῦ Θεοῦ, 52 οὗτος προσελθὼν τῷ 

Πιλάτῳ ᾐτήσατο τὸ σῶμα τοῦ Ἰησοῦ, 53 

καὶ καθελὼν αὐτὸ ἐνετύλιξε σινδόνι 

καὶ ἔθηκεν αὐτὸ ἐν μνήματι λαξευτῷ, 

οὗ οὐκ ἦν οὐδεὶς οὐδέπω κείμενος· 54 

καὶ ἡμέρα ἦν παρασκευὴ, σάββατον 

ἐπέφωσκε. 55 Κατακολουθήσασαι δὲ αἱ 

γυναῖκες, αἵτινες ἦσαν συνεληλυθυῖαι 

αὐτῷ ἐκ τῆς Γαλιλαίας, ἐθεάσαντο τὸ 

μνημεῖον καὶ ὡς ἐτέθη τὸ σῶμα αὐτοῦ, 
56 ὑποστρέψασαι δὲ ἡτοίμασαν 

ἀρώματα καὶ μύρα. Καὶ τὸ μὲν 

σάββατον ἡσύχασαν κατὰ τὴν 

ἐντολήν.  
  

Τῼ ΣΑΒΒΑΤῼ ΤΗΣ ΤΥΡΟΦΑΓΟΥ 
Ἐκ τοῦ κατὰ Ματθαῖον 

στ΄ 1 - 13 

Εἶπεν ὁ Κύριος· Προσέχετε τὴν 

ἐλεημοσύνην ὑμῶν μὴ ποιεῖν 

ἔμπροσθεν τῶν ἀνθρώπων πρὸς τὸ 

θεαθῆναι αὐτοῖς· εἰ δὲ μήγε, μισθὸν 

οὐκ ἔχετε παρὰ τῷ πατρὶ ὑμῶν τῷ ἐν 

τοῖς οὐρανοῖς. 2 Ὅταν οὖν ποιῇς 

ἐλεημοσύνην, μὴ σαλπίσῃς 

ἔμπροσθέν σου, ὥσπερ οἱ ὑποκριταὶ 

ποιοῦσιν ἐν ταῖς συναγωγαῖς καὶ ἐν 

ταῖς ῥύμαις, ὅπως δοξασθῶσιν ὑπὸ 

τῶν ἀνθρώπων· ἀμὴν λέγω ὑμῖν, 

ἀπέχουσι τὸν μισθὸν αὐτῶν. 3 σοῦ δὲ 

ποιοῦντος ἐλεημοσύνην μὴ γνώτω ἡ 

ἀριστερά σου τί ποιεῖ ἡ δεξιά σου, 4 

ὅπως ᾖ σου ἡ ἐλεημοσύνη ἐν τῷ 

κρυπτῷ· καὶ ὁ πατήρ σου ὁ βλέπων ἐν 

τῷ κρυπτῷ ἀποδώσει σοι ἐν τῷ 

φανερῷ. 5 Καὶ ὅταν προσεύχῃ, οὐκ ἔσῃ 

ὡς οἱ ὑποκριταί· ὅτι φιλοῦσιν ἐν ταῖς 

συναγωγαῖς καὶ ἐν ταῖς γωνίαις τῶν 

πλατειῶν ἑστῶτες προσεύχεσθαι, 

ὅπως ἄν φανῶσι τοῖς ἀνθρώποις· 

ἀμὴν λέγω ὑμῖν, ὅτι ἀπέχουσι τὸν 

μισθὸν αὐτῶν. 6 σὺ δὲ ὅταν προσεύχῃ, 

εἴσελθε εἰς τὸ ταμιεῖόν σου καὶ 

κλείσας τὴν θύραν σου πρόσευξαι τῷ 

πατρί σου τῷ ἐν τῷ κρυπτῷ· καὶ ὁ 

πατήρ σου ὁ βλέπων ἐν τῷ κρυπτῷ 

ἀποδώσει σοι ἐν τῷ φανερῷ. 7 

Προσευχόμενοι δὲ μὴ βαττολογήσητε 

ὥσπερ οἱ ἐθνικοί, δοκοῦσι γὰρ ὅτι ἐν 

τῇ πολυλογίᾳ αὐτῶν 

εἰσακουσθήσονται. 8 μὴ οὖν 

ὁμοιωθῆτε αὐτοῖς· οἶδε γὰρ ὁ πατὴρ 

ὑμῶν ὧν χρείαν ἔχετε πρὸ τοῦ ὑμᾶς 

αἰτῆσαι αὐτόν. 9 Οὕτως οὖν 

προσεύχεσθε ὑμεῖς· Πάτερ ἡμῶν ὁ ἐν 



 131 

τοῖς οὐρανοῖς, ἁγιασθήτω τὸ ὄνομά 

σου· 10 ἐλθέτω ἡ βασιλεία σου· 

γενηθήτω τὸ θέλημά σου, ὡς ἐν 

οὐρανῷ καὶ ἐπὶ τῆς γῆς. 11 τὸν ἄρτον 

ἡμῶν τὸν ἐπιούσιον δὸς ἡμῖν σήμερον· 
12 καὶ ἄφες ἡμῖν τὰ ὀφειλήματα ἡμῶν, 

ὡς καὶ ἡμεῖς ἀφίεμεν τοῖς ὀφειλέταις 

ἡμῶν· 13 καὶ μὴ εἰσενέγκῃς ἡμᾶς εἰς 

πειρασμόν, ἀλλὰ ῥῦσαι ἡμᾶς ἀπὸ τοῦ 

πονηροῦ. ὅτι σοῦ ἐστιν ἡ βασιλεία καὶ 

ἡ δύναμις καὶ ἡ δόξα εἰς τοὺς αἰῶνας· 

ἀμήν.  
  

Τῌ ΚΥΡΙΑΚῌ ΤΗΣ ΤΥΡΟΦΑΓΟΥ 
Ἐκ τοῦ κατὰ Ματθαῖον 

στ΄ 14 - 21 

Εἶπεν ὁ Κύριος· Ἐὰν ἀφῆτε τοῖς 

ἀνθρώποις τὰ παραπτώματα αὐτῶν, 

ἀφήσει καὶ ὑμῖν ὁ πατὴρ ὑμῶν ὁ 

οὐράνιος· 15 ἐὰν δὲ μὴ ἀφῆτε τοῖς 

ἀνθρώποις τὰ παραπτώματα αὐτῶν, 

οὐδὲ ὁ πατὴρ ὑμῶν ἀφήσει τὰ 

παραπτώματα ὑμῶν. 16 Ὅταν δὲ 

νηστεύητε, μὴ γίνεσθε ὥσπερ οἱ 

ὑποκριταὶ σκυθρωποί, ἀφανίζουσι γὰρ 

τὰ πρόσωπα αὐτῶν ὅπως φανῶσι τοῖς 

ἀνθρώποις νηστεύοντες· ἀμὴν λέγω 

ὑμῖν, ὅτι ἀπέχουσιν τὸν μισθὸν αὐτῶν. 
17 σὺ δὲ νηστεύων ἄλειψαί σου τὴν 

κεφαλὴν καὶ τὸ πρόσωπόν σου νίψαι, 
18 ὅπως μὴ φανῇς τοῖς ἀνθρώποις 

νηστεύων ἀλλὰ τῷ πατρί σου τῷ ἐν τῷ 

κρυπτῷ· καὶ ὁ πατήρ σου ὁ βλέπων ἐν 

τῷ κρυπτῷ ἀποδώσει σοι ἐν τῷ 

φανερῷ. 19 Μὴ θησαυρίζετε ὑμῖν 

θησαυροὺς ἐπὶ τῆς γῆς, ὅπου σὴς καὶ 

βρῶσις ἀφανίζει, καὶ ὅπου κλέπται 

διορύσσουσιν καὶ κλέπτουσιν· 20 

θησαυρίζετε δὲ ὑμῖν θησαυροὺς ἐν 

οὐρανῷ, ὅπου οὔτε σὴς οὔτε βρῶσις 

ἀφανίζει, καὶ ὅπου κλέπται οὐ 

διορύσσουσιν οὐδὲ κλέπτουσιν· 21 ὅπου 

γάρ ἐστιν ὁ θησαυρός ὑμῶν, ἐκεῖ ἔσται 

καὶ ἡ καρδία ὑμῶν.  
  

ΕΥΑΓΓΕΛΙΑ ΑΝΑΓΙΓΝΩΣΚΟΜΕΝΑ 
ΕΙΣ ΤΑΣ ΠΑΝΝΥΧΙΑΣ 

ΤΗΣ Α΄ ΕΒΔΟΜΑΔΟΣ ΤΩΝ ΝΗΣΤΕΙΩΝ 
Τῌ ΔΕΥΤΕΡᾼ 

Ἐκ τοῦ κατὰ Λουκᾶν 
κα΄ 8 - 36 

Εἶπεν ὁ Κύριος· Βλέπετε μὴ 

πλανηθῆτε· πολλοὶ γὰρ ἐλεύσονται 

ἐπὶ τῷ ὀνόματί μου λέγοντες ὅτι ἐγώ 

εἰμι καί ὁ καιρὸς ἤγγικε. μὴ οὖν 

πορευθῆτε ὀπίσω αὐτῶν. 9 ὅταν δὲ 

ἀκούσητε πολέμους καὶ 

ἀκαταστασίας, μὴ πτοηθῆτε· δεῖ γὰρ 

ταῦτα γενέσθαι πρῶτον, ἀλλ' οὐκ 

εὐθέως τὸ τέλος. 10 τότε ἔλεγεν αὐτοῖς· 

Ἐγερθήσεται ἔθνος ἐπὶ ἔθνος καὶ 

βασιλεία ἐπὶ βασιλείαν, 11 σεισμοί τε 

μεγάλοι κατὰ τόπους καὶ λιμοὶ καὶ 

λοιμοὶ ἔσονται, φόβητρά τε καὶ σημεῖα 

ἀπ' οὐρανοῦ μεγάλα ἔσται. 12 πρὸ δὲ 

τούτων πάντων ἐπιβαλοῦσιν ἐφ' ὑμᾶς 

τὰς χεῖρας αὐτῶν καὶ διώξουσι, 

παραδιδόντες εἰς συναγωγὰς καὶ 

φυλακάς, ἀγομένους ἐπὶ βασιλεῖς καὶ 

ἡγεμόνας ἕνεκεν τοῦ ὀνόματός μου· 13 

ἀποβήσεται δὲ ὑμῖν εἰς μαρτύριον. 14 

θέτε οὖν εἰς τὰς καρδίαις ὑμῶν μὴ 

προμελετᾶν ἀπολογηθῆναι· 15 ἐγὼ γὰρ 

δώσω ὑμῖν στόμα καὶ σοφίαν, ᾗ οὐ 

δυνήσονται ἀντειπεῖν οὐδὲ ἀντιστῆναι 

πάντες οἱ ἀντικείμενοι ὑμῖν. 16 

παραδοθήσεσθε δὲ καὶ ὑπὸ γονέων 

καὶ συγγενῶν καὶ φίλων καὶ ἀδελφῶν, 

καὶ θανατώσουσιν ἐξ ὑμῶν, 17 καὶ 

ἔσεσθε μισούμενοι ὑπὸ πάντων διὰ τὸ 

ὄνομά μου· 18 καὶ θρὶξ ἐκ τῆς κεφαλῆς 

ὑμῶν οὐ μὴ ἀπόληται· 19 ἐν τῇ 

ὑπομονῇ ὑμῶν κτήσασθε τὰς ψυχὰς 

ὑμῶν. 20 ὅταν δὲ ἴδητε κυκλουμένην 

ὑπὸ στρατοπέδων τὴν Ἱερουσαλήμ, 

τότε γνῶτε ὅτι ἤγγικεν ἡ ἐρήμωσις 



 132 

αὐτῆς. 21 τότε οἱ ἐν τῇ Ἰουδαίᾳ 

φευγέτωσαν εἰς τὰ ὄρη, καὶ οἱ ἐν μέσῳ 

αὐτῆς ἐκχωρείτωσαν, καὶ οἱ ἐν ταῖς 

χώραις μὴ εἰσερχέσθωσαν εἰς αὐτήν, 22 

ὅτι ἡμέραι ἐκδικήσεως αὗταί εἰσι τοῦ 

πληρωθῆναι πάντα τὰ γεγραμμένα. 23 

οὐαὶ δὲ ταῖς ἐν γαστρὶ ἐχούσαις καὶ 

ταῖς θηλαζούσαις ἐν ἐκείναις ταῖς 

ἡμέραις· ἔσται γὰρ τότε ἀνάγκη 

μεγάλη ἐπὶ τῆς γῆς καὶ ὀργὴ τῷ λαῷ 

τούτῳ, 24 καὶ πεσοῦνται στόματι 

μαχαίρας, καὶ αἰχμαλωτισθήσονται 

εἰς πάντα τὰ ἔθνη, καὶ Ἱερουσαλὴμ 

ἔσται πατουμένη ὑπὸ ἐθνῶν ἄχρι οὗ 

πληρωθῶσι καιροὶ ἐθνῶν. 25 Καὶ ἔσται 

σημεῖα ἐν ἡλίῳ καὶ σελήνῃ καὶ 

ἄστροις, καὶ ἐπὶ τῆς γῆς συνοχὴ ἐθνῶν 

ἐν ἀπορίᾳ ἠχούσης θαλάσσης καὶ 

σάλου, 26 ἀποψυχόντων ἀνθρώπων 

ἀπὸ φόβου καὶ προσδοκίας τῶν 

ἐπερχομένων τῇ οἰκουμένῃ· αἱ γὰρ 

δυνάμεις τῶν οὐρανῶν 

σαλευθήσονται. 27 καὶ τότε ὄψονται 

τὸν υἱὸν τοῦ ἀνθρώπου ἐρχόμενον ἐν 

νεφέλῃ μετὰ δυνάμεως καὶ δόξης 

πολλῆς. 28 ἀρχομένων δὲ τούτων 

γίνεσθαι ἀνακύψατε καὶ ἐπάρατε τὰς 

κεφαλὰς ὑμῶν, διότι ἐγγίζει ἡ 

ἀπολύτρωσις ὑμῶν. 29 Καὶ εἶπε 

παραβολὴν αὐτοῖς· Ἴδετε τὴν συκῆν 

καὶ πάντα τὰ δένδρα. 30 ὅταν 

προβάλωσιν ἤδη, βλέποντες ἀφ' 

ἑαυτῶν γινώσκετε ὅτι ἤδη ἐγγὺς τὸ 

θέρος ἐστίν· 31 οὕτω καὶ ὑμεῖς, ὅταν 

ἴδητε ταῦτα γινόμενα, γινώσκετε ὅτι 

ἐγγύς ἐστιν ἡ βασιλεία τοῦ Θεοῦ. 32 

ἀμὴν λέγω ὑμῖν ὅτι οὐ μὴ παρέλθῃ ἡ 

γενεὰ αὕτη ἕως ἂν πάντα γένηται. 33 ὁ 

οὐρανὸς καὶ ἡ γῆ παρελεύσονται, οἱ δὲ 

λόγοι μου οὐ μὴ παρέλθωσι. 34 

Προσέχετε δὲ ἑαυτοῖς μήποτε 

βαρηθῶσιν ὑμῶν αἱ καρδίαι ἐν 

κραιπάλῃ καὶ μέθῃ καὶ μερίμναις 

βιωτικαῖς, καὶ αἰφνίδιος ἐφ' ὑμᾶς 

ἐπιστῇ ἡ ἡμέρα ἐκείνη· 35 ὡς παγὶς γὰρ 

ἐπελεύσεται ἐπὶ πάντας τοὺς 

καθημένους ἐπὶ πρόσωπον πάσης τῆς 

γῆς. 36 ἀγρυπνεῖτε οὖν ἐν παντὶ καιρῷ 

δεόμενοι ἵνα καταξιωθῆτε ἐκφυγεῖν 

πάντα τὰ μέλλοντα γίνεσθαι καὶ 

σταθῆναι ἔμπροσθεν τοῦ υἱοῦ τοῦ 

ἀνθρώπου.  
  

Τῌ ΤΡΙΤῌ 
Ἐκ τοῦ κατὰ Ματθαῖον 

στ΄ 1 - 13 

Εἶπεν ὁ Κύριος· Προσέχετε τὴν 

ἐλεημοσύνην ὑμῶν μὴ ποιεῖν 

ἔμπροσθεν τῶν ἀνθρώπων πρὸς τὸ 

θεαθῆναι αὐτοῖς· εἰ δὲ μήγε, μισθὸν 

οὐκ ἔχετε παρὰ τῷ πατρὶ ὑμῶν τῷ ἐν 

τοῖς οὐρανοῖς. 2 Ὅταν οὖν ποιῇς 

ἐλεημοσύνην, μὴ σαλπίσῃς 

ἔμπροσθέν σου, ὥσπερ οἱ ὑποκριταὶ 

ποιοῦσιν ἐν ταῖς συναγωγαῖς καὶ ἐν 

ταῖς ῥύμαις, ὅπως δοξασθῶσιν ὑπὸ 

τῶν ἀνθρώπων· ἀμὴν λέγω ὑμῖν, 

ἀπέχουσι τὸν μισθὸν αὐτῶν. 3 σοῦ δὲ 

ποιοῦντος ἐλεημοσύνην μὴ γνώτω ἡ 

ἀριστερά σου τί ποιεῖ ἡ δεξιά σου, 4 

ὅπως ᾖ σου ἡ ἐλεημοσύνη ἐν τῷ 

κρυπτῷ· καὶ ὁ πατήρ σου ὁ βλέπων ἐν 

τῷ κρυπτῷ ἀποδώσει σοι ἐν τῷ 

φανερῷ. 5 Καὶ ὅταν προσεύχῃ, οὐκ ἔσῃ 

ὡς οἱ ὑποκριταί· ὅτι φιλοῦσιν ἐν ταῖς 

συναγωγαῖς καὶ ἐν ταῖς γωνίαις τῶν 

πλατειῶν ἑστῶτες προσεύχεσθαι, 

ὅπως ἄν φανῶσι τοῖς ἀνθρώποις· 

ἀμὴν λέγω ὑμῖν, ὅτι ἀπέχουσι τὸν 

μισθὸν αὐτῶν. 6 σὺ δὲ ὅταν προσεύχῃ, 

εἴσελθε εἰς τὸ ταμιεῖόν σου καὶ 

κλείσας τὴν θύραν σου πρόσευξαι τῷ 

πατρί σου τῷ ἐν τῷ κρυπτῷ· καὶ ὁ 

πατήρ σου ὁ βλέπων ἐν τῷ κρυπτῷ 

ἀποδώσει σοι ἐν τῷ φανερῷ. 7 

Προσευχόμενοι δὲ μὴ βαττολογήσητε 



 133 

ὥσπερ οἱ ἐθνικοί, δοκοῦσι γὰρ ὅτι ἐν 

τῇ πολυλογίᾳ αὐτῶν 

εἰσακουσθήσονται. 8 μὴ οὖν 

ὁμοιωθῆτε αὐτοῖς· οἶδε γὰρ ὁ πατὴρ 

ὑμῶν ὧν χρείαν ἔχετε πρὸ τοῦ ὑμᾶς 

αἰτῆσαι αὐτόν. 9 Οὕτως οὖν 

προσεύχεσθε ὑμεῖς· Πάτερ ἡμῶν ὁ ἐν 

τοῖς οὐρανοῖς, ἁγιασθήτω τὸ ὄνομά 

σου· 10 ἐλθέτω ἡ βασιλεία σου· 

γενηθήτω τὸ θέλημά σου, ὡς ἐν 

οὐρανῷ καὶ ἐπὶ τῆς γῆς. 11 τὸν ἄρτον 

ἡμῶν τὸν ἐπιούσιον δὸς ἡμῖν σήμερον· 
12 καὶ ἄφες ἡμῖν τὰ ὀφειλήματα ἡμῶν, 

ὡς καὶ ἡμεῖς ἀφίεμεν τοῖς ὀφειλέταις 

ἡμῶν· 13 καὶ μὴ εἰσενέγκῃς ἡμᾶς εἰς 

πειρασμόν, ἀλλὰ ῥῦσαι ἡμᾶς ἀπὸ τοῦ 

πονηροῦ. ὅτι σοῦ ἐστιν ἡ βασιλεία καὶ 

ἡ δύναμις καὶ ἡ δόξα εἰς τοὺς αἰῶνας· 

ἀμήν.  
  

Τῌ ΤΕΤΑΡΤῌ 
Ἐκ τοῦ κατὰ Μάρκον 

ια΄ 22 - 25 Ματθ. , ζ΄ 7 - 8 

Εἶπεν ὁ Κύριος· ἔχετε πίστιν Θεοῦ. 23 

ἀμὴν γὰρ λέγω ὑμῖν ὅτι ὃς ἂν εἴπῃ τῷ 

ὄρει τούτῳ, ἄρθητι καὶ βλήθητι εἰς τὴν 

θάλασσαν, καὶ μὴ διακριθῇ ἐν τῇ 

καρδίᾳ αὐτοῦ, ἀλλὰ πιστεύσῃ ὅτι ἃ 

λέγει γίνεται, ἔσται αὐτῷ ὃ ἐὰν εἴπῃ. 24 

διὰ τοῦτο λέγω ὑμῖν, πάντα ὅσα ἂν 

προσευχόμενοι αἰτεῖσθε, πιστεύετε ὅτι 

λαμβάνετε, καὶ ἔσται ὑμῖν. 25 καὶ ὅταν 

στήκετε προσευχόμενοι, ἀφίετε εἴ τι 

ἔχετε κατά τινος, ἵνα καὶ ὁ πατὴρ 

ὑμῶν ὁ ἐν τοῖς οὐρανοῖς ἀφῇ ὑμῖν τὰ 

παραπτώματα ὑμῶν. 7 Αἰτεῖτε, καὶ 

δοθήσεται ὑμῖν· ζητεῖτε, καὶ εὑρήσετε· 

κρούετε, καὶ ἀνοιγήσεται ὑμῖν. 8 πᾶς 

γὰρ ὁ αἰτῶν λαμβάνει καὶ ὁ ζητῶν 

εὑρίσκει καὶ τῷ κρούοντι ἀνοιγήσεται.  
  

Τῌ ΠΕΜΠΤῌ 
Ἐκ τοῦ κατὰ Ματθαῖον 

ζ΄ 7 - 11 

Εἶπεν ὁ Κύριος· Αἰτεῖτε, καὶ δοθήσεται 

ὑμῖν· ζητεῖτε, καὶ εὑρήσετε· κρούετε, 

καὶ ἀνοιγήσεται ὑμῖν. 8 πᾶς γὰρ ὁ 

αἰτῶν λαμβάνει καὶ ὁ ζητῶν εὑρίσκει 

καὶ τῷ κρούοντι ἀνοιγήσεται. 9 ἢ τίς 

ἐστιν ἐξ ὑμῶν ἄνθρωπος, ὃν ἐὰν 

αἰτήσῃ ὁ υἱὸς αὐτοῦ ἄρτον, μὴ λίθον 

ἐπιδώσει αὐτῷ; 10 καὶ ἐὰν ἰχθὺν 

αἰτήσῃ, μὴ ὄφιν ἐπιδώσει αὐτῷ; 11 εἰ 

οὖν ὑμεῖς, πονηροὶ ὄντες, οἴδατε 

δόματα ἀγαθὰ διδόναι τοῖς τέκνοις 

ὑμῶν, πόσῳ μᾶλλον ὁ πατὴρ ὑμῶν ὁ 

ἐν τοῖς οὐρανοῖς δώσει ἀγαθὰ τοῖς 

αἰτοῦσιν αὐτόν; 
  

Τῌ ΠΑΡΑΣΚΕΥῌ 
Ἐκ τοῦ κατὰ Ἰωάννην 

ιε΄ 1 - 7 

Εἶπεν ὁ Κύριος τοῖς ἑαὐτοῦ Μαθηταῖς· 
1 Ἐγώ εἰμι ἡ ἄμπελος ἡ ἀληθινή, καὶ ὁ 

πατήρ μου ὁ γεωργός ἐστι. 2 πᾶν 

κλῆμα ἐν ἐμοὶ μὴ φέρον καρπόν, αἴρει 

αὐτό, καὶ πᾶν τὸ καρπὸν φέρον, 

καθαίρει αὐτὸ, ἵνα πλείονα καρπὸν 

φέρῃ. 3 ἤδη ὑμεῖς καθαροί ἐστε διὰ τὸν 

λόγον ὃν λελάληκα ὑμῖν. 4 μείνατε ἐν 

ἐμοί, κἀγὼ ἐν ὑμῖν. καθὼς τὸ κλῆμα 

οὐ δύναται καρπὸν φέρειν ἀφ' ἑαυτοῦ, 

ἐὰν μὴ μένῃ ἐν τῇ ἀμπέλῳ, οὕτως 

οὐδὲ ὑμεῖς, ἐὰν μὴ ἐν ἐμοὶ μένητε. 5 

ἐγώ εἰμι ἡ ἄμπελος, ὑμεῖς τὰ κλήματα. 

ὁ μένων ἐν ἐμοὶ κἀγὼ ἐν αὐτῷ, οὗτος 

φέρει καρπὸν πολύν, ὅτι χωρὶς ἐμοῦ 

οὐ δύνασθε ποιεῖν οὐδέν. 6 ἐὰν μή τις 

μένῃ ἐν ἐμοί, ἐβλήθη ἔξω ὡς τὸ κλῆμα 

καὶ ἐξηράνθη, καὶ συνάγουσιν αὐτὰ 

καὶ εἰς τὸ πῦρ βάλλουσι, καὶ καίεται. 7 

ἐὰν μείνητε ἐν ἐμοὶ καὶ τὰ ῥήματά μου 

ἐν ὑμῖν μείνῃ, ὃ ἐὰν θέλητε 

αἰτήσασθε, καὶ γενήσεται. ὑμῖν.  
  



 134 

ΕΥΑΓΓΕΛΙΑ ΚΑΤΑ ΜΑΡΚΟΝ  

ΑΡΧΟΜΕΝΑ ΑΠΟ ΤΟΥ Α΄ ΣΑΒΒΑΤΟΥ 

ΤΩΝ ΝΗΣΤΕΙΩΝ 
Τῼ ΣΑΒΒΑΤῼ ΤΗΣ Α΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

β΄ 23 - γ΄ 5 

Τῷ καιρῷ ἐκείνῳ, ἐπορεύετο ὀ Ἰησοῦς 

τοῖς σάββασι διὰ τῶν σπορίμων, καὶ 

ἤρξαντο οἱ μαθηταὶ αὐτοῦ ὁδὸν ποιεῖν 

τίλλοντες τοὺς στάχυας. 24 καὶ οἱ 

Φαρισαῖοι ἔλεγον αὐτῷ· Ἴδε τί 

ποιοῦσιν ἐν τοῖς σάββασιν ὃ οὐκ 

ἔξεστι. 25 καὶ αὐτὸς ἔλεγεν αὐτοῖς· 

Οὐδέποτε ἀνέγνωτε τί ἐποίησε Δαυῒδ 

ὅτε χρείαν ἔσχε καὶ ἐπείνασεν αὐτὸς 

καὶ οἱ μετ' αὐτοῦ; 26 πῶς εἰσῆλθεν εἰς 

τὸν οἶκον τοῦ Θεοῦ ἐπὶ Ἀβιάθαρ 

ἀρχιερέως καὶ τοὺς ἄρτους τῆς 

προθέσεως ἔφαγεν, οὓς οὐκ ἔξεστι 

φαγεῖν εἰ μὴ τοῖς ἱερεῦσι, καὶ ἔδωκε 

καὶ τοῖς σὺν αὐτῷ οὖσι; 27 καὶ ἔλεγεν 

αὐτοῖς· Τὸ σάββατον διὰ τὸν 

ἄνθρωπον ἐγένετο, οὐχ ὁ ἄνθρωπος 

διὰ τὸ σάββατον· 28 ὥστε κύριός ἐστιν ὁ 

υἱὸς τοῦ ἀνθρώπου καὶ τοῦ σαββάτου. 

Καὶ εἰσῆλθε πάλιν εἰς τὴν συναγωγήν· 

καὶ ἦν ἐκεῖ ἄνθρωπος ἐξηραμμένην 

ἔχων τὴν χεῖρα. 2 καὶ παρετήρουν 

αὐτὸν εἰ τοῖς σάββασι θεραπεύσει 

αὐτόν, ἵνα κατηγορήσωσιν αὐτοῦ. 3 

καὶ λέγει τῷ ἀνθρώπῳ τῷ 

ἐξηραμμένην ἔχοντι τὴν χεῖρα· Ἔγειρε 

εἰς τὸ μέσον. 4 καὶ λέγει αὐτοῖς· 

Ἔξεστιν τοῖς σάββασιν ἀγαθοποιῆσαι 

ἢ κακοποιῆσαι; ψυχὴν σῶσαι ἢ 

ἀποκτεῖναι; οἱ δὲ ἐσιώπων. 5 καὶ 

περιβλεψάμενος αὐτοὺς μετ' ὀργῆς, 

συλλυπούμενος ἐπὶ τῇ πωρώσει τῆς 

καρδίας αὐτῶν, λέγει τῷ ἀνθρώπῳ· 

Ἔκτεινον τὴν χεῖρά σου. καὶ ἐξέτεινε, 

καὶ ἀποκατεστάθη ἡ χεὶρ αὐτοῦ ὑγιὴς 

ὡς ἡ ἄλλη.  
  

Τῌ ΠΡΩΤῌ ΚΥΡΙΑΚῌ ΤΩΝ ΝΗΣΤΕΙΩΝ 
Ἐκ τοῦ κατὰ Ἰωάννην 

α΄ 44 - 52 

Τῷ καιρῷ ἐκείνῳ, ἠθέλησεν ὁ Ἰησοῦς 

ἐξελθεῖν εἰς τὴν Γαλιλαίαν, καὶ 

εὑρίσκει Φίλιππον καὶ λέγει αὐτῷ· 

Ἀκολούθει μοι. 45 ἦν δὲ ὁ Φίλιππος ἀπὸ 

Βηθσαϊδά, ἐκ τῆς πόλεως Ἀνδρέου καὶ 

Πέτρου. 46 εὑρίσκει Φίλιππος τὸν 

Ναθαναὴλ καὶ λέγει αὐτῷ· Ὃν 

ἔγραψε Μωϋσῆς ἐν τῷ νόμῳ καὶ οἱ 

προφῆται, εὑρήκαμεν, Ἰησοῦν τὸν υἱὸν 

τοῦ Ἰωσὴφ τὸν ἀπὸ Ναζαρέτ. 47 καὶ 

εἶπεν αὐτῷ Ναθαναήλ· Ἐκ Ναζαρὲτ 

δύναταί τι ἀγαθὸν εἶναι; λέγει αὐτῷ 

Φίλιππος· Ἔρχου καὶ ἴδε. 48 εἶδεν ὁ 

Ἰησοῦς τὸν Ναθαναὴλ ἐρχόμενον 

πρὸς αὐτὸν καὶ λέγει περὶ αὐτοῦ· Ἴδε 

ἀληθῶς Ἰσραηλίτης ἐν ᾧ δόλος οὐκ 

ἔστι. 49 λέγει αὐτῷ Ναθαναήλ· Πόθεν 

με γινώσκεις; ἀπεκρίθη Ἰησοῦς καὶ 

εἶπεν αὐτῷ· Πρὸ τοῦ σε Φίλιππον 

φωνῆσαι, ὄντα ὑπὸ τὴν συκῆν εἶδόν 

σε. 50 ἀπεκρίθη Ναθαναήλ καὶ λέγει 

αὐτῷ· Ραββί, σὺ εἶ ὁ υἱὸς τοῦ Θεοῦ, σὺ 

εἶ ὁ βασιλεὺς τοῦ Ἰσραήλ. 51 ἀπεκρίθη 

Ἰησοῦς καὶ εἶπεν αὐτῷ· Ὅτι εἶπόν σοι, 

εἶδόν σε ὑποκάτω τῆς συκῆς, 

πιστεύεις; μείζω τούτων ὄψῃ. 52 καὶ 

λέγει αὐτῷ· Ἀμὴν ἀμὴν λέγω ὑμῖν, ἀπ' 

ἄρτι ὄψεσθε τὸν οὐρανὸν ἀνεῳγότα, 

καὶ τοὺς ἀγγέλους τοῦ Θεοῦ 

ἀναβαίνοντας καὶ καταβαίνοντας ἐπὶ 

τὸν υἱὸν τοῦ ἀνθρώπου.  
  

Τῼ ΣΑΒΒΑΤῼ ΤΗΣ Β΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

α΄ 35 - 44 

Τῷ καιρῷ ἐκείνῳ, ἀπῆλθεν ὁ Ἰησοῦς 

εἰς ἔρημον τόπον, κἀκεῖ προσηύχετο. 36 

καὶ κατεδίωξαν αὐτὸν ὁ Σίμων καὶ οἱ 

μετ' αὐτοῦ, 37 καὶ εὑρόντες αὐτὸν 

λέγουσιν αὐτῷ ὅτι πάντες σε ζητοῦσι. 



 135 

38 καὶ λέγει αὐτοῖς· Ἄγωμεν εἰς τὰς 

ἐχομένας κωμοπόλεις, ἵνα καὶ ἐκεῖ 

κηρύξω· εἰς τοῦτο γὰρ ἐξελήλυθα. 39 

καὶ ἦν κηρύσσων ἐν ταῖς συναγωγαῖς 

αὐτῶν εἰς ὅλην τὴν Γαλιλαίαν καὶ τὰ 

δαιμόνια ἐκβάλλων. 40 Καὶ ἔρχεται 

πρὸς αὐτὸν λεπρὸς παρακαλῶν αὐτὸν 

καὶ γονυπετῶν αὐτὸν καὶ λέγων αὐτῷ 

ὅτι Ἐὰν θέλῃς δύνασαί με καθαρίσαι. 
41 ὁ δὲ Ἰησοῦς σπλαγχνισθεὶς, ἐκτείνας 

τὴν χεῖρα ἥψατο αὐτοῦ καὶ λέγει 

αὐτῷ· Θέλω, καθαρίσθητι· 42 καὶ 

εἰπόντος αὐτοῦ εὐθέως ἀπῆλθεν ἀπ' 

αὐτοῦ ἡ λέπρα, καὶ ἐκαθαρίσθη. 43 καὶ 

ἐμβριμησάμενος αὐτῷ εὐθέως 

ἐξέβαλεν αὐτόν καὶ λέγει αὐτῷ· 44 

Ὅρα μηδενὶ μηδὲν εἴπῃς, ἀλλ' ὕπαγε 

σεαυτὸν δεῖξον τῷ ἱερεῖ καὶ 

προσένεγκε περὶ τοῦ καθαρισμοῦ σου 

ἃ προσέταξε Μωϋσῆς, εἰς μαρτύριον 

αὐτοῖς.  
  

Τῌ ΔΕΥΤΕΡᾼ ΚΥΡΙΑΚῌ ΤΩΝ ΝΗΣΤΕΙΩΝ 
Ἐκ τοῦ κατὰ Μάρκον 

β΄ 1 - 12 

Τῷ καιρῷ ἐκείνῳ, εἰσῆλθε ὁ Ἰησοῦς εἰς 

Καπερναοὺμ δι' ἡμερῶν καὶ ἠκούσθη 

ὅτι εἰς οἶκόν ἐστι. 2 καὶ εὐθέως 

συνήχθησαν πολλοὶ, ὥστε μηκέτι 

χωρεῖν μηδὲ τὰ πρὸς τὴν θύραν· καὶ 

ἐλάλει αὐτοῖς τὸν λόγον. 3 καὶ 

ἔρχονται πρὸς αὐτὸν παραλυτικὸν 

φέροντες, αἰρόμενον ὑπὸ τεσσάρων. 4 

καὶ μὴ δυνάμενοι προσεγγίσαι αὐτῷ 

διὰ τὸν ὄχλον, ἀπεστέγασαν τὴν 

στέγην ὅπου ἦν, καὶ ἐξορύξαντες 

χαλῶσι τὸν κράβαττον ἐφ' ᾧ ὁ 

παραλυτικὸς κατέκειτο. 5 ἰδὼν δὲ ὁ 

Ἰησοῦς τὴν πίστιν αὐτῶν λέγει τῷ 

παραλυτικῷ· Τέκνον, ἀφέωνταί σοι αἱ 

ἁμαρτίαι σου. 6 ἦσαν δέ τινες τῶν 

γραμματέων ἐκεῖ καθήμενοι καὶ 

διαλογιζόμενοι ἐν ταῖς καρδίαις 

αὐτῶν· 7 Τί οὗτος οὕτως λαλεῖ 

βλασφημίας; τίς δύναται ἀφιέναι 

ἁμαρτίας εἰ μὴ εἷς ὁ Θεός; 8 καὶ εὐθέως 

ἐπιγνοὺς ὁ Ἰησοῦς τῷ πνεύματι αὐτοῦ 

ὅτι οὕτως αὐτοὶ διαλογίζονται ἐν 

ἑαυτοῖς εἶπεν αὐτοῖς· Τί ταῦτα 

διαλογίζεσθε ἐν ταῖς καρδίαις ὑμῶν; 9 

τί ἐστιν εὐκοπώτερον, εἰπεῖν τῷ 

παραλυτικῷ, ἀφέωνταί σου αἱ 

ἁμαρτίαι, ἢ εἰπεῖν, ἔγειρε καὶ ἆρον τὸν 

κράβαττόν σου καὶ περιπάτει; 10 ἵνα δὲ 

εἰδῆτε ὅτι ἐξουσίαν ἔχει ὁ υἱὸς τοῦ 

ἀνθρώπου ἀφιέναι ἐπὶ τῆς γῆς 

ἁμαρτίας - λέγει τῷ παραλυτικῷ· 11 Σοὶ 

λέγω, ἔγειρε καὶ ἆρον τὸν κράβαττόν 

σου καὶ ὕπαγε εἰς τὸν οἶκόν σου. 12 καὶ 

ἠγέρθη εὐθέως, καὶ ἄρας τὸν 

κράβαττον ἐξῆλθεν ἐναντίον πάντων, 

ὥστε ἐξίστασθαι πάντας καὶ δοξάζειν 

τὸν Θεὸν λέγοντας ὅτι οὐδέποτε 

οὕτως εἴδομεν.  
  

Τῼ ΣΑΒΒΑΤῼ ΤΗΣ Γ΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

β΄ 14 - 17 

Τῷ καιρῷ ἐκείνῳ, παράγων ὁ Ἰησοῦς 

εἶδε Λευῒν τὸν τοῦ Ἁλφαίου, 

καθήμενον ἐπὶ τὸ τελώνιον, καὶ λέγει 

αὐτῷ· Ἀκολούθει μοι. καὶ ἀναστὰς 

ἠκολούθησεν αὐτῷ. 15 Καὶ ἐγένετο ἐν 

τῷ κατακεῖσθαι αὐτὸν ἐν τῇ οἰκίᾳ 

αὐτοῦ, καὶ πολλοὶ τελῶναι καὶ 

ἁμαρτωλοὶ συνανέκειντο τῷ Ἰησοῦ 

καὶ τοῖς μαθηταῖς αὐτοῦ· ἦσαν γὰρ 

πολλοί, καὶ ἠκολούθησαν αὐτῷ. 16 καὶ 

οἱ γραμματεῖς καὶ οἱ Φαρισαίοι ἰδόντες 

αὐτὸν ἐσθίοντα μετὰ τῶν τελωνῶν 

καὶ ἁμαρτωλῶν ἔλεγον τοῖς μαθηταῖς 

αὐτοῦ· Τί ὅτι μετὰ τῶν τελωνῶν καὶ 

ἁμαρτωλῶν ἐσθίει καὶ πίνει; 17 καὶ 

ἀκούσας ὁ Ἰησοῦς λέγει αὐτοῖς· Οὐ 

χρείαν ἔχουσιν οἱ ἰσχύοντες ἰατροῦ, 



 136 

ἀλλ' οἱ κακῶς ἔχοντες· οὐκ ἦλθον 

καλέσαι δικαίους, ἀλλὰ ἁμαρτωλούς 

εἰς μετάνοιαν.  
  

Τῌ ΤΡΙΤῌ ΚΥΡΙΑΚῌ ΤΩΝ ΝΗΣΤΕΙΩΝ 
Ἐκ τοῦ κατὰ Μάρκον 

η΄ 34 – θ΄ 1 
Εἶπεν ὁ Κύριος· Ὅστις θέλει ὀπίσω 

μου ἀκολουθεῖν, ἀπαρνησάσθω 

ἑαυτὸν καὶ ἀράτω τὸν σταυρὸν αὐτοῦ, 

καὶ ἀκολουθείτω μοι. 35 ὃς γὰρ ἂν θέλῃ 

τὴν ψυχὴν αὐτοῦ σῶσαι, ἀπολέσει 

αὐτήν· ὃς δ' ἂν ἀπολέσῃ τὴν ἑαυτοῦ 

ψυχὴν ἕνεκεν ἐμοῦ καὶ τοῦ 

εὐαγγελίου, οὗτος σώσει αὐτήν. 36 τί 

γὰρ ὠφελήσει ἄνθρωπον ἐὰν κερδήσῃ 

τὸν κόσμον ὅλον, καὶ ζημιωθῇ τὴν 

ψυχὴν αὐτοῦ; 37 ἢ τί δώσει ἄνθρωπος 

ἀντάλλαγμα τῆς ψυχῆς αὐτοῦ; 38 ὃς 

γὰρ ἐὰν ἐπαισχυνθῇ με καὶ τοὺς 

ἐμοὺς λόγους ἐν τῇ γενεᾷ ταύτῃ τῇ 

μοιχαλίδι καὶ ἁμαρτωλῷ, καὶ ὁ υἱὸς 

τοῦ ἀνθρώπου ἐπαισχυνθήσεται 

αὐτὸν ὅταν ἔλθῃ ἐν τῇ δόξῃ τοῦ 

πατρὸς αὐτοῦ μετὰ τῶν ἀγγέλων τῶν 

ἁγίων. 1 Καὶ ἔλεγεν αὐτοῖς· Ἀμὴν λέγω 

ὑμῖν ὅτι εἰσί τινες ὧδε τῶν ἑστηκότων, 

οἵτινες οὐ μὴ γεύσωνται θανάτου ἕως 

ἂν ἴδωσι τὴν βασιλείαν τοῦ Θεοῦ 

ἐληλυθυῖαν ἐν δυνάμει.  
  

Τῼ ΣΑΒΒΑΤῼ ΤΗΣ Δ΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

ζ΄ 31 - 37 

Τῷ καιρῷ ἐκείνῳ, ἐξελθὼν ὁ Ἰησοῦς ἐκ 

τῶν ὁρίων Τύρου καὶ Σιδῶνος ἦλθε 

πρὸς τὴν θάλασσαν τῆς Γαλιλαίας 

ἀνὰ μέσον τῶν ὁρίων Δεκαπόλεως. 32 

καὶ φέρουσιν αὐτῷ κωφὸν μογιλάλον 

καὶ παρακαλοῦσιν αὐτὸν ἵνα ἐπιθῇ 

αὐτῷ τὴν χεῖρα. 33 καὶ ἀπολαβόμενος 

αὐτὸν ἀπὸ τοῦ ὄχλου κατ' ἰδίαν ἔβαλε 

τοὺς δακτύλους αὐτοῦ εἰς τὰ ὦτα 

αὐτοῦ, καὶ πτύσας ἥψατο τῆς γλώσσης 

αὐτοῦ, 34 καὶ ἀναβλέψας εἰς τὸν 

οὐρανὸν ἐστέναξε καὶ λέγει αὐτῷ· 

Ἐφφαθά, ὅ ἐστι διανοίχθητι. 35 καὶ 

εὐθέως διηνοίχθησαν αὐτοῦ αἱ ἀκοαί 

καὶ ἐλύθη ὁ δεσμὸς τῆς γλώσσης 

αὐτοῦ, καὶ ἐλάλει ὀρθῶς. 36 καὶ 

διεστείλατο αὐτοῖς ἵνα μηδενὶ εἴπωσιν· 

ὅσον δὲ αὐτὸς αὐτοῖς διεστέλλετο, 

μᾶλλον περισσότερον ἐκήρυσσον. 37 

καὶ ὑπερπερισσῶς ἐξεπλήσσοντο 

λέγοντες· Καλῶς πάντα πεποίηκε· καὶ 

τοὺς κωφοὺς ποιεῖ ἀκούειν καὶ τοὺς 

ἀλάλους λαλεῖν.  
  

Τῌ ΤΕΤΑΡΤῌ ΚΥΡΙΑΚῌ ΤΩΝ ΝΗΣΤΕΙΩΝ 
Ἐκ τοῦ κατὰ Μάρκον 

θ΄ 17 - 31 

Τῷ καιρῷ ἐκείνῳ, ἄνθρωπός τις 

προσῆλθε τῷ Ἰησοῦ γονυπετῶν αὐτῷ 

καὶ λέγων· Διδάσκαλε, ἤνεγκα τὸν 

υἱόν μου πρὸς σέ, ἔχοντα πνεῦμα 

ἄλαλον. 18 καὶ ὅπου ἂν αὐτὸν 

καταλάβῃ, ῥήσσει αὐτόν, καὶ ἀφρίζει 

καὶ τρίζει τοὺς ὀδόντας αὐτοῦ, καὶ 

ξηραίνεται· καὶ εἶπον τοῖς μαθηταῖς 

σου ἵνα αὐτὸ ἐκβάλωσι, καὶ οὐκ 

ἴσχυσαν. 19 ὁ δὲ ἀποκριθεὶς αὐτῷ 

λέγει· Ὦ γενεὰ ἄπιστος, ἕως πότε 

πρὸς ὑμᾶς ἔσομαι; ἕως πότε ἀνέξομαι 

ὑμῶν; φέρετε αὐτὸν πρός με. καὶ 

ἤνεγκαν αὐτὸν πρὸς αὐτόν. 20 καὶ ἰδὼν 

αὐτὸν εὐθέως τὸ πνεῦμα ἐσπάραξεν 

αὐτόν, καὶ πεσὼν ἐπὶ τῆς γῆς ἐκυλίετο 

ἀφρίζων. 21 καὶ ἐπηρώτησε τὸν πατέρα 

αὐτοῦ· Πόσος χρόνος ἐστὶν ὡς τοῦτο 

γέγονεν αὐτῷ; ὁ δὲ εἶπε· Παιδιόθεν. 22 

καὶ πολλάκις αὐτὸν καὶ εἰς πῦρ ἔβαλε 

καὶ εἰς ὕδατα, ἵνα ἀπολέσῃ αὐτόν· 

ἀλλ' εἴ τι δύνασαι, βοήθησον ἡμῖν 

σπλαγχνισθεὶς ἐφ' ἡμᾶς. 23 ὁ δὲ Ἰησοῦς 

εἶπεν αὐτῷ· Τὸ εἰ δύνασαι πιστεῦσαι, 

πάντα δυνατὰ τῷ πιστεύοντι. 24 καὶ 



 137 

εὐθέως κράξας ὁ πατὴρ τοῦ παιδίου 

μετὰ δακρύων ἔλεγε· Πιστεύω, Κύριε· 

βοήθει μου τῇ ἀπιστίᾳ. 25 ἰδὼν δὲ ὁ 

Ἰησοῦς ὅτι ἐπισυντρέχει ὄχλος 

ἐπετίμησε τῷ πνεύματι τῷ ἀκαθάρτῳ 

λέγων αὐτῷ· Τὸ πνεῦμα τὸ ἄλαλον καὶ 

κωφὸν, ἐγὼ σοι ἐπιτάσσω, ἔξελθε ἐξ 

αὐτοῦ καὶ μηκέτι εἰσέλθῃς εἰς αὐτόν. 26 

καὶ κράξαν καὶ πολλὰ σπαράξαν 

αὐτόν ἐξῆλθε, καὶ ἐγένετο ὡσεὶ 

νεκρός, ὥστε πολλοὺς λέγειν ὅτι 

ἀπέθανεν. 27 ὁ δὲ Ἰησοῦς κρατήσας 

αὐτὸν τῆς χειρὸς ἤγειρεν αὐτόν, καὶ 

ἀνέστη. 28 Καὶ εἰσελθόντα αὐτὸν εἰς 

οἶκον οἱ μαθηταὶ αὐτοῦ ἐπηρώτων 

αὐτόν κατ' ἰδίαν, ὅτι ἡμεῖς οὐκ 

ἠδυνήθημεν ἐκβαλεῖν αὐτό. 29 καὶ 

εἶπεν αὐτοῖς· Τοῦτο τὸ γένος ἐν οὐδενὶ 

δύναται ἐξελθεῖν εἰ μὴ ἐν προσευχῇ 

καὶ νηστείᾳ. 30 Καὶ ἐκεῖθεν ἐξελθόντες 

παρεπορεύοντο διὰ τῆς Γαλιλαίας, καὶ 

οὐκ ἤθελεν ἵνα τις γνῷ· 31 ἐδίδασκε 

γὰρ τοὺς μαθητὰς αὐτοῦ καὶ ἔλεγεν 

αὐτοῖς ὅτι Ὁ υἱὸς τοῦ ἀνθρώπου 

παραδίδοται εἰς χεῖρας ἀνθρώπων, καὶ 

ἀποκτενοῦσιν αὐτόν, καὶ ἀποκτανθεὶς 

τῇ τρίτῃ ἡμέρᾳ ἀναστήσεται.  
  

Τῼ ΣΑΒΒΑΤῼ ΤΗΣ Ε΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

η΄ 27 - 31 

Τῷ καιρῷ ἐκείνῳ, ἐξῆλθεν ὁ Ἰησοῦς 

καὶ οἱ μαθηταὶ αὐτοῦ εἰς τὰς κώμας 

Καισαρείας τῆς Φιλίππου· καὶ ἐν τῇ 

ὁδῷ ἐπηρώτα τοὺς μαθητὰς αὐτοῦ 

λέγων αὐτοῖς· Τίνα με λέγουσιν οἱ 

ἄνθρωποι εἶναι; 28 οἱ δὲ ἀπεκρίθησαν· 

Ἰωάννην τὸν βαπτιστήν, καὶ ἄλλοι 

Ἠλίαν, ἄλλοι δὲ ἕνα τῶν προφητῶν. 29 

καὶ αὐτὸς λέγει αὐτούς· Ὑμεῖς δὲ τίνα 

με λέγετε εἶναι; ἀποκριθεὶς δὲ ὁ 

Πέτρος λέγει αὐτῷ· Σὺ εἶ ὁ Χριστός. 30 

καὶ ἐπετίμησεν αὐτοῖς ἵνα μηδενὶ 

λέγωσι περὶ αὐτοῦ. 31 Καὶ ἤρξατο 

διδάσκειν αὐτοὺς ὅτι δεῖ τὸν υἱὸν τοῦ 

ἀνθρώπου πολλὰ παθεῖν, καὶ 

ἀποδοκιμασθῆναι ἀπὸ τῶν 

πρεσβυτέρων καὶ τῶν ἀρχιερέων καὶ 

τῶν γραμματέων, καὶ ἀποκτανθῆναι 

καὶ μετὰ τρεῖς ἡμέρας ἀναστῆναι.  
  

Τῌ ΠΕΜΠΤῌ ΚΥΡΙΑΚῌ ΤΩΝ ΝΗΣΤΕΙΩΝ 
Ἐκ τοῦ κατὰ Μάρκον 

ι΄ 32 - 45 

Τῷ καιρῷ ἐκείνῳ, παραλαμβάνει ὁ 

Ἰησοῦς τοὺς δώδεκα μαθητὰς αὐτοῦ 

ἤρξατο αὐτοῖς λέγειν τὰ μέλλοντα 

αὐτῷ συμβαίνειν, 33 ὅτι Ἰδοὺ 

ἀναβαίνομεν εἰς Ἱεροσόλυμα καὶ ὁ 

υἱὸς τοῦ ἀνθρώπου παραδοθήσεται 

τοῖς ἀρχιερεῦσι καὶ γραμματεῦσι, καὶ 

κατακρινοῦσιν αὐτὸν θανάτῳ καὶ 

παραδώσουσιν αὐτὸν τοῖς ἔθνεσι, 34 

καὶ ἐμπαίξουσιν αὐτῷ καὶ 

μαστιγώσουσιν αὐτὸν καὶ 

ἐμπτύσουσιν αὐτῷ καὶ ἀποκτενοῦσιν 

αὐτὸν, καὶ τῇ τρίτῃ ἡμέρᾳ 

ἀναστήσεται. 35 Καὶ προσπορεύονται 

αὐτῷ Ἰάκωβος καὶ Ἰωάννης υἱοὶ 

Ζεβεδαίου λέγοντες· Διδάσκαλε, 

θέλομεν ἵνα ὃ ἐὰν αἰτήσωμεν ποιήσῃς 

ἡμῖν. 36 ὁ δὲ εἶπεν αὐτοῖς· Τί θέλετε 

ποιῆσαί με ὑμῖν; 37 οἱ δὲ εἶπον αὐτῷ· 

Δὸς ἡμῖν ἵνα εἷς ἐκ δεξιῶν καὶ εἷς ἐξ 

εὐωνύμων σου καθίσωμεν ἐν τῇ δόξῃ 

σου. 38 ὁ δὲ Ἰησοῦς εἶπεν αὐτοῖς· Οὐκ 

οἴδατε τί αἰτεῖσθε. δύνασθε πιεῖν τὸ 

ποτήριον ὃ ἐγὼ πίνω, καὶ τὸ βάπτισμα 

ὃ ἐγὼ βαπτίζομαι βαπτισθῆναι; 39 οἱ δὲ 

εἶπον αὐτῷ· Δυνάμεθα. ὁ δὲ Ἰησοῦς 

εἶπεν αὐτοῖς· Τὸ μὲν ποτήριον ὃ ἐγὼ 

πίνω πίεσθε, καὶ τὸ βάπτισμα ὃ ἐγὼ 

βαπτίζομαι βαπτισθήσεσθε· 40 τὸ δὲ 

καθίσαι ἐκ δεξιῶν μου καὶ ἐξ 

εὐωνύμων οὐκ ἔστιν ἐμὸν δοῦναι, ἀλλ' 



 138 

οἷς ἡτοίμασται. 41 καὶ ἀκούσαντες οἱ 

δέκα ἤρξαντο ἀγανακτεῖν περὶ 

Ἰακώβου καὶ Ἰωάννου. 42 ὁ δὲ Ἰησοῦς 

προσκαλεσάμενος αὐτοὺς λέγει 

αὐτοῖς· Οἴδατε ὅτι οἱ δοκοῦντες ἄρχειν 

τῶν ἐθνῶν κατακυριεύουσιν αὐτῶν 

καὶ οἱ μεγάλοι αὐτῶν 

κατεξουσιάζουσιν αὐτῶν. 43 οὐχ οὕτω 

δὲ ἔσται ἐν ὑμῖν, ἀλλ' ὃς ἐὰν θέλῃ 

γενέσθαι μέγας ἐν ὑμῖν, ἔσται ὑμῶν 

διάκονος, 44 καὶ ὃς ἐὰν θέλῃ ὑμῶν 

γενέσθαι πρῶτος, ἔσται πάντων 

δοῦλος· 45 καὶ γὰρ ὁ υἱὸς τοῦ 

ἀνθρώπου οὐκ ἦλθε διακονηθῆναι, 

ἀλλὰ διακονῆσαι καὶ δοῦναι τὴν 

ψυχὴν αὐτοῦ λύτρον ἀντὶ πολλῶν.  
  

Τῼ ΣΑΒΒΑΤῼ ΤΟΥ ΑΓΙΟΥ ΚΑΙ ΔΙΚΑΙΟΥ 

ΛΑΖΑΡΟΥ 
Ἐκ τοῦ κατὰ Ἰωάννην 

ια΄ 1 - 45 

Τῷ καιρῷ ἐκείνῳ, ἦν τις ἀσθενῶν 

Λάζαρος ἀπὸ Βηθανίας, ἐκ τῆς κώμης 

Μαρίας καὶ Μάρθας τῆς ἀδελφῆς 

αὐτῆς. 2 ἦν δὲ Μαριὰμ ἡ ἀλείψασα τὸν 

Κύριον μύρῳ καὶ ἐκμάξασα τοὺς 

πόδας αὐτοῦ ταῖς θριξὶν αὐτῆς, ἧς ὁ 

ἀδελφὸς Λάζαρος ἠσθένει. 3 

ἀπέστειλαν οὖν αἱ ἀδελφαὶ πρὸς 

αὐτὸν λέγουσαι· Κύριε, ἴδε ὃν φιλεῖς 

ἀσθενεῖ. 4 ἀκούσας δὲ ὁ Ἰησοῦς εἶπεν· 

Αὕτη ἡ ἀσθένεια οὐκ ἔστι πρὸς 

θάνατον, ἀλλ' ὑπὲρ τῆς δόξης τοῦ 

Θεοῦ, ἵνα δοξασθῇ ὁ υἱὸς τοῦ Θεοῦ δι' 

αὐτῆς. 5 ἠγάπα δὲ ὁ Ἰησοῦς τὴν 

Μάρθαν καὶ τὴν ἀδελφὴν αὐτῆς καὶ 

τὸν Λάζαρον. 6 ὡς οὖν ἤκουσεν ὅτι 

ἀσθενεῖ, τότε μὲν ἔμεινεν ἐν ᾧ ἦν 

τόπῳ δύο ἡμέρας· 7 ἔπειτα μετὰ τοῦτο 

λέγει τοῖς μαθηταῖς· Ἄγωμεν εἰς τὴν 

Ἰουδαίαν πάλιν. 8 λέγουσιν αὐτῷ οἱ 

μαθηταί· Ραββί, νῦν ἐζήτουν σε 

λιθάσαι οἱ Ἰουδαῖοι, καὶ πάλιν ὑπάγεις 

ἐκεῖ; 9 ἀπεκρίθη Ἰησοῦς· Οὐχὶ δώδεκά 

εἰσιν ὧραι τῆς ἡμέρας; ἐάν τις 

περιπατῇ ἐν τῇ ἡμέρᾳ, οὐ προσκόπτει, 

ὅτι τὸ φῶς τοῦ κόσμου τούτου βλέπει· 
10 ἐὰν δέ τις περιπατῇ ἐν τῇ νυκτί, 

προσκόπτει, ὅτι τὸ φῶς οὐκ ἔστιν ἐν 

αὐτῷ. 11 ταῦτα εἶπε, καὶ μετὰ τοῦτο 

λέγει αὐτοῖς· Λάζαρος ὁ φίλος ἡμῶν 

κεκοίμηται· ἀλλὰ πορεύομαι ἵνα 

ἐξυπνήσω αὐτόν· 12 εἶπον οὖν οἱ 

μαθηταὶ αὐτοῦ· Κύριε, εἰ κεκοίμηται, 

σωθήσεται. 13 εἰρήκει δὲ ὁ Ἰησοῦς περὶ 

τοῦ θανάτου αὐτοῦ· ἐκεῖνοι δὲ ἔδοξαν 

ὅτι περὶ τῆς κοιμήσεως τοῦ ὕπνου 

λέγει. 14 τότε οὖν εἶπεν αὐτοῖς ὁ 

Ἰησοῦς παρρησίᾳ· Λάζαρος ἀπέθανε, 
15 καὶ χαίρω δι' ὑμᾶς, ἵνα πιστεύσητε, 

ὅτι οὐκ ἤμην ἐκεῖ· ἀλλ' ἄγωμεν πρὸς 

αὐτόν. 16 εἶπεν οὖν Θωμᾶς ὁ 

λεγόμενος Δίδυμος τοῖς συμμαθηταῖς· 

Ἄγωμεν καὶ ἡμεῖς ἵνα ἀποθάνωμεν 

μετ' αὐτοῦ. 17 Ἐλθὼν οὖν ὁ Ἰησοῦς 

εὗρεν αὐτὸν τέσσαρας ἡμέρας ἤδη 

ἔχοντα ἐν τῷ μνημείῳ. 18 ἦν δὲ ἡ 

Βηθανία ἐγγὺς τῶν Ἱεροσολύμων ὡς 

ἀπὸ σταδίων δεκαπέντε. 19 καὶ πολλοὶ 

ἐκ τῶν Ἰουδαίων ἐληλύθεισαν πρὸς 

τὰς περὶ Μάρθαν καὶ Μαρίαν ἵνα 

παραμυθήσωνται αὐτὰς περὶ τοῦ 

ἀδελφοῦ αὐτῶν. 20 ἡ οὖν Μάρθα ὡς 

ἤκουσεν ὅτι ὁ Ἰησοῦς ἔρχεται, 

ὑπήντησεν αὐτῷ· Μαρία δὲ ἐν τῷ οἴκῳ 

ἐκαθέζετο. 21 εἶπεν οὖν ἡ Μάρθα πρὸς 

τὸν Ἰησοῦν· Κύριε, εἰ ἦς ὧδε, ὁ 

ἀδελφός μου οὐκ ἂν ἐτεθνήκει. 22 ἀλλὰ 

καὶ νῦν οἶδα ὅτι ὅσα ἂν αἰτήσῃ τὸν 

Θεὸν, δώσει σοι ὁ Θεός. 23 λέγει αὐτῇ ὁ 

Ἰησοῦς· Ἀναστήσεται ὁ ἀδελφός σου. 24 

λέγει αὐτῷ Μάρθα· Οἶδα ὅτι 

ἀναστήσεται ἐν τῇ ἀναστάσει ἐν τῇ 

ἐσχάτῃ ἡμέρᾳ. 25 εἶπεν αὐτῇ ὁ Ἰησοῦς· 

Ἐγώ εἰμι ἡ ἀνάστασις καὶ ἡ ζωή. 26 ὁ 

πιστεύων εἰς ἐμὲ, κἂν ἀποθάνῃ, 



 139 

ζήσεται· καὶ πᾶς ὁ ζῶν καὶ πιστεύων 

εἰς ἐμὲ οὐ μὴ ἀποθάνῃ εἰς τὸν αἰῶνα. 

πιστεύεις τοῦτο; 27 λέγει αὐτῷ· Ναί, 

Κύριε, ἐγὼ πεπίστευκα ὅτι σὺ εἶ ὁ 

Χριστὸς ὁ υἱὸς τοῦ Θεοῦ ὁ εἰς τὸν 

κόσμον ἐρχόμενος. 28 καὶ ταῦτα 

εἰποῦσα ἀπῆλθε καὶ ἐφώνησε Μαρίαν 

τὴν ἀδελφὴν αὐτῆς λάθρᾳ εἰποῦσα· Ὁ 

διδάσκαλος πάρεστι καὶ φωνεῖ σε. 29 

ἐκείνη ὡς ἤκουσεν, ἐγείρεται ταχὺ καὶ 

ἔρχεται πρὸς αὐτόν. 30 οὔπω δὲ 

ἐληλύθει ὁ Ἰησοῦς εἰς τὴν κώμην, ἀλλ' 

ἦν ἐν τῷ τόπῳ ὅπου ὑπήντησεν αὐτῷ 

ἡ Μάρθα. 31 οἱ οὖν Ἰουδαῖοι οἱ ὄντες 

μετ' αὐτῆς ἐν τῇ οἰκίᾳ καὶ 

παραμυθούμενοι αὐτήν, ἰδόντες τὴν 

Μαρίαν ὅτι ταχέως ἀνέστη καὶ 

ἐξῆλθεν, ἠκολούθησαν αὐτῇ, 

λέγοντες ὅτι ὑπάγει εἰς τὸ μνημεῖον 

ἵνα κλαύσῃ ἐκεῖ. 32 ἡ οὖν Μαρία ὡς 

ἦλθεν ὅπου ἦν Ἰησοῦς, ἰδοῦσα αὐτὸν 

ἔπεσεν αὐτοῦ εἰς τοὺς πόδας λέγουσα 

αὐτῷ· Κύριε, εἰ ἦς ὧδε, οὐκ ἄν 

ἀπέθανέ μου ὁ ἀδελφός. 33 Ἰησοῦς οὖν 

ὡς εἶδεν αὐτὴν κλαίουσαν καὶ τοὺς 

συνελθόντας αὐτῇ Ἰουδαίους 

κλαίοντας, ἐνεβριμήσατο τῷ πνεύματι 

καὶ ἐτάραξεν ἑαυτόν, 34 καὶ εἶπε· Ποῦ 

τεθείκατε αὐτόν; 35 λέγουσιν αὐτῷ· 

Κύριε, ἔρχου καὶ ἴδε. ἐδάκρυσεν ὁ 

Ἰησοῦς. 36 ἔλεγον οὖν οἱ Ἰουδαῖοι· Ἴδε 

πῶς ἐφίλει αὐτόν· 37 τινὲς δὲ ἐξ αὐτῶν 

εἶπον· Οὐκ ἐδύνατο οὗτος, ὁ ἀνοίξας 

τοὺς ὀφθαλμοὺς τοῦ τυφλοῦ, ποιῆσαι 

ἵνα καὶ οὗτος μὴ ἀποθάνῃ; 38 Ἰησοῦς 

οὖν, πάλιν ἐμβριμώμενος ἐν ἑαυτῷ, 

ἔρχεται εἰς τὸ μνημεῖον· ἦν δὲ 

σπήλαιον, καὶ λίθος ἐπέκειτο ἐπ' 

αὐτῷ. 39 λέγει ὁ Ἰησοῦς· Ἄρατε τὸν 

λίθον. λέγει αὐτῷ ἡ ἀδελφὴ τοῦ 

τεθνηκότος Μάρθα· Κύριε, ἤδη ὄζει· 

τεταρταῖος γάρ ἐστι. 40 λέγει αὐτῇ ὁ 

Ἰησοῦς· Οὐκ εἶπόν σοι ὅτι ἐὰν 

πιστεύσῃς, ὄψει τὴν δόξαν τοῦ Θεοῦ; 41 

ἦραν οὖν τὸν λίθον οὗ ἦν ὁ τεθνηκὼς 

κείμενος. ὁ δὲ Ἰησοῦς ἦρε τοὺς 

ὀφθαλμοὺς ἄνω καὶ εἶπε· Πάτερ, 

εὐχαριστῶ σοι ὅτι ἤκουσάς μου. 42 ἐγὼ 

δὲ ᾔδειν ὅτι πάντοτέ μου ἀκούεις· 

ἀλλὰ διὰ τὸν ὄχλον τὸν περιεστῶτα 

εἶπον, ἵνα πιστεύσωσιν ὅτι σύ με 

ἀπέστειλας. 43 καὶ ταῦτα εἰπὼν φωνῇ 

μεγάλῃ ἐκραύγασε· Λάζαρε, δεῦρο 

ἔξω. 44 καὶ ἐξῆλθεν ὁ τεθνηκὼς 

δεδεμένος τοὺς πόδας καὶ τὰς χεῖρας 

κειρίαις καὶ ἡ ὄψις αὐτοῦ σουδαρίῳ 

περιεδέδετο. λέγει αὐτοῖς ὁ Ἰησοῦς· 

Λύσατε αὐτὸν καὶ ἄφετε ὑπάγειν. 45 

Πολλοὶ οὖν ἐκ τῶν Ἰουδαίων, οἱ 

ἐλθόντες πρὸς τὴν Μαρίαν καὶ 

θεασάμενοι ἃ ἐποίησεν ὁ Ἰησοῦς, 

ἐπίστευσαν εἰς αὐτόν.  
  

Τῌ ΚΥΡΙΑΚῌ ΤΩΝ ΒΑΙΩΝ 
Εἰς τὸν Ὄρθρον 

Ἐκ τοῦ κατὰ Ματθαῖον 
κα΄ 1 - 11, 15 - 17 

Τῷ καιρῷ ἐκείνῳ, ὅτε ἤγγισεν ὁ 

Ἰησοῦς εἰς Ἱεροσόλυμα καὶ ἦλθον εἰς 

Βηθσφαγῆ εἰς τὸ ὄρος τῶν ἐλαιῶν, 

τότε ὁ Ἰησοῦς ἀπέστειλε δύο μαθητὰς 
2 λέγων αὐτοῖς· Πορεύεθητε εἰς τὴν 

κώμην τὴν ἀπέναντι ὑμῶν, καὶ εὐθέως 

εὑρήσετε ὄνον δεδεμένην καὶ πῶλον 

μετ' αὐτῆς· λύσαντες ἀγάγετέ μοι. 3 

καὶ ἐάν τις ὑμῖν εἴπῃ τι, ἐρεῖτε ὅτι ὁ 

Κύριος αὐτῶν χρείαν ἔχει· εὐθέως δὲ 

ἀποστελεῖ αὐτούς. 4 Τοῦτο δὲ ὅλον 

γέγονεν ἵνα πληρωθῇ τὸ ῥηθὲν διὰ 

τοῦ προφήτου λέγοντος· 5 εἴπατε τῇ 

θυγατρὶ Σιών, ἰδοὺ ὁ βασιλεύς σου 

ἔρχεταί σοι, πραῢς καὶ ἐπιβεβηκὼς ἐπὶ 

ὄνον καὶ πῶλον υἱὸν ὑποζυγίου. 6 

πορευθέντες δὲ οἱ μαθηταὶ καὶ 

ποιήσαντες καθὼς προσέταξεν αὐτοῖς 

ὁ Ἰησοῦς, 7 ἤγαγον τὴν ὄνον καὶ τὸν 



 140 

πῶλον, καὶ ἐπέθηκαν ἐπάνω αὐτῶν τὰ 

ἱμάτια αὐτῶν, καὶ ἐπεκάθισεν ἐπάνω 

αὐτῶν. 8 ὁ δὲ πλεῖστος ὄχλος 

ἔστρωσαν ἑαυτῶν τὰ ἱμάτια ἐν τῇ ὁδῷ, 

ἄλλοι δὲ ἔκοπτον κλάδους ἀπὸ τῶν 

δένδρων καὶ ἐστρώννυον ἐν τῇ ὁδῷ. 9 

οἱ δὲ ὄχλοι οἱ προάγοντες (αὐτὸν) καὶ 

οἱ ἀκολουθοῦντες ἔκραζον λέγοντες· 

Ὡσαννὰ τῷ υἱῷ Δαυῒδ· εὐλογημένος ὁ 

ἐρχόμενος ἐν ὀνόματι Κυρίου· Ὡσαννὰ 

ἐν τοῖς ὑψίστοις. 10 καὶ εἰσελθόντος 

αὐτοῦ εἰς Ἱεροσόλυμα ἐσείσθη πᾶσα ἡ 

πόλις λέγουσα· Τίς ἐστιν οὗτος; 11 οἱ δὲ 

ὄχλοι ἔλεγον· Οὗτός ἐστιν Ἰησοῦς ὁ 

προφήτης ὁ ἀπὸ Ναζαρὲτ τῆς 

Γαλιλαίας. 15 ἰδόντες δὲ οἱ ἀρχιερεῖς 

καὶ οἱ γραμματεῖς τὰ θαυμάσια ἃ 

ἐποίησε καὶ τοὺς παῖδας κράζοντας ἐν 

τῷ ἱερῷ καὶ λέγοντας, ὡσαννὰ τῷ υἱῷ 

Δαυῒδ, ἠγανάκτησαν 16 καὶ εἶπον αὐτῷ· 

Ἀκούεις τί οὗτοι λέγουσιν; ὁ δὲ Ἰησοῦς 

λέγει αὐτοῖς· Ναί· οὐδέποτε ἀνέγνωτε 

ὅτι ἐκ στόματος νηπίων καὶ 

θηλαζόντων κατηρτίσω αἶνον; 17 καὶ 

καταλιπὼν αὐτοὺς ἐξῆλθεν ἔξω τῆς 

πόλεως εἰς Βηθανίαν καὶ ηὐλίσθη 

ἐκεῖ.  
  

Τῌ ΚΥΡΙΑΚῌ ΤΩΝ ΒΑΙΩΝ 
Εἰς τὴν Λειτουργίαν 

Ἐκ τοῦ κατὰ Ἰωάννην 
ιβ΄ 1 - 18 

Πρὸ ἓξ ἡμερῶν τοῦ πάσχα ἦλθεν ὁ 

Ἰησοῦς εἰς Βηθανίαν, ὅπου ἦν 

Λάζαρος ὁ τεθνηκώς, ὃν ἤγειρεν ἐκ 

νεκρῶν. 2 ἐποίησαν οὖν αὐτῷ δεῖπνον 

ἐκεῖ, καὶ ἡ Μάρθα διηκόνει· ὁ δὲ 

Λάζαρος εἷς ἦν ἐκ τῶν ἀνακειμένων 

σὺν αὐτῷ. 3 ἡ οὖν Μαρία, λαβοῦσα 

λίτραν μύρου νάρδου πιστικῆς 

πολυτίμου, ἤλειψε τοὺς πόδας τοῦ 

Ἰησοῦ καὶ ἐξέμαξε ταῖς θριξὶν αὐτῆς 

τοὺς πόδας αὐτοῦ· ἡ δὲ οἰκία 

ἐπληρώθη ἐκ τῆς ὀσμῆς τοῦ μύρου. 4 

λέγει οὖν εἷς ἐκ τῶν μαθητῶν αὐτοῦ, 

Ἰούδας Σίμωνος Ἰσκαριώτης, ὁ 

μέλλων αὐτὸν παραδιδόναι· 5 Διατί 

τοῦτο τὸ μύρον οὐκ ἐπράθη 

τριακοσίων δηναρίων καὶ ἐδόθη 

πτωχοῖς; 6 εἶπε δὲ τοῦτο οὐχ ὅτι περὶ 

τῶν πτωχῶν ἔμελεν αὐτῷ, ἀλλ' ὅτι 

κλέπτης ἦν, καὶ τὸ γλωσσόκομον εἶχε 

καὶ τὰ βαλλόμενα ἐβάσταζεν. 7 εἶπεν 

οὖν ὁ Ἰησοῦς· Ἄφες αὐτήν, εἰς τὴν 

ἡμέραν τοῦ ἐνταφιασμοῦ μου 

τετήρηκεν αὐτό. 8 τοὺς πτωχοὺς γὰρ 

πάντοτε ἔχετε μεθ' ἑαυτῶν, ἐμὲ δὲ οὐ 

πάντοτε ἔχετε. 9 Ἔγνω οὖν ὄχλος 

πολὺς ἐκ τῶν Ἰουδαίων ὅτι ἐκεῖ ἐστι, 

καὶ ἦλθον οὐ διὰ τὸν Ἰησοῦν μόνον, 

ἀλλ' ἵνα καὶ τὸν Λάζαρον ἴδωσιν ὃν 

ἤγειρεν ἐκ νεκρῶν. 10 ἐβουλεύσαντο δὲ 

οἱ ἀρχιερεῖς ἵνα καὶ τὸν Λάζαρον 

ἀποκτείνωσιν, 11 ὅτι πολλοὶ δι' αὐτὸν 

ὑπῆγον τῶν Ἰουδαίων καὶ ἐπίστευον 

εἰς τὸν Ἰησοῦν. 12 Τῇ ἐπαύριον ὁ ὄχλος 

πολὺς ὁ ἐλθὼν εἰς τὴν ἑορτήν, 

ἀκούσαντες ὅτι ἔρχεται Ἰησοῦς εἰς 

Ἱεροσόλυμα, 13 ἔλαβον τὰ βαΐα τῶν 

φοινίκων καὶ ἐξῆλθον εἰς ὑπάντησιν 

αὐτῷ, καὶ ἐκραύγαζον· Ὡσαννά· 

εὐλογημένος ὁ ἐρχόμενος ἐν ὀνόματι 

Κυρίου, ὁ βασιλεὺς τοῦ Ἰσραήλ. 14 

εὑρὼν δὲ ὁ Ἰησοῦς ὀνάριον ἐκάθισεν 

ἐπ' αὐτό, καθώς ἐστι γεγραμμένον· 15 

Μὴ φοβοῦ, θύγατερ Σιών· ἰδοὺ ὁ 

βασιλεύς σου ἔρχεται καθήμενος ἐπὶ 

πῶλον ὄνου. 16 Ταῦτα δὲ οὐκ ἔγνωσαν 

οἱ μαθηταὶ αὐτοῦ τὸ πρῶτον, ἀλλ' ὅτε 

ἐδοξάσθη ὁ Ἰησοῦς, τότε ἐμνήσθησαν 

ὅτι ταῦτα ἦν ἐπ' αὐτῷ γεγραμμένα, 

καὶ ταῦτα ἐποίησαν αὐτῷ. 17 

Ἐμαρτύρει οὖν ὁ ὄχλος ὁ ὢν μετ' 

αὐτοῦ ὅτε τὸν Λάζαρον ἐφώνησεν ἐκ 

τοῦ μνημείου καὶ ἤγειρεν αὐτὸν ἐκ 

νεκρῶν. 18 διὰ τοῦτο καὶ ὑπήντησεν 



 141 

αὐτῷ ὁ ὄχλος, ὅτι ἤκουσαν τοῦτο 

αὐτὸν πεποιηκέναι τὸ σημεῖον.  
 

ΕΥΑΓΓΕΛΙΑ ΤΗΣ ΜΕΓΑΛΗΣ ΕΒΔΟΜΑΔΟΣ 
Τῌ ΑΓΙᾼ ΚΑΙ ΜΕΓΑΛῌ ΔΕΥΤΕΡᾼ 

Εἰς τὸν Ὄρθρον 
Ἐκ τοῦ κατὰ Ματθαῖον 

κα΄ 18 - 43 

Τῷ καιρῷ ἐκείνῳ, ἐπανάγων ὁ Ἰησοῦς 

εἰς τὴν πόλιν ἐπείνασε· 19 καὶ ἰδὼν 

συκῆν μίαν ἐπὶ τῆς ὁδοῦ ἦλθεν ἐπ' 

αὐτήν, καὶ οὐδὲν εὗρεν ἐν αὐτῇ εἰ μὴ 

φύλλα μόνον, καὶ λέγει αὐτῇ· Μηκέτι 

ἐκ σοῦ καρπὸς γένηται εἰς τὸν αἰῶνα. 

καὶ ἐξηράνθη παραχρῆμα ἡ συκῆ. 20 

καὶ ἰδόντες οἱ μαθηταὶ ἐθαύμασαν 

λέγοντες· Πῶς παραχρῆμα ἐξηράνθη 

ἡ συκῆ; 21 ἀποκριθεὶς δὲ ὁ Ἰησοῦς εἶπεν 

αὐτοῖς· Ἀμὴν λέγω ὑμῖν, ἐὰν ἔχητε 

πίστιν καὶ μὴ διακριθῆτε, οὐ μόνον τὸ 

τῆς συκῆς ποιήσετε, ἀλλὰ κἂν τῷ ὄρει 

τούτῳ εἴπητε, ἂρθητι καὶ βλήθητι εἰς 

τὴν θάλασσαν, γενήσεται· 22 καὶ 

πάντα ὅσα ἐὰν αἰτήσητε ἐν τῇ 

προσευχῇ πιστεύοντες, λήψεσθε. 23 

Καὶ ἐλθόντι αὐτῷ εἰς τὸ ἱερὸν 

προσῆλθον αὐτῷ διδάσκοντι οἱ 

ἀρχιερεῖς καὶ οἱ πρεσβύτεροι τοῦ λαοῦ 

λέγοντες· Ἐν ποίᾳ ἐξουσίᾳ ταῦτα 

ποιεῖς; καὶ τίς σοι ἔδωκεν τὴν ἐξουσίαν 

ταύτην; 24 ἀποκριθεὶς δὲ ὁ Ἰησοῦς 

εἶπεν αὐτοῖς· Ἐρωτήσω ὑμᾶς κἀγὼ 

λόγον ἕνα, ὃν ἐὰν εἴπητέ μοι, κἀγὼ 

ὑμῖν ἐρῶ ἐν ποίᾳ ἐξουσίᾳ ταῦτα ποιῶ. 
25 τὸ βάπτισμα τὸ Ἰωάννου πόθεν ἦν, 

ἐξ οὐρανοῦ ἢ ἐξ ἀνθρώπων; οἱ δὲ 

διελογίζοντο παρ' ἑαυτοῖς λέγοντες· 

Ἐὰν εἴπωμεν, ἐξ οὐρανοῦ, ἐρεῖ ἡμῖν, 

διατὶ οὖν οὐκ ἐπιστεύσατε αὐτῷ· 26 ἐὰν 

δὲ εἴπωμεν, ἐξ ἀνθρώπων, φοβούμεθα 

τὸν ὄχλον, πάντες γὰρ ἔχουσι τὸν 

Ἰωάννην ὡς προφήτην. 27 καὶ 

ἀποκριθέντες τῷ Ἰησοῦ εἶπον· Οὐκ 

οἴδαμεν. ἔφη αὐτοῖς καὶ αὐτός· Οὐδὲ 

ἐγὼ λέγω ὑμῖν ἐν ποίᾳ ἐξουσίᾳ ταῦτα 

ποιῶ. 28 Τί δὲ ὑμῖν δοκεῖ; ἄνθρωπος τις 

εἶχε τέκνα δύο, καὶ προσελθὼν τῷ 

πρώτῳ εἶπεν· τέκνον, ὕπαγε σήμερον 

ἐργάζου ἐν τῷ ἀμπελῶνί μου. 29 ὁ δὲ 

ἀποκριθεὶς εἶπεν· οὐ θέλω· ὕστερον δὲ 

μεταμεληθεὶς ἀπῆλθε. 30 καὶ 

προσελθὼν τῷ δευτέρῳ εἶπεν 

ὡσαύτως. ὁ δὲ ἀποκριθεὶς εἶπεν· ἐγώ, 

κύριε· καὶ οὐκ ἀπῆλθε. 31 τίς ἐκ τῶν 

δύο ἐποίησε τὸ θέλημα τοῦ πατρός; 

λέγουσιν αὐτῷ· Ὁ πρῶτος. λέγει 

αὐτοῖς ὁ Ἰησοῦς· Ἀμὴν λέγω ὑμῖν ὅτι 

οἱ τελῶναι καὶ αἱ πόρναι προάγουσιν 

ὑμᾶς εἰς τὴν βασιλείαν τοῦ Θεοῦ. 32 

ἦλθε γὰρ πρὸς ὑμᾶς Ἰωάννης ἐν ὁδῷ 

δικαιοσύνης, καὶ οὐκ ἐπιστεύσατε 

αὐτῷ· οἱ δὲ τελῶναι καὶ αἱ πόρναι 

ἐπίστευσαν αὐτῷ· ὑμεῖς δὲ ἰδόντες 

οὐδὲ μετεμελήθητε ὕστερον τοῦ 

πιστεῦσαι αὐτῷ. 33 Ἄλλην παραβολὴν 

ἀκούσατε. ἄνθρωπος τις ἦν 

οἰκοδεσπότης, ὅστις ἐφύτευσεν 

ἀμπελῶνα καὶ φραγμὸν αὐτῷ 

περιέθηκε καὶ ὤρυξεν ἐν αὐτῷ ληνὸν 

καὶ ᾠκοδόμησεν πύργον, καὶ ἐξέδοτο 

αὐτὸν γεωργοῖς, καὶ ἀπεδήμησεν. 34 

ὅτε δὲ ἤγγισεν ὁ καιρὸς τῶν καρπῶν, 

ἀπέστειλε τοὺς δούλους αὐτοῦ πρὸς 

τοὺς γεωργοὺς λαβεῖν τοὺς καρποὺς 

αὐτοῦ. 35 καὶ λαβόντες οἱ γεωργοὶ τοὺς 

δούλους αὐτοῦ ὃν μὲν ἔδειραν, ὃν δὲ 

ἀπέκτειναν, ὃν δὲ ἐλιθοβόλησαν. 36 

πάλιν ἀπέστειλεν ἄλλους δούλους 

πλείονας τῶν πρώτων, καὶ ἐποίησαν 

αὐτοῖς ὡσαύτως. 37 ὕστερον δὲ 

ἀπέστειλε πρὸς αὐτοὺς τὸν υἱὸν αὐτοῦ 

λέγων· ἐντραπήσονται τὸν υἱόν μου. 38 

οἱ δὲ γεωργοὶ ἰδόντες τὸν υἱὸν εἶπον ἐν 

ἑαυτοῖς· οὗτός ἐστιν ὁ κληρονόμος· 

δεῦτε ἀποκτείνωμεν αὐτὸν καὶ 

κατάσχωμεν τὴν κληρονομίαν αὐτοῦ. 
39 καὶ λαβόντες αὐτὸν ἐξέβαλον ἔξω 



 142 

τοῦ ἀμπελῶνος καὶ ἀπέκτειναν. 40 

ὅταν οὖν ἔλθῃ ὁ κύριος τοῦ 

ἀμπελῶνος, τί ποιήσει τοῖς γεωργοῖς 

ἐκείνοις; 41 λέγουσιν αὐτῷ· Κακοὺς 

κακῶς ἀπολέσει αὐτούς, καὶ τὸν 

ἀμπελῶνα ἐκδώσεται ἄλλοις 

γεωργοῖς, οἵτινες ἀποδώσουσιν αὐτῷ 

τοὺς καρποὺς ἐν τοῖς καιροῖς αὐτῶν. 42 

λέγει αὐτοῖς ὁ Ἰησοῦς· Οὐδέποτε 

ἀνέγνωτε ἐν ταῖς γραφαῖς, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας· 

παρὰ Κυρίου ἐγένετο αὕτη, καὶ ἔστι 

θαυμαστὴ ἐν ὀφθαλμοῖς ἡμῶν; 43 διὰ 

τοῦτο λέγω ὑμῖν ὅτι ἀρθήσεται ἀφ' 

ὑμῶν ἡ βασιλεία τοῦ Θεοῦ καὶ 

δοθήσεται ἔθνει ποιοῦντι τοὺς 

καρποὺς αὐτῆς.  
  

Τῌ ΑΓΙᾼ ΚΑΙ ΜΕΓΑΛῌ ΔΕΥΤΕΡᾼ 
Εἰς τὴν Λειτουργίαν 

Ἐκ τοῦ κατὰ Ματθαῖον 
κδ΄ 3 - 35 

Τῷ καιρῷ ἐκείνῳ, καθημένου τοῦ 

Ἰησοῦ ἐπὶ τοῦ ὄρους τῶν ἐλαιῶν 

προσῆλθον αὐτῷ οἱ μαθηταὶ κατ' ἰδίαν 

λέγοντες· Εἰπὲ ἡμῖν πότε ταῦτα ἔσται, 

καὶ τί τὸ σημεῖον τῆς σῆς παρουσίας 

καὶ τῆς συντελείας τοῦ αἰῶνος; 4 καὶ 

ἀποκριθεὶς ὁ Ἰησοῦς εἶπεν αὐτοῖς· 

Βλέπετε μή τις ὑμᾶς πλανήσῃ. 5 

πολλοὶ γὰρ ἐλεύσονται ἐπὶ τῷ ὀνόματί 

μου λέγοντες, ἐγώ εἰμι ὁ Χριστός, καὶ 

πολλοὺς πλανήσουσι. 6 μελλήσετε δὲ 

ἀκούειν πολέμους καὶ ἀκοὰς 

πολέμων· ὁρᾶτε, μὴ θροεῖσθε· δεῖ γὰρ 

πάντα γενέσθαι, ἀλλ' οὔπω ἐστὶ τὸ 

τέλος. 7 ἐγερθήσεται γὰρ ἔθνος ἐπὶ 

ἔθνος καὶ βασιλεία ἐπὶ βασιλείαν, καὶ 

ἔσονται λιμοὶ καὶ σεισμοὶ κατὰ 

τόπους· 8 πάντα δὲ ταῦτα ἀρχὴ 

ὠδίνων. 9 τότε παραδώσουσιν ὑμᾶς εἰς 

θλῖψιν καὶ ἀποκτενοῦσιν ὑμᾶς, καὶ 

ἔσεσθε μισούμενοι ὑπὸ πάντων τῶν 

ἐθνῶν διὰ τὸ ὄνομά μου. 10 καὶ τότε 

σκανδαλισθήσονται πολλοὶ καὶ 

ἀλλήλους παραδώσουσι καὶ 

μισήσουσιν ἀλλήλους. 11 καὶ πολλοὶ 

ψευδοπροφῆται ἐγερθήσονται καὶ 

πλανήσουσι πολλούς, 12 καὶ διὰ τὸ 

πληθυνθῆναι τὴν ἀνομίαν ψυγήσεται 

ἡ ἀγάπη τῶν πολλῶν. 13 ὁ δὲ 

ὑπομείνας εἰς τέλος, οὗτος σωθήσεται. 
14 καὶ κηρυχθήσεται τοῦτο τὸ 

εὐαγγέλιον τῆς βασιλείας ἐν ὅλῃ τῇ 

οἰκουμένῃ εἰς μαρτύριον πᾶσιν τοῖς 

ἔθνεσι, καὶ τότε ἥξει τὸ τέλος. 15 Ὅταν 

οὖν ἴδητε τὸ βδέλυγμα τῆς ἐρημώσεως 

τὸ ῥηθὲν διὰ Δανιὴλ τοῦ προφήτου 

ἑστὼς ἐν τόπῳ ἁγίῳ - ὁ ἀναγινώσκων 

νοείτω - 16 τότε οἱ ἐν τῇ Ἰουδαίᾳ 

φευγέτωσαν ἐπὶ τὰ ὄρη, 17 ὁ ἐπὶ τοῦ 

δώματος μὴ καταβαινέτω ἆραι τὰ ἐκ 

τῆς οἰκίας αὐτοῦ, 18 καὶ ὁ ἐν τῷ ἀγρῷ 

μὴ ἐπιστρεψάτω ὀπίσω ἆραι τὰ ἱμάτια 

αὐτοῦ. 19 οὐαὶ δὲ ταῖς ἐν γαστρὶ 

ἐχούσαις καὶ ταῖς θηλαζούσαις ἐν 

ἐκείναις ταῖς ἡμέραις. 20 προσεύχεσθε 

δὲ ἵνα μὴ γένηται ἡ φυγὴ ὑμῶν 

χειμῶνος μηδὲ σαββάτῳ. 21 ἔσται γὰρ 

τότε θλῖψις μεγάλη, οἵα οὐ γέγονεν 

ἀπ' ἀρχῆς κόσμου ἕως τοῦ νῦν οὐδ' οὐ 

μὴ γένηται. 22 καὶ εἰ μὴ ἐκολοβώθησαν 

αἱ ἡμέραι ἐκεῖναι, οὐκ ἂν ἐσώθη πᾶσα 

σάρξ· διὰ δὲ τοὺς ἐκλεκτοὺς 

κολοβωθήσονται αἱ ἡμέραι ἐκεῖναι. 23 

τότε ἐάν τις ὑμῖν εἴπῃ, ἰδοὺ ὧδε ὁ 

Χριστός ἤ ὧδε, μὴ πιστεύσητε· 24 

ἐγερθήσονται γὰρ ψευδόχριστοι καὶ 

ψευδοπροφῆται καὶ δώσουσι σημεῖα 

μεγάλα καὶ τέρατα, ὥστε πλανῆσαι, εἰ 

δυνατόν, καὶ τοὺς ἐκλεκτούς. 25 ἰδοὺ 

προείρηκα ὑμῖν. 26 ἐὰν οὖν εἴπωσιν 

ὑμῖν, ἰδοὺ ἐν τῇ ἐρήμῳ ἐστί, μὴ 

ἐξέλθητε, ἰδοὺ ἐν τοῖς ταμείοις, μὴ 

πιστεύσητε· 27 ὥσπερ γὰρ ἡ ἀστραπὴ 



 143 

ἐξέρχεται ἀπὸ ἀνατολῶν καὶ φαίνεται 

ἕως δυσμῶν, οὕτως ἔσται καὶ ἡ 

παρουσία τοῦ υἱοῦ τοῦ ἀνθρώπου· 28 

ὅπου γὰρ ἐὰν ᾖ τὸ πτῶμα, ἐκεῖ 

συναχθήσονται οἱ ἀετοί. 29 Εὐθέως δὲ 

μετὰ τὴν θλῖψιν τῶν ἡμερῶν ἐκείνων 

ὁ ἥλιος σκοτισθήσεται καὶ ἡ σελήνη 

οὐ δώσει τὸ φέγγος αὐτῆς, καὶ οἱ 

ἀστέρες πεσοῦνται ἀπὸ τοῦ οὐρανοῦ, 

καὶ αἱ δυνάμεις τῶν οὐρανῶν 

σαλευθήσονται. 30 καὶ τότε φανήσεται 

τὸ σημεῖον τοῦ υἱοῦ τοῦ ἀνθρώπου ἐν 

τῷ οὐρανῷ, καὶ τότε κόψονται πᾶσαι 

αἱ φυλαὶ τῆς γῆς καὶ ὄψονται τὸν υἱὸν 

τοῦ ἀνθρώπου ἐρχόμενον ἐπὶ τῶν 

νεφελῶν τοῦ οὐρανοῦ μετὰ δυνάμεως 

καὶ δόξης πολλῆς. 31 καὶ ἀποστελεῖ 

τοὺς ἀγγέλους αὐτοῦ μετὰ σάλπιγγος 

φωνῆς μεγάλης, καὶ ἐπισυνάξουσι 

τοὺς ἐκλεκτοὺς αὐτοῦ ἐκ τῶν 

τεσσάρων ἀνέμων ἀπ' ἄκρων 

οὐρανῶν ἕως ἄκρων αὐτῶν. 32 Ἀπὸ δὲ 

τῆς συκῆς μάθετε τὴν παραβολήν. 

ὅταν ἤδη ὁ κλάδος αὐτῆς γένηται 

ἁπαλὸς καὶ τὰ φύλλα ἐκφύῃ, 

γινώσκετε ὅτι ἐγγὺς τὸ θέρος· 33 οὕτω 

καὶ ὑμεῖς ὅταν ἴδητε ταῦτα πάντα, 

γινώσκετε ὅτι ἐγγύς ἐστιν ἐπὶ θύραις. 
34 ἀμὴν λέγω ὑμῖν, οὐ μὴ παρέλθῃ ἡ 

γενεὰ αὕτη ἕως ἂν πάντα ταῦτα 

γένηται. 35 ὁ οὐρανὸς καὶ ἡ γῆ 

παρελεύσονται, οἱ δὲ λόγοι μου οὐ μὴ 

παρέλθωσι.  
  

Τῌ ΑΓΙᾼ ΚΑΙ ΜΕΓΑΛῌ ΤΡΙΤῌ 
Εἰς τὸν Ὄρθρον 

Ἐκ τοῦ κατὰ Ματθαῖον 
κβ΄ 15 - κγ΄ 39 

Τῷ καιρῷ ἐκείνῳ, συμβούλιον ἔλαβον 

οἱ Φαρισαῖοι κατὰ τοῦ Ἰησοῦ, ὅπως 

αὐτὸν παγιδεύσωσιν ἐν λόγῳ. 16 καὶ 

ἀποστέλλουσιν αὐτῷ τοὺς μαθητὰς 

αὐτῶν μετὰ τῶν Ἡρῳδιανῶν 

λέγοντες· Διδάσκαλε, οἴδαμεν ὅτι 

ἀληθὴς εἶ καὶ τὴν ὁδὸν τοῦ Θεοῦ ἐν 

ἀληθείᾳ διδάσκεις, καὶ οὐ μέλει σοι 

περὶ οὐδενός· οὐ γὰρ βλέπεις εἰς 

πρόσωπον ἀνθρώπου· 17 εἰπὲ οὖν ἡμῖν, 

τί σοι δοκεῖ; ἔξεστι δοῦναι κῆνσον 

Καίσαρι ἢ οὔ· 18 γνοὺς δὲ ὁ Ἰησοῦς τὴν 

πονηρίαν αὐτῶν εἶπε· Τί με πειράζετε, 

ὑποκριταί; 19 ἐπιδείξατέ μοι τὸ 

νόμισμα τοῦ κήνσου. οἱ δὲ 

προσήνεγκαν αὐτῷ δηνάριον. 20 καὶ 

λέγει αὐτοῖς· Τίνος ἡ εἰκὼν αὕτη καὶ ἡ 

ἐπιγραφή; 21 λέγουσιν αὐτῷ· Καίσαρος· 

τότε λέγει αὐτοῖς· Ἀπόδοτε οὖν τὰ 

Καίσαρος Καίσαρι καὶ τὰ τοῦ Θεοῦ τῷ 

Θεῷ. 22 καὶ ἀκούσαντες ἐθαύμασαν, 

καὶ ἀφέντες αὐτὸν ἀπῆλθον. 23 Ἐν 

ἐκείνῃ τῇ ἡμέρᾳ προσῆλθον αὐτῷ 

Σαδδουκαῖοι, οἱ λέγοντες μὴ εἶναι 

ἀνάστασιν, καὶ ἐπηρώτησαν αὐτὸν 24 

λέγοντες· Διδάσκαλε, Μωσῆς εἶπεν, 

ἐάν τις ἀποθάνῃ μὴ ἔχων τέκνα, 

ἐπιγαμβρεύσει ὁ ἀδελφὸς αὐτοῦ τὴν 

γυναῖκα αὐτοῦ καὶ ἀναστήσει σπέρμα 

τῷ ἀδελφῷ αὐτοῦ. 25 ἦσαν δὲ παρ' ἡμῖν 

ἑπτὰ ἀδελφοί· καὶ ὁ πρῶτος γαμήσας 

ἐτελεύτησε, καὶ μὴ ἔχων σπέρμα 

ἀφῆκε τὴν γυναῖκα αὐτοῦ τῷ ἀδελφῷ 

αὐτοῦ· 26 ὁμοίως καὶ ὁ δεύτερος καὶ ὁ 

τρίτος, ἕως τῶν ἑπτά. 27 ὕστερον δὲ 

πάντων ἀπέθανε καὶ ἡ γυνή. 28 ἐν τῇ 

οὖν ἀναστάσει τίνος τῶν ἑπτὰ ἔσται ἡ 

γυνή; πάντες γὰρ ἔσχον αὐτήν. 29 

ἀποκριθεὶς δὲ ὁ Ἰησοῦς εἶπεν αὐτοῖς· 

Πλανᾶσθε μὴ εἰδότες τὰς γραφὰς 

μηδὲ τὴν δύναμιν τοῦ Θεοῦ· 30 ἐν γὰρ 

τῇ ἀναστάσει οὔτε γαμοῦσιν οὔτε 

ἐκγαμίζονται, ἀλλ' ὡς ἄγγελοι Θεοῦ 

ἐν οὐρανῷ εἰσι. 31 περὶ δὲ τῆς 

ἀναστάσεως τῶν νεκρῶν οὐκ 

ἀνέγνωτε τὸ ῥηθὲν ὑμῖν ὑπὸ τοῦ Θεοῦ 

λέγοντος, 32 ἐγώ εἰμι ὁ Θεὸς Ἀβραὰμ 

καὶ ὁ Θεὸς Ἰσαὰκ καὶ ὁ Θεὸς Ἰακώβ; 



 144 

οὐκ ἔστιν ὁ Θεὸς Θεὸς νεκρῶν, ἀλλὰ 

ζώντων. 33 καὶ ἀκούσαντες οἱ ὄχλοι 

ἐξεπλήσσοντο ἐπὶ τῇ διδαχῇ αὐτοῦ. 34 

Οἱ δὲ Φαρισαῖοι ἀκούσαντες ὅτι 

ἐφίμωσε τοὺς Σαδδουκαίους, 

συνήχθησαν ἐπὶ τὸ αὐτό, 35 καὶ 

ἐπηρώτησεν εἷς ἐξ αὐτῶν, νομικὸς, 

πειράζων αὐτόν καὶ λέγων· 36 

Διδάσκαλε, ποία ἐντολὴ μεγάλη ἐν τῷ 

νόμῳ; 37 ὁ δὲ Ἰησοῦς ἔφη αὐτῷ· 

Ἀγαπήσεις Κύριον τὸν Θεόν σου ἐν 

ὅλῃ τῇ καρδίᾳ σου καὶ ἐν ὅλῃ τῇ ψυχῇ 

σου καὶ ἐν ὅλῃ τῇ διανοίᾳ σου· 38 αὕτη 

ἐστὶ πρώτη καὶ μεγάλη ἐντολή. 39 

δευτέρα δὲ ὁμοία αὐτῇ· ἀγαπήσεις τὸν 

πλησίον σου ὡς σεαυτόν. 40 ἐν ταύταις 

ταῖς δυσὶν ἐντολαῖς ὅλος ὁ νόμος καὶ 

οἱ προφῆται κρέμανται. 41 

Συνηγμένων δὲ τῶν Φαρισαίων 

ἐπηρώτησεν αὐτοὺς ὁ Ἰησοῦς 42 λέγων· 

Τί ὑμῖν δοκεῖ περὶ τοῦ Χριστοῦ; τίνος 

υἱός ἐστι; λέγουσιν αὐτῷ· Τοῦ Δαυῒδ. 43 

λέγει αὐτοῖς· Πῶς οὖν Δαυῒδ ἐν 

Πνεύματι Κύριον καλεῖ αὐτὸν λέγων, 
44 εἶπεν ὁ Κύριος τῷ Κυρίῳ μου, κάθου 

ἐκ δεξιῶν μου ἕως ἂν θῶ τοὺς ἐχθρούς 

σου ὑποπόδιον τῶν ποδῶν σου; 45 εἰ 

οὖν Δαυῒδ καλεῖ αὐτὸν Κύριον, πῶς 

υἱὸς αὐτοῦ ἐστι; 46 καὶ οὐδεὶς ἐδύνατο 

αὐτῷ ἀποκριθῆναι λόγον, οὐδὲ 

ἐτόλμησέ τις ἀπ' ἐκείνης τῆς ἡμέρας 

ἐπερωτῆσαι αὐτὸν οὐκέτι. 1 Τότε ὁ 

Ἰησοῦς ἐλάλησε τοῖς ὄχλοις καὶ τοῖς 

μαθηταῖς αὐτοῦ 2 λέγων· Ἐπὶ τῆς 

Μωσέως καθέδρας ἐκάθισαν οἱ 

γραμματεῖς καὶ οἱ Φαρισαῖοι. 3 πάντα 

οὖν ὅσα ἐὰν εἴπωσιν ὑμῖν τηρεῖν, 

τηρεῖτε καὶ ποιεῖτε, κατὰ δὲ τὰ ἔργα 

αὐτῶν μὴ ποιεῖτε· λέγουσι γὰρ, καὶ οὐ 

ποιοῦσι. 4 δεσμεύουσιν γὰρ φορτία 

βαρέα καὶ ἐπιτιθέασιν ἐπὶ τοὺς ὤμους 

τῶν ἀνθρώπων, τῷ δὲ δακτύλῳ αὐτῶν 

οὐ θέλουσι κινῆσαι αὐτά. 5 πάντα δὲ 

τὰ ἔργα αὐτῶν ποιοῦσι πρὸς τὸ 

θεαθῆναι τοῖς ἀνθρώποις, πλατύνουσι 

γὰρ τὰ φυλακτήρια αὐτῶν καὶ 

μεγαλύνουσι τὰ κράσπεδα τῶν 

ἰματίων αὐτῶν, 6 φιλοῦσι δὲ τὴν 

πρωτοκλισίαν ἐν τοῖς δείπνοις καὶ τὰς 

πρωτοκαθεδρίας ἐν ταῖς συναγωγαῖς 7 

καὶ τοὺς ἀσπασμοὺς ἐν ταῖς ἀγοραῖς 

καὶ καλεῖσθαι ὑπὸ τῶν ἀνθρώπων, 

ῥαββὶ ῥαββί. 8 ὑμεῖς δὲ μὴ κληθῆτε 

ῥαββί· εἷς γάρ ὑμῶν ἐστιν ὁ 

διδάσκαλος, ὁ Χριστός· πάντες δὲ 

ὑμεῖς ἀδελφοί ἐστε. 9 καὶ πατέρα μὴ 

καλέσητε ὑμῶν ἐπὶ τῆς γῆς· εἷς γάρ 

ἐστιν ὁ πατὴρ ὑμῶν, ὁ ἐν τοῖς 

οὐρανοῖς. 10 μηδὲ κληθῆτε καθηγηταί· 

εἷς γάρ ὑμῶν ἐστιν ὁ καθηγητὴς, ὁ 

Χριστός. 11 ὁ δὲ μείζων ὑμῶν ἔσται 

ὑμῶν διάκονος. 12 ὅστις δὲ ὑψώσει 

ἑαυτὸν ταπεινωθήσεται, καὶ ὅστις 

ταπεινώσει ἑαυτὸν ὑψωθήσεται. 13 

Οὐαὶ δὲ ὑμῖν, γραμματεῖς καὶ 

Φαρισαῖοι ὑποκριταί, ὅτι κατεσθίετε 

τὰς οἰκίας τῶν χηρῶν καὶ προφάσει 

μακρὰ προσευχόμενοι· διὰ τοῦτο 

λήψεσθε περισσότερον κρίμα. 14 Οὐαὶ 

ὑμῖν, γραμματεῖς καὶ Φαρισαῖοι 

ὑποκριταί, ὅτι κλείετε τὴν βασιλείαν 

τῶν οὐρανῶν ἔμπροσθεν τῶν 

ἀνθρώπων· ὑμεῖς γὰρ οὐκ εἰσέρχεσθε, 

οὐδὲ τοὺς εἰσερχομένους ἀφίετε 

εἰσελθεῖν. 15 Οὐαὶ ὑμῖν, γραμματεῖς 

καὶ Φαρισαῖοι ὑποκριταί, ὅτι 

περιάγετε τὴν θάλασσαν καὶ τὴν 

ξηρὰν ποιῆσαι ἕνα προσήλυτον, καὶ 

ὅταν γένηται, ποιεῖτε αὐτὸν υἱὸν 

γεέννης διπλότερον ὑμῶν. 16 Οὐαὶ 

ὑμῖν, ὁδηγοὶ τυφλοὶ, οἱ λέγοντες· ὃς ἂν 

ὀμόσῃ ἐν τῷ ναῷ, οὐδέν ἐστιν, ὃς δ' ἂν 

ὀμόσῃ ἐν τῷ χρυσῷ τοῦ ναοῦ ὀφείλει. 
17 μωροὶ καὶ τυφλοί! τίς γὰρ μείζων 

ἐστίν, ὁ χρυσὸς ἢ ὁ ναὸς ὁ ἁγιάζων 

τὸν χρυσόν; 18 καί· ὃς ἂν ὀμόσῃ ἐν τῷ 



 145 

θυσιαστηρίῳ, οὐδέν ἐστιν, ὃς δ' ἂν 

ὀμόσῃ ἐν τῷ δώρῳ τῷ ἐπάνω αὐτοῦ, 

ὀφείλει. 19 μωροὶ καὶ τυφλοί! τί γὰρ 

μεῖζον, τὸ δῶρον ἢ τὸ θυσιαστήριον τὸ 

ἁγιάζον τὸ δῶρον; 20 ὁ οὖν ὀμόσας ἐν 

τῷ θυσιαστηρίῳ ὀμνύει ἐν αὐτῷ καὶ ἐν 

πᾶσι τοῖς ἐπάνω αὐτοῦ· 21 καὶ ὁ 

ὀμόσας ἐν τῷ ναῷ ὀμνύει ἐν αὐτῷ καὶ 

ἐν τῷ κατοικήσαντι αὐτόν· 22 καὶ ὁ 

ὀμόσας ἐν τῷ οὐρανῷ ὀμνύει ἐν τῷ 

θρόνῳ τοῦ Θεοῦ καὶ ἐν τῷ καθημένῳ 

ἐπάνω αὐτοῦ. 23 Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι ἀποδεκατοῦτε τὸ ἡδύοσμον καὶ τὸ 

ἄνηθον καὶ τὸ κύμινον, καὶ ἀφήκατε 

τὰ βαρύτερα τοῦ νόμου, τὴν κρίσιν καὶ 

τὸν ἔλεον καὶ τὴν πίστιν· ταῦτα δὲ ἔδει 

ποιῆσαι κἀκεῖνα μὴ ἀφιέναι. 24 ὁδηγοὶ 

τυφλοί, οἱ διυλίζοντες τὸν κώνωπα, 

τὴν δὲ κάμηλον καταπίνοντες! 25 Οὐαὶ 

ὑμῖν, γραμματεῖς καὶ Φαρισαῖοι 

ὑποκριταί, ὅτι καθαρίζετε τὸ ἔξωθεν 

τοῦ ποτηρίου καὶ τῆς παροψίδος, 

ἔσωθεν δὲ γέμουσιν ἐξ ἁρπαγῆς καὶ 

ἀδικίας. 26 Φαρισαῖε τυφλέ, καθάρισον 

πρῶτον τὸ ἐντὸς τοῦ ποτηρίου καὶ τῆς 

παροψίδος, ἵνα γένηται καὶ τὸ ἐκτὸς 

αὐτῶν καθαρόν. 27 Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι παρομοιάζετε τάφοις 

κεκονιαμένοις, οἵτινες ἔξωθεν μὲν 

φαίνονται ὡραῖοι, ἔσωθεν δὲ γέμουσιν 

ὀστέων νεκρῶν καὶ πάσης 

ἀκαθαρσίας. 28 οὕτω καὶ ὑμεῖς ἔξωθεν 

μὲν φαίνεσθε τοῖς ἀνθρώποις δίκαιοι, 

ἔσωθεν δέ μεστοὶ ἐστε ὑποκρίσεως καὶ 

ἀνομίας. 29 Οὐαὶ ὑμῖν, γραμματεῖς καὶ 

Φαρισαῖοι ὑποκριταί, ὅτι οἰκοδομεῖτε 

τοὺς τάφους τῶν προφητῶν καὶ 

κοσμεῖτε τὰ μνημεῖα τῶν δικαίων, 30 

καὶ λέγετε· εἰ ἦμεν ἐν ταῖς ἡμέραις 

τῶν πατέρων ἡμῶν, οὐκ ἂν ἦμεν 

κοινωνοὶ αὐτῶν ἐν τῷ αἵματι τῶν 

προφητῶν. 31 ὥστε μαρτυρεῖτε ἑαυτοῖς 

ὅτι υἱοί ἐστε τῶν φονευσάντων τοὺς 

προφήτας. 32 καὶ ὑμεῖς πληρώσατε τὸ 

μέτρον τῶν πατέρων ὑμῶν. 33 ὄφεις, 

γεννήματα ἐχιδνῶν! πῶς φύγητε ἀπὸ 

τῆς κρίσεως τῆς γεέννης; 34 διὰ τοῦτο 

ἰδοὺ ἐγὼ ἀποστέλλω πρὸς ὑμᾶς 

προφήτας καὶ σοφοὺς καὶ γραμματεῖς, 

καὶ ἐξ αὐτῶν ἀποκτενεῖτε καὶ 

σταυρώσετε, καὶ ἐξ αὐτῶν 

μαστιγώσετε ἐν ταῖς συναγωγαῖς 

ὑμῶν καὶ διώξετε ἀπὸ πόλεως εἰς 

πόλιν, 35 ὅπως ἔλθῃ ἐφ' ὑμᾶς πᾶν αἷμα 

δίκαιον ἐκχυνόμενον ἐπὶ τῆς γῆς ἀπὸ 

τοῦ αἵματος Ἄβελ τοῦ δικαίου ἕως τοῦ 

αἵματος Ζαχαρίου υἱοῦ Βαραχίου, ὃν 

ἐφονεύσατε μεταξὺ τοῦ ναοῦ καὶ τοῦ 

θυσιαστηρίου. 36 ἀμὴν λέγω ὑμῖν ὅτι 

ἥξει ταῦτα πάντα ἐπὶ τὴν γενεὰν 

ταύτην. 37 Ἱερουσαλὴμ Ἱερουσαλήμ, ἡ 

ἀποκτέννουσα τοὺς προφήτας καὶ 

λιθοβολοῦσα τοὺς ἀπεσταλμένους 

πρὸς αὐτήν! ποσάκις ἠθέλησα 

ἐπισυναγαγεῖν τὰ τέκνα σου ὃν 

τρόπον ὄρνις ἐπισυνάγει τὰ νοσσία 

ἑαυτῆς ὑπὸ τὰς πτέρυγας, καὶ οὐκ 

ἠθελήσατε. 38 ἰδοὺ ἀφίεται ὑμῖν ὁ οἶκος 

ὑμῶν ἔρημος. 39 λέγω γὰρ ὑμῖν, οὐ μή 

με ἴδητε ἀπ' ἄρτι ἕως ἂν εἴπητε, 

εὐλογημένος ὁ ἐρχόμενος ἐν ὀνόματι 

Κυρίου.  
  

Τῌ ΑΓΙᾼ ΚΑΙ ΜΕΓΑΛῌ ΤΡΙΤῌ 
Εἰς τὴν Λειτουργίαν 

Ἐκ τοῦ κατὰ Ματθαῖον 
κδ΄ 46 - κστ΄ 2 

Εἶπεν ὁ Κύριος τοῖς ἑαυτοῦ Μαθηταῖς· 

Περὶ τῆς ἡμέρας ἐκείνης καὶ ὥρας 

οὐδεὶς οἶδεν, οὐδὲ οἱ ἄγγελοι τῶν 

οὐρανῶν, εἰ μὴ ὁ πατὴρ μου μόνος. 37 

ὥσπερ δὲ αἱ ἡμέραι τοῦ Νῶε, οὕτως 

ἔσται καὶ ἡ παρουσία τοῦ υἱοῦ τοῦ 

ἀνθρώπου. 38 ὥσπερ γὰρ ἦσαν ἐν ταῖς 



 146 

ἡμέραις ταῖς πρὸ τοῦ κατακλυσμοῦ 

τρώγοντες καὶ πίνοντες, γαμοῦντες 

καὶ ἐκγαμίζοντες, ἄχρι ἧς ἡμέρας 

εἰσῆλθε Νῶε εἰς τὴν κιβωτόν, 39 καὶ 

οὐκ ἔγνωσαν ἕως ἦλθεν ὁ 

κατακλυσμὸς καὶ ἦρεν ἅπαντας, 

οὕτως ἔσται καὶ ἡ παρουσία τοῦ υἱοῦ 

τοῦ ἀνθρώπου. 40 τότε δύο ἔσονται ἐν 

τῷ ἀγρῷ, ὁ εἷς παραλαμβάνεται καὶ ὁ 

εἷς ἀφίεται· 41 δύο ἀλήθουσαι ἐν τῷ 

μυλῶνι, μία παραλαμβάνεται καὶ μία 

ἀφίεται. 42 γρηγορεῖτε οὖν, ὅτι οὐκ 

οἴδατε ποίᾳ ὥρᾳ ὁ Κύριος ὑμῶν 

ἔρχεται. 43 Ἐκεῖνο δὲ γινώσκετε ὅτι εἰ 

ᾔδει ὁ οἰκοδεσπότης ποίᾳ φυλακῇ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν εἴασε διορυγῆναι τὴν οἰκίαν 

αὐτοῦ. 44 διὰ τοῦτο καὶ ὑμεῖς γίνεσθε 

ἕτοιμοι, ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται. 45 Τίς ἄρα ἐστὶν ὁ 

πιστὸς δοῦλος καὶ φρόνιμος, ὃν 

κατέστησεν ὁ κύριος αὐτοῦ ἐπὶ τῆς 

θεραπείας αὐτοῦ τοῦ διδόναι αὐτοῖς 

τὴν τροφὴν ἐν καιρῷ; 46 μακάριος ὁ 

δοῦλος ἐκεῖνος ὃν ἐλθὼν ὁ κύριος 

αὐτοῦ εὑρήσει ποιοῦντα οὕτως. 47 

ἀμὴν λέγω ὑμῖν ὅτι ἐπὶ πᾶσι τοῖς 

ὑπάρχουσιν αὐτοῦ καταστήσει αὐτόν. 
48 ἐὰν δὲ εἴπῃ ὁ κακὸς δοῦλος ἐκεῖνος 

ἐν τῇ καρδίᾳ αὐτοῦ, χρονίζει ὁ κύριός 

μου ἐλθεῖν, 49 καὶ ἄρξηται τύπτειν 

τοὺς συνδούλους αὐτοῦ, ἐσθίῃ δὲ καὶ 

πίνῃ μετὰ τῶν μεθυόντων, 50 ἥξει ὁ 

κύριος τοῦ δούλου ἐκείνου ἐν ἡμέρᾳ ᾗ 

οὐ προσδοκᾷ καὶ ἐν ὥρᾳ ᾗ οὐ 

γινώσκει, 51 καὶ διχοτομήσει αὐτὸν, καὶ 

τὸ μέρος αὐτοῦ μετὰ τῶν ὑποκριτῶν 

θήσει· ἐκεῖ ἔσται ὁ κλαυθμὸς καὶ ὁ 

βρυγμὸς τῶν ὀδόντων. Τότε 

ὁμοιωθήσεται ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται. 14 Ὥσπερ γὰρ ἄνθρωπος 

ἀποδημῶν ἐκάλεσε τοὺς ἰδίους 

δούλους καὶ παρέδωκεν αὐτοῖς τὰ 

ὑπάρχοντα αὐτοῦ, 15 καὶ ᾧ μὲν ἔδωκε 

πέντε τάλαντα, ᾧ δὲ δύο, ᾧ δὲ ἕν, 

ἑκάστῳ κατὰ τὴν ἰδίαν δύναμιν, καὶ 

ἀπεδήμησεν εὐθέως. 16 πορευθεὶς δὲ ὁ 

τὰ πέντε τάλαντα λαβὼν εἰργάσατο 

ἐν αὐτοῖς καὶ ἐποίησεν ἄλλα πέντε 

τάλαντα· 17 ὡσαύτως καὶ ὁ τὰ δύο 

ἐκέρδησε καὶ αὐτὸς ἄλλα δύο. 18 ὁ δὲ 

τὸ ἓν λαβὼν ἀπελθὼν ὤρυξεν ἐν τῇ γῇ 

καὶ ἀπέκρυψε τὸ ἀργύριον τοῦ κυρίου 



 147 

αὐτοῦ. 19 μετὰ δὲ χρόνον πολὺν 

ἔρχεται ὁ κύριος τῶν δούλων ἐκείνων 

καὶ συναίρει μετ' αὐτῶν λόγον. 20 καὶ 

προσελθὼν ὁ τὰ πέντε τάλαντα 

λαβὼν προσήνεγκεν ἄλλα πέντε 

τάλαντα λέγων· κύριε, πέντε τάλαντά 

μοι παρέδωκας· ἴδε ἄλλα πέντε 

τάλαντα ἐκέρδησα ἐπ' αὐτοῖς. 21 ἔφη 

αὐτῷ ὁ κύριος αὐτοῦ· εὖ, δοῦλε ἀγαθὲ 

καὶ πιστέ! ἐπὶ ὀλίγα ἦς πιστός, ἐπὶ 

πολλῶν σε καταστήσω· εἴσελθε εἰς 

τὴν χαρὰν τοῦ κυρίου σου. 22 

προσελθὼν δὲ καὶ ὁ τὰ δύο τάλαντα 

λαβὼν εἶπε· κύριε, δύο τάλαντά μοι 

παρέδωκας· ἴδε ἄλλα δύο τάλαντα 

ἐκέρδησα ἐπ' αὐτοῖς. 23 ἔφη αὐτῷ ὁ 

κύριος αὐτοῦ· εὖ, δοῦλε ἀγαθὲ καὶ 

πιστέ! ἐπὶ ὀλίγα ἦς πιστός, ἐπὶ 

πολλῶν σε καταστήσω· εἴσελθε εἰς 

τὴν χαρὰν τοῦ κυρίου σου. 24 

προσελθὼν δὲ καὶ ὁ τὸ ἓν τάλαντον 

εἰληφὼς εἶπε· κύριε, ἔγνων σε ὅτι 

σκληρὸς εἶ ἄνθρωπος, θερίζων ὅπου 

οὐκ ἔσπειρας καὶ συνάγων ὅθεν οὐ 

διεσκόρπισας· 25 καὶ φοβηθεὶς 

ἀπελθὼν ἔκρυψα τὸ τάλαντόν σου ἐν 

τῇ γῇ· ἴδε ἔχεις τὸ σόν. 26 ἀποκριθεὶς δὲ 

ὁ κύριος αὐτοῦ εἶπεν αὐτῷ· πονηρὲ 

δοῦλε καὶ ὀκνηρέ! ᾔδεις ὅτι θερίζω 

ὅπου οὐκ ἔσπειρα καὶ συνάγω ὅθεν οὐ 

διεσκόρπισα! 27 ἔδει οὖν σε βαλεῖν τὸ 

ἀργύριόν μου τοῖς τραπεζίταις, καὶ 

ἐλθὼν ἐγὼ ἐκομισάμην ἂν τὸ ἐμὸν 

σὺν τόκῳ. 28 ἄρατε οὖν ἀπ' αὐτοῦ τὸ 

τάλαντον καὶ δότε τῷ ἔχοντι τὰ δέκα 

τάλαντα· 29 τῷ γὰρ ἔχοντι παντὶ 

δοθήσεται καὶ περισσευθήσεται· ἀπὸ 

δὲ τοῦ μὴ ἔχοντος καὶ ὃ ἔχει 

ἀρθήσεται ἀπ' αὐτοῦ. 30 καὶ τὸν 

ἀχρεῖον δοῦλον ἐκβάλετε εἰς τὸ 

σκότος τὸ ἐξώτερον· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 
31 Ὅταν δὲ ἔλθῃ ὁ υἱὸς τοῦ ἀνθρώπου 

ἐν τῇ δόξῃ αὐτοῦ καὶ πάντες οἱ ἅγιοι 

ἄγγελοι μετ' αὐτοῦ, τότε καθίσει ἐπὶ 

θρόνου δόξης αὐτοῦ· 32 καὶ 

συναχθήσεται ἔμπροσθεν αὐτοῦ 

πάντα τὰ ἔθνη, καὶ ἀφοριεῖ αὐτοὺς ἀπ' 

ἀλλήλων, ὥσπερ ὁ ποιμὴν ἀφορίζει τὰ 

πρόβατα ἀπὸ τῶν ἐρίφων, 33 καὶ 

στήσει τὰ μὲν πρόβατα ἐκ δεξιῶν 

αὐτοῦ τὰ δὲ ἐρίφια ἐξ εὐωνύμων. 34 

τότε ἐρεῖ ὁ βασιλεὺς τοῖς ἐκ δεξιῶν 

αὐτοῦ· δεῦτε, οἱ εὐλογημένοι τοῦ 

πατρός μου, κληρονομήσατε τὴν 

ἡτοιμασμένην ὑμῖν βασιλείαν ἀπὸ 

καταβολῆς κόσμου· 35 ἐπείνασα γὰρ 

καὶ ἐδώκατέ μοι φαγεῖν, ἐδίψησα καὶ 

ἐποτίσατέ με, ξένος ἤμην καὶ 

συνηγάγετέ με, 36 γυμνὸς καὶ 

περιεβάλετέ με, ἠσθένησα καὶ 

ἐπεσκέψασθέ με, ἐν φυλακῇ ἤμην καὶ 

ἤλθετε πρός με. 37 τότε 

ἀποκριθήσονται αὐτῷ οἱ δίκαιοι 

λέγοντες· κύριε, πότε σε εἴδομεν 

πεινῶντα καὶ ἐθρέψαμεν, ἢ διψῶντα 

καὶ ἐποτίσαμεν; 38 πότε δέ σε εἴδομεν 

ξένον καὶ συνηγάγομεν, ἢ γυμνὸν καὶ 

περιεβάλομεν; 39 πότε δέ σε εἴδομεν 

ἀσθενῆ ἢ ἐν φυλακῇ καὶ ἤλθομεν 

πρός σε; 40 καὶ ἀποκριθεὶς ὁ βασιλεὺς 

ἐρεῖ αὐτοῖς· ἀμὴν λέγω ὑμῖν, ἐφ' ὅσον 

ἐποιήσατε ἑνὶ τούτων τῶν ἀδελφῶν 

μου τῶν ἐλαχίστων, ἐμοὶ ἐποιήσατε. 41 

Τότε ἐρεῖ καὶ τοῖς ἐξ εὐωνύμων· 

πορεύεσθε ἀπ' ἐμοῦ οἱ κατηραμένοι 

εἰς τὸ πῦρ τὸ αἰώνιον τὸ ἡτοιμασμένον 

τῷ διαβόλῳ καὶ τοῖς ἀγγέλοις αὐτοῦ· 42 

ἐπείνασα γὰρ καὶ οὐκ ἐδώκατέ μοι 

φαγεῖν, ἐδίψησα καὶ οὐκ ἐποτίσατέ με, 
43 ξένος ἤμην καὶ οὐ συνηγάγετέ με, 

γυμνὸς καὶ οὐ περιεβάλετέ με, 

ἀσθενὴς καὶ ἐν φυλακῇ καὶ οὐκ 

ἐπεσκέψασθέ με. 44 τότε 

ἀποκριθήσονται αὐτῷ καὶ αὐτοὶ 

λέγοντες· κύριε, πότε σε εἴδομεν 



 148 

πεινῶντα ἢ διψῶντα ἢ ξένον ἢ γυμνὸν 

ἢ ἀσθενῆ ἢ ἐν φυλακῇ καὶ οὐ 

διηκονήσαμέν σοι; 45 τότε 

ἀποκριθήσεται αὐτοῖς λέγων· ἀμὴν 

λέγω ὑμῖν, ἐφ' ὅσον οὐκ ἐποιήσατε ἑνὶ 

τούτων τῶν ἐλαχίστων, οὐδὲ ἐμοὶ 

ἐποιήσατε. 46 καὶ ἀπελεύσονται οὗτοι 

εἰς κόλασιν αἰώνιον, οἱ δὲ δίκαιοι εἰς 

ζωὴν αἰώνιον. 1 Καὶ ἐγένετο ὅτε 

ἐτέλεσεν ὁ Ἰησοῦς πάντας τοὺς 

λόγους τούτους, εἶπε τοῖς μαθηταῖς 

αὐτοῦ· 2 Οἴδατε ὅτι μετὰ δύο ἡμέρας τὸ 

πάσχα γίνεται, καὶ ὁ υἱὸς τοῦ 

ἀνθρώπου παραδίδοται εἰς τὸ 

σταυρωθῆναι.  
  

Τῌ ΑΓΙᾼ ΚΑΙ ΜΕΓΑΛῌ ΤΕΤΑΡΤῌ 
Εἰς τὸν Ὄρθρον 

Ἐκ τοῦ κατὰ Ἰωάννην 
ιβ΄ 17 - 50 

Τῷ καιρῷ ἐκείνῳ, ἐμαρτύρει ὁ ὄχλος ὁ 

ὢν μετ' αὐτοῦ ὅτε τὸν Λάζαρον 

ἐφώνησεν ἐκ τοῦ μνημείου καὶ 

ἤγειρεν αὐτὸν ἐκ νεκρῶν. 18 διὰ τοῦτο 

καὶ ὑπήντησεν αὐτῷ ὁ ὄχλος, ὅτι 

ἤκουσαν τοῦτο αὐτὸν πεποιηκέναι τὸ 

σημεῖον. 19 οἱ οὖν Φαρισαῖοι εἶπον 

πρὸς ἑαυτούς· Θεωρεῖτε ὅτι οὐκ 

ὠφελεῖτε οὐδέν; ἴδε ὁ κόσμος ὀπίσω 

αὐτοῦ ἀπῆλθεν. 20 Ἦσαν δέ τινες 

Ἕλληνες ἐκ τῶν ἀναβαινόντων ἵνα 

προσκυνήσωσιν ἐν τῇ ἑορτῇ. 21 οὗτοι 

οὖν προσῆλθον Φιλίππῳ τῷ ἀπὸ 

Βηθσαϊδὰ τῆς Γαλιλαίας, καὶ ἠρώτων 

αὐτὸν λέγοντες· Κύριε, θέλομεν τὸν 

Ἰησοῦν ἰδεῖν. 22 ἔρχεται Φίλιππος καὶ 

λέγει τῷ Ἀνδρέᾳ, καὶ πάλιν Ἀνδρέας 

καὶ Φίλιππος καὶ λέγουσι τῷ Ἰησοῦ· 23 

ὁ δὲ Ἰησοῦς ἀπεκρίνατο αὐτοῖς λέγων· 

Ἐλήλυθεν ἡ ὥρα ἵνα δοξασθῇ ὁ υἱὸς 

τοῦ ἀνθρώπου. 24 ἀμὴν ἀμὴν λέγω 

ὑμῖν, ἐὰν μὴ ὁ κόκκος τοῦ σίτου πεσὼν 

εἰς τὴν γῆν ἀποθάνῃ, αὐτὸς μόνος 

μένει· ἐὰν δὲ ἀποθάνῃ, πολὺν καρπὸν 

φέρει. 25 ὁ φιλῶν τὴν ψυχὴν αὐτοῦ 

ἀπολέσει αὐτήν, καὶ ὁ μισῶν τὴν 

ψυχὴν αὐτοῦ ἐν τῷ κόσμῳ τούτῳ, εἰς 

ζωὴν αἰώνιον φυλάξει αὐτήν. 26 ἐὰν 

ἐμοί διακονῇ τις, ἐμοὶ ἀκολουθείτω, 

καὶ ὅπου εἰμὶ ἐγὼ, ἐκεῖ καὶ ὁ διάκονος 

ὁ ἐμὸς ἔσται· καὶ ἐάν τις ἐμοὶ διακονῇ, 

τιμήσει αὐτὸν ὁ πατήρ. 27 Νῦν ἡ ψυχή 

μου τετάρακται, καὶ τί εἴπω; Πάτερ, 

σῶσόν με ἐκ τῆς ὥρας ταύτης. ἀλλὰ 

διὰ τοῦτο ἦλθον εἰς τὴν ὥραν ταύτην. 
28 πάτερ, δόξασόν σου τὸ ὄνομα. ἦλθεν 

οὖν φωνὴ ἐκ τοῦ οὐρανοῦ· Καὶ 

ἐδόξασα καὶ πάλιν δοξάσω. 29 ὁ οὖν 

ὄχλος ὁ ἑστὼς καὶ ἀκούσας ἔλεγε 

βροντὴν γεγονέναι· ἄλλοι ἔλεγον· 

Ἄγγελος αὐτῷ λελάληκεν. 30 ἀπεκρίθη 

ὁ Ἰησοῦς καὶ εἶπεν· Οὐ δι' ἐμὲ αὕτη ἡ 

φωνὴ γέγονεν, ἀλλὰ δι' ὑμᾶς. 31 νῦν 

κρίσις ἐστὶ τοῦ κόσμου τούτου, νῦν ὁ 

ἄρχων τοῦ κόσμου τούτου 

ἐκβληθήσεται ἔξω· 32 κἀγὼ ἐὰν ὑψωθῶ 

ἐκ τῆς γῆς, πάντας ἑλκύσω πρὸς 

ἐμαυτόν. 33 τοῦτο δὲ ἔλεγεν σημαίνων 

ποίῳ θανάτῳ ἤμελλεν ἀποθνήσκειν. 34 

ἀπεκρίθη αὐτῷ ὁ ὄχλος· Ἡμεῖς 

ἠκούσαμεν ἐκ τοῦ νόμου ὅτι ὁ Χριστὸς 

μένει εἰς τὸν αἰῶνα, καὶ πῶς σὺ λέγεις, 

δεῖ ὑψωθῆναι τὸν υἱὸν τοῦ ἀνθρώπου; 

τίς ἐστιν οὗτος ὁ υἱὸς τοῦ ἀνθρώπου; 35 

εἶπεν οὖν αὐτοῖς ὁ Ἰησοῦς· Ἔτι μικρὸν 

χρόνον τὸ φῶς μεθ' ὑμῶν ἐστι· 

περιπατεῖτε ἕως τὸ φῶς ἔχετε, ἵνα μὴ 

σκοτία ὑμᾶς καταλάβῃ· καὶ ὁ 

περιπατῶν ἐν τῇ σκοτίᾳ οὐκ οἶδεν ποῦ 

ὑπάγει. 36 ἕως τὸ φῶς ἔχετε, πιστεύετε 

εἰς τὸ φῶς ἵνα υἱοὶ φωτὸς γένησθε. 

Ταῦτα ἐλάλησεν Ἰησοῦς, καὶ ἀπελθὼν 

ἐκρύβη ἀπ' αὐτῶν. 37 Τοσαῦτα δὲ 

αὐτοῦ σημεῖα πεποιηκότος ἔμπροσθεν 

αὐτῶν οὐκ ἐπίστευον εἰς αὐτόν, 38 ἵνα 

ὁ λόγος Ἡσαΐου τοῦ προφήτου 



 149 

πληρωθῇ ὃν εἶπε· Κύριε, τίς ἐπίστευσε 

τῇ ἀκοῇ ἡμῶν; καὶ ὁ βραχίων Κυρίου 

τίνι ἀπεκαλύφθη; 39 διὰ τοῦτο οὐκ 

ἠδύναντο πιστεύειν, ὅτι πάλιν εἶπεν 

Ἡσαΐας· 40 Τετύφλωκεν αὐτῶν τοὺς 

ὀφθαλμοὺς καὶ πεπώρωκεν αὐτῶν τὴν 

καρδίαν, ἵνα μὴ ἴδωσι τοῖς ὀφθαλμοῖς 

καὶ νοήσωσι τῇ καρδίᾳ καὶ 

ἐπιστραφῶσι, καὶ ἰάσομαι αὐτούς. 41 

ταῦτα εἶπεν Ἡσαΐας ὅτε εἶδεν τὴν 

δόξαν αὐτοῦ καὶ ἐλάλησε περὶ αὐτοῦ. 
42 ὅμως μέντοι καὶ ἐκ τῶν ἀρχόντων 

πολλοὶ ἐπίστευσαν εἰς αὐτόν, ἀλλὰ 

διὰ τοὺς Φαρισαίους οὐχ ὡμολόγουν, 

ἵνα μὴ ἀποσυνάγωγοι γένωνται· 43 

ἠγάπησαν γὰρ τὴν δόξαν τῶν 

ἀνθρώπων μᾶλλον ἤπερ τὴν δόξαν 

τοῦ Θεοῦ. 44 Ἰησοῦς δὲ ἔκραξε καὶ 

εἶπεν· Ὁ πιστεύων εἰς ἐμὲ οὐ πιστεύει 

εἰς ἐμὲ, ἀλλ' εἰς τὸν πέμψαντά με, 45 

καὶ ὁ θεωρῶν ἐμὲ θεωρεῖ τὸν 

πέμψαντά με. 46 ἐγὼ φῶς εἰς τὸν 

κόσμον ἐλήλυθα, ἵνα πᾶς ὁ πιστεύων 

εἰς ἐμὲ ἐν τῇ σκοτίᾳ μὴ μείνῃ. 47 καὶ 

ἐάν τίς μου ἀκούσῃ τῶν ῥημάτων καὶ 

μὴ πιστεύσῃ, ἐγὼ οὐ κρίνω αὐτόν· οὐ 

γὰρ ἦλθον ἵνα κρίνω τὸν κόσμον, ἀλλ' 

ἵνα σώσω τὸν κόσμον. 48 ὁ ἀθετῶν ἐμὲ 

καὶ μὴ λαμβάνων τὰ ῥήματά μου, ἔχει 

τὸν κρίνοντα αὐτόν· ὁ λόγος ὃν 

ἐλάλησα, ἐκεῖνος κρινεῖ αὐτὸν ἐν τῇ 

ἐσχάτῃ ἡμέρᾳ· 49 ὅτι ἐγὼ ἐξ ἐμαυτοῦ 

οὐκ ἐλάλησα, ἀλλ' ὁ πέμψας με πατὴρ 

αὐτός μοι ἐντολὴν ἔδωκε τί εἴπω καὶ τί 

λαλήσω· 50 καὶ οἶδα ὅτι ἡ ἐντολὴ αὐτοῦ 

ζωὴ αἰώνιός ἐστιν. ἃ οὖν λαλῶ ἐγὼ, 

καθὼς εἴρηκέ μοι ὁ πατήρ, οὕτω λαλῶ.  
  

Τῌ ΑΓΙᾼ ΚΑΙ ΜΕΓΑΛῌ ΤΕΤΑΡΤῌ 
Εἰς τὴν Λειτουργίαν 

Ἐκ τοῦ κατὰ Ματθαῖον 
κστ΄ 6 - 16 

Τοῦ Ἰησοῦ γενομένου ἐν Βηθανίᾳ ἐν 

οἰκίᾳ Σίμωνος τοῦ λεπροῦ, 7 

προσῆλθεν αὐτῷ γυνὴ ἀλάβαστρον 

μύρου ἔχουσα βαρυτίμου, καὶ 

κατέχεεν ἐπὶ τὴν κεφαλὴν αὐτοῦ 

ἀνακειμένου. 8 ἰδόντες δὲ οἱ μαθηταὶ 

αὐτοῦ ἠγανάκτησαν λέγοντες· Εἰς τί ἡ 

ἀπώλεια αὕτη; 9 ἠδύνατο γὰρ τοῦτο τὸ 

μύρον πραθῆναι πολλοῦ καὶ δοθῆναι 

τοῖς πτωχοῖς. 10 γνοὺς δὲ ὁ Ἰησοῦς 

εἶπεν αὐτοῖς· Τί κόπους παρέχετε τῇ 

γυναικί; ἔργον γὰρ καλὸν εἰργάσατο 

εἰς ἐμέ. 11 τοὺς πτωχοὺς γὰρ πάντοτε 

ἔχετε μεθ' ἑαυτῶν, ἐμὲ δὲ οὐ πάντοτε 

ἔχετε. 12 βαλοῦσα γὰρ αὕτη τὸ μύρον 

τοῦτο ἐπὶ τοῦ σώματός μου, πρὸς τὸ 

ἐνταφιάσαι με ἐποίησεν. 13 ἀμὴν λέγω 

ὑμῖν, ὅπου ἐὰν κηρυχθῇ τὸ 

εὐαγγέλιον τοῦτο ἐν ὅλῳ τῷ κόσμῳ, 

λαληθήσεται καὶ ὃ ἐποίησεν αὕτη εἰς 

μνημόσυνον αὐτῆς. 14 Τότε πορευθεὶς 

εἷς τῶν δώδεκα, ὁ λεγόμενος Ἰούδας 

Ἰσκαριώτης, πρὸς τοὺς ἀρχιερεῖς εἶπε· 
15 Τί θέλετέ μοι δοῦναι, καὶ ἐγὼ ὑμῖν 

παραδώσω αὐτόν; οἱ δὲ ἔστησαν αὐτῷ 

τριάκοντα ἀργύρια. 16 καὶ ἀπὸ τότε 

ἐζήτει εὐκαιρίαν ἵνα αὐτὸν παραδῷ.  
  

Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ 
Εἰς τὸν Ὄρθρον 

Ἐκ τοῦ κατὰ Λουκᾶν 
κβ΄ 1 - 39 

Τῷ καιρῷ ἐκείνῳ, ἤγγιζε ἡ ἑορτὴ τῶν 

ἀζύμων ἡ λεγομένη πάσχα. 2 καὶ 

ἐζήτουν οἱ ἀρχιερεῖς καὶ οἱ γραμματεῖς 

τὸ πῶς ἀνέλωσιν αὐτόν· ἐφοβοῦντο 

γὰρ τὸν λαόν. 3 Εἰσῆλθε δὲ ὁ σατανᾶς 

εἰς Ἰούδαν τὸν ἐπικαλούμενον 

Ἰσκαριώτην, ὄντα ἐκ τοῦ ἀριθμοῦ τῶν 

δώδεκα, 4 καὶ ἀπελθὼν συνελάλησε 



 150 

τοῖς ἀρχιερεῦσι καὶ γραμματεῦσι καὶ 

στρατηγοῖς τὸ πῶς αὐτόν παραδῷ 

αὐτοῖς. 5 καὶ ἐχάρησαν, καὶ συνέθεντο 

αὐτῷ ἀργύρια δοῦναι· 6 καὶ 

ἐξωμολόγησε, καὶ ἐζήτει εὐκαιρίαν 

τοῦ παραδοῦναι αὐτὸν αὐτοῖς ἄτερ 

ὄχλου. 7 Ἦλθε δὲ ἡ ἡμέρα τῶν 

ἀζύμων, ἐν ᾗ ἔδει θύεσθαι τὸ πάσχα, 8 

καὶ ἀπέστειλε Πέτρον καὶ Ἰωάννην 

εἰπών· Πορευθέντες ἑτοιμάσατε ἡμῖν 

τὸ πάσχα ἵνα φάγωμεν. 9 οἱ δὲ εἶπον 

αὐτῷ· Ποῦ θέλεις ἑτοιμάσωμεν; 10 ὁ δὲ 

εἶπεν αὐτοῖς· Ἰδοὺ εἰσελθόντων ὑμῶν 

εἰς τὴν πόλιν συναντήσει ὑμῖν 

ἄνθρωπος κεράμιον ὕδατος 

βαστάζων· ἀκολουθήσατε αὐτῷ εἰς 

τὴν οἰκίαν οὗ εἰσπορεύεται, 11 καὶ 

ἐρεῖτε τῷ οἰκοδεσπότῃ τῆς οἰκίας· 

λέγει σοι ὁ διδάσκαλος, ποῦ ἐστι τὸ 

κατάλυμα ὅπου τὸ πάσχα μετὰ τῶν 

μαθητῶν μου φάγω; 12 κἀκεῖνος ὑμῖν 

δείξει ἀνώγαιον μέγα ἐστρωμένον· 

ἐκεῖ ἑτοιμάσατε. 13 ἀπελθόντες δὲ 

εὗρον καθὼς εἴρηκεν αὐτοῖς, καὶ 

ἡτοίμασαν τὸ πάσχα. 14 Καὶ ὅτε 

ἐγένετο ἡ ὥρα, ἀνέπεσε, καὶ οἱ δώδεκα 

ἀπόστολοι σὺν αὐτῷ. 15 καὶ εἶπε πρὸς 

αὐτούς· Ἐπιθυμίᾳ ἐπεθύμησα τοῦτο τὸ 

πάσχα φαγεῖν μεθ’ ὑμῶν πρὸ τοῦ με 

παθεῖν· 16 λέγω γὰρ ὑμῖν ὅτι οὐκέτι οὐ 

μὴ φάγω ἐξ αὐτοῦ ἕως ὅτου πληρωθῇ 

ἐν τῇ βασιλείᾳ τοῦ Θεοῦ. 17 καὶ 

δεξάμενος τὸ ποτήριον εὐχαριστήσας 

εἶπε· Λάβετε τοῦτο καὶ διαμερίσατε 

ἑαυτοῖς· 18 λέγω γὰρ ὑμῖν ὅτι οὐ μὴ πίω 

ἀπὸ τοῦ γενήματος τῆς ἀμπέλου ἕως 

ὅτου ἡ βασιλεία τοῦ Θεοῦ ἔλθῃ. 19 καὶ 

λαβὼν ἄρτον εὐχαριστήσας ἔκλασε 

καὶ ἔδωκεν αὐτοῖς λέγων· Τοῦτό ἐστι 

τὸ σῶμά μου τὸ ὑπὲρ ὑμῶν διδόμενον· 

τοῦτο ποιεῖτε εἰς τὴν ἐμὴν ἀνάμνησιν. 
20 ὡσαύτως καὶ τὸ ποτήριον μετὰ τὸ 

δειπνῆσαι, λέγων· Τοῦτο τὸ ποτήριον ἡ 

καινὴ διαθήκη ἐν τῷ αἵματί μου, τὸ 

ὑπὲρ ὑμῶν ἐκχυνόμενον. 21 πλὴν ἰδοὺ 

ἡ χεὶρ τοῦ παραδιδόντος με μετ' ἐμοῦ 

ἐπὶ τῆς τραπέζης. 22 καὶ ὁ μὲν υἱὸς τοῦ 

ἀνθρώπου πορεύεται κατὰ τὸ 

ὡρισμένον· πλὴν οὐαὶ τῷ ἀνθρώπῳ 

ἐκείνῳ δι' οὗ παραδίδοται. 23 καὶ αὐτοὶ 

ἤρξαντο συζητεῖν πρὸς ἑαυτοὺς τὸ τίς 

ἄρα εἴη ἐξ αὐτῶν ὁ τοῦτο μέλλων 

πράσσειν. 24 Ἐγένετο δὲ καὶ φιλονεικία 

ἐν αὐτοῖς, τὸ τίς αὐτῶν δοκεῖ εἶναι 

μείζων. 25 ὁ δὲ εἶπεν αὐτοῖς· Οἱ 

βασιλεῖς τῶν ἐθνῶν κυριεύουσιν 

αὐτῶν, καὶ οἱ ἐξουσιάζοντες αὐτῶν 

εὐεργέται καλοῦνται· 26 ὑμεῖς δὲ οὐχ 

οὕτως, ἀλλ' ὁ μείζων ἐν ὑμῖν γινέσθω 

ὡς ὁ νεώτερος, καὶ ὁ ἡγούμενος ὡς ὁ 

διακονῶν. 27 τίς γὰρ μείζων, ὁ 

ἀνακείμενος ἢ ὁ διακονῶν; οὐχὶ ὁ 

ἀνακείμενος; ἐγὼ δὲ εἰμι ἐν μέσῳ 

ὑμῶν ὡς ὁ διακονῶν. 28 ὑμεῖς δέ ἐστε οἱ 

διαμεμενηκότες μετ' ἐμοῦ ἐν τοῖς 

πειρασμοῖς μου· 29 κἀγὼ διατίθεμαι 

ὑμῖν καθὼς διέθετό μοι ὁ πατήρ μου 

βασιλείαν, 30 ἵνα ἐσθίητε καὶ πίνητε 

ἐπὶ τῆς τραπέζης μου ἐν τῇ βασιλείᾳ 

μου, καὶ καθήσεσθε ἐπὶ θρόνων 

κρίνοντες τὰς δώδεκα φυλὰς τοῦ 

Ἰσραήλ. 31 Εἶπε δὲ ὁ Κύριος· Σίμων 

Σίμων, ἰδοὺ ὁ σατανᾶς ἐξῃτήσατο 

ὑμᾶς τοῦ σινιάσαι ὡς τὸν σῖτον· 32 ἐγὼ 

δὲ ἐδεήθην περὶ σοῦ ἵνα μὴ ἐκλίπῃ ἡ 

πίστις σου· καὶ σύ ποτε ἐπιστρέψας 

στήριξον τοὺς ἀδελφούς σου. 33 ὁ δὲ 

εἶπεν αὐτῷ· Κύριε, μετὰ σοῦ ἕτοιμός 

εἰμι καὶ εἰς φυλακὴν καὶ εἰς θάνατον 

πορεύεσθαι. 34 ὁ δὲ εἶπε· Λέγω σοι, 

Πέτρε, οὐ φωνήσει σήμερον ἀλέκτωρ 

πρὶν ἢ τρὶς ἀπαρνήσῃ μὴ εἰδέναι με. 35 

Καὶ εἶπεν αὐτοῖς· Ὅτε ἀπέστειλα ὑμᾶς 

ἄτερ βαλαντίου καὶ πήρας καὶ 

ὑποδημάτων, μή τινος ὑστερήθητε; οἱ 

δὲ εἶπον· Οὐθενός. 36 εἶπεν οὖν αὐτοῖς· 



 151 

Ἀλλὰ νῦν ὁ ἔχων βαλάντιον ἀράτω, 

ὁμοίως καὶ πήραν, καὶ ὁ μὴ ἔχων 

πωλήσει τὸ ἱμάτιον αὐτοῦ καὶ 

ἀγοράσει μάχαιραν. 37 λέγω γὰρ ὑμῖν 

ὅτι ἔτι τοῦτο τὸ γεγραμμένον δεῖ 

τελεσθῆναι ἐν ἐμοί, τὸ καὶ μετὰ 

ἀνόμων ἐλογίσθη· καὶ γὰρ τὰ περὶ 

ἐμοῦ τέλος ἔχει. 38 οἱ δὲ εἶπον· Κύριε, 

ἰδοὺ μάχαιραι ὧδε δύο. ὁ δὲ εἶπεν 

αὐτοῖς· Ἱκανόν ἐστι. 39 Καὶ ἐξελθὼν 

ἐπορεύθη κατὰ τὸ ἔθος εἰς τὸ ὄρος τῶν 

ἐλαιῶν· ἠκολούθησαν δὲ αὐτῷ καὶ οἱ 

μαθηταί αὐτοῦ.  
  

Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ 
Εἰς τὴν τελετὴν τοῦ νιπτῆρος 

Εὐαγγέλιον πρῶτον 
Ἐκ τοῦ κατὰ Ἰωάννην 

ιγ΄ 3 - 11 

Τῷ καιρῷ ἐκείνῳ, εἰδὼς ὁ Ἰησοῦς ὅτι 

πάντα δέδωκεν αὐτῷ ὁ πατὴρ εἰς τὰς 

χεῖρας, καὶ ὅτι ἀπὸ Θεοῦ ἐξῆλθε καὶ 

πρὸς τὸν Θεὸν ὑπάγει, 4 ἐγείρεται ἐκ 

τοῦ δείπνου καὶ τίθησι τὰ ἱμάτια, καὶ 

λαβὼν λέντιον διέζωσεν ἑαυτόν. 5 εἶτα 

βάλλει ὕδωρ εἰς τὸν νιπτῆρα, καὶ 

ἤρξατο νίπτειν τοὺς πόδας τῶν 

μαθητῶν καὶ ἐκμάσσειν τῷ λεντίῳ ᾧ 

ἦν διεζωσμένος. 6 ἔρχεται οὖν πρὸς 

Σίμωνα Πέτρον, καὶ λέγει αὐτῷ 

ἐκεῖνος· Κύριε, σύ μου νίπτεις τοὺς 

πόδας; 7 ἀπεκρίθη Ἰησοῦς καὶ εἶπεν 

αὐτῷ· Ὃ ἐγὼ ποιῶ, σὺ οὐκ οἶδας ἄρτι, 

γνώσῃ δὲ μετὰ ταῦτα. 8 λέγει αὐτῷ 

Πέτρος· Οὐ μὴ νίψῃς τοὺς πόδας μου 

εἰς τὸν αἰῶνα. ἀπεκρίθη αὐτῷ ὁ 

Ἰησοῦς· Ἐὰν μὴ νίψω σε, οὐκ ἔχεις 

μέρος μετ' ἐμοῦ. 9 λέγει αὐτῷ Σίμων 

Πέτρος· Κύριε, μὴ τοὺς πόδας μου 

μόνον, ἀλλὰ καὶ τὰς χεῖρας καὶ τὴν 

κεφαλήν. 10 λέγει αὐτῷ ὁ Ἰησοῦς· Ὁ 

λελουμένος οὐ χρείαν ἔχει ἢ τοὺς 

πόδας νίψασθαι, ἀλλ' ἔστι καθαρὸς 

ὅλος· καὶ ὑμεῖς καθαροί ἐστε, ἀλλ' 

οὐχὶ πάντες. 11 ᾔδει γὰρ τὸν 

παραδιδόντα αὐτόν· διὰ τοῦτο εἶπεν· 

οὐχὶ πάντες καθαροί ἐστε.  
  

Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ 
Εὐαγγέλιον δεύτερον 
Ἐκ τοῦ κατὰ Ἰωάννην 

ιγ΄ 12 - 17 

Τῷ καιρῷ ἐκείνῳ, ὅτε ἔνιψε ὁ Ἰησοῦς 

τοὺς πόδας τῶν μαθητῶν καὶ ἔλαβε τὰ 

ἱμάτια αὐτοῦ, ἀναπεσὼν πάλιν, εἶπεν 

αὐτοῖς· Γινώσκετε τί πεποίηκα ὑμῖν; 13 

ὑμεῖς φωνεῖτέ με, ὁ Διδάσκαλος καὶ ὁ 

Κύριος, καὶ καλῶς λέγετε· εἰμὶ γάρ. 14 

εἰ οὖν ἐγὼ ἔνιψα ὑμῶν τοὺς πόδας, ὁ 

Κύριος καὶ ὁ Διδάσκαλος, καὶ ὑμεῖς 

ὀφείλετε ἀλλήλων νίπτειν τοὺς πόδας. 
15 ὑπόδειγμα γὰρ δέδωκα ὑμῖν, ἵνα 

καθὼς ἐγὼ ἐποίησα ὑμῖν, καὶ ὑμεῖς 

ποιῆτε. 16 ἀμὴν ἀμὴν λέγω ὑμῖν, οὐκ 

ἔστι δοῦλος μείζων τοῦ κυρίου αὐτοῦ, 

οὐδὲ ἀπόστολος μείζων τοῦ 

πέμψαντος αὐτόν. 17 εἰ ταῦτα οἴδατε, 

μακάριοί ἐστε ἐὰν ποιῆτε αὐτά.  
  

Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ 
Εἰς τὴν Λειτουργίαν 

Ἐκ τοῦ κατὰ Ματθαῖον Ματθ. 
κστ΄ 2 - 20, Ἰω. 

ιγ΄ 3 - 17, Ματθ. 
κστ΄ 21 - 39, Λουκ. 
κβ΄ 43 - 44, Ματθ. 

κστ΄ 40 - 75, κζ’΄ 1 - 2 

Εἶπεν ὁ Κύριος τοῖς ἑαυτοῦ Μαθηταῖς· 

Οἴδατε ὅτι μετὰ δύο ἡμέρας τὸ πάσχα 

γίνεται, καὶ ὁ υἱὸς τοῦ ἀνθρώπου 

παραδίδοται εἰς τὸ σταυρωθῆναι. 3 

Τότε συνήχθησαν οἱ ἀρχιερεῖς καὶ οἱ 

γραμματεῖς καὶ οἱ πρεσβύτεροι τοῦ 

λαοῦ εἰς τὴν αὐλὴν τοῦ ἀρχιερέως τοῦ 

λεγομένου Καϊάφα, 4 καὶ 

συνεβουλεύσαντο ἵνα τὸν Ἰησοῦν 

δόλῳ κρατήσωσι καὶ ἀποκτείνωσιν. 5 

ἔλεγον δέ· Μὴ ἐν τῇ ἑορτῇ, ἵνα μὴ 

θόρυβος γένηται ἐν τῷ λαῷ. 6 Τοῦ δὲ 



 152 

Ἰησοῦ γενομένου ἐν Βηθανίᾳ ἐν οἰκίᾳ 

Σίμωνος τοῦ λεπροῦ, 7 προσῆλθεν 

αὐτῷ γυνὴ ἀλάβαστρον μύρου ἔχουσα 

βαρυτίμου, καὶ κατέχεεν ἐπὶ τὴν 

κεφαλὴν αὐτοῦ ἀνακειμένου. 8 ἰδόντες 

δὲ οἱ μαθηταὶ αὐτοῦ ἠγανάκτησαν 

λέγοντες· Εἰς τί ἡ ἀπώλεια αὕτη; 9 

ἠδύνατο γὰρ τοῦτο τὸ μύρον 

πραθῆναι πολλοῦ καὶ δοθῆναι τοῖς 

πτωχοῖς. 10 γνοὺς δὲ ὁ Ἰησοῦς εἶπεν 

αὐτοῖς· Τί κόπους παρέχετε τῇ 

γυναικί; ἔργον γὰρ καλὸν εἰργάσατο 

εἰς ἐμέ. 11 τοὺς πτωχοὺς γὰρ πάντοτε 

ἔχετε μεθ' ἑαυτῶν, ἐμὲ δὲ οὐ πάντοτε 

ἔχετε. 12 βαλοῦσα γὰρ αὕτη τὸ μύρον 

τοῦτο ἐπὶ τοῦ σώματός μου, πρὸς τὸ 

ἐνταφιάσαι με ἐποίησεν. 13 ἀμὴν λέγω 

ὑμῖν, ὅπου ἐὰν κηρυχθῇ τὸ 

εὐαγγέλιον τοῦτο ἐν ὅλῳ τῷ κόσμῳ, 

λαληθήσεται καὶ ὃ ἐποίησεν αὕτη εἰς 

μνημόσυνον αὐτῆς. 14 Τότε πορευθεὶς 

εἷς τῶν δώδεκα, ὁ λεγόμενος Ἰούδας 

Ἰσκαριώτης, πρὸς τοὺς ἀρχιερεῖς εἶπε· 
15 Τί θέλετέ μοι δοῦναι, καὶ ἐγὼ ὑμῖν 

παραδώσω αὐτόν; οἱ δὲ ἔστησαν αὐτῷ 

τριάκοντα ἀργύρια. 16 καὶ ἀπὸ τότε 

ἐζήτει εὐκαιρίαν ἵνα αὐτὸν παραδῷ. 17 

Τῇ δὲ πρώτῃ τῶν ἀζύμων προσῆλθον 

οἱ μαθηταὶ τῷ Ἰησοῦ λέγοντες αὐτῷ· 

Ποῦ θέλεις ἑτοιμάσωμέν σοι φαγεῖν 

τὸ πάσχα; 18 ὁ δὲ εἶπεν· Ὑπάγετε εἰς 

τὴν πόλιν πρὸς τὸν δεῖνα καὶ εἴπατε 

αὐτῷ· ὁ διδάσκαλος λέγει, ὁ καιρός 

μου ἐγγύς ἐστι· πρὸς σε ποιῶ τὸ 

πάσχα μετὰ τῶν μαθητῶν μου. 19 καὶ 

ἐποίησαν οἱ μαθηταὶ ὡς συνέταξεν 

αὐτοῖς ὁ Ἰησοῦς, καὶ ἡτοίμασαν τὸ 

πάσχα. 20 Ὀψίας δὲ γενομένης 

ἀνέκειτο μετὰ τῶν δώδεκα. 3 εἰδὼς ὁ δὲ 

ὁ Ἰησοῦς ὅτι πάντα δέδωκεν αὐτῷ ὁ 

πατὴρ εἰς τὰς χεῖρας, καὶ ὅτι ἀπὸ Θεοῦ 

ἐξῆλθε καὶ πρὸς τὸν Θεὸν ὑπάγει, 4 

ἐγείρεται ἐκ τοῦ δείπνου καὶ τίθησι τὰ 

ἱμάτια, καὶ λαβὼν λέντιον διέζωσεν 

ἑαυτόν. 5 εἶτα βάλλει ὕδωρ εἰς τὸν 

νιπτῆρα, καὶ ἤρξατο νίπτειν τοὺς 

πόδας τῶν μαθητῶν καὶ ἐκμάσσειν τῷ 

λεντίῳ ᾧ ἦν διεζωσμένος. 6 ἔρχεται 

οὖν πρὸς Σίμωνα Πέτρον, καὶ λέγει 

αὐτῷ ἐκεῖνος· Κύριε, σύ μου νίπτεις 

τοὺς πόδας; 7 ἀπεκρίθη Ἰησοῦς καὶ 

εἶπεν αὐτῷ· Ὃ ἐγὼ ποιῶ, σὺ οὐκ οἶδας 

ἄρτι, γνώσῃ δὲ μετὰ ταῦτα. 8 λέγει 

αὐτῷ Πέτρος· Οὐ μὴ νίψῃς τοὺς πόδας 

μου εἰς τὸν αἰῶνα. ἀπεκρίθη αὐτῷ ὁ 

Ἰησοῦς· Ἐὰν μὴ νίψω σε, οὐκ ἔχεις 

μέρος μετ' ἐμοῦ. 9 λέγει αὐτῷ Σίμων 

Πέτρος· Κύριε, μὴ τοὺς πόδας μου 

μόνον, ἀλλὰ καὶ τὰς χεῖρας καὶ τὴν 

κεφαλήν. 10 λέγει αὐτῷ ὁ Ἰησοῦς· Ὁ 

λελουμένος οὐ χρείαν ἔχει ἢ τοὺς 

πόδας νίψασθαι, ἀλλ' ἔστι καθαρὸς 

ὅλος· καὶ ὑμεῖς καθαροί ἐστε, ἀλλ' 

οὐχὶ πάντες. 11 ᾔδει γὰρ τὸν 

παραδιδόντα αὐτόν· διὰ τοῦτο εἶπεν· 

οὐχὶ πάντες καθαροί ἐστε. 12 Ὅτε οὖν 

ἔνιψε τοὺς πόδας αὐτῶν καὶ ἔλαβε τὰ 

ἱμάτια αὐτοῦ, ἀναπεσὼν πάλιν, εἶπεν 

αὐτοῖς· Γινώσκετε τί πεποίηκα ὑμῖν; 13 

ὑμεῖς φωνεῖτέ με, ὁ Διδάσκαλος καὶ ὁ 

Κύριος, καὶ καλῶς λέγετε· εἰμὶ γάρ. 14 

εἰ οὖν ἐγὼ ἔνιψα ὑμῶν τοὺς πόδας, ὁ 

Κύριος καὶ ὁ Διδάσκαλος, καὶ ὑμεῖς 

ὀφείλετε ἀλλήλων νίπτειν τοὺς πόδας. 
15 ὑπόδειγμα γὰρ δέδωκα ὑμῖν, ἵνα 

καθὼς ἐγὼ ἐποίησα ὑμῖν, καὶ ὑμεῖς 

ποιῆτε. 16 ἀμὴν ἀμὴν λέγω ὑμῖν, οὐκ 

ἔστι δοῦλος μείζων τοῦ κυρίου αὐτοῦ, 

οὐδὲ ἀπόστολος μείζων τοῦ 

πέμψαντος αὐτόν. 17 εἰ ταῦτα οἴδατε, 

μακάριοί ἐστε ἐὰν ποιῆτε αὐτά. . 21 καὶ 

ἐσθιόντων αὐτῶν εἶπεν· Ἀμὴν λέγω 

ὑμῖν ὅτι εἷς ἐξ ὑμῶν παραδώσει με. 22 

καὶ λυπούμενοι σφόδρα ἤρξαντο 

λέγειν αὐτῷ ἕκαστος αὐτῶν· Μήτι ἐγώ 

εἰμι, Κύριε; 23 ὁ δὲ ἀποκριθεὶς εἶπεν· Ὁ 



 153 

ἐμβάψας μετ' ἐμοῦ ἐν τῷ τρυβλίῳ τὴν 

χεῖρα οὗτός με παραδώσει. 24 ὁ μὲν 

υἱὸς τοῦ ἀνθρώπου ὑπάγει καθὼς 

γέγραπται περὶ αὐτοῦ· οὐαὶ δὲ τῷ 

ἀνθρώπῳ ἐκείνῳ δι' οὗ ὁ υἱὸς τοῦ 

ἀνθρώπου παραδίδοται· καλὸν ἦν 

αὐτῷ εἰ οὐκ ἐγεννήθη ὁ ἄνθρωπος 

ἐκεῖνος. 25 ἀποκριθεὶς δὲ Ἰούδας ὁ 

παραδιδοὺς αὐτὸν εἶπε· Μήτι ἐγώ εἰμι, 

ῥαββί; λέγει αὐτῷ· Σὺ εἶπας. 26 

Ἐσθιόντων δὲ αὐτῶν λαβὼν ὁ Ἰησοῦς 

τὸν ἄρτον καὶ εὐλογήσας ἔκλασε καὶ 

ἐδίδου τοῖς μαθηταῖς καὶ εἶπε· Λάβετε 

φάγετε· τοῦτό ἐστι τὸ σῶμά μου· 27 καὶ 

λαβὼν τὸ ποτήριον καὶ εὐχαριστήσας 

ἔδωκεν αὐτοῖς λέγων· Πίετε ἐξ αὐτοῦ 

πάντες· 28 τοῦτο γάρ ἐστι τὸ αἷμά μου 

τὸ τῆς καινῆς διαθήκης τὸ περὶ 

πολλῶν ἐκχυνόμενον εἰς ἄφεσιν 

ἁμαρτιῶν. 29 λέγω δὲ ὑμῖν ὅτι οὐ μὴ 

πίω ἀπ' ἄρτι ἐκ τούτου τοῦ 

γεννήματος τῆς ἀμπέλου ἕως τῆς 

ἡμέρας ἐκείνης, ὅταν αὐτὸ πίνω μεθ' 

ὑμῶν καινὸν ἐν τῇ βασιλείᾳ τοῦ 

πατρός μου. 30 Καὶ ὑμνήσαντες 

ἐξῆλθον εἰς τὸ ὄρος τῶν ἐλαιῶν. Τότε 

λέγει αὐτοῖς ὁ Ἰησοῦς· 31 Πάντες ὑμεῖς 

σκανδαλισθήσεσθε ἐν ἐμοὶ ἐν τῇ νυκτὶ 

ταύτῃ· γέγραπται γάρ, πατάξω τὸν 

ποιμένα, καὶ διασκορπισθήσονται τὰ 

πρόβατα τῆς ποίμνης· 32 μετὰ δὲ τὸ 

ἐγερθῆναί με προάξω ὑμᾶς εἰς τὴν 

Γαλιλαίαν. 33 ἀποκριθεὶς δὲ ὁ Πέτρος 

εἶπεν αὐτῷ· Εἰ πάντες 

σκανδαλισθήσονται ἐν σοί, ἐγὼ δὲ 

οὐδέποτε σκανδαλισθήσομαι. 34 ἔφη 

αὐτῷ ὁ Ἰησοῦς· Ἀμὴν λέγω σοι ὅτι ἐν 

ταύτῃ τῇ νυκτὶ πρὶν ἀλέκτορα 

φωνῆσαι τρὶς ἀπαρνήσῃ με. 35 λέγει 

αὐτῷ ὁ Πέτρος· Κἂν δέῃ με σὺν σοὶ 

ἀποθανεῖν, οὐ μή σε ἀπαρνήσομαι. 

ὁμοίως δὲ καὶ πάντες οἱ μαθηταὶ 

εἶπον. 36 Τότε ἔρχεται μετ' αὐτῶν ὁ 

Ἰησοῦς εἰς χωρίον λεγόμενον 

Γεθσημανῆ, καὶ λέγει τοῖς μαθηταῖς· 

Καθίσατε αὐτοῦ ἕως οὗ ἀπελθὼν 

προσεύξωμαι ἐκεῖ. 37 καὶ παραλαβὼν 

τὸν Πέτρον καὶ τοὺς δύο υἱοὺς 

Ζεβεδαίου ἤρξατο λυπεῖσθαι καὶ 

ἀδημονεῖν. 38 τότε λέγει αὐτοῖς ὁ 

Ἰησοῦς· Περίλυπός ἐστιν ἡ ψυχή μου 

ἕως θανάτου· μείνατε ὧδε καὶ 

γρηγορεῖτε μετ' ἐμοῦ. 39 καὶ προελθὼν 

μικρὸν ἔπεσεν ἐπὶ πρόσωπον αὐτοῦ 

προσευχόμενος καὶ λέγων· Πάτερ μου, 

εἰ δυνατόν ἐστι, παρελθέτω ἀπ' ἐμοῦ 

τὸ ποτήριον τοῦτο· πλὴν οὐχ ὡς ἐγὼ 

θέλω, ἀλλ' ὡς σύ. 43 ὤφθη δὲ αὐτῷ 

ἄγγελος ἀπ' οὐρανοῦ ἐνισχύων αὐτὸν. 
44 καὶ γενόμενος ἐν ἀγωνίᾳ 

ἐκτενέστερον προσηύχετο. ἐγένετο δὲ 

ὁ ἱδρὼς αὐτοῦ ὡσεὶ θρόμβοι αἵματος 

καταβαίνοντες ἐπὶ τὴν γῆν. 40 καὶ 

ἀναστὰς ἀπὸ τῆς προσευχῆς ἔρχεται 

πρὸς τοὺς μαθητὰς καὶ εὑρίσκει 

αὐτοὺς καθεύδοντας, καὶ λέγει τῷ 

Πέτρῳ· Οὕτως οὐκ ἰσχύσατε μίαν 

ὥραν γρηγορῆσαι μετ' ἐμοῦ! 41 

γρηγορεῖτε καὶ προσεύχεσθε, ἵνα μὴ 

εἰσέλθητε εἰς πειρασμόν· τὸ μὲν 

πνεῦμα πρόθυμον, ἡ δὲ σὰρξ ἀσθενής. 
42 πάλιν ἐκ δευτέρου ἀπελθὼν 

προσηύξατο λέγων· Πάτερ μου, εἰ οὐ 

δύναται τοῦτο τὸ ποτήριον παρελθεῖν 

ἀπ' ἐμοῦ ἐὰν μὴ αὐτὸ πίω, γενηθήτω 

τὸ θέλημά σου. 43 καὶ ἐλθὼν εὑρίσκει 

αὐτοὺς πάλιν καθεύδοντας· ἦσαν γὰρ 

αὐτῶν οἱ ὀφθαλμοὶ βεβαρημένοι. 44 καὶ 

ἀφεὶς αὐτοὺς ἀπελθὼν πάλιν 

προσηύξατο ἐκ τρίτου τὸν αὐτὸν 

λόγον εἰπὼν. 45 τότε ἔρχεται πρὸς τοὺς 

μαθητὰς αὐτοῦ καὶ λέγει αὐτοῖς· 

Καθεύδετε τὸ λοιπὸν καὶ ἀναπαύεσθε! 

ἰδοὺ ἤγγικεν ἡ ὥρα καὶ ὁ υἱὸς τοῦ 

ἀνθρώπου παραδίδοται εἰς χεῖρας 

ἁμαρτωλῶν. 46 ἐγείρεσθε, ἄγωμεν· 



 154 

ἰδοὺ ἤγγικεν ὁ παραδιδούς με. 47 Καὶ 

ἔτι αὐτοῦ λαλοῦντος ἰδοὺ Ἰούδας εἷς 

τῶν δώδεκα ἦλθε, καὶ μετ' αὐτοῦ 

ὄχλος πολὺς μετὰ μαχαιρῶν καὶ 

ξύλων ἀπὸ τῶν ἀρχιερέων καὶ 

πρεσβυτέρων τοῦ λαοῦ. 48 ὁ δὲ 

παραδιδοὺς αὐτὸν ἔδωκεν αὐτοῖς 

σημεῖον λέγων· Ὃν ἂν φιλήσω αὐτός 

ἐστι· κρατήσατε αὐτόν. 49 καὶ εὐθέως 

προσελθὼν τῷ Ἰησοῦ εἶπε· Χαῖρε, 

ῥαββί, καὶ κατεφίλησεν αὐτόν. 50 ὁ δὲ 

Ἰησοῦς εἶπεν αὐτῷ· Ἑταῖρε, ἐφ' ὃ 

πάρει; τότε προσελθόντες ἐπέβαλον 

τὰς χεῖρας ἐπὶ τὸν Ἰησοῦν καὶ 

ἐκράτησαν αὐτόν. 51 καὶ ἰδοὺ εἷς τῶν 

μετὰ Ἰησοῦ ἐκτείνας τὴν χεῖρα 

ἀπέσπασε τὴν μάχαιραν αὐτοῦ, καὶ 

πατάξας τὸν δοῦλον τοῦ ἀρχιερέως 

ἀφεῖλεν αὐτοῦ τὸ ὠτίον. 52 τότε λέγει 

αὐτῷ ὁ Ἰησοῦς· Ἀπόστρεψον σου τὴν 

μάχαιραν εἰς τὸν τόπον αὐτῆς· πάντες 

γὰρ οἱ λαβόντες μάχαιραν ἐν μαχαίρῃ 

ἀποθανοῦνται. 53 ἢ δοκεῖς ὅτι οὐ 

δύναμαι ἄρτι παρακαλέσαι τὸν 

πατέρα μου, καὶ παραστήσει μοι 

πλείους ἢ δώδεκα λεγεῶνας ἀγγέλων; 
54 πῶς οὖν πληρωθῶσιν αἱ γραφαὶ ὅτι 

οὕτω δεῖ γενέσθαι; 55 Ἐν ἐκείνῃ τῇ ὥρᾳ 

εἶπεν ὁ Ἰησοῦς τοῖς ὄχλοις· Ὡς ἐπὶ 

λῃστὴν ἐξήλθετε μετὰ μαχαιρῶν καὶ 

ξύλων συλλαβεῖν με· καθ' ἡμέραν 

πρὸς ὑμᾶς ἐκαθεζόμην διδάσκων ἐν 

τῷ ἱερῷ, καὶ οὐκ ἐκρατήσατέ με. 56 

τοῦτο δὲ ὅλον γέγονεν ἵνα 

πληρωθῶσιν αἱ γραφαὶ τῶν 

προφητῶν. Τότε οἱ μαθηταὶ πάντες 

ἀφέντες αὐτὸν ἔφυγον. 57 Οἱ δὲ 

κρατήσαντες τὸν Ἰησοῦν ἀπήγαγον 

πρὸς Καϊάφαν τὸν ἀρχιερέα, ὅπου οἱ 

γραμματεῖς καὶ οἱ πρεσβύτεροι 

συνήχθησαν. 58 ὁ δὲ Πέτρος ἠκολούθει 

αὐτῷ ἀπὸ μακρόθεν ἕως τῆς αὐλῆς 

τοῦ ἀρχιερέως, καὶ εἰσελθὼν ἔσω 

ἐκάθητο μετὰ τῶν ὑπηρετῶν ἰδεῖν τὸ 

τέλος. 59 οἱ δὲ ἀρχιερεῖς οἱ πρεσβύτεροι 

καὶ τὸ συνέδριον ὅλον ἐζήτουν 

ψευδομαρτυρίαν κατὰ τοῦ Ἰησοῦ ὅπως 

θανατώσωσιν αὐτὸν, 60 καὶ οὐχ εὗρον· 

καὶ πολλῶν ψευδομαρτύρων 

προσελθόντων, οὐχ εὗρον. ὕστερον δὲ 

προσελθόντες δύο ψευδομάρτυρες 61 

εἶπον· Οὗτος ἔφη, δύναμαι καταλῦσαι 

τὸν ναὸν τοῦ Θεοῦ καὶ διὰ τριῶν 

ἡμερῶν οἰκοδομῆσαι αὐτὸν. 62 καὶ 

ἀναστὰς ὁ ἀρχιερεὺς εἶπεν αὐτῷ· 

Οὐδὲν ἀποκρίνῃ; τί οὗτοί σου 

καταμαρτυροῦσιν; 63 ὁ δὲ Ἰησοῦς 

ἐσιώπα. καὶ ἀποκριθεὶς ὁ ἀρχιερεὺς 

εἶπεν αὐτῷ· Ἐξορκίζω σε κατὰ τοῦ 

Θεοῦ τοῦ ζῶντος ἵνα ἡμῖν εἴπῃς εἰ σὺ 

εἶ ὁ Χριστὸς ὁ υἱὸς τοῦ Θεοῦ. 64 λέγει 

αὐτῷ ὁ Ἰησοῦς· Σὺ εἶπας· πλὴν λέγω 

ὑμῖν, ἀπ' ἄρτι ὄψεσθε τὸν υἱὸν τοῦ 

ἀνθρώπου καθήμενον ἐκ δεξιῶν τῆς 

δυνάμεως καὶ ἐρχόμενον ἐπὶ τῶν 

νεφελῶν τοῦ οὐρανοῦ. 65 τότε ὁ 

ἀρχιερεὺς διέρρηξε τὰ ἱμάτια αὐτοῦ 

λέγων ὅτι Ἐβλασφήμησε· τί ἔτι χρείαν 

ἔχομεν μαρτύρων; ἴδε νῦν ἠκούσατε 

τὴν βλασφημίαν αὐτοῦ· 66 τί ὑμῖν 

δοκεῖ; οἱ δὲ ἀποκριθέντες εἶπον· 

Ἔνοχος θανάτου ἐστί. 67 Τότε 

ἐνέπτυσαν εἰς τὸ πρόσωπον αὐτοῦ καὶ 

ἐκολάφισαν αὐτόν, οἱ δὲ ἐρράπισαν 68 

λέγοντες· Προφήτευσον ἡμῖν, Χριστέ, 

τίς ἐστιν ὁ παίσας σε; 69 Ὁ δὲ Πέτρος 

ἔξω ἐκάθητο ἐν τῇ αὐλῇ· καὶ 

προσῆλθεν αὐτῷ μία παιδίσκη 

λέγουσα· Καὶ σὺ ἦσθα μετὰ Ἰησοῦ τοῦ 

Γαλιλαίου. 70 ὁ δὲ ἠρνήσατο 

ἔμπροσθεν αὐτῶν πάντων λέγων· Οὐκ 

οἶδα τί λέγεις. 71 ἐξελθόντα δὲ αὐτὸν 

εἰς τὸν πυλῶνα εἶδεν αὐτὸν ἄλλη καὶ 

λέγει αὐτοῖς· Ἐκεῖ καὶ οὗτος ἦν μετὰ 

Ἰησοῦ τοῦ Ναζωραίου. 72 καὶ πάλιν 

ἠρνήσατο μεθ' ὅρκου ὅτι Οὐκ οἶδα τὸν 



 155 

ἄνθρωπον. 73 μετὰ μικρὸν δὲ 

προσελθόντες οἱ ἑστῶτες εἶπον τῷ 

Πέτρῳ· Ἀληθῶς καὶ σὺ ἐξ αὐτῶν εἶ· 

καὶ γὰρ ἡ λαλιά σου δῆλόν σε ποιεῖ. 74 

τότε ἤρξατο καταθεματίζειν καὶ 

ὀμνύειν ὅτι Οὐκ οἶδα τὸν ἄνθρωπον· 

καὶ εὐθέως ἀλέκτωρ ἐφώνησε. 75 καὶ 

ἐμνήσθη ὁ Πέτρος τοῦ ῥήματος Ἰησοῦ 

εἰρηκότος ὅτι πρὶν ἀλέκτορα φωνῆσαι 

τρὶς ἀπαρνήσῃ με· καὶ ἐξελθὼν ἔξω 

ἔκλαυσε πικρῶς. 1 Πρωΐας δὲ 

γενομένης συμβούλιον ἔλαβον πάντες 

οἱ ἀρχιερεῖς καὶ οἱ πρεσβύτεροι τοῦ 

λαοῦ κατὰ τοῦ Ἰησοῦ ὥστε θανατῶσαι 

αὐτόν· 2 καὶ δήσαντες αὐτὸν 

ἀπήγαγον καὶ παρέδωκαν αὐτὸν 

Ποντίῳ Πιλάτῳ τῷ ἡγεμόνι.  
  

ΕΥΑΓΓΕΛΙΑ ΔΩΔΕΚΑ 
ΤΩΝ ΑΓΙΩΝ ΠΑΘΩΝ ΤΟΥ ΚΥΡΙΟΥ ΗΜΩΝ 

ΙΗΣΟΥ ΧΡΙΣΤΟΥ 
Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ 

ΕΣΠΕΡΑΣ 
ΕΥΑΓΓΕΛΙΟΝ ΠΡΩΤΟΝ 

Ἐκ τοῦ κατὰ Ἰωάννην 
ιγ΄ 31 - 38, ιδ΄ . ιε΄ . ιστ΄ . ιζ΄ . ιη΄ 1 

Εἶπεν ὁ Κύριος τοῖς ἑαυτοῦ Μαθηταῖς· 

Νῦν ἐδοξάσθη ὁ υἱὸς τοῦ ἀνθρώπου, 

καὶ ὁ Θεὸς ἐδοξάσθη ἐν αὐτῷ. 32 εἰ ὁ 

Θεὸς ἐδοξάσθη ἐν αὐτῷ, καὶ ὁ Θεὸς 

δοξάσει αὐτὸν ἐν ἑαυτῷ, καὶ εὐθὺς 

δοξάσει αὐτόν. 33 τεκνία, ἔτι μικρὸν 

μεθ' ὑμῶν εἰμι· ζητήσετέ με, καὶ 

καθὼς εἶπον τοῖς Ἰουδαίοις ὅτι ὅπου 

ὑπάγω ἐγὼ, ὑμεῖς οὐ δύνασθε ἐλθεῖν, 

καὶ ὑμῖν λέγω ἄρτι. 34 ἐντολὴν καινὴν 

δίδωμι ὑμῖν ἵνα ἀγαπᾶτε ἀλλήλους, 

καθὼς ἠγάπησα ὑμᾶς ἵνα καὶ ὑμεῖς 

ἀγαπᾶτε ἀλλήλους. 35 ἐν τούτῳ 

γνώσονται πάντες ὅτι ἐμοὶ μαθηταί 

ἐστε, ἐὰν ἀγάπην ἔχητε ἐν ἀλλήλοις. 
36 λέγει αὐτῷ Σίμων Πέτρος· Κύριε, 

ποῦ ὑπάγεις; ἀπεκρίθη αὐτῷ ὁ Ἰησοῦς· 

Ὅπου ἐγὼ ὑπάγω, οὐ δύνασαί μοι νῦν 

ἀκολουθῆσαι, ὕστερον δὲ 

ἀκολουθήσεις μοι. 37 λέγει αὐτῷ ὁ 

Πέτρος· Κύριε, διατί οὐ δύναμαί σοι 

ἀκολουθῆσαι ἄρτι; τὴν ψυχήν μου 

ὑπὲρ σοῦ θήσω. 38 ἀπεκρίθη αὐτῷ ὁ 

Ἰησοῦς· Τὴν ψυχήν σου ὑπὲρ ἐμοῦ 

θήσεις! ἀμὴν ἀμὴν λέγω σοι, οὐ μὴ 

ἀλέκτωρ φωνήσει ἕως οὗ ἀπαρνήσῃ 

με τρίς. 1 Μὴ ταρασσέσθω ὑμῶν ἡ 

καρδία· πιστεύετε εἰς τὸν Θεόν, καὶ εἰς 

ἐμὲ πιστεύετε. 2 ἐν τῇ οἰκίᾳ τοῦ πατρός 

μου μοναὶ πολλαί εἰσιν· εἰ δὲ μή, εἶπον 

ἂν ὑμῖν. πορεύομαι ἑτοιμάσαι τόπον 

ὑμῖν· 3 καὶ ἐὰν πορευθῶ καὶ ἑτοιμάσω 

ὑμῖν τόπον, πάλιν ἔρχομαι καὶ 

παραλήψομαι ὑμᾶς πρὸς ἐμαυτόν, ἵνα 

ὅπου εἰμὶ ἐγὼ, καὶ ὑμεῖς ἦτε. 4 καὶ 

ὅπου ἐγὼ ὑπάγω οἴδατε, καὶ τὴν ὁδόν 

οἴδατε. 5 Λέγει αὐτῷ Θωμᾶς· Κύριε, 

οὐκ οἴδαμεν ποῦ ὑπάγεις· καὶ πῶς 

δυνάμεθα τὴν ὁδὸν εἰδέναι; 6 λέγει 

αὐτῷ ὁ Ἰησοῦς· Ἐγώ εἰμι ἡ ὁδὸς καὶ ἡ 

ἀλήθεια καὶ ἡ ζωή· οὐδεὶς ἔρχεται 

πρὸς τὸν πατέρα εἰ μὴ δι' ἐμοῦ. 7 εἰ 

ἐγνώκειτέ με, καὶ τὸν πατέρα μου 

ἐγνώκειτε ἄν· καὶ ἀπ' ἄρτι γινώσκετε 

αὐτὸν καὶ ἑωράκατε αὐτόν. 8 Λέγει 

αὐτῷ Φίλιππος· Κύριε, δεῖξον ἡμῖν τὸν 

πατέρα καὶ ἀρκεῖ ἡμῖν. 9 λέγει αὐτῷ ὁ 

Ἰησοῦς· Τοσοῦτον χρόνον μεθ' ὑμῶν 

εἰμι, καὶ οὐκ ἔγνωκάς με, Φίλιππε; ὁ 

ἑωρακὼς ἐμὲ ἑώρακε τὸν πατέρα· καὶ 

πῶς σὺ λέγεις, δεῖξον ἡμῖν τὸν 

πατέρα; 10 οὐ πιστεύεις ὅτι ἐγὼ ἐν τῷ 

πατρὶ καὶ ὁ πατὴρ ἐν ἐμοί ἐστι; τὰ 

ῥήματα ἃ ἐγὼ λαλῶ ὑμῖν, ἀπ' ἐμαυτοῦ 

οὐ λαλῶ· ὁ δὲ πατὴρ ὁ ἐν ἐμοὶ μένων 

αὐτὸς ποιεῖ τὰ ἔργα. 11 πιστεύετέ μοι 

ὅτι ἐγὼ ἐν τῷ πατρὶ καὶ ὁ πατὴρ ἐν 

ἐμοί· εἰ δὲ μή, διὰ τὰ ἔργα αὐτὰ 

πιστεύετέ μοι. 12 ἀμὴν ἀμὴν λέγω ὑμῖν, 

ὁ πιστεύων εἰς ἐμὲ, τὰ ἔργα ἃ ἐγὼ 

ποιῶ κἀκεῖνος ποιήσει, καὶ μείζονα 



 156 

τούτων ποιήσει, ὅτι ἐγὼ πρὸς τὸν 

πατέρα μου πορεύομαι, 13 καὶ ὅ,τι ἂν 

αἰτήσητε ἐν τῷ ὀνόματί μου, τοῦτο 

ποιήσω, ἵνα δοξασθῇ ὁ πατὴρ ἐν τῷ 

υἱῷ. 14 ἐάν τι αἰτήσητέ με ἐν τῷ 

ὀνόματί μου, ἐγὼ ποιήσω. 15 Ἐὰν 

ἀγαπᾶτέ με, τὰς ἐντολὰς τὰς ἐμὰς 

τηρήσατε, 16 καὶ ἐγὼ ἐρωτήσω τὸν 

πατέρα καὶ ἄλλον παράκλητον δώσει 

ὑμῖν, ἵνα μένει μεθ' ὑμῶν εἰς τὸν 

αἰῶνα, 17 τὸ Πνεῦμα τῆς ἀληθείας, ὃ ὁ 

κόσμος οὐ δύναται λαβεῖν, ὅτι οὐ 

θεωρεῖ αὐτὸ οὐδὲ γινώσκει αὐτὸ· ὑμεῖς 

δὲ γινώσκετε αὐτό, ὅτι παρ' ὑμῖν μένει 

καὶ ἐν ὑμῖν ἔσται. 18 Οὐκ ἀφήσω ὑμᾶς 

ὀρφανούς· ἔρχομαι πρὸς ὑμᾶς. 19 ἔτι 

μικρὸν καὶ ὁ κόσμος με οὐκέτι θεωρεῖ, 

ὑμεῖς δὲ θεωρεῖτέ με, ὅτι ἐγὼ ζῶ καὶ 

ὑμεῖς ζήσεσθε. 20 ἐν ἐκείνῃ τῇ ἡμέρᾳ 

γνώσεσθε ὑμεῖς ὅτι ἐγὼ ἐν τῷ πατρί 

μου καὶ ὑμεῖς ἐν ἐμοὶ κἀγὼ ἐν ὑμῖν. 21 

ὁ ἔχων τὰς ἐντολάς μου καὶ τηρῶν 

αὐτὰς, ἐκεῖνός ἐστιν ὁ ἀγαπῶν με· ὁ δὲ 

ἀγαπῶν με ἀγαπηθήσεται ὑπὸ τοῦ 

πατρός μου, καὶ ἐγὼ ἀγαπήσω αὐτὸν 

καὶ ἐμφανίσω αὐτῷ ἐμαυτόν. 22 Λέγει 

αὐτῷ Ἰούδας, οὐχ ὁ Ἰσκαριώτης· Κύριε, 

καὶ τί γέγονεν ὅτι ἡμῖν μέλλεις 

ἐμφανίζειν σεαυτὸν καὶ οὐχὶ τῷ 

κόσμῳ; 23 ἀπεκρίθη Ἰησοῦς καὶ εἶπεν 

αὐτῷ· Ἐάν τις ἀγαπᾷ με, τὸν λόγον 

μου τηρήσει, καὶ ὁ πατήρ μου 

ἀγαπήσει αὐτόν, καὶ πρὸς αὐτὸν 

ἐλευσόμεθα καὶ μονὴν παρ' αὐτῷ 

ποιήσομεν. 24 ὁ μὴ ἀγαπῶν με τοὺς 

λόγους μου οὐ τηρεῖ· καὶ ὁ λόγος ὃν 

ἀκούετε οὐκ ἔστιν ἐμὸς, ἀλλὰ τοῦ 

πέμψαντός με πατρός. 25 Ταῦτα 

λελάληκα ὑμῖν παρ' ὑμῖν μένων· 26 ὁ 

δὲ παράκλητος, τὸ Πνεῦμα τὸ ἅγιον ὃ 

πέμψει ὁ πατὴρ ἐν τῷ ὀνόματί μου, 

ἐκεῖνος ὑμᾶς διδάξει πάντα καὶ 

ὑπομνήσει ὑμᾶς πάντα ἃ εἶπον ὑμῖν. 27 

Εἰρήνην ἀφίημι ὑμῖν, εἰρήνην τὴν 

ἐμὴν δίδωμι ὑμῖν· οὐ καθὼς ὁ κόσμος 

δίδωσιν, ἐγὼ δίδωμι ὑμῖν. μὴ 

ταρασσέσθω ὑμῶν ἡ καρδία μηδὲ 

δειλιάτω. 28 ἠκούσατε ὅτι ἐγὼ εἶπον 

ὑμῖν, ὑπάγω καὶ ἔρχομαι πρὸς ὑμᾶς· εἰ 

ἠγαπᾶτέ με, ἐχάρητε ἄν ὅτι εἶπον, 

πορεύομαι πρὸς τὸν πατέρα· ὅτι ὁ 

πατὴρ μου μείζων μού ἐστι. 29 καὶ νῦν 

εἴρηκα ὑμῖν πρὶν γενέσθαι, ἵνα ὅταν 

γένηται πιστεύσητε. 30 οὐκέτι πολλὰ 

λαλήσω μεθ' ὑμῶν· ἔρχεται γὰρ ὁ τοῦ 

κόσμου ἄρχων, καὶ ἐν ἐμοὶ οὐκ ἔχει 

οὐδέν· 31 ἀλλ' ἵνα γνῷ ὁ κόσμος ὅτι 

ἀγαπῶ τὸν πατέρα, καὶ καθὼς 

ἐνετείλατό μοι ὁ πατήρ, οὕτω ποιῶ. 

ἐγείρεσθε, ἄγωμεν ἐντεῦθεν. 1 Ἐγώ 

εἰμι ἡ ἄμπελος ἡ ἀληθινή, καὶ ὁ πατήρ 

μου ὁ γεωργός ἐστι. 2 πᾶν κλῆμα ἐν 

ἐμοὶ μὴ φέρον καρπόν, αἴρει αὐτό, καὶ 

πᾶν τὸ καρπὸν φέρον, καθαίρει αὐτὸ, 

ἵνα πλείονα καρπὸν φέρῃ. 3 ἤδη ὑμεῖς 

καθαροί ἐστε διὰ τὸν λόγον ὃν 

λελάληκα ὑμῖν. 4 μείνατε ἐν ἐμοί, 

κἀγὼ ἐν ὑμῖν. καθὼς τὸ κλῆμα οὐ 

δύναται καρπὸν φέρειν ἀφ' ἑαυτοῦ, 

ἐὰν μὴ μένῃ ἐν τῇ ἀμπέλῳ, οὕτως 

οὐδὲ ὑμεῖς, ἐὰν μὴ ἐν ἐμοὶ μένητε. 5 

ἐγώ εἰμι ἡ ἄμπελος, ὑμεῖς τὰ κλήματα. 

ὁ μένων ἐν ἐμοὶ κἀγὼ ἐν αὐτῷ, οὗτος 

φέρει καρπὸν πολύν, ὅτι χωρὶς ἐμοῦ 

οὐ δύνασθε ποιεῖν οὐδέν. 6 ἐὰν μή τις 

μένῃ ἐν ἐμοί, ἐβλήθη ἔξω ὡς τὸ κλῆμα 

καὶ ἐξηράνθη, καὶ συνάγουσιν αὐτὰ 

καὶ εἰς τὸ πῦρ βάλλουσι, καὶ καίεται. 7 

ἐὰν μείνητε ἐν ἐμοὶ καὶ τὰ ῥήματά μου 

ἐν ὑμῖν μείνῃ, ὃ ἐὰν θέλητε 

αἰτήσασθε, καὶ γενήσεται. 8 ἐν τούτῳ 

ἐδοξάσθη ὁ πατήρ μου, ἵνα καρπὸν 

πολὺν φέρητε, καὶ γένησθε ἐμοὶ 

μαθηταί. 9 καθὼς ἠγάπησέ με ὁ 

πατήρ, κἀγὼ ἠγάπησα ὑμᾶς· μείνατε 

ἐν τῇ ἀγάπῃ τῇ ἐμῇ. 10 ἐὰν τὰς ἐντολάς 



 157 

μου τηρήσητε, μενεῖτε ἐν τῇ ἀγάπῃ 

μου, καθὼς ἐγὼ τὰς ἐντολὰς τοῦ 

πατρός μου τετήρηκα καὶ μένω αὐτοῦ 

ἐν τῇ ἀγάπῃ. 11 Ταῦτα λελάληκα ὑμῖν 

ἵνα ἡ χαρὰ ἡ ἐμὴ ἐν ὑμῖν μείνῃ καὶ ἡ 

χαρὰ ὑμῶν πληρωθῇ. 12 αὕτη ἐστὶν ἡ 

ἐντολὴ ἡ ἐμή, ἵνα ἀγαπᾶτε ἀλλήλους 

καθὼς ἠγάπησα ὑμᾶς. 13 μείζονα 

ταύτης ἀγάπην οὐδεὶς ἔχει, ἵνα τις τὴν 

ψυχὴν αὐτοῦ θῇ ὑπὲρ τῶν φίλων 

αὐτοῦ. 14 ὑμεῖς φίλοι μού ἐστε, ἐὰν 

ποιῆτε ὅσα ἐγὼ ἐντέλλομαι ὑμῖν. 15 

οὐκέτι ὑμᾶς λέγω δούλους, ὅτι ὁ 

δοῦλος οὐκ οἶδε τί ποιεῖ αὐτοῦ ὁ 

κύριος· ὑμᾶς δὲ εἴρηκα φίλους, ὅτι 

πάντα ἃ ἤκουσα παρὰ τοῦ πατρός μου 

ἐγνώρισα ὑμῖν. 16 οὐχ ὑμεῖς με 

ἐξελέξασθε, ἀλλ' ἐγὼ ἐξελεξάμην 

ὑμᾶς, καὶ ἔθηκα ὑμᾶς ἵνα ὑμεῖς 

ὑπάγητε καὶ καρπὸν φέρητε, καὶ ὁ 

καρπὸς ὑμῶν μένῃ, ἵνα ὅ,τι ἂν 

αἰτήσητε τὸν πατέρα ἐν τῷ ὀνόματί 

μου, δῷ ὑμῖν. 17 ταῦτα ἐντέλλομαι 

ὑμῖν, ἵνα ἀγαπᾶτε ἀλλήλους. 18 Εἰ ὁ 

κόσμος ὑμᾶς μισεῖ, γινώσκετε ὅτι ἐμὲ 

πρῶτον ὑμῶν μεμίσηκεν. 19 εἰ ἐκ τοῦ 

κόσμου ἦτε, ὁ κόσμος ἂν τὸ ἴδιον 

ἐφίλει· ὅτι δὲ ἐκ τοῦ κόσμου οὐκ ἐστέ, 

ἀλλ' ἐγὼ ἐξελεξάμην ὑμᾶς ἐκ τοῦ 

κόσμου, διὰ τοῦτο μισεῖ ὑμᾶς ὁ 

κόσμος. 20 μνημονεύετε τοῦ λόγου οὗ 

ἐγὼ εἶπον ὑμῖν· οὐκ ἔστι δοῦλος 

μείζων τοῦ κυρίου αὐτοῦ. εἰ ἐμὲ 

ἐδίωξαν, καὶ ὑμᾶς διώξουσιν· εἰ τὸν 

λόγον μου ἐτήρησαν, καὶ τὸν 

ὑμέτερον τηρήσουσιν. 21 ἀλλὰ ταῦτα 

πάντα ποιήσουσιν ὑμῖν διὰ τὸ ὄνομά 

μου, ὅτι οὐκ οἴδασι τὸν πέμψαντά με. 
22 εἰ μὴ ἦλθον καὶ ἐλάλησα αὐτοῖς, 

ἁμαρτίαν οὐκ εἴχον· νῦν δὲ πρόφασιν 

οὐκ ἔχουσι περὶ τῆς ἁμαρτίας αὐτῶν. 
23 ὁ ἐμὲ μισῶν καὶ τὸν πατέρα μου 

μισεῖ. 24 εἰ τὰ ἔργα μὴ ἐποίησα ἐν 

αὐτοῖς ἃ οὐδεὶς ἄλλος πεποίηκεν, 

ἁμαρτίαν οὐκ εἴχον· νῦν δὲ καὶ 

ἑωράκασι καὶ μεμισήκασι καὶ ἐμὲ καὶ 

τὸν πατέρα μου. 25 ἀλλ' ἵνα πληρωθῇ ὁ 

λόγος ὁ γεγραμμένος ἐν τῷ νόμῳ 

αὐτῶν, ὅτι ἐμίσησάν με δωρεάν. 26 

ὅταν δὲ ἔλθῃ ὁ παράκλητος ὃν ἐγὼ 

πέμψω ὑμῖν παρὰ τοῦ πατρός, τὸ 

Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ. 3 καὶ 

ταῦτα ποιήσουσιν, ὅτι οὐκ ἔγνωσαν 

τὸν πατέρα οὐδὲ ἐμέ. 4 ἀλλὰ ταῦτα 

λελάληκα ὑμῖν ἵνα ὅταν ἔλθῃ ἡ ὥρα, 

μνημονεύητε αὐτῶν ὅτι ἐγὼ εἶπον 

ὑμῖν. ταῦτα δὲ ὑμῖν ἐξ ἀρχῆς οὐκ 

εἶπον, ὅτι μεθ' ὑμῶν ἤμην. 5 νῦν δὲ 

ὑπάγω πρὸς τὸν πέμψαντά με, καὶ 

οὐδεὶς ἐξ ὑμῶν ἐρωτᾷ με ποῦ ὑπάγεις! 
6 ἀλλ' ὅτι ταῦτα λελάληκα ὑμῖν, ἡ 

λύπη πεπλήρωκε ὑμῶν τὴν καρδίαν. 7 

ἀλλ' ἐγὼ τὴν ἀλήθειαν λέγω ὑμῖν· 

συμφέρει ὑμῖν ἵνα ἐγὼ ἀπέλθω. ἐὰν 

γὰρ μὴ ἀπέλθω, ὁ παράκλητος οὐκ 

ἐλεύσεται πρὸς ὑμᾶς· ἐὰν δὲ πορευθῶ, 

πέμψω αὐτὸν πρὸς ὑμᾶς· 8 καὶ ἐλθὼν 

ἐκεῖνος ἐλέγξει τὸν κόσμον περὶ 

ἁμαρτίας καὶ περὶ δικαιοσύνης καὶ 

περὶ κρίσεως. 9 περὶ ἁμαρτίας μέν, ὅτι 

οὐ πιστεύουσιν εἰς ἐμέ· 10 περὶ 

δικαιοσύνης δέ, ὅτι πρὸς τὸν πατέρα 

μου ὑπάγω καὶ οὐκέτι θεωρεῖτέ με· 11 

περὶ δὲ κρίσεως, ὅτι ὁ ἄρχων τοῦ 

κόσμου τούτου κέκριται. 12 Ἔτι πολλὰ 

ἔχω λέγειν ὑμῖν, ἀλλ' οὐ δύνασθε 

βαστάζειν ἄρτι. 13 ὅταν δὲ ἔλθῃ 

ἐκεῖνος, τὸ Πνεῦμα τῆς ἀληθείας, 



 158 

ὁδηγήσει ὑμᾶς εἰς πᾶσαν τὴν 

ἀλήθειαν· οὐ γὰρ λαλήσει ἀφ' ἑαυτοῦ, 

ἀλλ' ὅσα ἂν ἀκούσει λαλήσει, καὶ τὰ 

ἐρχόμενα ἀναγγελεῖ ὑμῖν. 14 ἐκεῖνος 

ἐμὲ δοξάσει, ὅτι ἐκ τοῦ ἐμοῦ λήψεται 

καὶ ἀναγγελεῖ ὑμῖν. 15 πάντα ὅσα ἔχει 

ὁ πατὴρ ἐμά ἐστι· διὰ τοῦτο εἶπον ὅτι 

ἐκ τοῦ ἐμοῦ λήψεται καὶ ἀναγγελεῖ 

ὑμῖν. 16 μικρὸν καὶ οὐκέτι θεωρεῖτέ με, 

καὶ πάλιν μικρὸν καὶ ὄψεσθέ με, ὅτι 

ἐγὼ ὑπάγω πρὸς τὸν πατέρα. 17 Εἶπον 

οὖν ἐκ τῶν μαθητῶν αὐτοῦ πρὸς 

ἀλλήλους· Τί ἐστι τοῦτο ὃ λέγει ἡμῖν, 

μικρὸν καὶ οὐ θεωρεῖτέ με, καὶ πάλιν 

μικρὸν καὶ ὄψεσθέ με, καί ὅτι ἐγὼ 

ὑπάγω πρὸς τὸν πατέρα; 18 ἔλεγον 

οὖν· Τοῦτο τί ἐστιν ὃ λέγει τὸ μικρόν; 

οὐκ οἴδαμε τί λαλεῖ. 19 ἔγνω οὖν ὁ 

Ἰησοῦς ὅτι ἤθελον αὐτὸν ἐρωτᾶν, καὶ 

εἶπεν αὐτοῖς· Περὶ τούτου ζητεῖτε μετ' 

ἀλλήλων ὅτι εἶπον, μικρὸν καὶ οὐ 

θεωρεῖτέ με καὶ πάλιν μικρὸν καὶ 

ὄψεσθέ με; 20 ἀμὴν ἀμὴν λέγω ὑμῖν ὅτι 

κλαύσετε καὶ θρηνήσετε ὑμεῖς, ὁ δὲ 

κόσμος χαρήσεται· ὑμεῖς δὲ 

λυπηθήσεσθε, ἀλλ' ἡ λύπη ὑμῶν εἰς 

χαρὰν γενήσεται. 21 ἡ γυνὴ ὅταν τίκτῃ, 

λύπην ἔχει, ὅτι ἦλθεν ἡ ὥρα αὐτῆς· 

ὅταν δὲ γεννήσῃ τὸ παιδίον, οὐκέτι 

μνημονεύει τῆς θλίψεως διὰ τὴν 

χαρὰν ὅτι ἐγεννήθη ἄνθρωπος εἰς τὸν 

κόσμον. 22 καὶ ὑμεῖς οὖν λύπην μὲν 

νῦν ἔχετε· πάλιν δὲ ὄψομαι ὑμᾶς καὶ 

χαρήσεται ὑμῶν ἡ καρδία, καὶ τὴν 

χαρὰν ὑμῶν οὐδεὶς αἴρει ἀφ' ὑμῶν. 23 

καὶ ἐν ἐκείνῃ τῇ ἡμέρᾳ ἐμὲ οὐκ 

ἐρωτήσετε οὐδέν· ἀμὴν ἀμὴν λέγω 

ὑμῖν ὅτι ὅσα ἄν αἰτήσητε τὸν πατέρα 

ἐν τῷ ὀνόματί μου, δώσει ὑμῖν. 24 ἕως 

ἄρτι οὐκ ᾐτήσατε οὐδὲν ἐν τῷ ὀνόματί 

μου· αἰτεῖτε καὶ λήψεσθε, ἵνα ἡ χαρὰ 

ὑμῶν ᾖ πεπληρωμένη. 25 Ταῦτα ἐν 

παροιμίαις λελάληκα ὑμῖν· ἀλλ' 

ἔρχεται ὥρα ὅτε οὐκέτι ἐν παροιμίαις 

λαλήσω ὑμῖν, ἀλλὰ παρρησίᾳ περὶ τοῦ 

πατρὸς ἀπαγγελῶ ὑμῖν. 26 ἐν ἐκείνῃ τῇ 

ἡμέρᾳ ἐν τῷ ὀνόματί μου αἰτήσεσθε· 

καὶ οὐ λέγω ὑμῖν ὅτι ἐγὼ ἐρωτήσω τὸν 

πατέρα περὶ ὑμῶν· 27 αὐτὸς γὰρ ὁ 

πατὴρ φιλεῖ ὑμᾶς, ὅτι ὑμεῖς ἐμὲ 

πεφιλήκατε, καὶ πεπιστεύκατε ὅτι ἐγὼ 

παρὰ τοῦ Θεοῦ ἐξῆλθον. 28 ἐξῆλθον 

παρὰ τοῦ πατρὸς καὶ ἐλήλυθα εἰς τὸν 

κόσμον· πάλιν ἀφίημι τὸν κόσμον καὶ 

πορεύομαι πρὸς τὸν πατέρα. 29 

Λέγουσιν οἱ μαθηταὶ αὐτοῦ· Ἴδε νῦν 

παρρησίᾳ λαλεῖς, καὶ παροιμίαν 

οὐδεμίαν λέγεις. 30 νῦν οἴδαμεν ὅτι 

οἶδας πάντα καὶ οὐ χρείαν ἔχεις ἵνα 

τίς σε ἐρωτᾷ· ἐν τούτῳ πιστεύομεν ὅτι 

ἀπὸ Θεοῦ ἐξῆλθες. 31 ἀπεκρίθη αὐτοῖς 

ὁ Ἰησοῦς· Ἄρτι πιστεύετε· 32 ἰδοὺ 

ἔρχεται ὥρα, καὶ νῦν ἐλήλυθεν, ἵνα 

σκορπισθῆτε ἕκαστος εἰς τὰ ἴδια καὶ 

ἐμὲ μόνον ἀφῆτε· καὶ οὐκ εἰμὶ μόνος, 

ὅτι ὁ πατὴρ μετ' ἐμοῦ ἐστι. 33 ταῦτα 

λελάληκα ὑμῖν ἵνα ἐν ἐμοὶ εἰρήνην 

ἔχητε. ἐν τῷ κόσμῳ θλῖψιν ἔξετε· ἀλλὰ 

θαρσεῖτε, ἐγὼ νενίκηκα τὸν κόσμον. 1 

Ταῦτα ἐλάλησεν Ἰησοῦς, καὶ ἐπῆρε 

τοὺς ὀφθαλμοὺς αὐτοῦ εἰς τὸν 

οὐρανὸν καὶ εἶπε· Πάτερ, ἐλήλυθεν ἡ 

ὥρα· δόξασόν σου τὸν υἱόν, ἵνα καὶ ὁ 

υἱὸς σου δοξάσῃ σέ, 2 καθὼς ἔδωκας 

αὐτῷ ἐξουσίαν πάσης σαρκός, ἵνα πᾶν 

ὃ δέδωκας αὐτῷ δώσῃ αὐτοῖς ζωὴν 

αἰώνιον. 3 αὕτη δέ ἐστιν ἡ αἰώνιος ζωή, 

ἵνα γινώσκωσιν σὲ τὸν μόνον 

ἀληθινὸν Θεὸν καὶ ὃν ἀπέστειλας 

Ἰησοῦν Χριστόν. 4 ἐγώ σε ἐδόξασα ἐπὶ 

τῆς γῆς, τὸ ἔργον ἐτελειώσα ὃ 

δέδωκάς μοι ἵνα ποιήσω· 5 καὶ νῦν 

δόξασόν με σύ, πάτερ, παρὰ σεαυτῷ 

τῇ δόξῃ ᾗ εἶχον πρὸ τοῦ τὸν κόσμον 

εἶναι παρὰ σοί. 6 Ἐφανέρωσά σου τὸ 

ὄνομα τοῖς ἀνθρώποις οὓς δέδωκάς 



 159 

μοι ἐκ τοῦ κόσμου. σοὶ ἦσαν καὶ ἐμοὶ 

αὐτοὺς δέδωκας, καὶ τὸν λόγον σου 

τετηρήκασι. 7 νῦν ἔγνωκαν ὅτι πάντα 

ὅσα δέδωκάς μοι παρὰ σοῦ εἰσιν· 8 ὅτι 

τὰ ῥήματα ἃ ἔδωκάς μοι δέδωκα 

αὐτοῖς, καὶ αὐτοὶ ἔλαβον καὶ ἔγνωσαν 

ἀληθῶς ὅτι παρὰ σοῦ ἐξῆλθον, καὶ 

ἐπίστευσαν ὅτι σύ με ἀπέστειλας. 9 

ἐγὼ περὶ αὐτῶν ἐρωτῶ· οὐ περὶ τοῦ 

κόσμου ἐρωτῶ ἀλλὰ περὶ ὧν δέδωκάς 

μοι, ὅτι σοί εἰσι, 10 καὶ τὰ ἐμὰ πάντα σά 

ἐστιν καὶ τὰ σὰ ἐμά, καὶ δεδόξασμαι 

ἐν αὐτοῖς. 11 καὶ οὐκέτι εἰμὶ ἐν τῷ 

κόσμῳ, καὶ αὐτοὶ ἐν τῷ κόσμῳ εἰσί, καὶ 

ἐγὼ πρὸς σὲ ἔρχομαι. Πάτερ ἅγιε, 

τήρησον αὐτοὺς ἐν τῷ ὀνόματί σου 

οὓς δέδωκάς μοι, ἵνα ὦσιν ἓν καθὼς 

ἡμεῖς. 12 ὅτε ἤμην μετ' αὐτῶν ἐν τῷ 

κόσμῳ, ἐγὼ ἐτήρουν αὐτοὺς ἐν τῷ 

ὀνόματί σου οὓς δέδωκάς μοι 

ἐφύλαξα, καὶ οὐδεὶς ἐξ αὐτῶν 

ἀπώλετο εἰ μὴ ὁ υἱὸς τῆς ἀπωλείας, 

ἵνα ἡ γραφὴ πληρωθῇ. 13 νῦν δὲ πρὸς 

σὲ ἔρχομαι, καὶ ταῦτα λαλῶ ἐν τῷ 

κόσμῳ ἵνα ἔχωσι τὴν χαρὰν τὴν ἐμὴν 

πεπληρωμένην ἐν αὑτοῖς. 14 ἐγὼ 

δέδωκα αὐτοῖς τὸν λόγον σου, καὶ ὁ 

κόσμος ἐμίσησεν αὐτούς, ὅτι οὐκ εἰσὶν 

ἐκ τοῦ κόσμου, καθὼς ἐγὼ οὐκ εἰμὶ ἐκ 

τοῦ κόσμου. 15 οὐκ ἐρωτῶ ἵνα ἄρῃς 

αὐτοὺς ἐκ τοῦ κόσμου, ἀλλ' ἵνα 

τηρήσῃς αὐτοὺς ἐκ τοῦ πονηροῦ. 16 ἐκ 

τοῦ κόσμου οὐκ εἰσὶν καθὼς ἐγὼ ἐκ 

τοῦ κόσμου οὐκ εἰμὶ. 17 ἁγίασον αὐτοὺς 

ἐν τῇ ἀληθείᾳ σου· ὁ λόγος ὁ σὸς 

ἀλήθειά ἐστι. 18 καθὼς ἐμὲ ἀπέστειλας 

εἰς τὸν κόσμον, κἀγὼ ἀπέστειλα 

αὐτοὺς εἰς τὸν κόσμον· 19 καὶ ὑπὲρ 

αὐτῶν ἐγὼ ἁγιάζω ἐμαυτόν, ἵνα καὶ 

αὐτοὶ ὦσιν ἡγιασμένοι ἐν ἀληθείᾳ. 20 

Οὐ περὶ τούτων δὲ ἐρωτῶ μόνον, ἀλλὰ 

καὶ περὶ τῶν πιστευόντων διὰ τοῦ 

λόγου αὐτῶν εἰς ἐμέ, 21 ἵνα πάντες ἓν 

ὦσιν, καθὼς σύ, πάτερ, ἐν ἐμοὶ κἀγὼ 

ἐν σοί, ἵνα καὶ αὐτοὶ ἐν ἡμῖν ὦσιν, ἵνα 

ὁ κόσμος πιστεύσῃ ὅτι σύ με 

ἀπέστειλας. 22 κἀγὼ τὴν δόξαν ἣν 

δέδωκάς μοι δέδωκα αὐτοῖς, ἵνα ὦσιν 

ἓν καθὼς ἡμεῖς ἕν ἐσμὲν, 23 ἐγὼ ἐν 

αὐτοῖς καὶ σὺ ἐν ἐμοί, ἵνα ὦσιν 

τετελειωμένοι εἰς ἕν, καὶ ἵνα γινώσκῃ 

ὁ κόσμος ὅτι σύ με ἀπέστειλας καὶ 

ἠγάπησας αὐτοὺς καθὼς ἐμὲ 

ἠγάπησας. 24 Πάτερ, οὓς δέδωκάς μοι, 

θέλω ἵνα ὅπου εἰμὶ ἐγὼ κἀκεῖνοι ὦσι 

μετ' ἐμοῦ, ἵνα θεωρῶσιν τὴν δόξαν τὴν 

ἐμὴν ἣν δέδωκάς μοι, ὅτι ἠγάπησάς με 

πρὸ καταβολῆς κόσμου. 25 πάτερ 

δίκαιε, καὶ ὁ κόσμος σε οὐκ ἔγνω, ἐγὼ 

δέ σε ἔγνων, καὶ οὗτοι ἔγνωσαν ὅτι σύ 

με ἀπέστειλας, 26 καὶ ἐγνώρισα αὐτοῖς 

τὸ ὄνομά σου καὶ γνωρίσω, ἵνα ἡ 

ἀγάπη ἣν ἠγάπησάς με ἐν αὐτοῖς ᾖ 

κἀγὼ ἐν αὐτοῖς. 1 Ταῦτα εἰπὼν Ἰησοῦς 

ἐξῆλθεν σὺν τοῖς μαθηταῖς αὐτοῦ 

πέραν τοῦ χειμάρρου τῶν Κέδρων, 

ὅπου ἦν κῆπος, εἰς ὃν εἰσῆλθεν αὐτὸς 

καὶ οἱ μαθηταὶ αὐτοῦ.  
  

ΕΥΑΓΓΕΛΙΟΝ ΔΕΥΤΕΡΟΝ 
Ἐκ τοῦ κατὰ Ἰωάννην 

ιη΄ 1 - 28 

Τῷ καιρῷ ἐκείνῳ, ἐξῆλθεν ὁ Ἰησοῦς 

σὺν τοῖς μαθηταῖς αὐτοῦ πέραν τοῦ 

χειμάρρου τῶν Κέδρων, ὅπου ἦν 

κῆπος, εἰς ὃν εἰσῆλθεν αὐτὸς καὶ οἱ 

μαθηταὶ αὐτοῦ. 2 ᾔδει δὲ καὶ Ἰούδας ὁ 

παραδιδοὺς αὐτὸν τὸν τόπον, ὅτι 

πολλάκις συνήχθη καὶ ὁ Ἰησοῦς ἐκεῖ 

μετὰ τῶν μαθητῶν αὐτοῦ. 3 ὁ οὖν 

Ἰούδας λαβὼν τὴν σπεῖραν καὶ ἐκ τῶν 

ἀρχιερέων καὶ Φαρισαίων ὑπηρέτας 

ἔρχεται ἐκεῖ μετὰ φανῶν καὶ 

λαμπάδων καὶ ὅπλων. 4 Ἰησοῦς οὖν 

εἰδὼς πάντα τὰ ἐρχόμενα ἐπ' αὐτὸν, 

ἐξελθὼν εἶπεν αὐτοῖς· Τίνα ζητεῖτε; 5 



 160 

ἀπεκρίθησαν αὐτῷ· Ἰησοῦν τὸν 

Ναζωραῖον. λέγει αὐτοῖς ὁ Ἰησοῦς· 

Ἐγώ εἰμι. εἱστήκει δὲ καὶ Ἰούδας ὁ 

παραδιδοὺς αὐτὸν μετ' αὐτῶν. 6 ὡς οὖν 

εἶπεν αὐτοῖς ὅτι ἐγώ εἰμι, ἀπῆλθον εἰς 

τὰ ὀπίσω καὶ ἔπεσον χαμαί. 7 πάλιν 

οὖν αὐτούς ἐπηρώτησε· Τίνα ζητεῖτε; 

οἱ δὲ εἶπον· Ἰησοῦν τὸν Ναζωραῖον. 8 

ἀπεκρίθη Ἰησοῦς· Εἶπον ὑμῖν ὅτι ἐγώ 

εἰμι· εἰ οὖν ἐμὲ ζητεῖτε, ἄφετε τούτους 

ὑπάγειν· 9 ἵνα πληρωθῇ ὁ λόγος ὃν 

εἶπεν, ὅτι οὓς δέδωκάς μοι, οὐκ 

ἀπώλεσα ἐξ αὐτῶν οὐδένα. 10 Σίμων 

οὖν Πέτρος ἔχων μάχαιραν εἵλκυσεν 

αὐτὴν, καὶ ἔπαισε τὸν τοῦ ἀρχιερέως 

δοῦλον καὶ ἀπέκοψεν αὐτοῦ τὸ ὠτίον 

τὸ δεξιόν· ἦν δὲ ὄνομα τῷ δούλῳ 

Μάλχος. 11 εἶπεν οὖν ὁ Ἰησοῦς τῷ 

Πέτρῳ· Βάλε τὴν μάχαιραν εἰς τὴν 

θήκην· τὸ ποτήριον ὃ δέδωκέ μοι ὁ 

πατὴρ, οὐ μὴ πίω αὐτό; 12 Ἡ οὖν 

σπεῖρα καὶ ὁ χιλίαρχος καὶ οἱ 

ὑπηρέται τῶν Ἰουδαίων συνέλαβον 

τὸν Ἰησοῦν καὶ ἔδησαν αὐτὸν, 13 καὶ 

ἀπήγαγον πρὸς Ἅνναν πρῶτον· ἦν 

γὰρ πενθερὸς τοῦ Καϊάφα, ὃς ἦν 

ἀρχιερεὺς τοῦ ἐνιαυτοῦ ἐκείνου. 14 ἦν 

δὲ Καϊάφας ὁ συμβουλεύσας τοῖς 

Ἰουδαίοις ὅτι συμφέρει ἕνα ἄνθρωπον 

ἀπολέσθαι ὑπὲρ τοῦ λαοῦ. 15 

Ἠκολούθει δὲ τῷ Ἰησοῦ Σίμων Πέτρος 

καὶ ὁ ἄλλος μαθητής. ὁ δὲ μαθητὴς 

ἐκεῖνος ἦν γνωστὸς τῷ ἀρχιερεῖ, καὶ 

συνεισῆλθε τῷ Ἰησοῦ εἰς τὴν αὐλὴν 

τοῦ ἀρχιερέως· 16 ὁ δὲ Πέτρος εἱστήκει 

πρὸς τῇ θύρᾳ ἔξω. ἐξῆλθεν οὖν ὁ 

μαθητὴς ὁ ἄλλος, ὃς ἦν γνωστὸς τῷ 

ἀρχιερεῖ, καὶ εἶπε τῇ θυρωρῷ, καὶ 

εἰσήγαγε τὸν Πέτρον. 17 λέγει οὖν ἡ 

παιδίσκη ἡ θυρωρός τῷ Πέτρῳ· Μὴ καὶ 

σὺ ἐκ τῶν μαθητῶν εἶ τοῦ ἀνθρώπου 

τούτου; λέγει ἐκεῖνος· Οὐκ εἰμί. 18 

εἱστήκεισαν δὲ οἱ δοῦλοι καὶ οἱ 

ὑπηρέται ἀνθρακιὰν πεποιηκότες, ὅτι 

ψῦχος ἦν, καὶ ἐθερμαίνοντο· ἦν δὲ μετ' 

αὐτῶν ὁ Πέτρος ἑστὼς καὶ 

θερμαινόμενος. 19 Ὁ οὖν ἀρχιερεὺς 

ἠρώτησε τὸν Ἰησοῦν περὶ τῶν 

μαθητῶν αὐτοῦ καὶ περὶ τῆς διδαχῆς 

αὐτοῦ. 20 ἀπεκρίθη αὐτῷ ὁ Ἰησοῦς· 

Ἐγὼ παρρησίᾳ ἐλάλησα τῷ κόσμῳ· 

ἐγὼ πάντοτε ἐδίδαξα ἐν συναγωγῇ 

καὶ ἐν τῷ ἱερῷ, ὅπου πάντοτε οἱ 

Ἰουδαῖοι συνέρχονται, καὶ ἐν κρυπτῷ 

ἐλάλησα οὐδέν. 21 τί με ἐπερωτᾷς; 

ἐρώτησον τοὺς ἀκηκοότας τί ἐλάλησα 

αὐτοῖς· ἴδε οὗτοι οἴδασιν ἃ εἶπον ἐγώ. 
22 ταῦτα δὲ αὐτοῦ εἰπόντος εἷς τῶν 

ὑπηρετῶν παρεστηκὼς ἔδωκε 

ῥάπισμα τῷ Ἰησοῦ εἰπών· Οὕτως 

ἀποκρίνῃ τῷ ἀρχιερεῖ; 23 ἀπεκρίθη 

αὐτῷ ὁ Ἰησοῦς· Εἰ κακῶς ἐλάλησα, 

μαρτύρησον περὶ τοῦ κακοῦ· εἰ δὲ 

καλῶς, τί με δέρεις; 24 ἀπέστειλεν 

αὐτὸν ὁ Ἅννας δεδεμένον πρὸς 

Καϊάφαν τὸν ἀρχιερέα. 25 Ἦν δὲ Σίμων 

Πέτρος ἑστὼς καὶ θερμαινόμενος. 

εἶπον οὖν αὐτῷ· Μὴ καὶ σὺ ἐκ τῶν 

μαθητῶν αὐτοῦ εἶ; 26 ἠρνήσατο οὖν 

ἐκεῖνος καὶ εἶπεν· Οὐκ εἰμί. λέγει εἷς 

ἐκ τῶν δούλων τοῦ ἀρχιερέως, 

συγγενὴς ὢν οὗ ἀπέκοψε Πέτρος τὸ 

ὠτίον· Οὐκ ἐγώ σε εἶδον ἐν τῷ κήπῳ 

μετ’ αὐτοῦ; 27 πάλιν οὖν ἠρνήσατο 

Πέτρος, καὶ εὐθέως ἀλέκτωρ 

ἐφώνησεν. 28 Ἄγουσιν οὖν τὸν Ἰησοῦν 

ἀπὸ τοῦ Καϊάφα εἰς τὸ πραιτώριον· ἦν 

δὲ πρωΐ· καὶ αὐτοὶ οὐκ εἰσῆλθον εἰς τὸ 

πραιτώριον, ἵνα μὴ μιανθῶσιν, ἀλλ' 

ἵνα φάγωσι τὸ πάσχα.  
  

ΕΥΑΓΓΕΛΙΟΝ ΤΡΙΤΟΝ 
Ἐκ τοῦ κατὰ Ματθαῖον 

κστ΄ 57 - 75 

Τῷ καιρῷ ἐκείνῳ, οἱ στρατιῶται 

κρατήσαντες τὸν Ἰησοῦν ἀπήγαγον 



 161 

πρὸς Καϊάφαν τὸν ἀρχιερέα, ὅπου οἱ 

γραμματεῖς καὶ οἱ πρεσβύτεροι 

συνήχθησαν. 58 ὁ δὲ Πέτρος ἠκολούθει 

αὐτῷ ἀπὸ μακρόθεν ἕως τῆς αὐλῆς 

τοῦ ἀρχιερέως, καὶ εἰσελθὼν ἔσω 

ἐκάθητο μετὰ τῶν ὑπηρετῶν ἰδεῖν τὸ 

τέλος. 59 οἱ δὲ ἀρχιερεῖς οἱ πρεσβύτεροι 

καὶ τὸ συνέδριον ὅλον ἐζήτουν 

ψευδομαρτυρίαν κατὰ τοῦ Ἰησοῦ ὅπως 

θανατώσωσιν αὐτὸν, 60 καὶ οὐχ εὗρον· 

καὶ πολλῶν ψευδομαρτύρων 

προσελθόντων, οὐχ εὗρον. ὕστερον δὲ 

προσελθόντες δύο ψευδομάρτυρες 61 

εἶπον· Οὗτος ἔφη, δύναμαι καταλῦσαι 

τὸν ναὸν τοῦ Θεοῦ καὶ διὰ τριῶν 

ἡμερῶν οἰκοδομῆσαι αὐτὸν. 62 καὶ 

ἀναστὰς ὁ ἀρχιερεὺς εἶπεν αὐτῷ· 

Οὐδὲν ἀποκρίνῃ; τί οὗτοί σου 

καταμαρτυροῦσιν; 63 ὁ δὲ Ἰησοῦς 

ἐσιώπα. καὶ ἀποκριθεὶς ὁ ἀρχιερεὺς 

εἶπεν αὐτῷ· Ἐξορκίζω σε κατὰ τοῦ 

Θεοῦ τοῦ ζῶντος ἵνα ἡμῖν εἴπῃς εἰ σὺ 

εἶ ὁ Χριστὸς ὁ υἱὸς τοῦ Θεοῦ. 64 λέγει 

αὐτῷ ὁ Ἰησοῦς· Σὺ εἶπας· πλὴν λέγω 

ὑμῖν, ἀπ' ἄρτι ὄψεσθε τὸν υἱὸν τοῦ 

ἀνθρώπου καθήμενον ἐκ δεξιῶν τῆς 

δυνάμεως καὶ ἐρχόμενον ἐπὶ τῶν 

νεφελῶν τοῦ οὐρανοῦ. 65 τότε ὁ 

ἀρχιερεὺς διέρρηξε τὰ ἱμάτια αὐτοῦ 

λέγων ὅτι Ἐβλασφήμησε· τί ἔτι χρείαν 

ἔχομεν μαρτύρων; ἴδε νῦν ἠκούσατε 

τὴν βλασφημίαν αὐτοῦ· 66 τί ὑμῖν 

δοκεῖ; οἱ δὲ ἀποκριθέντες εἶπον· 

Ἔνοχος θανάτου ἐστί. 67 Τότε 

ἐνέπτυσαν εἰς τὸ πρόσωπον αὐτοῦ καὶ 

ἐκολάφισαν αὐτόν, οἱ δὲ ἐρράπισαν 68 

λέγοντες· Προφήτευσον ἡμῖν, Χριστέ, 

τίς ἐστιν ὁ παίσας σε; 69 Ὁ δὲ Πέτρος 

ἔξω ἐκάθητο ἐν τῇ αὐλῇ· καὶ 

προσῆλθεν αὐτῷ μία παιδίσκη 

λέγουσα· Καὶ σὺ ἦσθα μετὰ Ἰησοῦ τοῦ 

Γαλιλαίου. 70 ὁ δὲ ἠρνήσατο 

ἔμπροσθεν αὐτῶν πάντων λέγων· Οὐκ 

οἶδα τί λέγεις. 71 ἐξελθόντα δὲ αὐτὸν 

εἰς τὸν πυλῶνα εἶδεν αὐτὸν ἄλλη καὶ 

λέγει αὐτοῖς· Ἐκεῖ καὶ οὗτος ἦν μετὰ 

Ἰησοῦ τοῦ Ναζωραίου. 72 καὶ πάλιν 

ἠρνήσατο μεθ' ὅρκου ὅτι Οὐκ οἶδα τὸν 

ἄνθρωπον. 73 μετὰ μικρὸν δὲ 

προσελθόντες οἱ ἑστῶτες εἶπον τῷ 

Πέτρῳ· Ἀληθῶς καὶ σὺ ἐξ αὐτῶν εἶ· 

καὶ γὰρ ἡ λαλιά σου δῆλόν σε ποιεῖ. 74 

τότε ἤρξατο καταθεματίζειν καὶ 

ὀμνύειν ὅτι Οὐκ οἶδα τὸν ἄνθρωπον· 

καὶ εὐθέως ἀλέκτωρ ἐφώνησε. 75 καὶ 

ἐμνήσθη ὁ Πέτρος τοῦ ῥήματος Ἰησοῦ 

εἰρηκότος ὅτι πρὶν ἀλέκτορα φωνῆσαι 

τρὶς ἀπαρνήσῃ με· καὶ ἐξελθὼν ἔξω 

ἔκλαυσε πικρῶς.  
  

ΕΥΑΓΓΕΛΙΟΝ ΤΕΤΑΡΤΟΝ 
Ἐκ τοῦ κατὰ Ἰωάννην 

ιη΄ 28 - ιθ΄ 16 

Τῷ καιρῷ ἐκείνῳ, ἄγουσιν τὸν Ἰησοῦν 

ἀπὸ τοῦ Καϊάφα εἰς τὸ πραιτώριον· ἦν 

δὲ πρωΐ· καὶ αὐτοὶ οὐκ εἰσῆλθον εἰς τὸ 

πραιτώριον, ἵνα μὴ μιανθῶσιν, ἀλλ' 

ἵνα φάγωσι τὸ πάσχα. 29 ἐξῆλθεν οὖν ὁ 

Πιλᾶτος ἔξω πρὸς αὐτοὺς καὶ εἶπε· 

Τίνα κατηγορίαν φέρετε κατὰ τοῦ 

ἀνθρώπου τούτου; 30 ἀπεκρίθησαν καὶ 

εἶπον αὐτῷ· Εἰ μὴ ἦν οὗτος κακοποιός, 

οὐκ ἄν σοι παρεδώκαμεν αὐτόν. 31 

εἶπεν οὖν αὐτοῖς ὁ Πιλᾶτος· Λάβετε 

αὐτὸν ὑμεῖς καὶ κατὰ τὸν νόμον ὑμῶν 

κρίνατε αὐτόν. εἶπον οὖν αὐτῷ οἱ 

Ἰουδαῖοι· Ἡμῖν οὐκ ἔξεστιν ἀποκτεῖναι 

οὐδένα· 32 ἵνα ὁ λόγος τοῦ Ἰησοῦ 

πληρωθῇ ὃν εἶπε σημαίνων ποίῳ 

θανάτῳ ἤμελλεν ἀποθνήσκειν. 33 

Εἰσῆλθεν οὖν εἰς τὸ πραιτώριον πάλιν 

ὁ Πιλᾶτος καὶ ἐφώνησε τὸν Ἰησοῦν 

καὶ εἶπεν αὐτῷ· Σὺ εἶ ὁ βασιλεὺς τῶν 

Ἰουδαίων; 34 ἀπεκρίθη αὐτῷ ὁ Ἰησοῦς· 

Ἀφ' ἑαυτοῦ σὺ τοῦτο λέγεις ἢ ἄλλοι 

σοι εἶπον περὶ ἐμοῦ; 35 ἀπεκρίθη ὁ 



 162 

Πιλᾶτος· Μήτι ἐγὼ Ἰουδαῖός εἰμι; τὸ 

ἔθνος τὸ σὸν καὶ οἱ ἀρχιερεῖς 

παρέδωκάν σε ἐμοί· τί ἐποίησας; 36 

ἀπεκρίθη Ἰησοῦς· Ἡ βασιλεία ἡ ἐμὴ 

οὐκ ἔστιν ἐκ τοῦ κόσμου τούτου· εἰ ἐκ 

τοῦ κόσμου τούτου ἦν ἡ βασιλεία ἡ 

ἐμή, οἱ ὑπηρέται ἄν οἱ ἐμοὶ 

ἠγωνίζοντο, ἵνα μὴ παραδοθῶ τοῖς 

Ἰουδαίοις· νῦν δὲ ἡ βασιλεία ἡ ἐμὴ οὐκ 

ἔστιν ἐντεῦθεν. 37 εἶπεν οὖν αὐτῷ ὁ 

Πιλᾶτος· Οὐκοῦν βασιλεὺς εἶ σύ; 

ἀπεκρίθη Ἰησοῦς· Σὺ λέγεις ὅτι 

βασιλεύς εἰμι ἐγὼ. ἐγὼ εἰς τοῦτο 

γεγέννημαι καὶ εἰς τοῦτο ἐλήλυθα εἰς 

τὸν κόσμον, ἵνα μαρτυρήσω τῇ 

ἀληθείᾳ· πᾶς ὁ ὢν ἐκ τῆς ἀληθείας 

ἀκούει μου τῆς φωνῆς. 38 λέγει αὐτῷ ὁ 

Πιλᾶτος· Τί ἐστιν ἀλήθεια; καὶ τοῦτο 

εἰπὼν πάλιν ἐξῆλθε πρὸς τοὺς 

Ἰουδαίους καὶ λέγει αὐτοῖς· Ἐγὼ 

οὐδεμίαν αἰτίαν εὑρίσκω ἐν αὐτῷ. 39 

ἔστι δὲ συνήθεια ὑμῖν ἵνα ἕνα ὑμῖν 

ἀπολύσω ἐν τῷ πάσχα· βούλεσθε οὖν 

ὑμῖν ἀπολύσω τὸν βασιλέα τῶν 

Ἰουδαίων; 40 ἐκραύγασαν οὖν πάλιν 

πάντες λέγοντες· Μὴ τοῦτον ἀλλὰ τὸν 

Βαραββᾶν. ἦν δὲ ὁ Βαραββᾶς λῃστής. 1 

Τότε οὖν ἔλαβεν ὁ Πιλᾶτος τὸν Ἰησοῦν 

καὶ ἐμαστίγωσε. 2 καὶ οἱ στρατιῶται 

πλέξαντες στέφανον ἐξ ἀκανθῶν 

ἐπέθηκαν αὐτοῦ τῇ κεφαλῇ, καὶ 

ἱμάτιον πορφυροῦν περιέβαλον αὐτόν 
3 καὶ ἔλεγον· Χαῖρε ὁ βασιλεὺς τῶν 

Ἰουδαίων· καὶ ἐδίδουν αὐτῷ 

ῥαπίσματα. 4 ἐξῆλθεν οὖν πάλιν ἔξω ὁ 

Πιλᾶτος καὶ λέγει αὐτοῖς· Ἴδε ἄγω 

ὑμῖν αὐτὸν ἔξω, ἵνα γνῶτε ὅτι ἐν αὐτῷ 

οὐδεμίαν αἰτίαν εὑρίσκω. 5 ἐξῆλθεν 

οὖν ὁ Ἰησοῦς ἔξω φορῶν τὸν 

ἀκάνθινον στέφανον καὶ τὸ 

πορφυροῦν ἱμάτιον, 6 καὶ λέγει αὐτοῖς· 

Ἴδε ὁ ἄνθρωπος. ὅτε οὖν εἶδον αὐτὸν 

οἱ ἀρχιερεῖς καὶ οἱ ὑπηρέται, 

ἐκραύγασαν λέγοντες· Σταύρωσον 

σταύρωσον αὐτὸν. λέγει αὐτοῖς ὁ 

Πιλᾶτος· Λάβετε αὐτὸν ὑμεῖς καὶ 

σταυρώσατε· ἐγὼ γὰρ οὐχ εὑρίσκω ἐν 

αὐτῷ αἰτίαν. 7 ἀπεκρίθησαν αὐτῷ οἱ 

Ἰουδαῖοι· Ἡμεῖς νόμον ἔχομεν, καὶ 

κατὰ τὸν νόμον ὀφείλει ἀποθανεῖν, 

ὅτι ἑαυτὸν Θεοῦ υἱὸν ἐποίησεν. 8 Ὅτε 

οὖν ἤκουσεν ὁ Πιλᾶτος τοῦτον τὸν 

λόγον, μᾶλλον ἐφοβήθη, 9 καὶ 

εἰσῆλθεν εἰς τὸ πραιτώριον πάλιν καὶ 

λέγει τῷ Ἰησοῦ· Πόθεν εἶ σύ; ὁ δὲ 

Ἰησοῦς ἀπόκρισιν οὐκ ἔδωκεν αὐτῷ. 10 

λέγει οὖν αὐτῷ ὁ Πιλᾶτος· Ἐμοὶ οὐ 

λαλεῖς; οὐκ οἶδας ὅτι ἐξουσίαν ἔχω 

σταυρῶσαί σε καὶ ἐξουσίαν ἔχω 

ἀπολῦσαί σε; 11 ἀπεκρίθη Ἰησοῦς· Οὐκ 

εἶχες ἐξουσίαν οὐδεμίαν κατ' ἐμοῦ, εἰ 

μὴ ἦν δεδομένον σοι ἄνωθεν· διὰ 

τοῦτο ὁ παραδιδούς μέ σοι μείζονα 

ἁμαρτίαν ἔχει. 12 ἐκ τούτου ἐζήτει ὁ 

Πιλᾶτος ἀπολῦσαι αὐτόν· οἱ δὲ 

Ἰουδαῖοι ἔκραζον λέγοντες· Ἐὰν 

τοῦτον ἀπολύσῃς, οὐκ εἶ φίλος τοῦ 

Καίσαρος. πᾶς ὁ βασιλέα ἑαυτὸν 

ποιῶν ἀντιλέγει τῷ Καίσαρι. 13 ὁ οὖν 

Πιλᾶτος ἀκούσας τοῦτον τὸν λόγον 

ἤγαγεν ἔξω τὸν Ἰησοῦν, καὶ ἐκάθισεν 

ἐπὶ τοῦ βήματος εἰς τόπον λεγόμενον 

Λιθόστρωτον, Ἑβραϊστὶ δὲ Γαββαθᾶ· 14 

ἦν δὲ παρασκευὴ τοῦ πάσχα, ὥρα δὲ 

ὡσεὶ ἕκτη· καὶ λέγει τοῖς Ἰουδαίοις· Ἴδε 

ὁ βασιλεὺς ὑμῶν. 15 οἱ δὲ ἐκραύγασαν· 

Ἆρον ἆρον, σταύρωσον αὐτόν. λέγει 

αὐτοῖς ὁ Πιλᾶτος· Τὸν βασιλέα ὑμῶν 

σταυρώσω; ἀπεκρίθησαν οἱ ἀρχιερεῖς· 

Οὐκ ἔχομεν βασιλέα εἰ μὴ Καίσαρα. 16 

τότε οὖν παρέδωκεν αὐτὸν αὐτοῖς ἵνα 

σταυρωθῇ.  
  



 163 

ΕΥΑΓΓΕΛΙΟΝ ΠΕΜΠΤΟΝ 
Ἐκ τοῦ κατὰ Ματθαῖον 

κζ΄ 3 - 32 

Τῷ καιρῷ ἐκείνῳ, ἰδὼν Ἰούδας ὅτι ὁ 

Ἰησοῦς κατεκρίθη, μεταμεληθεὶς 

ἀπέστρεψε τὰ τριάκοντα ἀργύρια τοῖς 

ἀρχιερεῦσι καὶ πρεσβυτέροις 4 λέγων· 

Ἥμαρτον παραδοὺς αἷμα ἀθῷον. οἱ δὲ 

εἶπον· Τί πρὸς ἡμᾶς; σὺ ὄψει. 5 καὶ 

ῥίψας τὰ ἀργύρια ἐν τῷ ναῷ 

ἀνεχώρησε, καὶ ἀπελθὼν ἀπήγξατο. 6 

οἱ δὲ ἀρχιερεῖς λαβόντες τὰ ἀργύρια 

εἶπον· Οὐκ ἔξεστι βαλεῖν αὐτὰ εἰς τὸν 

κορβανᾶν, ἐπεὶ τιμὴ αἵματός ἐστι. 7 

συμβούλιον δὲ λαβόντες ἠγόρασαν ἐξ 

αὐτῶν τὸν ἀγρὸν τοῦ κεραμέως εἰς 

ταφὴν τοῖς ξένοις· 8 διὸ ἐκλήθη ὁ 

ἀγρὸς ἐκεῖνος ἀγρὸς αἵματος ἕως τῆς 

σήμερον. 9 τότε ἐπληρώθη τὸ ῥηθὲν 

διὰ Ἰερεμίου τοῦ προφήτου λέγοντος· 

καὶ ἔλαβον τὰ τριάκοντα ἀργύρια, τὴν 

τιμὴν τοῦ τετιμημένου ὃν ἐτιμήσαντο 

ἀπὸ υἱῶν Ἰσραήλ, 10 καὶ ἔδωκαν αὐτὰ 

εἰς τὸν ἀγρὸν τοῦ κεραμέως, καθὰ 

συνέταξέ μοι Κύριος. 11 Ὁ δὲ Ἰησοῦς 

ἔστη ἔμπροσθεν τοῦ ἡγεμόνος· καὶ 

ἐπηρώτησεν αὐτὸν ὁ ἡγεμὼν λέγων· 

Σὺ εἶ ὁ βασιλεὺς τῶν Ἰουδαίων; ὁ δὲ 

ἔφη αὐτῷ· Σὺ λέγεις. 12 καὶ ἐν τῷ 

κατηγορεῖσθαι αὐτὸν ὑπὸ τῶν 

ἀρχιερέων καὶ τῶν πρεσβυτέρων 

οὐδὲν ἀπεκρίνατο. 13 τότε λέγει αὐτῷ ὁ 

Πιλᾶτος· Οὐκ ἀκούεις πόσα σου 

καταμαρτυροῦσι; 14 καὶ οὐκ ἀπεκρίθη 

αὐτῷ πρὸς οὐδὲ ἓν ῥῆμα, ὥστε 

θαυμάζειν τὸν ἡγεμόνα λίαν. 15 Κατὰ 

δὲ τὴν ἑορτὴν εἰώθει ὁ ἡγεμὼν 

ἀπολύειν ἕνα τῷ ὄχλῳ δέσμιον ὃν 

ἤθελον. 16 εἶχον δὲ τότε δέσμιον 

ἐπίσημον λεγόμενον Βαραββᾶν. 17 

συνηγμένων οὖν αὐτῶν εἶπεν αὐτοῖς ὁ 

Πιλᾶτος· Τίνα θέλετε ἀπολύσω ὑμῖν, 

Βαραββᾶν ἢ Ἰησοῦν τὸν λεγόμενον 

Χριστόν; 18 ᾔδει γὰρ ὅτι διὰ φθόνον 

παρέδωκαν αὐτόν. 19 Καθημένου δὲ 

αὐτοῦ ἐπὶ τοῦ βήματος ἀπέστειλε 

πρὸς αὐτὸν ἡ γυνὴ αὐτοῦ λέγουσα· 

Μηδὲν σοὶ καὶ τῷ δικαίῳ ἐκείνῳ· 

πολλὰ γὰρ ἔπαθον σήμερον κατ' ὄναρ 

δι' αὐτόν. 20 Οἱ δὲ ἀρχιερεῖς καὶ οἱ 

πρεσβύτεροι ἔπεισαν τοὺς ὄχλους ἵνα 

αἰτήσωνται τὸν Βαραββᾶν, τὸν δὲ 

Ἰησοῦν ἀπολέσωσιν. 21 ἀποκριθεὶς δὲ ὁ 

ἡγεμὼν εἶπεν αὐτοῖς· Τίνα θέλετε ἀπὸ 

τῶν δύο ἀπολύσω ὑμῖν; οἱ δὲ εἶπον· 

Βαραββᾶν. 22 λέγει αὐτοῖς ὁ Πιλᾶτος· 

Τί οὖν ποιήσω Ἰησοῦν τὸν λεγόμενον 

Χριστόν; λέγουσιν αὐτῷ πάντες· 

Σταυρωθήτω. 23 ὁ δὲ ἡγεμὼν ἔφη· Τί 

γὰρ κακὸν ἐποίησεν; οἱ δὲ περισσῶς 

ἔκραζον λέγοντες· Σταυρωθήτω. 24 

ἰδὼν δὲ ὁ Πιλᾶτος ὅτι οὐδὲν ὠφελεῖ, 

ἀλλὰ μᾶλλον θόρυβος γίνεται, λαβὼν 

ὕδωρ ἀπενίψατο τὰς χεῖρας ἀπέναντι 

τοῦ ὄχλου, λέγων· Ἀθῷός εἰμι ἀπὸ τοῦ 

αἵματος τοῦ δικαίου τούτου· ὑμεῖς 

ὄψεσθε. 25 καὶ ἀποκριθεὶς πᾶς ὁ λαὸς 

εἶπε· Τὸ αἷμα αὐτοῦ ἐφ' ἡμᾶς καὶ ἐπὶ 

τὰ τέκνα ἡμῶν. 26 τότε ἀπέλυσεν 

αὐτοῖς τὸν Βαραββᾶν, τὸν δὲ Ἰησοῦν 

φραγελλώσας παρέδωκεν ἵνα 

σταυρωθῇ. 27 Τότε οἱ στρατιῶται τοῦ 

ἡγεμόνος παραλαβόντες τὸν Ἰησοῦν 

εἰς τὸ πραιτώριον συνήγαγον ἐπ' 

αὐτὸν ὅλην τὴν σπεῖραν· 28 καὶ 

ἐκδύσαντες αὐτὸν περιέθηκαν αὐτῷ 

χλαμύδα κοκκίνην, 29 καὶ πλέξαντες 

στέφανον ἐξ ἀκανθῶν ἐπέθηκαν ἐπὶ 

τὴν κεφαλὴν αὐτοῦ καὶ κάλαμον ἐπὶ 

τὴν δεξιὰν αὐτοῦ, καὶ γονυπετήσαντες 

ἔμπροσθεν αὐτοῦ ἐνέπαιζον αὐτῷ 

λέγοντες· Χαῖρε, ὁ βασιλεῦς τῶν 

Ἰουδαίων· 30 καὶ ἐμπτύσαντες εἰς 

αὐτὸν ἔλαβον τὸν κάλαμον καὶ 

ἔτυπτον εἰς τὴν κεφαλὴν αὐτοῦ. 31 καὶ 

ὅτε ἐνέπαιξαν αὐτῷ, ἐξέδυσαν αὐτὸν 



 164 

τὴν χλαμύδα καὶ ἐνέδυσαν αὐτὸν τὰ 

ἱμάτια αὐτοῦ, καὶ ἀπήγαγον αὐτὸν εἰς 

τὸ σταυρῶσαι. 32 Ἐξερχόμενοι δὲ εὗρον 

ἄνθρωπον Κυρηναῖον ὀνόματι 

Σίμωνα· τοῦτον ἠγγάρευσαν ἵνα ἄρῃ 

τὸν σταυρὸν αὐτοῦ.  
  

ΕΥΑΓΓΕΛΙΟΝ ΕΚΤΟΝ 
Ἐκ τοῦ κατὰ Μᾶρκον 

ιε΄ 16 - 32 

Τῷ καιρῷ ἐκείνῳ, οἱ στρατιῶται 

ἀπήγαγον τὸν Ἰησοῦν ἔσω τῆς αὐλῆς, 

ὅ ἐστι πραιτώριον, καὶ συγκαλοῦσιν 

ὅλην τὴν σπεῖραν· 17 καὶ ἐνδύουσιν 

αὐτὸν πορφύραν καὶ περιτιθέασιν 

αὐτῷ πλέξαντες ἀκάνθινον στέφανον, 
18 καὶ ἤρξαντο ἀσπάζεσθαι αὐτόν· 

Χαῖρε ὁ βασιλεὺς τῶν Ἰουδαίων· 19 καὶ 

ἔτυπτον αὐτοῦ τὴν κεφαλὴν καλάμῳ 

καὶ ἐνέπτυον αὐτῷ, καὶ τιθέντες τὰ 

γόνατα προσεκύνουν αὐτῷ. 20 καὶ ὅτε 

ἐνέπαιξαν αὐτῷ, ἐξέδυσαν αὐτὸν τὴν 

πορφύραν καὶ ἐνέδυσαν αὐτὸν τὰ 

ἱμάτια τὰ ἴδια, καὶ ἐξάγουσιν αὐτὸν 

ἵνα σταυρώσωσιν αὐτόν. 21 Καὶ 

ἀγγαρεύουσι παράγοντά τινα Σίμωνα 

Κυρηναῖον, ἐρχόμενον ἀπ' ἀγροῦ, τὸν 

πατέρα Ἀλεξάνδρου καὶ Ρούφου, ἵνα 

ἄρῃ τὸν σταυρὸν αὐτοῦ. 22 Καὶ 

φέρουσιν αὐτὸν ἐπὶ Γολγοθᾶν τόπον, 

ὅ ἐστι μεθερμηνευόμενον κρανίου 

τόπος. 23 καὶ ἐδίδουν αὐτῷ πιεῖν 

ἐσμυρνισμένον οἶνον· ὁ δὲ οὐκ ἔλαβε. 
24 καὶ σταυρώσαντες αὐτὸν 

διαμερίζονται τὰ ἱμάτια αὐτοῦ, 

βάλλοντες κλῆρον ἐπ' αὐτὰ τίς τί ἄρῃ. 
25 ἦν δὲ ὥρα τρίτη καὶ ἐσταύρωσαν 

αὐτόν. 26 καὶ ἦν ἡ ἐπιγραφὴ τῆς αἰτίας 

αὐτοῦ ἐπιγεγραμμένη· Ὁ βασιλεὺς 

τῶν Ἰουδαίων. 27 Καὶ σὺν αὐτῷ 

σταυροῦσι δύο λῃστάς, ἕνα ἐκ δεξιῶν 

καὶ ἕνα ἐξ εὐωνύμων αὐτοῦ. 28 καὶ 

ἐπληρώθη ἡ γραφὴ ἡ λέγουσα· καὶ 

μετὰ ἀνόμων ἐλογίσθη. 29 Καὶ οἱ 

παραπορευόμενοι ἐβλασφήμουν 

αὐτὸν κινοῦντες τὰς κεφαλὰς αὐτῶν 

καὶ λέγοντες· Οὐὰ, ὁ καταλύων τὸν 

ναὸν καὶ ἐν τρισὶν ἡμέραις οἰκοδομῶν! 
30 σῶσον σεαυτὸν καὶ κατάβα ἀπὸ τοῦ 

σταυροῦ. 31 ὁμοίως δὲ καὶ οἱ ἀρχιερεῖς 

ἐμπαίζοντες πρὸς ἀλλήλους μετὰ τῶν 

γραμματέων ἔλεγον· Ἄλλους ἔσωσεν, 

ἑαυτὸν οὐ δύναται σῶσαι. 32 ὁ Χριστὸς 

ὁ βασιλεὺς Ἰσραὴλ καταβάτω νῦν ἀπὸ 

τοῦ σταυροῦ, ἵνα ἴδωμεν καὶ 

πιστεύσωμεν αὐτῷ.  
  

ΕΥΑΓΓΕΛΙΟΝ ΕΒΔΟΜΟΝ 
Ἐκ τοῦ κατὰ Ματθαῖον 

κζ΄ 33 - 54 

Τῷ καιρῷ ἐκείνῳ, ἐλθόντες οἱ 

στρατιῶται εἰς τόπον λεγόμενον 

Γολγοθᾶ, ὅ ἐστι λεγόμενος κρανίου 

τόπος, 34 ἔδωκαν αὐτῷ πιεῖν ὄξος μετὰ 

χολῆς μεμιγμένον· καὶ γευσάμενος 

οὐκ ἤθελε πιεῖν. 35 σταυρώσαντες δὲ 

αὐτὸν διεμερίσαντο τὰ ἱμάτια αὐτοῦ 

βάλοντες κλῆρον, 36 καὶ καθήμενοι 

ἐτήρουν αὐτὸν ἐκεῖ. 37 καὶ ἐπέθηκαν 

ἐπάνω τῆς κεφαλῆς αὐτοῦ τὴν αἰτίαν 

αὐτοῦ γεγραμμένην· Οὗτός ἐστιν 

Ἰησοῦς ὁ βασιλεῦς τῶν Ἰουδαίων. 38 

Τότε σταυροῦνται σὺν αὐτῷ δύο 

λῃσταί, εἷς ἐκ δεξιῶν καὶ εἷς ἐξ 

εὐωνύμων. 39 Οἱ δὲ παραπορευόμενοι 

ἐβλασφήμουν αὐτὸν κινοῦντες τὰς 

κεφαλὰς αὐτῶν 40 καὶ λέγοντες· Ὁ 

καταλύων τὸν ναὸν καὶ ἐν τρισὶν 

ἡμέραις οἰκοδομῶν! σῶσον σεαυτόν· εἰ 

υἱὸς εἶ τοῦ Θεοῦ, κατάβηθι ἀπὸ τοῦ 

σταυροῦ. 41 ὁμοίως δὲ καὶ οἱ ἀρχιερεῖς 

ἐμπαίζοντες μετὰ τῶν γραμματέων 

καὶ πρεσβυτέρων καὶ Φαρισαίων 

ἔλεγον· 42 Ἄλλους ἔσωσεν, ἑαυτὸν οὐ 

δύναται σῶσαι· εἰ βασιλεὺς Ἰσραήλ 

ἐστι, καταβάτω νῦν ἀπὸ τοῦ σταυροῦ 



 165 

καὶ πιστεύσομεν ἐπ' αὐτῷ· 43 πέποιθεν 

ἐπὶ τὸν Θεόν, ῥυσάσθω νῦν αὐτόν, εἰ 

θέλει αὐτόν· εἶπε γὰρ ὅτι Θεοῦ εἰμι 

υἱός. 44 τὸ δ' αὐτὸ καὶ οἱ λῃσταὶ οἱ 

συσταυρωθέντες αὐτῷ ὠνείδιζον 

αὐτόν. 45 Ἀπὸ δὲ ἕκτης ὥρας σκότος 

ἐγένετο ἐπὶ πᾶσαν τὴν γῆν ἕως ὥρας 

ἐνάτης. 46 περὶ δὲ τὴν ἐνάτην ὥραν 

ἀνεβόησεν ὁ Ἰησοῦς φωνῇ μεγάλῃ 

λέγων· Ἠλὶ ἠλὶ, λιμᾶ σαβαχθανί; τοῦτ' 

ἔστι Θεέ μου, Θεέ μου, ἱνατί με 

ἐγκατέλιπες; 47 τινὲς δὲ τῶν ἐκεῖ 

ἑστηκότων ἀκούσαντες ἔλεγον ὅτι 

Ἠλίαν φωνεῖ οὗτος. 48 καὶ εὐθέως 

δραμὼν εἷς ἐξ αὐτῶν καὶ λαβὼν 

σπόγγον πλήσας τε ὄξους καὶ 

περιθεὶς καλάμῳ ἐπότιζεν αὐτόν. 49 οἱ 

δὲ λοιποὶ ἔλεγον· Ἄφες ἴδωμεν εἰ 

ἔρχεται Ἠλίας σώσων αὐτόν. 50 ὁ δὲ 

Ἰησοῦς πάλιν κράξας φωνῇ μεγάλῃ 

ἀφῆκε τὸ πνεῦμα. 51 Καὶ ἰδοὺ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω, καὶ ἡ γῆ 

ἐσείσθη καὶ αἱ πέτραι ἐσχίσθησαν, 52 

καὶ τὰ μνημεῖα ἀνεῴχθησαν καὶ 

πολλὰ σώματα τῶν κεκοιμημένων 

ἁγίων ἠγέρθη, 53 καὶ ἐξελθόντες ἐκ 

τῶν μνημείων, μετὰ τὴν ἔγερσιν 

αὐτοῦ εἰσῆλθον εἰς τὴν ἁγίαν πόλιν 

καὶ ἐνεφανίσθησαν πολλοῖς. 54 Ὁ δὲ 

ἑκατόνταρχος καὶ οἱ μετ' αὐτοῦ 

τηροῦντες τὸν Ἰησοῦν, ἰδόντες τὸν 

σεισμὸν καὶ τὰ γενόμενα ἐφοβήθησαν 

σφόδρα λέγοντες· Ἀληθῶς Θεοῦ υἱὸς 

ἦν οὗτος.  
  

ΕΥΑΓΓΕΛΙΟΝ ΟΓΔΟΟΝ 
Ἐκ τοῦ κατὰ Λουκᾶν 

κγ΄ 33 - 49 

Τῷ καιρῷ ἐκείνῳ, ἤγοντο σὺν τῷ 

Ἰησοῦ καὶ ἕτεροι δύο κακοῦργοι 

ἀναιρεθῆναι. 33 Καὶ ὅτε ἀπῆλθον ἐπὶ 

τὸν τόπον τὸν καλούμενον Κρανίον, 

ἐκεῖ ἐσταύρωσαν αὐτὸν καὶ τοὺς 

κακούργους, ὃν μὲν ἐκ δεξιῶν, ὃν δὲ 

ἐξ ἀριστερῶν. 34 ὁ δὲ Ἰησοῦς ἔλεγε· 

Πάτερ, ἄφες αὐτοῖς· οὐ γὰρ οἴδασι τί 

ποιοῦσι. διαμεριζόμενοι δὲ τὰ ἱμάτια 

αὐτοῦ ἔβαλον κλῆρον. 35 καὶ εἱστήκει ὁ 

λαὸς θεωρῶν. ἐξεμυκτήριζον δὲ καὶ οἱ 

ἄρχοντες σὺν αὐτοῖς λέγοντες· 

Ἄλλους ἔσωσε, σωσάτω ἑαυτόν, εἰ 

οὗτός ἐστιν ὁ Χριστὸς ὁ τοῦ Θεοῦ ὁ 

ἐκλεκτός. 36 ἐνέπαιζον δὲ αὐτῷ καὶ οἱ 

στρατιῶται προσερχόμενοι καὶ ὄξος 

προσφέροντες αὐτῷ 37 καὶ λέγοντες· Εἰ 

σὺ εἶ ὁ βασιλεὺς τῶν Ἰουδαίων, σῶσον 

σεαυτόν. 38 ἦν δὲ καὶ ἐπιγραφὴ 

γεγραμμένη ἐπ' αὐτῷ γράμμασιν 

Ἑλληνικοῖς καὶ Ρωμαϊκοῖς καὶ 

Ἑβραϊκοῖς· οὗτός ἐστιν ὁ βασιλεὺς τῶν 

Ἰουδαίων. 39 Εἷς δὲ τῶν κρεμασθέντων 

κακούργων ἐβλασφήμει αὐτὸν λέγων· 

Εἰ σὺ εἶ ὁ Χριστός, σῶσον σεαυτὸν καὶ 

ἡμᾶς. 40 ἀποκριθεὶς δὲ ὁ ἕτερος 

ἐπετίμα αὐτῷ λέγων· Οὐδὲ φοβῇ σὺ 

τὸν Θεόν, ὅτι ἐν τῷ αὐτῷ κρίματι εἶ; 41 

καὶ ἡμεῖς μὲν δικαίως· ἄξια γὰρ ὧν 

ἐπράξαμεν ἀπολαμβάνομεν· οὗτος δὲ 

οὐδὲν ἄτοπον ἔπραξε. 42 καὶ ἔλεγε τῷ 

Ἰησοῦ· Μνήσθητί μου, Κύριε, ὅταν 

ἔλθῃς ἐν τῇ βασιλείᾳ σου. 43 καὶ εἶπεν 

αὐτῷ ὁ Ἰησοῦς· Ἀμήν λέγω σοι, 

σήμερον μετ' ἐμοῦ ἔσῃ ἐν τῷ 

παραδείσῳ. 44 ἦν δὲ ὡσεὶ ὥρα ἕκτη καὶ 

σκότος ἐγένετο ἐφ' ὅλην τὴν γῆν ἕως 

ὥρας ἐνάτης, τοῦ ἡλίου ἐκλειπόντος, 45 

καὶ ἐσχίσθη τὸ καταπέτασμα τοῦ ναοῦ 

μέσον· 46 καὶ φωνήσας φωνῇ μεγάλῃ ὁ 

Ἰησοῦς εἶπε· Πάτερ, εἰς χεῖράς σου 

παρατίθεμαι τὸ πνεῦμά μου· καὶ 

ταῦτα εἰπὼν ἐξέπνευσεν. 47 ἰδὼν δὲ ὁ 

ἑκατόνταρχος τὸ γενόμενον ἐδόξασε 

τὸν Θεὸν λέγων· Ὄντως ὁ ἄνθρωπος 

οὗτος δίκαιος ἦν. 48 καὶ πάντες οἱ 

συμπαραγενόμενοι ὄχλοι ἐπὶ τὴν 



 166 

θεωρίαν ταύτην, θεωροῦντες τὰ 

γενόμενα, τύπτοντες ἑαυτῶν τὰ 

στήθη ὑπέστρεφον. 49 εἱστήκεισαν δὲ 

πάντες οἱ γνωστοὶ αὐτοῦ ἀπὸ 

μακρόθεν, καὶ γυναῖκες αἱ 

συνακολουθήσασαι αὐτῷ ἀπὸ τῆς 

Γαλιλαίας, ὁρῶσαι ταῦτα.  
  

ΕΥΑΓΓΕΛΙΟΝ ΕΝΑΤΟΝ 
Ἐκ τοῦ κατὰ Ἰωάννην 

ιθ΄ 25 - 37 

Τῷ καιρῷ ἐκείνῳ, εἱστήκεισαν παρὰ 

τῷ σταυρῷ τοῦ Ἰησοῦ ἡ μήτηρ αὐτοῦ 

καὶ ἡ ἀδελφὴ τῆς μητρὸς αὐτοῦ, 

Μαρία ἡ τοῦ Κλωπᾶ καὶ Μαρία ἡ 

Μαγδαληνή. 26 Ἰησοῦς οὖν ἰδὼν τὴν 

μητέρα καὶ τὸν μαθητὴν παρεστῶτα 

ὃν ἠγάπα, λέγει τῇ μητρί αὐτοῦ· Γύναι, 

ἴδε ὁ υἱός σου, 27 εἶτα λέγει τῷ μαθητῇ· 

Ἰδοὺ ἡ μήτηρ σου. καὶ ἀπ' ἐκείνης τῆς 

ὥρας ἔλαβεν ὁ μαθητὴς αὐτὴν εἰς τὰ 

ἴδια. 28 Μετὰ τοῦτο εἰδὼς ὁ Ἰησοῦς ὅτι 

πάντα ἤδη τετέλεσται, ἵνα τελειωθῇ ἡ 

γραφή, λέγει· Διψῶ. 29 σκεῦος οὖν 

ἔκειτο ὄξους μεστόν· οἱ δὲ πλήσαντες 

σπόγγον ὄξους καὶ ὑσσώπῳ 

περιθέντες προσήνεγκαν αὐτοῦ τῷ 

στόματι. 30 ὅτε οὖν ἔλαβε τὸ ὄξος ὁ 

Ἰησοῦς εἶπε· Τετέλεσται, καὶ κλίνας 

τὴν κεφαλὴν παρέδωκε τὸ πνεῦμα. 31 

Οἱ οὖν Ἰουδαῖοι, ἵνα μὴ μείνῃ ἐπὶ τοῦ 

σταυροῦ τὰ σώματα ἐν τῷ σαββάτῳ, 

ἐπεὶ παρασκευὴ ἦν· ἦν γὰρ μεγάλη ἡ 

ἡμέρα ἐκείνου τοῦ σαββάτου· 

ἠρώτησαν τὸν Πιλᾶτον ἵνα 

κατεαγῶσιν αὐτῶν τὰ σκέλη, καὶ 

ἀρθῶσιν. 32 ἦλθον οὖν οἱ στρατιῶται, 

καὶ τοῦ μὲν πρώτου κατέαξαν τὰ 

σκέλη καὶ τοῦ ἄλλου τοῦ 

συσταυρωθέντος αὐτῷ· 33 ἐπὶ δὲ τὸν 

Ἰησοῦν ἐλθόντες ὡς εἶδον αὐτὸν ἤδη 

τεθνηκότα, οὐ κατέαξαν αὐτοῦ τὰ 

σκέλη, 34 ἀλλ' εἷς τῶν στρατιωτῶν 

λόγχῃ αὐτοῦ τὴν πλευρὰν ἔνυξε, καὶ 

εὐθέως ἐξῆλθεν αἷμα καὶ ὕδωρ. 35 καὶ ὁ 

ἑωρακὼς μεμαρτύρηκε, καὶ ἀληθινὴ 

αὐτοῦ ἐστιν ἡ μαρτυρία, κἀκεῖνος 

οἶδεν ὅτι ἀληθῆ λέγει, ἵνα καὶ ὑμεῖς 

πιστεύσητε. 36 ἐγένετο γὰρ ταῦτα, ἵνα 

ἡ γραφὴ πληρωθῇ, Ὀστοῦν οὐ 

συντριβήσεται αὐτοῦ. 37 καὶ πάλιν 

ἑτέρα γραφὴ λέγει· Ὄψονται εἰς ὃν 

ἐξεκέντησαν.  
  

ΕΥΑΓΓΕΛΙΟΝ ΔΕΚΑΤΟΝ 
Ἐκ τοῦ κατὰ Μᾶρκον 

ιε΄ 43 - 47 

Τῷ καιρῷ ἐκείνῳ, ἐλθὼν Ἰωσὴφ ὁ ἀπὸ 

Ἁριμαθαίας, εὐσχήμων βουλευτής, ὃς 

καὶ αὐτὸς ἦν προσδεχόμενος τὴν 

βασιλείαν τοῦ Θεοῦ, τολμήσας 

εἰσῆλθε πρὸς Πιλᾶτον καὶ ᾐτήσατο τὸ 

σῶμα τοῦ Ἰησοῦ. 44 ὁ δὲ Πιλᾶτος 

ἐθαύμασεν εἰ ἤδη τέθνηκε, καὶ 

προσκαλεσάμενος τὸν κεντυρίωνα 

ἐπηρώτησεν αὐτὸν εἰ πάλαι ἀπέθανε· 
45 καὶ γνοὺς ἀπὸ τοῦ κεντυρίωνος 

ἐδωρήσατο τὸ σῶμα τῷ Ἰωσήφ. 46 καὶ 

ἀγοράσας σινδόνα καὶ καθελὼν αὐτὸν 

ἐνείλησε τῇ σινδόνι καὶ κατέθηκεν 

αὐτὸν ἐν μνημείῳ ὃ ἦν 

λελατομημένον ἐκ πέτρας, καὶ 

προσεκύλισε λίθον ἐπὶ τὴν θύραν τοῦ 

μνημείου. 47 ἡ δὲ Μαρία ἡ Μαγδαληνὴ 

καὶ Μαρία Ἰωσῆ ἐθεώρουν ποῦ 

τίθεται.  
  

ΕΥΑΓΓΕΛΙΟΝ ΕΝΔΕΚΑΤΟΝ 
Ἐκ τοῦ κατὰ Ἰωάννην 

ιθ΄ 38 - 42 

Τῷ καιρῷ ἐκείνῳ, ἠρώτησεν τὸν 

Πιλᾶτον Ἰωσὴφ ὁ ἀπὸ Ἁριμαθαίας, ὢν 

μαθητὴς τοῦ Ἰησοῦ, κεκρυμμένος δὲ 

διὰ τὸν φόβον τῶν Ἰουδαίων, ἵνα ἄρῃ 

τὸ σῶμα τοῦ Ἰησοῦ· καὶ ἐπέτρεψεν ὁ 

Πιλᾶτος. ἦλθεν οὖν καὶ ἦρε τὸ σῶμα 

τοῦ Ἰησοῦ. 39 ἦλθε δὲ καὶ Νικόδημος ὁ 



 167 

ἐλθὼν πρὸς τὸν Ἰησοῦν νυκτὸς τὸ 

πρῶτον, φέρων μῖγμα σμύρνης καὶ 

ἀλόης ὡς λίτρας ἑκατόν. 40 ἔλαβον οὖν 

τὸ σῶμα τοῦ Ἰησοῦ καὶ ἔδησαν αὐτὸ ἐν 

ὀθονίοις μετὰ τῶν ἀρωμάτων, καθὼς 

ἔθος ἐστὶ τοῖς Ἰουδαίοις ἐνταφιάζειν. 41 

ἦν δὲ ἐν τῷ τόπῳ ὅπου ἐσταυρώθη 

κῆπος, καὶ ἐν τῷ κήπῳ μνημεῖον 

καινὸν, ἐν ᾧ οὐδέπω οὐδεὶς ἐτέθη· 42 

ἐκεῖ οὖν διὰ τὴν παρασκευὴν τῶν 

Ἰουδαίων, ὅτι ἐγγὺς ἦν τὸ μνημεῖον, 

ἔθηκαν τὸν Ἰησοῦν.  
  

ΕΥΑΓΓΕΛΙΟΝ ΔΩΔΕΚΑΤΟΝ 
Ἐκ τοῦ κατὰ Ματθαῖον 

κζ΄ 62 - 66 

Τῇ ἐπαύριον, ἥτις ἐστὶ μετὰ τὴν 

παρασκευήν, συνήχθησαν οἱ ἀρχιερεῖς 

καὶ οἱ Φαρισαῖοι πρὸς Πιλᾶτον 63 

λέγοντες· Κύριε, ἐμνήσθημεν ὅτι 

ἐκεῖνος ὁ πλάνος εἶπεν ἔτι ζῶν, μετὰ 

τρεῖς ἡμέρας ἐγείρομαι. 64 κέλευσον 

οὖν ἀσφαλισθῆναι τὸν τάφον ἕως τῆς 

τρίτης ἡμέρας, μήποτε ἐλθόντες οἱ 

μαθηταὶ αὐτοῦ κλέψωσιν αὐτὸν καὶ 

εἴπωσι τῷ λαῷ, ἠγέρθη ἀπὸ τῶν 

νεκρῶν· καὶ ἔσται ἡ ἐσχάτη πλάνη 

χείρων τῆς πρώτης. 65 ἔφη αὐτοῖς ὁ 

Πιλᾶτος· Ἔχετε κουστωδίαν· ὑπάγετε 

ἀσφαλίσασθε ὡς οἴδατε. 66 οἱ δὲ 

πορευθέντες ἠσφαλίσαντο τὸν τάφον 

σφραγίσαντες τὸν λίθον μετὰ τῆς 

κουστωδίας.  
  

ΕΥΑΓΓΕΛΙΑ ΤΩΝ ΜΕΓΑΛΩΝ ΩΡΩΝ 
ΤΗΣ ΑΓΙΑΣ ΚΑΙ ΜΕΓΑΛΗΣ ΠΑΡΑΣΚΕΥΗΣ 

ΕΥΑΓΓΕΛΙΟΝ ΤΗΣ Α΄ ΩΡΑΣ 
Ἐκ τοῦ κατὰ Ματθαῖον 

κζ΄ 1 - 56 

Τῷ καιρῷ ἐκείνῳ, πρωΐας γενομένης 

συμβούλιον ἔλαβον πάντες οἱ 

ἀρχιερεῖς καὶ οἱ πρεσβύτεροι τοῦ λαοῦ 

κατὰ τοῦ Ἰησοῦ ὥστε θανατῶσαι 

αὐτόν· 2 καὶ δήσαντες αὐτὸν 

ἀπήγαγον καὶ παρέδωκαν αὐτὸν 

Ποντίῳ Πιλάτῳ τῷ ἡγεμόνι. 3 Τότε 

ἰδὼν Ἰούδας ὁ παραδιδοὺς αὐτὸν ὅτι 

κατεκρίθη, μεταμεληθεὶς ἀπέστρεψε 

τὰ τριάκοντα ἀργύρια τοῖς ἀρχιερεῦσι 

καὶ πρεσβυτέροις 4 λέγων· Ἥμαρτον 

παραδοὺς αἷμα ἀθῷον. οἱ δὲ εἶπον· Τί 

πρὸς ἡμᾶς; σὺ ὄψει. 5 καὶ ῥίψας τὰ 

ἀργύρια ἐν τῷ ναῷ ἀνεχώρησε, καὶ 

ἀπελθὼν ἀπήγξατο. 6 οἱ δὲ ἀρχιερεῖς 

λαβόντες τὰ ἀργύρια εἶπον· Οὐκ 

ἔξεστι βαλεῖν αὐτὰ εἰς τὸν κορβανᾶν, 

ἐπεὶ τιμὴ αἵματός ἐστι. 7 συμβούλιον 

δὲ λαβόντες ἠγόρασαν ἐξ αὐτῶν τὸν 

ἀγρὸν τοῦ κεραμέως εἰς ταφὴν τοῖς 

ξένοις· 8 διὸ ἐκλήθη ὁ ἀγρὸς ἐκεῖνος 

ἀγρὸς αἵματος ἕως τῆς σήμερον. 9 τότε 

ἐπληρώθη τὸ ῥηθὲν διὰ Ἰερεμίου τοῦ 

προφήτου λέγοντος· καὶ ἔλαβον τὰ 

τριάκοντα ἀργύρια, τὴν τιμὴν τοῦ 

τετιμημένου ὃν ἐτιμήσαντο ἀπὸ υἱῶν 

Ἰσραήλ, 10 καὶ ἔδωκαν αὐτὰ εἰς τὸν 

ἀγρὸν τοῦ κεραμέως, καθὰ συνέταξέ 

μοι Κύριος. 11 Ὁ δὲ Ἰησοῦς ἔστη 

ἔμπροσθεν τοῦ ἡγεμόνος· καὶ 

ἐπηρώτησεν αὐτὸν ὁ ἡγεμὼν λέγων· 

Σὺ εἶ ὁ βασιλεὺς τῶν Ἰουδαίων; ὁ δὲ 

ἔφη αὐτῷ· Σὺ λέγεις. 12 καὶ ἐν τῷ 

κατηγορεῖσθαι αὐτὸν ὑπὸ τῶν 

ἀρχιερέων καὶ τῶν πρεσβυτέρων 

οὐδὲν ἀπεκρίνατο. 13 τότε λέγει αὐτῷ ὁ 

Πιλᾶτος· Οὐκ ἀκούεις πόσα σου 

καταμαρτυροῦσι; 14 καὶ οὐκ ἀπεκρίθη 

αὐτῷ πρὸς οὐδὲ ἓν ῥῆμα, ὥστε 

θαυμάζειν τὸν ἡγεμόνα λίαν. 15 Κατὰ 

δὲ τὴν ἑορτὴν εἰώθει ὁ ἡγεμὼν 

ἀπολύειν ἕνα τῷ ὄχλῳ δέσμιον ὃν 

ἤθελον. 16 εἶχον δὲ τότε δέσμιον 

ἐπίσημον λεγόμενον Βαραββᾶν. 17 

συνηγμένων οὖν αὐτῶν εἶπεν αὐτοῖς ὁ 

Πιλᾶτος· Τίνα θέλετε ἀπολύσω ὑμῖν, 

Βαραββᾶν ἢ Ἰησοῦν τὸν λεγόμενον 

Χριστόν; 18 ᾔδει γὰρ ὅτι διὰ φθόνον 



 168 

παρέδωκαν αὐτόν. 19 Καθημένου δὲ 

αὐτοῦ ἐπὶ τοῦ βήματος ἀπέστειλε 

πρὸς αὐτὸν ἡ γυνὴ αὐτοῦ λέγουσα· 

Μηδὲν σοὶ καὶ τῷ δικαίῳ ἐκείνῳ· 

πολλὰ γὰρ ἔπαθον σήμερον κατ' ὄναρ 

δι' αὐτόν. 20 Οἱ δὲ ἀρχιερεῖς καὶ οἱ 

πρεσβύτεροι ἔπεισαν τοὺς ὄχλους ἵνα 

αἰτήσωνται τὸν Βαραββᾶν, τὸν δὲ 

Ἰησοῦν ἀπολέσωσιν. 21 ἀποκριθεὶς δὲ ὁ 

ἡγεμὼν εἶπεν αὐτοῖς· Τίνα θέλετε ἀπὸ 

τῶν δύο ἀπολύσω ὑμῖν; οἱ δὲ εἶπον· 

Βαραββᾶν. 22 λέγει αὐτοῖς ὁ Πιλᾶτος· 

Τί οὖν ποιήσω Ἰησοῦν τὸν λεγόμενον 

Χριστόν; λέγουσιν αὐτῷ πάντες· 

Σταυρωθήτω. 23 ὁ δὲ ἡγεμὼν ἔφη· Τί 

γὰρ κακὸν ἐποίησεν; οἱ δὲ περισσῶς 

ἔκραζον λέγοντες· Σταυρωθήτω. 24 

ἰδὼν δὲ ὁ Πιλᾶτος ὅτι οὐδὲν ὠφελεῖ, 

ἀλλὰ μᾶλλον θόρυβος γίνεται, λαβὼν 

ὕδωρ ἀπενίψατο τὰς χεῖρας ἀπέναντι 

τοῦ ὄχλου, λέγων· Ἀθῷός εἰμι ἀπὸ τοῦ 

αἵματος τοῦ δικαίου τούτου· ὑμεῖς 

ὄψεσθε. 25 καὶ ἀποκριθεὶς πᾶς ὁ λαὸς 

εἶπε· Τὸ αἷμα αὐτοῦ ἐφ' ἡμᾶς καὶ ἐπὶ 

τὰ τέκνα ἡμῶν. 26 τότε ἀπέλυσεν 

αὐτοῖς τὸν Βαραββᾶν, τὸν δὲ Ἰησοῦν 

φραγελλώσας παρέδωκεν ἵνα 

σταυρωθῇ. 27 Τότε οἱ στρατιῶται τοῦ 

ἡγεμόνος παραλαβόντες τὸν Ἰησοῦν 

εἰς τὸ πραιτώριον συνήγαγον ἐπ' 

αὐτὸν ὅλην τὴν σπεῖραν· 28 καὶ 

ἐκδύσαντες αὐτὸν περιέθηκαν αὐτῷ 

χλαμύδα κοκκίνην, 29 καὶ πλέξαντες 

στέφανον ἐξ ἀκανθῶν ἐπέθηκαν ἐπὶ 

τὴν κεφαλὴν αὐτοῦ καὶ κάλαμον ἐπὶ 

τὴν δεξιὰν αὐτοῦ, καὶ γονυπετήσαντες 

ἔμπροσθεν αὐτοῦ ἐνέπαιζον αὐτῷ 

λέγοντες· Χαῖρε, ὁ βασιλεῦς τῶν 

Ἰουδαίων· 30 καὶ ἐμπτύσαντες εἰς 

αὐτὸν ἔλαβον τὸν κάλαμον καὶ 

ἔτυπτον εἰς τὴν κεφαλὴν αὐτοῦ. 31 καὶ 

ὅτε ἐνέπαιξαν αὐτῷ, ἐξέδυσαν αὐτὸν 

τὴν χλαμύδα καὶ ἐνέδυσαν αὐτὸν τὰ 

ἱμάτια αὐτοῦ, καὶ ἀπήγαγον αὐτὸν εἰς 

τὸ σταυρῶσαι. 32 Ἐξερχόμενοι δὲ εὗρον 

ἄνθρωπον Κυρηναῖον ὀνόματι 

Σίμωνα· τοῦτον ἠγγάρευσαν ἵνα ἄρῃ 

τὸν σταυρὸν αὐτοῦ. 33 Καὶ ἐλθόντες εἰς 

τόπον λεγόμενον Γολγοθᾶ, ὅ ἐστι 

λεγόμενος κρανίου τόπος, 34 ἔδωκαν 

αὐτῷ πιεῖν ὄξος μετὰ χολῆς 

μεμιγμένον· καὶ γευσάμενος οὐκ 

ἤθελε πιεῖν. 35 σταυρώσαντες δὲ αὐτὸν 

διεμερίσαντο τὰ ἱμάτια αὐτοῦ 

βάλοντες κλῆρον, 36 καὶ καθήμενοι 

ἐτήρουν αὐτὸν ἐκεῖ. 37 καὶ ἐπέθηκαν 

ἐπάνω τῆς κεφαλῆς αὐτοῦ τὴν αἰτίαν 

αὐτοῦ γεγραμμένην· Οὗτός ἐστιν 

Ἰησοῦς ὁ βασιλεῦς τῶν Ἰουδαίων. 38 

Τότε σταυροῦνται σὺν αὐτῷ δύο 

λῃσταί, εἷς ἐκ δεξιῶν καὶ εἷς ἐξ 

εὐωνύμων. 39 Οἱ δὲ παραπορευόμενοι 

ἐβλασφήμουν αὐτὸν κινοῦντες τὰς 

κεφαλὰς αὐτῶν 40 καὶ λέγοντες· Ὁ 

καταλύων τὸν ναὸν καὶ ἐν τρισὶν 

ἡμέραις οἰκοδομῶν! σῶσον σεαυτόν· εἰ 

υἱὸς εἶ τοῦ Θεοῦ, κατάβηθι ἀπὸ τοῦ 

σταυροῦ. 41 ὁμοίως δὲ καὶ οἱ ἀρχιερεῖς 

ἐμπαίζοντες μετὰ τῶν γραμματέων 

καὶ πρεσβυτέρων καὶ Φαρισαίων 

ἔλεγον· 42 Ἄλλους ἔσωσεν, ἑαυτὸν οὐ 

δύναται σῶσαι· εἰ βασιλεὺς Ἰσραήλ 

ἐστι, καταβάτω νῦν ἀπὸ τοῦ σταυροῦ 

καὶ πιστεύσομεν ἐπ' αὐτῷ· 43 πέποιθεν 

ἐπὶ τὸν Θεόν, ῥυσάσθω νῦν αὐτόν, εἰ 

θέλει αὐτόν· εἶπε γὰρ ὅτι Θεοῦ εἰμι 

υἱός. 44 τὸ δ' αὐτὸ καὶ οἱ λῃσταὶ οἱ 

συσταυρωθέντες αὐτῷ ὠνείδιζον 

αὐτόν. 45 Ἀπὸ δὲ ἕκτης ὥρας σκότος 

ἐγένετο ἐπὶ πᾶσαν τὴν γῆν ἕως ὥρας 

ἐνάτης. 46 περὶ δὲ τὴν ἐνάτην ὥραν 

ἀνεβόησεν ὁ Ἰησοῦς φωνῇ μεγάλῃ 

λέγων· Ἠλὶ ἠλὶ, λιμᾶ σαβαχθανί; τοῦτ' 

ἔστι Θεέ μου, Θεέ μου, ἱνατί με 

ἐγκατέλιπες; 47 τινὲς δὲ τῶν ἐκεῖ 

ἑστηκότων ἀκούσαντες ἔλεγον ὅτι 



 169 

Ἠλίαν φωνεῖ οὗτος. 48 καὶ εὐθέως 

δραμὼν εἷς ἐξ αὐτῶν καὶ λαβὼν 

σπόγγον πλήσας τε ὄξους καὶ 

περιθεὶς καλάμῳ ἐπότιζεν αὐτόν. 49 οἱ 

δὲ λοιποὶ ἔλεγον· Ἄφες ἴδωμεν εἰ 

ἔρχεται Ἠλίας σώσων αὐτόν. 50 ὁ δὲ 

Ἰησοῦς πάλιν κράξας φωνῇ μεγάλῃ 

ἀφῆκε τὸ πνεῦμα. 51 Καὶ ἰδοὺ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω, καὶ ἡ γῆ 

ἐσείσθη καὶ αἱ πέτραι ἐσχίσθησαν, 52 

καὶ τὰ μνημεῖα ἀνεῴχθησαν καὶ 

πολλὰ σώματα τῶν κεκοιμημένων 

ἁγίων ἠγέρθη, 53 καὶ ἐξελθόντες ἐκ 

τῶν μνημείων, μετὰ τὴν ἔγερσιν 

αὐτοῦ εἰσῆλθον εἰς τὴν ἁγίαν πόλιν 

καὶ ἐνεφανίσθησαν πολλοῖς. 54 Ὁ δὲ 

ἑκατόνταρχος καὶ οἱ μετ' αὐτοῦ 

τηροῦντες τὸν Ἰησοῦν, ἰδόντες τὸν 

σεισμὸν καὶ τὰ γενόμενα ἐφοβήθησαν 

σφόδρα λέγοντες· Ἀληθῶς Θεοῦ υἱὸς 

ἦν οὗτος. 55 Ἦσαν δὲ ἐκεῖ καὶ γυναῖκες 

πολλαὶ ἀπὸ μακρόθεν θεωροῦσαι, 

αἵτινες ἠκολούθησαν τῷ Ἰησοῦ ἀπὸ 

τῆς Γαλιλαίας διακονοῦσαι αὐτῷ· 56 ἐν 

αἷς ἦν Μαρία ἡ Μαγδαληνὴ, καὶ 

Μαρία ἡ τοῦ Ἰακώβου καὶ Ἰωσῆ μήτηρ, 

καὶ ἡ μήτηρ τῶν υἱῶν Ζεβεδαίου.  
  

ΕΥΑΓΓΕΛΙΟΝ ΤΗΣ Γ΄ ΩΡΑΣ 
Ἐκ τοῦ κατὰ Μᾶρκον 

ιε΄ 16 - 41 

Τῷ καιρῷ ἐκείνῳ, οἱ στρατιῶται 

ἀπήγαγον τὸν Ἰησοῦν ἔσω τῆς αὐλῆς, 

ὅ ἐστι πραιτώριον, καὶ συγκαλοῦσιν 

ὅλην τὴν σπεῖραν· 17 καὶ ἐνδύουσιν 

αὐτὸν πορφύραν καὶ περιτιθέασιν 

αὐτῷ πλέξαντες ἀκάνθινον στέφανον, 
18 καὶ ἤρξαντο ἀσπάζεσθαι αὐτόν· 

Χαῖρε ὁ βασιλεὺς τῶν Ἰουδαίων· 19 καὶ 

ἔτυπτον αὐτοῦ τὴν κεφαλὴν καλάμῳ 

καὶ ἐνέπτυον αὐτῷ, καὶ τιθέντες τὰ 

γόνατα προσεκύνουν αὐτῷ. 20 καὶ ὅτε 

ἐνέπαιξαν αὐτῷ, ἐξέδυσαν αὐτὸν τὴν 

πορφύραν καὶ ἐνέδυσαν αὐτὸν τὰ 

ἱμάτια τὰ ἴδια, καὶ ἐξάγουσιν αὐτὸν 

ἵνα σταυρώσωσιν αὐτόν. 21 Καὶ 

ἀγγαρεύουσι παράγοντά τινα Σίμωνα 

Κυρηναῖον, ἐρχόμενον ἀπ' ἀγροῦ, τὸν 

πατέρα Ἀλεξάνδρου καὶ Ρούφου, ἵνα 

ἄρῃ τὸν σταυρὸν αὐτοῦ. 22 Καὶ 

φέρουσιν αὐτὸν ἐπὶ Γολγοθᾶν τόπον, 

ὅ ἐστι μεθερμηνευόμενον κρανίου 

τόπος. 23 καὶ ἐδίδουν αὐτῷ πιεῖν 

ἐσμυρνισμένον οἶνον· ὁ δὲ οὐκ ἔλαβε. 
24 καὶ σταυρώσαντες αὐτὸν 

διαμερίζονται τὰ ἱμάτια αὐτοῦ, 

βάλλοντες κλῆρον ἐπ' αὐτὰ τίς τί ἄρῃ. 
25 ἦν δὲ ὥρα τρίτη καὶ ἐσταύρωσαν 

αὐτόν. 26 καὶ ἦν ἡ ἐπιγραφὴ τῆς αἰτίας 

αὐτοῦ ἐπιγεγραμμένη· Ὁ βασιλεὺς 

τῶν Ἰουδαίων. 27 Καὶ σὺν αὐτῷ 

σταυροῦσι δύο λῃστάς, ἕνα ἐκ δεξιῶν 

καὶ ἕνα ἐξ εὐωνύμων αὐτοῦ. 28 καὶ 

ἐπληρώθη ἡ γραφὴ ἡ λέγουσα· καὶ 

μετὰ ἀνόμων ἐλογίσθη. 29 Καὶ οἱ 

παραπορευόμενοι ἐβλασφήμουν 

αὐτὸν κινοῦντες τὰς κεφαλὰς αὐτῶν 

καὶ λέγοντες· Οὐὰ, ὁ καταλύων τὸν 

ναὸν καὶ ἐν τρισὶν ἡμέραις οἰκοδομῶν! 
30 σῶσον σεαυτὸν καὶ κατάβα ἀπὸ τοῦ 

σταυροῦ. 31 ὁμοίως δὲ καὶ οἱ ἀρχιερεῖς 

ἐμπαίζοντες πρὸς ἀλλήλους μετὰ τῶν 

γραμματέων ἔλεγον· Ἄλλους ἔσωσεν, 

ἑαυτὸν οὐ δύναται σῶσαι. 32 ὁ Χριστὸς 

ὁ βασιλεὺς Ἰσραὴλ καταβάτω νῦν ἀπὸ 

τοῦ σταυροῦ, ἵνα ἴδωμεν καὶ 

πιστεύσωμεν αὐτῷ. καὶ οἱ 

συνεσταυρωμένοι αὐτῷ ὠνείδιζον 

αὐτόν. 33 Γενομένης δὲ ὥρας ἕκτης 

σκότος ἐγένετο ἐφ' ὅλην τὴν γῆν ἕως 

ὥρας ἐνάτης· 34 καὶ τῇ ὥρᾳ τῇ ἐνάτῃ 

ἐβόησεν ὁ Ἰησοῦς φωνῇ μεγάλῃ 

λέγων· Ἐλωῒ Ἐλωῒ, λιμᾶ σαβαχθανί; ὅ 

ἐστι μεθερμηνευόμενον, ὁ Θεός μου ὁ 

Θεός μου, εἰς τί με ἐγκατέλιπες; 35 καί 



 170 

τινες τῶν παρεστηκότων ἀκούσαντες 

ἔλεγον· Ἴδε Ἠλίαν φωνεῖ. 36 δραμὼν δέ 

εἷς καὶ γεμίσας σπόγγον ὄξους 

περιθεὶς τε καλάμῳ ἐπότιζεν αὐτόν 

λέγων· Ἄφετε ἴδωμεν εἰ ἔρχεται Ἠλίας 

καθελεῖν αὐτόν. 37 ὁ δὲ Ἰησοῦς ἀφεὶς 

φωνὴν μεγάλην ἐξέπνευσε. 38 Καὶ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω. 39 Ἰδὼν δὲ ὁ 

κεντυρίων ὁ παρεστηκὼς ἐξ ἐναντίας 

αὐτοῦ ὅτι οὕτω κράξας ἐξέπνευσεν, 

εἶπεν· Ἀληθῶς ὁ ἄνθρωπος οὗτος υἱὸς 

ἦν Θεοῦ. 40 Ἦσαν δὲ καὶ γυναῖκες ἀπὸ 

μακρόθεν θεωροῦσαι, ἐν αἷς ἦν καὶ 

Μαρία ἡ Μαγδαληνὴ καὶ Μαρία ἡ τοῦ 

Ἰακώβου τοῦ μικροῦ καὶ Ἰωσῆ μήτηρ 

καὶ Σαλώμη, 41 αἳ καὶ ὅτε ἦν ἐν τῇ 

Γαλιλαίᾳ ἠκολούθουν αὐτῷ καὶ 

διηκόνουν αὐτῷ, καὶ ἄλλαι πολλαὶ αἱ 

συναναβᾶσαι αὐτῷ εἰς Ἱεροσόλυμα.  
  

ΕΥΑΓΓΕΛΙΟΝ ΤΗΣ ΣΤ΄ ΩΡΑΣ 
Ἐκ τοῦ κατὰ Λουκᾶν 

κη΄ 32 - 49 

Τῷ καιρῷ ἐκείνῳ, ἤγοντο σὺν τῷ 

Ἰησοῦ καὶ ἕτεροι δύο κακοῦργοι σὺν 

αὐτῷ ἀναιρεθῆναι. 33 Καὶ ὅτε ἀπῆλθον 

ἐπὶ τὸν τόπον τὸν καλούμενον 

Κρανίον, ἐκεῖ ἐσταύρωσαν αὐτὸν καὶ 

τοὺς κακούργους, ὃν μὲν ἐκ δεξιῶν, ὃν 

δὲ ἐξ ἀριστερῶν. 34 ὁ δὲ Ἰησοῦς ἔλεγε· 

Πάτερ, ἄφες αὐτοῖς· οὐ γὰρ οἴδασι τί 

ποιοῦσι. διαμεριζόμενοι δὲ τὰ ἱμάτια 

αὐτοῦ ἔβαλον κλῆρον. 35 καὶ εἱστήκει ὁ 

λαὸς θεωρῶν. ἐξεμυκτήριζον δὲ καὶ οἱ 

ἄρχοντες σὺν αὐτοῖς λέγοντες· 

Ἄλλους ἔσωσε, σωσάτω ἑαυτόν, εἰ 

οὗτός ἐστιν ὁ Χριστὸς ὁ τοῦ Θεοῦ ὁ 

ἐκλεκτός. 36 ἐνέπαιζον δὲ αὐτῷ καὶ οἱ 

στρατιῶται προσερχόμενοι καὶ ὄξος 

προσφέροντες αὐτῷ 37 καὶ λέγοντες· Εἰ 

σὺ εἶ ὁ βασιλεὺς τῶν Ἰουδαίων, σῶσον 

σεαυτόν. 38 ἦν δὲ καὶ ἐπιγραφὴ 

γεγραμμένη ἐπ' αὐτῷ γράμμασιν 

Ἑλληνικοῖς καὶ Ρωμαϊκοῖς καὶ 

Ἑβραϊκοῖς· οὗτός ἐστιν ὁ βασιλεὺς τῶν 

Ἰουδαίων. 39 Εἷς δὲ τῶν κρεμασθέντων 

κακούργων ἐβλασφήμει αὐτὸν λέγων· 

Εἰ σὺ εἶ ὁ Χριστός, σῶσον σεαυτὸν καὶ 

ἡμᾶς. 40 ἀποκριθεὶς δὲ ὁ ἕτερος 

ἐπετίμα αὐτῷ λέγων· Οὐδὲ φοβῇ σὺ 

τὸν Θεόν, ὅτι ἐν τῷ αὐτῷ κρίματι εἶ; 41 

καὶ ἡμεῖς μὲν δικαίως· ἄξια γὰρ ὧν 

ἐπράξαμεν ἀπολαμβάνομεν· οὗτος δὲ 

οὐδὲν ἄτοπον ἔπραξε. 42 καὶ ἔλεγε τῷ 

Ἰησοῦ· Μνήσθητί μου, Κύριε, ὅταν 

ἔλθῃς ἐν τῇ βασιλείᾳ σου. 43 καὶ εἶπεν 

αὐτῷ ὁ Ἰησοῦς· Ἀμήν λέγω σοι, 

σήμερον μετ' ἐμοῦ ἔσῃ ἐν τῷ 

παραδείσῳ. 44 ἦν δὲ ὡσεὶ ὥρα ἕκτη καὶ 

σκότος ἐγένετο ἐφ' ὅλην τὴν γῆν ἕως 

ὥρας ἐνάτης, τοῦ ἡλίου ἐκλειπόντος, 45 

καὶ ἐσχίσθη τὸ καταπέτασμα τοῦ ναοῦ 

μέσον· 46 καὶ φωνήσας φωνῇ μεγάλῃ ὁ 

Ἰησοῦς εἶπε· Πάτερ, εἰς χεῖράς σου 

παρατίθεμαι τὸ πνεῦμά μου· καὶ 

ταῦτα εἰπὼν ἐξέπνευσεν. 47 ἰδὼν δὲ ὁ 

ἑκατόνταρχος τὸ γενόμενον ἐδόξασε 

τὸν Θεὸν λέγων· Ὄντως ὁ ἄνθρωπος 

οὗτος δίκαιος ἦν. 48 καὶ πάντες οἱ 

συμπαραγενόμενοι ὄχλοι ἐπὶ τὴν 

θεωρίαν ταύτην, θεωροῦντες τὰ 

γενόμενα, τύπτοντες ἑαυτῶν τὰ 

στήθη ὑπέστρεφον. 49 εἱστήκεισαν δὲ 

πάντες οἱ γνωστοὶ αὐτοῦ ἀπὸ 

μακρόθεν, καὶ γυναῖκες αἱ 

συνακολουθήσασαι αὐτῷ ἀπὸ τῆς 

Γαλιλαίας, ὁρῶσαι ταῦτα.  
  

ΕΥΑΓΓΕΛΙΟΝ ΤΗΣ Θ΄ ΩΡΑΣ 
Ἐκ τοῦ κατὰ Ἰωάννην 

ιθ΄ 23 - 37 

Τῷ καιρῷ ἐκείνῳ, ὅτε ἐσταύρωσαν τὸν 

Ἰησοῦν, ἔλαβον τὰ ἱμάτια αὐτοῦ καὶ 

ἐποίησαν τέσσαρα μέρη, ἑκάστῳ 

στρατιώτῃ μέρος, καὶ τὸν χιτῶνα· ἦν 



 171 

δὲ ὁ χιτὼν ἄραφος, ἐκ τῶν ἄνωθεν 

ὑφαντὸς δι' ὅλου. 24 εἶπον οὖν πρὸς 

ἀλλήλους· Μὴ σχίσωμεν αὐτόν, ἀλλὰ 

λάχωμεν περὶ αὐτοῦ τίνος ἔσται· ἵνα ἡ 

γραφὴ πληρωθῇ ἡ λέγουσα· 

Διεμερίσαντο τὰ ἱμάτιά μου ἑαυτοῖς, 

καὶ ἐπὶ τὸν ἱματισμόν μου ἔβαλον 

κλῆρον. 25 Οἱ μὲν οὖν στρατιῶται 

ταῦτα ἐποίησαν. εἱστήκεισαν δὲ παρὰ 

τῷ σταυρῷ τοῦ Ἰησοῦ ἡ μήτηρ αὐτοῦ 

καὶ ἡ ἀδελφὴ τῆς μητρὸς αὐτοῦ, 

Μαρία ἡ τοῦ Κλωπᾶ καὶ Μαρία ἡ 

Μαγδαληνή. 26 Ἰησοῦς οὖν ἰδὼν τὴν 

μητέρα καὶ τὸν μαθητὴν παρεστῶτα 

ὃν ἠγάπα, λέγει τῇ μητρί αὐτοῦ· Γύναι, 

ἴδε ὁ υἱός σου, 27 εἶτα λέγει τῷ μαθητῇ· 

Ἰδοὺ ἡ μήτηρ σου. καὶ ἀπ' ἐκείνης τῆς 

ὥρας ἔλαβεν ὁ μαθητὴς αὐτὴν εἰς τὰ 

ἴδια. 28 Μετὰ τοῦτο εἰδὼς ὁ Ἰησοῦς ὅτι 

πάντα ἤδη τετέλεσται, ἵνα τελειωθῇ ἡ 

γραφή, λέγει· Διψῶ. 29 σκεῦος οὖν 

ἔκειτο ὄξους μεστόν· οἱ δὲ πλήσαντες 

σπόγγον ὄξους καὶ ὑσσώπῳ 

περιθέντες προσήνεγκαν αὐτοῦ τῷ 

στόματι. 30 ὅτε οὖν ἔλαβε τὸ ὄξος ὁ 

Ἰησοῦς εἶπε· Τετέλεσται, καὶ κλίνας 

τὴν κεφαλὴν παρέδωκε τὸ πνεῦμα. 31 

Οἱ οὖν Ἰουδαῖοι, ἵνα μὴ μείνῃ ἐπὶ τοῦ 

σταυροῦ τὰ σώματα ἐν τῷ σαββάτῳ, 

ἐπεὶ παρασκευὴ ἦν· ἦν γὰρ μεγάλη ἡ 

ἡμέρα ἐκείνου τοῦ σαββάτου· 

ἠρώτησαν τὸν Πιλᾶτον ἵνα 

κατεαγῶσιν αὐτῶν τὰ σκέλη, καὶ 

ἀρθῶσιν. 32 ἦλθον οὖν οἱ στρατιῶται, 

καὶ τοῦ μὲν πρώτου κατέαξαν τὰ 

σκέλη καὶ τοῦ ἄλλου τοῦ 

συσταυρωθέντος αὐτῷ· 33 ἐπὶ δὲ τὸν 

Ἰησοῦν ἐλθόντες ὡς εἶδον αὐτὸν ἤδη 

τεθνηκότα, οὐ κατέαξαν αὐτοῦ τὰ 

σκέλη, 34 ἀλλ' εἷς τῶν στρατιωτῶν 

λόγχῃ αὐτοῦ τὴν πλευρὰν ἔνυξε, καὶ 

εὐθέως ἐξῆλθεν αἷμα καὶ ὕδωρ. 35 καὶ ὁ 

ἑωρακὼς μεμαρτύρηκε, καὶ ἀληθινὴ 

αὐτοῦ ἐστιν ἡ μαρτυρία, κἀκεῖνος 

οἶδεν ὅτι ἀληθῆ λέγει, ἵνα καὶ ὑμεῖς 

πιστεύσητε. 36 ἐγένετο γὰρ ταῦτα, ἵνα 

ἡ γραφὴ πληρωθῇ, Ὀστοῦν οὐ 

συντριβήσεται αὐτοῦ. 37 καὶ πάλιν 

ἑτέρα γραφὴ λέγει· Ὄψονται εἰς ὃν 

ἐξεκέντησαν.  
  

Τῌ ΑΓΙᾼ ΚΑΙ ΜΕΓΑΛῌ ΠΑΡΑΣΚΕΥῌ 
ΕΙΣ ΤΟΝ ΕΣΠΕΡΙΝΟΝ 
Ἐκ τοῦ κατὰ Ματθαῖον 

Ματθ. κζ΄ 1 - 38 Λουκ. κγ΄ 39 - 43, ματθ. κζ΄ 39 - 

54, Ιω ιθ΄ 31 - 37, Ματθ. κζ΄ 55 - 61 

Τῷ καιρῷ ἐκείνῳ, συμβούλιον ἔλαβον 

πάντες οἱ ἀρχιερεῖς καὶ οἱ πρεσβύτεροι 

τοῦ λαοῦ κατὰ τοῦ Ἰησοῦ ὥστε 

θανατῶσαι αὐτόν· 2 καὶ δήσαντες 

αὐτὸν ἀπήγαγον καὶ παρέδωκαν 

αὐτὸν Ποντίῳ Πιλάτῳ τῷ ἡγεμόνι. 3 

Τότε ἰδὼν Ἰούδας ὁ παραδιδοὺς αὐτὸν 

ὅτι κατεκρίθη, μεταμεληθεὶς 

ἀπέστρεψε τὰ τριάκοντα ἀργύρια τοῖς 

ἀρχιερεῦσι καὶ πρεσβυτέροις 4 λέγων· 

Ἥμαρτον παραδοὺς αἷμα ἀθῷον. οἱ δὲ 

εἶπον· Τί πρὸς ἡμᾶς; σὺ ὄψει. 5 καὶ 

ῥίψας τὰ ἀργύρια ἐν τῷ ναῷ 

ἀνεχώρησε, καὶ ἀπελθὼν ἀπήγξατο. 6 

οἱ δὲ ἀρχιερεῖς λαβόντες τὰ ἀργύρια 

εἶπον· Οὐκ ἔξεστι βαλεῖν αὐτὰ εἰς τὸν 

κορβανᾶν, ἐπεὶ τιμὴ αἵματός ἐστι. 7 

συμβούλιον δὲ λαβόντες ἠγόρασαν ἐξ 

αὐτῶν τὸν ἀγρὸν τοῦ κεραμέως εἰς 

ταφὴν τοῖς ξένοις· 8 διὸ ἐκλήθη ὁ 

ἀγρὸς ἐκεῖνος ἀγρὸς αἵματος ἕως τῆς 

σήμερον. 9 τότε ἐπληρώθη τὸ ῥηθὲν 

διὰ Ἰερεμίου τοῦ προφήτου λέγοντος· 

καὶ ἔλαβον τὰ τριάκοντα ἀργύρια, τὴν 

τιμὴν τοῦ τετιμημένου ὃν ἐτιμήσαντο 

ἀπὸ υἱῶν Ἰσραήλ, 10 καὶ ἔδωκαν αὐτὰ 

εἰς τὸν ἀγρὸν τοῦ κεραμέως, καθὰ 

συνέταξέ μοι Κύριος. 11 Ὁ δὲ Ἰησοῦς 

ἔστη ἔμπροσθεν τοῦ ἡγεμόνος· καὶ 

ἐπηρώτησεν αὐτὸν ὁ ἡγεμὼν λέγων· 

Σὺ εἶ ὁ βασιλεὺς τῶν Ἰουδαίων; ὁ δὲ 



 172 

ἔφη αὐτῷ· Σὺ λέγεις. 12 καὶ ἐν τῷ 

κατηγορεῖσθαι αὐτὸν ὑπὸ τῶν 

ἀρχιερέων καὶ τῶν πρεσβυτέρων 

οὐδὲν ἀπεκρίνατο. 13 τότε λέγει αὐτῷ ὁ 

Πιλᾶτος· Οὐκ ἀκούεις πόσα σου 

καταμαρτυροῦσι; 14 καὶ οὐκ ἀπεκρίθη 

αὐτῷ πρὸς οὐδὲ ἓν ῥῆμα, ὥστε 

θαυμάζειν τὸν ἡγεμόνα λίαν. 15 Κατὰ 

δὲ τὴν ἑορτὴν εἰώθει ὁ ἡγεμὼν 

ἀπολύειν ἕνα τῷ ὄχλῳ δέσμιον ὃν 

ἤθελον. 16 εἶχον δὲ τότε δέσμιον 

ἐπίσημον λεγόμενον Βαραββᾶν. 17 

συνηγμένων οὖν αὐτῶν εἶπεν αὐτοῖς ὁ 

Πιλᾶτος· Τίνα θέλετε ἀπολύσω ὑμῖν, 

Βαραββᾶν ἢ Ἰησοῦν τὸν λεγόμενον 

Χριστόν; 18 ᾔδει γὰρ ὅτι διὰ φθόνον 

παρέδωκαν αὐτόν. 19 Καθημένου δὲ 

αὐτοῦ ἐπὶ τοῦ βήματος ἀπέστειλε 

πρὸς αὐτὸν ἡ γυνὴ αὐτοῦ λέγουσα· 

Μηδὲν σοὶ καὶ τῷ δικαίῳ ἐκείνῳ· 

πολλὰ γὰρ ἔπαθον σήμερον κατ' ὄναρ 

δι' αὐτόν. 20 Οἱ δὲ ἀρχιερεῖς καὶ οἱ 

πρεσβύτεροι ἔπεισαν τοὺς ὄχλους ἵνα 

αἰτήσωνται τὸν Βαραββᾶν, τὸν δὲ 

Ἰησοῦν ἀπολέσωσιν. 21 ἀποκριθεὶς δὲ ὁ 

ἡγεμὼν εἶπεν αὐτοῖς· Τίνα θέλετε ἀπὸ 

τῶν δύο ἀπολύσω ὑμῖν; οἱ δὲ εἶπον· 

Βαραββᾶν. 22 λέγει αὐτοῖς ὁ Πιλᾶτος· 

Τί οὖν ποιήσω Ἰησοῦν τὸν λεγόμενον 

Χριστόν; λέγουσιν αὐτῷ πάντες· 

Σταυρωθήτω. 23 ὁ δὲ ἡγεμὼν ἔφη· Τί 

γὰρ κακὸν ἐποίησεν; οἱ δὲ περισσῶς 

ἔκραζον λέγοντες· Σταυρωθήτω. 24 

ἰδὼν δὲ ὁ Πιλᾶτος ὅτι οὐδὲν ὠφελεῖ, 

ἀλλὰ μᾶλλον θόρυβος γίνεται, λαβὼν 

ὕδωρ ἀπενίψατο τὰς χεῖρας ἀπέναντι 

τοῦ ὄχλου, λέγων· Ἀθῷός εἰμι ἀπὸ τοῦ 

αἵματος τοῦ δικαίου τούτου· ὑμεῖς 

ὄψεσθε. 25 καὶ ἀποκριθεὶς πᾶς ὁ λαὸς 

εἶπε· Τὸ αἷμα αὐτοῦ ἐφ' ἡμᾶς καὶ ἐπὶ 

τὰ τέκνα ἡμῶν. 26 τότε ἀπέλυσεν 

αὐτοῖς τὸν Βαραββᾶν, τὸν δὲ Ἰησοῦν 

φραγελλώσας παρέδωκεν ἵνα 

σταυρωθῇ. 27 Τότε οἱ στρατιῶται τοῦ 

ἡγεμόνος παραλαβόντες τὸν Ἰησοῦν 

εἰς τὸ πραιτώριον συνήγαγον ἐπ' 

αὐτὸν ὅλην τὴν σπεῖραν· 28 καὶ 

ἐκδύσαντες αὐτὸν περιέθηκαν αὐτῷ 

χλαμύδα κοκκίνην, 29 καὶ πλέξαντες 

στέφανον ἐξ ἀκανθῶν ἐπέθηκαν ἐπὶ 

τὴν κεφαλὴν αὐτοῦ καὶ κάλαμον ἐπὶ 

τὴν δεξιὰν αὐτοῦ, καὶ γονυπετήσαντες 

ἔμπροσθεν αὐτοῦ ἐνέπαιζον αὐτῷ 

λέγοντες· Χαῖρε, ὁ βασιλεῦς τῶν 

Ἰουδαίων· 30 καὶ ἐμπτύσαντες εἰς 

αὐτὸν ἔλαβον τὸν κάλαμον καὶ 

ἔτυπτον εἰς τὴν κεφαλὴν αὐτοῦ. 31 καὶ 

ὅτε ἐνέπαιξαν αὐτῷ, ἐξέδυσαν αὐτὸν 

τὴν χλαμύδα καὶ ἐνέδυσαν αὐτὸν τὰ 

ἱμάτια αὐτοῦ, καὶ ἀπήγαγον αὐτὸν εἰς 

τὸ σταυρῶσαι. 32 Ἐξερχόμενοι δὲ εὗρον 

ἄνθρωπον Κυρηναῖον ὀνόματι 

Σίμωνα· τοῦτον ἠγγάρευσαν ἵνα ἄρῃ 

τὸν σταυρὸν αὐτοῦ. 33 Καὶ ἐλθόντες εἰς 

τόπον λεγόμενον Γολγοθᾶ, ὅ ἐστι 

λεγόμενος κρανίου τόπος, 34 ἔδωκαν 

αὐτῷ πιεῖν ὄξος μετὰ χολῆς 

μεμιγμένον· καὶ γευσάμενος οὐκ 

ἤθελε πιεῖν. 35 σταυρώσαντες δὲ αὐτὸν 

διεμερίσαντο τὰ ἱμάτια αὐτοῦ 

βάλοντες κλῆρον, 36 καὶ καθήμενοι 

ἐτήρουν αὐτὸν ἐκεῖ. 37 καὶ ἐπέθηκαν 

ἐπάνω τῆς κεφαλῆς αὐτοῦ τὴν αἰτίαν 

αὐτοῦ γεγραμμένην· Οὗτός ἐστιν 

Ἰησοῦς ὁ βασιλεῦς τῶν Ἰουδαίων. 38 

Τότε σταυροῦνται σὺν αὐτῷ δύο 

λῃσταί, εἷς ἐκ δεξιῶν καὶ εἷς ἐξ 

εὐωνύμων. 39 Εἷς δὲ τῶν 

κρεμασθέντων κακούργων 

ἐβλασφήμει αὐτὸν λέγων· Εἰ σὺ εἶ ὁ 

Χριστός, σῶσον σεαυτὸν καὶ ἡμᾶς. 40 

ἀποκριθεὶς δὲ ὁ ἕτερος ἐπετίμα αὐτῷ 

λέγων· Οὐδὲ φοβῇ σὺ τὸν Θεόν, ὅτι ἐν 

τῷ αὐτῷ κρίματι εἶ; 41 καὶ ἡμεῖς μὲν 

δικαίως· ἄξια γὰρ ὧν ἐπράξαμεν 

ἀπολαμβάνομεν· οὗτος δὲ οὐδὲν 



 173 

ἄτοπον ἔπραξε. 42 καὶ ἔλεγε τῷ Ἰησοῦ· 

Μνήσθητί μου, Κύριε, ὅταν ἔλθῃς ἐν 

τῇ βασιλείᾳ σου. 43 καὶ εἶπεν αὐτῷ ὁ 

Ἰησοῦς· Ἀμήν λέγω σοι, σήμερον μετ' 

ἐμοῦ ἔσῃ ἐν τῷ παραδείσῳ. 39 Οἱ δὲ 

παραπορευόμενοι ἐβλασφήμουν 

αὐτὸν κινοῦντες τὰς κεφαλὰς αὐτῶν 40 

καὶ λέγοντες· Ὁ καταλύων τὸν ναὸν 

καὶ ἐν τρισὶν ἡμέραις οἰκοδομῶν! 

σῶσον σεαυτόν· εἰ υἱὸς εἶ τοῦ Θεοῦ, 

κατάβηθι ἀπὸ τοῦ σταυροῦ. 41 ὁμοίως 

δὲ καὶ οἱ ἀρχιερεῖς ἐμπαίζοντες μετὰ 

τῶν γραμματέων καὶ πρεσβυτέρων 

καὶ Φαρισαίων ἔλεγον· 42 Ἄλλους 

ἔσωσεν, ἑαυτὸν οὐ δύναται σῶσαι· εἰ 

βασιλεὺς Ἰσραήλ ἐστι, καταβάτω νῦν 

ἀπὸ τοῦ σταυροῦ καὶ πιστεύσομεν ἐπ' 

αὐτῷ· 43 πέποιθεν ἐπὶ τὸν Θεόν, 

ῥυσάσθω νῦν αὐτόν, εἰ θέλει αὐτόν· 

εἶπε γὰρ ὅτι Θεοῦ εἰμι υἱός. 44 τὸ δ' 

αὐτὸ καὶ οἱ λῃσταὶ οἱ συσταυρωθέντες 

αὐτῷ ὠνείδιζον αὐτόν. 45 Ἀπὸ δὲ ἕκτης 

ὥρας σκότος ἐγένετο ἐπὶ πᾶσαν τὴν 

γῆν ἕως ὥρας ἐνάτης. 46 περὶ δὲ τὴν 

ἐνάτην ὥραν ἀνεβόησεν ὁ Ἰησοῦς 

φωνῇ μεγάλῃ λέγων· Ἠλὶ ἠλὶ, λιμᾶ 

σαβαχθανί; τοῦτ' ἔστι Θεέ μου, Θεέ 

μου, ἱνατί με ἐγκατέλιπες; 47 τινὲς δὲ 

τῶν ἐκεῖ ἑστηκότων ἀκούσαντες 

ἔλεγον ὅτι Ἠλίαν φωνεῖ οὗτος. 48 καὶ 

εὐθέως δραμὼν εἷς ἐξ αὐτῶν καὶ 

λαβὼν σπόγγον πλήσας τε ὄξους καὶ 

περιθεὶς καλάμῳ ἐπότιζεν αὐτόν. 49 οἱ 

δὲ λοιποὶ ἔλεγον· Ἄφες ἴδωμεν εἰ 

ἔρχεται Ἠλίας σώσων αὐτόν. 50 ὁ δὲ 

Ἰησοῦς πάλιν κράξας φωνῇ μεγάλῃ 

ἀφῆκε τὸ πνεῦμα. 51 Καὶ ἰδοὺ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω, καὶ ἡ γῆ 

ἐσείσθη καὶ αἱ πέτραι ἐσχίσθησαν, 52 

καὶ τὰ μνημεῖα ἀνεῴχθησαν καὶ 

πολλὰ σώματα τῶν κεκοιμημένων 

ἁγίων ἠγέρθη, 53 καὶ ἐξελθόντες ἐκ 

τῶν μνημείων, μετὰ τὴν ἔγερσιν 

αὐτοῦ εἰσῆλθον εἰς τὴν ἁγίαν πόλιν 

καὶ ἐνεφανίσθησαν πολλοῖς. 54 Ὁ δὲ 

ἑκατόνταρχος καὶ οἱ μετ' αὐτοῦ 

τηροῦντες τὸν Ἰησοῦν, ἰδόντες τὸν 

σεισμὸν καὶ τὰ γενόμενα ἐφοβήθησαν 

σφόδρα λέγοντες· Ἀληθῶς Θεοῦ υἱὸς 

ἦν οὗτος. Οἱ οὖν Ἰουδαῖοι, ἵνα μὴ μείνῃ 

ἐπὶ τοῦ σταυροῦ τὰ σώματα ἐν τῷ 

σαββάτῳ, ἐπεὶ παρασκευὴ ἦν· ἦν γὰρ 

μεγάλη ἡ ἡμέρα ἐκείνου τοῦ 

σαββάτου· ἠρώτησαν τὸν Πιλᾶτον ἵνα 

κατεαγῶσιν αὐτῶν τὰ σκέλη, καὶ 

ἀρθῶσιν. 32 ἦλθον οὖν οἱ στρατιῶται, 

καὶ τοῦ μὲν πρώτου κατέαξαν τὰ 

σκέλη καὶ τοῦ ἄλλου τοῦ 

συσταυρωθέντος αὐτῷ· 33 ἐπὶ δὲ τὸν 

Ἰησοῦν ἐλθόντες ὡς εἶδον αὐτὸν ἤδη 

τεθνηκότα, οὐ κατέαξαν αὐτοῦ τὰ 

σκέλη, 34 ἀλλ' εἷς τῶν στρατιωτῶν 

λόγχῃ αὐτοῦ τὴν πλευρὰν ἔνυξε, καὶ 

εὐθέως ἐξῆλθεν αἷμα καὶ ὕδωρ. 35 καὶ ὁ 

ἑωρακὼς μεμαρτύρηκε, καὶ ἀληθινὴ 

αὐτοῦ ἐστιν ἡ μαρτυρία, κἀκεῖνος 

οἶδεν ὅτι ἀληθῆ λέγει, ἵνα καὶ ὑμεῖς 

πιστεύσητε. 36 ἐγένετο γὰρ ταῦτα, ἵνα 

ἡ γραφὴ πληρωθῇ, Ὀστοῦν οὐ 

συντριβήσεται αὐτοῦ. 37 καὶ πάλιν 

ἑτέρα γραφὴ λέγει· Ὄψονται εἰς ὃν 

ἐξεκέντησαν. 55 Ἦσαν δὲ ἐκεῖ καὶ 

γυναῖκες πολλαὶ ἀπὸ μακρόθεν 

θεωροῦσαι, αἵτινες ἠκολούθησαν τῷ 

Ἰησοῦ ἀπὸ τῆς Γαλιλαίας διακονοῦσαι 

αὐτῷ· 56 ἐν αἷς ἦν Μαρία ἡ 

Μαγδαληνὴ, καὶ Μαρία ἡ τοῦ 

Ἰακώβου καὶ Ἰωσῆ μήτηρ, καὶ ἡ μήτηρ 

τῶν υἱῶν Ζεβεδαίου. 57 Ὀψίας δὲ 

γενομένης ἦλθεν ἄνθρωπος πλούσιος 

ἀπὸ Ἁριμαθαίας, τοὔνομα Ἰωσήφ, ὃς 

καὶ αὐτὸς ἐμαθήτευσε τῷ Ἰησοῦ· 58 

οὗτος προσελθὼν τῷ Πιλάτῳ ᾐτήσατο 

τὸ σῶμα τοῦ Ἰησοῦ. τότε ὁ Πιλᾶτος 

ἐκέλευσεν ἀποδοθῆναι τὸ σῶμα. 59 καὶ 



 174 

λαβὼν τὸ σῶμα ὁ Ἰωσὴφ ἐνετύλιξεν 

αὐτὸ σινδόνι καθαρᾷ, 60 καὶ ἔθηκεν 

αὐτὸ ἐν τῷ καινῷ αὐτοῦ μνημείῳ ὃ 

ἐλατόμησεν ἐν τῇ πέτρᾳ, καὶ 

προσκυλίσας λίθον μέγαν τῇ θύρᾳ τοῦ 

μνημείου ἀπῆλθεν. 61 ἦν δὲ ἐκεῖ Μαρία 

ἡ Μαγδαληνὴ καὶ ἡ ἄλλη Μαρία 

καθήμεναι ἀπέναντι τοῦ τάφου.  
  

Τῼ ΑΓΙῼ ΚΑΙ ΜΕΓΑΛῼ ΣΑΒΒΑΤῼ 
Εἰς τὸν Ὄρθρον 

Ἐκ τοῦ κατὰ Ματθαῖον 
κζ΄ 63 - 66 

Τῇ ἐπαύριον, ἥτις ἐστὶ μετὰ τὴν 

παρασκευήν, συνήχθησαν οἱ ἀρχιερεῖς 

καὶ οἱ Φαρισαῖοι πρὸς Πιλᾶτον 63 

λέγοντες· Κύριε, ἐμνήσθημεν ὅτι 

ἐκεῖνος ὁ πλάνος εἶπεν ἔτι ζῶν, μετὰ 

τρεῖς ἡμέρας ἐγείρομαι. 64 κέλευσον 

οὖν ἀσφαλισθῆναι τὸν τάφον ἕως τῆς 

τρίτης ἡμέρας, μήποτε ἐλθόντες οἱ 

μαθηταὶ αὐτοῦ κλέψωσιν αὐτὸν καὶ 

εἴπωσι τῷ λαῷ, ἠγέρθη ἀπὸ τῶν 

νεκρῶν· καὶ ἔσται ἡ ἐσχάτη πλάνη 

χείρων τῆς πρώτης. 65 ἔφη αὐτοῖς ὁ 

Πιλᾶτος· Ἔχετε κουστωδίαν· ὑπάγετε 

ἀσφαλίσασθε ὡς οἴδατε. 66 οἱ δὲ 

πορευθέντες ἠσφαλίσαντο τὸν τάφον 

σφραγίσαντες τὸν λίθον μετὰ τῆς 

κουστωδίας.  
  

Τῼ ΑΓΙῼ ΚΑΙ ΜΕΓΑΛῼ ΣΑΒΒΑΤῼ 
Εἰς τὴν Λειτουργίαν 

Ἐκ τοῦ κατὰ Ματθαῖον 
κη΄ 1 - 20 

Ὀψὲ σαββάτων, τῇ ἐπιφωσκούσῃ εἰς 

μίαν σαββάτων, ἦλθε Μαρία ἡ 

Μαγδαληνὴ καὶ ἡ ἄλλη Μαρία 

θεωρῆσαι τὸν τάφον. 2 καὶ ἰδοὺ 

σεισμὸς ἐγένετο μέγας· ἄγγελος γὰρ 

Κυρίου καταβὰς ἐξ οὐρανοῦ 

προσελθὼν ἀπεκύλισε τὸν λίθον ἀπὸ 

τῆς θύρας καὶ ἐκάθητο ἐπάνω αὐτοῦ. 3 

ἦν δὲ ἡ ἰδέα αὐτοῦ ὡς ἀστραπὴ καὶ τὸ 

ἔνδυμα αὐτοῦ λευκὸν ὡσεὶ χιών. 4 ἀπὸ 

δὲ τοῦ φόβου αὐτοῦ ἐσείσθησαν οἱ 

τηροῦντες καὶ ἐγένοντο ὡσεὶ νεκροί. 5 

ἀποκριθεὶς δὲ ὁ ἄγγελος εἶπε ταῖς 

γυναιξί· Μὴ φοβεῖσθε ὑμεῖς· οἶδα γὰρ 

ὅτι Ἰησοῦν τὸν ἐσταυρωμένον ζητεῖτε· 
6 οὐκ ἔστιν ὧδε· ἠγέρθη γὰρ καθὼς 

εἶπε. δεῦτε ἴδετε τὸν τόπον ὅπου 

ἔκειτο ὁ Κύριος. 7 καὶ ταχὺ 

πορευθεῖσαι εἴπατε τοῖς μαθηταῖς 

αὐτοῦ ὅτι ἠγέρθη ἀπὸ τῶν νεκρῶν, καὶ 

ἰδοὺ προάγει ὑμᾶς εἰς τὴν Γαλιλαίαν· 

ἐκεῖ αὐτὸν ὄψεσθε· ἰδοὺ εἶπον ὑμῖν. 8 

καὶ ἐξελθοῦσαι ταχὺ ἀπὸ τοῦ 

μνημείου μετὰ φόβου καὶ χαρᾶς 

μεγάλης ἔδραμον ἀπαγγεῖλαι τοῖς 

μαθηταῖς αὐτοῦ. 9 ὡς δὲ ἐπορεύοντο 

ἀπαγγεῖλαι τοῖς μαθηταῖς αὐτοῦ, καὶ 

ἰδοὺ Ἰησοῦς ἀπήντησεν αὐταῖς λέγων· 

Χαίρετε. αἱ δὲ προσελθοῦσαι 

ἐκράτησαν αὐτοῦ τοὺς πόδας καὶ 

προσεκύνησαν αὐτῷ. 10 τότε λέγει 

αὐταῖς ὁ Ἰησοῦς· Μὴ φοβεῖσθε· 

ὑπάγετε ἀπαγγείλατε τοῖς ἀδελφοῖς 

μου ἵνα ἀπέλθωσιν εἰς τὴν Γαλιλαίαν, 

κἀκεῖ με ὄψονται. 11 Πορευομένων δὲ 

αὐτῶν ἰδού τινες τῆς κουστωδίας 

ἐλθόντες εἰς τὴν πόλιν ἀπήγγειλαν 

τοῖς ἀρχιερεῦσιν ἅπαντα τὰ γενόμενα. 
12 καὶ συναχθέντες μετὰ τῶν 

πρεσβυτέρων συμβούλιόν τε λαβόντες 

ἀργύρια ἱκανὰ ἔδωκαν τοῖς 

στρατιώταις λέγοντες· 13 Εἴπατε ὅτι Οἱ 

μαθηταὶ αὐτοῦ νυκτὸς ἐλθόντες 

ἔκλεψαν αὐτὸν ἡμῶν κοιμωμένων. 14 

καὶ ἐὰν ἀκουσθῇ τοῦτο ἐπὶ τοῦ 

ἡγεμόνος, ἡμεῖς πείσομεν αὐτὸν καὶ 

ὑμᾶς ἀμερίμνους ποιήσωμεν. 15 οἱ δὲ 

λαβόντες τὰ ἀργύρια ἐποίησαν ὡς 

ἐδιδάχθησαν. καὶ διεφημίσθη ὁ λόγος 

οὗτος παρὰ Ἰουδαίοις μέχρι τῆς 

σήμερον. 16 Οἱ δὲ ἕνδεκα μαθηταὶ 

ἐπορεύθησαν εἰς τὴν Γαλιλαίαν, εἰς τὸ 



 175 

ὄρος οὗ ἐτάξατο αὐτοῖς ὁ Ἰησοῦς. 17 

καὶ ἰδόντες αὐτὸν προσεκύνησαν 

αὐτῷ, οἱ δὲ ἐδίστασαν. 18 καὶ 

προσελθὼν ὁ Ἰησοῦς ἐλάλησεν 

αὐτοῖς λέγων· Ἐδόθη μοι πᾶσα 

ἐξουσία ἐν οὐρανῷ καὶ ἐπὶ γῆς. 19 

πορευθέντες μαθητεύσατε πάντα τὰ 

ἔθνη, βαπτίζοντες αὐτοὺς εἰς τὸ 

ὄνομα τοῦ Πατρὸς καὶ τοῦ Υἱοῦ καὶ 

τοῦ ἁγίου Πνεύματος, 20 διδάσκοντες 

αὐτοὺς τηρεῖν πάντα ὅσα 

ἐνετειλάμην ὑμῖν· καὶ ἰδοὺ ἐγὼ μεθ' 

ὑμῶν εἰμι πάσας τὰς ἡμέρας ἕως τῆς 

συντελείας τοῦ αἰῶνος. Ἀμήν. 
 
  



 176 

ΕΩΘΙΝΑ ΕΥΑΓΓΕΛΙΑ 

 

ΕΩΘΙΝΟΝ Α΄ 
Ἐκ τοῦ κατὰ Ματθαῖον 

κη΄ 16 - 20 

Τῷ καιρῷ ἐκείνῳ, οἱ ἕνδεκα μαθηταὶ 

ἐπορεύθησαν εἰς τὴν Γαλιλαίαν εἰς τὸ 

ὄρος οὗ ἐτάξατο αὐτοῖς ὁ Ἰησοῦς΄ καὶ 

ἰδόντες αὐτὸν προσεκύνησαν αὐτῷ, οἱ 

δὲ ἐδίστασαν΄ καὶ προσελθὼν ὁ 

Ἰησοῦς ἐλάλησεν αὐτοῖς λέγων΄ 

Ἐδόθη μοι πᾶσα ἐξουσία ἐν οὐρανῷ 

καὶ ἐπὶ τῆς γῆς. πορευθέντες οὖν 

μαθητεύσατε πάντα τὰ ἔθνη, 

βαπτίζοντες αὐτούς εἰς τὸ ὄνομα τοῦ 

Πατρὸς καὶ τοῦ Υἱοῦ καὶ τοῦ Ἁγίου 

Πνεύματος, διδάσκοντες αὐτοὺς 

τηρεῖν πάντα ὅσα ἐνετειλάμην ὑμῖν, 

καὶ Ἰδού, ἐγὼ μεθ' ὑμῶν εἰμι πάσας 

τάς ἡμέρας ἕως τῆς συντελείας τοῦ 

αἰῶνος. Ἀμήν. 
  

ΕΩΘΙΝΟΝ Β΄ 
Ἐκ τοῦ κατὰ Μᾶρκον 

ιστ΄ 1 - 8 

Διαγενομένου τοῦ Σαββάτου, Μαρία ἡ 

Μαγδαληνὴ καὶ Μαρία ἡ τοῦ Ἰακώβου 

καὶ Σαλώμη ἠγόρασαν ἀρώματα, ἵνα 

ἐλθοῦσαι ἀλείψωσιν τὸν Ἰησοῦν. Καὶ 

λίαν πρωΐ τῇ μιᾷ τῶν σαββάτων 

ἔρχονται ἐπὶ τὸ μνημεῖον 

ἀνατείλαντος τοῦ ἡλίου. Καὶ ἔλεγον 

πρὸς ἑαυτάς, Τίς ἀποκυλίσει ἡμῖν τὸν 

λίθον ἐκ τῆς θύρας τοῦ μνημείου; καὶ 

ἀναβλέψασαι θεωροῦσιν ὅτι 

ἀποκεκύλισται ὁ λίθος, ἦν γὰρ μέγας 

σφόδρα. Καὶ εἰσελθοῦσαι εἰς τὸ 

μνημεῖον, εἶδον νεανίσκον καθήμενον 

ἐν τοῖς δεξιοῖς, περιβεβλημένον 

στολήν λευκήν, καὶ ἐξεθαμβήθησαν. ὁ 

δὲ λέγει αὐταῖς, Μὴ ἐκθαμβεῖσθε, 

Ἰησοῦν ζητεῖτε τὸν Ναζαρηνὸν τὸν 

ἐσταυρωμένον, ἠγέρθη, οὐκ ἔστιν ὦδε, 

ἴδε, ὁ τόπος ὅπου ἔθηκαν αὐτόν, ἀλλ' 

ὑπάγετε, εἴπατε τοῖς μαθηταῖς αὐτοῦ 

καὶ τῷ Πέτρῳ, ὅτι προάγει ὑμᾶς εἰς 

τὴν Γαλιλαίαν, ἐκεῖ αὐτὸν ὄψεσθε, 

καθὼς εἶπεν ὑμῖν. Καὶ ἐξελθοῦσαι 

ταχὺ ἔφυγον ἀπὸ τοῦ μνημείου, εἶχε 

δὲ αὐτὰς τρόμος καὶ ἔκστασις, καὶ 

οὐδενὶ οὐδὲν εἶπον, ἐφοβοῦντο γάρ. 
  

ΕΩΘΙΝΟΝ Γ΄ 
Ἐκ τοῦ κατὰ Μᾶρκον 

ιστ΄ 9 - 20 

Ἀναστὰς ὁ Ἰησοῦς πρωΐ πρώτῃ 

Σαββάτου ἐφάνη πρῶτον Μαρίᾳ τῇ 

Μαγδαληνῇ, ἀφ' ἧς ἐκβεβλήκει ἑπτὰ 

δαιμόνια. Ἐκείνη πορευθεῖσα 

ἀπήγγειλε τοῖς μετ' αὐτοῦ γενομένοις, 

πενθοῦσι καὶ κλαίουσι. Κἀκεῖνοι 

ἀκούσαντες ὅτι ζῇ καὶ ἐθεάθη ὑπ' 

αὐτῆς ἠπίστησαν. Μετὰ δὲ ταῦτα 

δυσὶν ἐξ αὐτῶν περιπατοῦσιν 

ἐφανερώθη ἐν ἑτέρᾳ μορφῇ, 

πορευομένοις, εἰς ἀγρόν. Κἀκεῖνοι 

ἀπελθόντες ἀπήγγειλαν τοῖς λοιποῖς, 

οὐδὲ ἐκείνοις ἐπίστευσαν. Ὕστερον, 

ἀνακειμένοις αὐτοῖς τοῖς ἕνδεκα 

ἐφανερώθη, καὶ ὠνείδισε τήν ἀπιστίαν 

αὐτῶν καὶ σκληροκαρδίαν, ὅτι τοῖς 

θεασαμένοις αὐτὸν ἐγηγερμένον, οὐκ 

ἐπίστευσαν. Καὶ εἶπεν αὐτοῖς΄ 

Πορευθέντες εἰς τὸν κόσμον ἅπαντα, 

κηρύξατε τὸ εὐαγγέλιον πάσῃ τῇ 

κτίσει. Ὁ πιστεύσας καὶ βαπτισθείς, 

σωθήσεται, ὁ δὲ ἀπιστήσας, 

κατακριθήσεται. Σημεῖα δὲ τοῖς 

πιστεύσασι ταῦτα παρακολουθήσει. 

Ἐν τῷ ὀνόματί μου δαιμόνια 

ἐκβαλοῦσι, γλώσσαις λαλήσουσι 

καιναῖς, ὄφεις ἀροῦσι, κἂν θανάσιμόν 

τι πίωσιν , οὐ μὴ αὐτοὺς βλάψει, ἐπὶ 

ἀῤῥώστους χεῖρας ἐπιθήσουσι, καὶ 

καλῶς ἕξουσιν. Ὁ μὲν οὖν Κύριος, 



 177 

μετὰ τὸ λαλῆσαι αὐτοῖς, ἀνελήφθη εἰς 

τὸν οὐρανόν, καὶ ἐκάθισεν ἐκ δεξιῶν 

τοῦ Θεοῦ. Ἐκεῖνοι δὲ ἐξελθόντες, 

ἐκήρυξαν πανταχοῦ, τοῦ Κυρίου 

συνεργοῦντος, καὶ τὸν λόγον 

βεβαιοῦντος, διὰ τῶν 

ἐπακολουθούντων σημείων. Ἀμήν. 
  

ΕΩΘΙΝΟΝ Δ΄ 
Ἐκ τοῦ κατὰ Λουκᾶν 

κδ΄ 1 - 12 

Τῇ μιᾷ τῶν Σαββάτων, ὄρθρου βαθέος 

ἦλθον ἐπὶ τὸ μνῆμα, φέρουσαι ἃ 

ἡτοίμασαν ἀρώματα, καί τινες σὺν 

αὐταῖς. Εὗρον δὲ τὸν λίθον 

ἀποκεκυλισμένον ἀπὸ τοῦ μνημείου, 

καὶ εἰσελθοῦσαι οὐχ εὗρον τὸ σῶμα 

τοῦ Κυρίου Ἰησοῦ. καὶ ἐγένετο ἐν τῷ 

διαπορεῖσθαι αὐτὰς περὶ τούτου, καὶ 

Ἰδού, δύο ἄνδρες ἐπέστησαν αὐταῖς ἐν 

ἐσθήσεσιν ἀστραπτούσαις. ἐμφόβων 

δὲ γενομένων αὐτῶν καὶ κλινουσῶν 

τὰ πρόσωπον εἰς τὴν γῆν, εἶπον πρὸς 

αὐτάς, Τί ζητεῖτε τὸν ζῶντα μετὰ τῶν 

νεκρῶν; οὐκ ἔστιν ᾧδε, ἀλλ' ἠγέρθη. 

μνήσθητε ὡς ἐλάλησεν ὑμῖν, ἔτι ὢν ἐν 

τῇ Γαλιλαίᾳ, λέγων, ὅτι δεῖ τὸν υἱὸν 

τοῦ ἀνθρώπου παραδοθῆναι εἰς 

χεῖρας ἀνθρώπων ἁμαρτωλῶν, καὶ 

σταυρωθῆναι, καὶ τῇ τρίτῃ ἡμέρᾳ 

ἀναστῆναι. καὶ ἐμνήσθησαν τῶν 

ῥημάτων αὐτοῦ, καὶ ὑποστρέψασαι 

ἀπὸ τοῦ μνημείου, ἀπήγγειλαν ταῦτα 

πάντα τοῖς ἕνδεκα καὶ πᾶσι τοῖς 

λοιποῖς. ἦσαν δὲ ἡ Μαγδαληνὴ Μαρία 

καὶ Ἰωάννα καὶ Μαρία Ἰακώβου, καὶ 

αἱ λοιπαὶ σὺν αὐταῖς, αἳ ἔλεγον πρὸς 

τοὺς ἀποστόλους ταῦτα. καὶ 

ἐφάνησαν ἐνώπιον αὐτῶν ὡσεὶ λῆρος 

τὰ ῥήματα αὐτῶν, καὶ ἠπίστουν 

αὐταῖς. ὁ δὲ Πέτρος ἀναστὰς ἒδραμεν 

ἐπὶ τὸ μνημεῖον, καὶ παρακύψας 

βλέπει τὰ ὀθόνια κείμενα μόνα, καὶ 

ἀπῆλθε, πρὸς ἑαυτόν θαυμάζων τὸ 

γεγονός.  
ΕΩΘΙΝΟΝ Ε΄ 

Ἐκ τοῦ κατὰ Λουκᾶν 
κδ΄ 12 - 35 

Τῷ καιρῷ ἐκείνῳ, ὁ Πέτρος ἀναστὰς 

ἔδραμεν ἐπὶ τὸ μνημεῖον, καὶ 

παρακύψας βλέπει τὰ ὀθόνια κείμενα 

μόνα΄ καὶ ἀπῆλθε, πρὸς ἑαυτὸν 

θαυμάζων τὸ γεγονός. Καὶ ἰδοὺ δύο ἐξ 

αὐτῶν ἦσαν πορευόμενοι ἐν αὐτῇ τῇ 

ἡμέρᾳ εἰς κώμην ἀπέχουσαν σταδίους 

ἑξήκοντα ἀπὸ Ἱερουσαλήμ, ᾗ ὄνομα 

Ἐμμαούς΄ καὶ αὐτοὶ ὡμίλουν πρὸς 

ἀλλήλους περὶ πάντων τῶν 

συμβεβηκότων τούτων. Καὶ ἐγένετο ἐν 

τῷ ὁμιλεῖν αὐτοὺς καὶ συζητεῖν, καί 

αὐτὸς ὁ Ἰησοῦς ἐγγίσας συνεπορεύετο 

αὐτοῖς΄ οἱ δὲ ὀφθαλμοὶ αὐτῶν 

ἐκρατοῦντο τοῦ μὴ ἐπιγνῶναι αὐτόν. 

Εἶπε δὲ πρὸς αὐτούς΄ Τίνες οἱ λόγοι 

οὗτοι οὓς ἀντιβάλλετε πρὸς ἀλλήλους 

περιπατοῦντες, καὶ ἐστὲ σκυθρωποὶ; 

Ἀποκριθείς δὲ ὁ εἷς, ᾧ ὄνομα Κλεόπας, 

εἶπε πρὸς αὐτόν ΄ Σὺ μόνος παροικεῖς 

ἐν Ἱερουσαλήμ, καὶ οὐκ ἔγνως τὰ 

γενόμενα ἐν αὐτῇ ἐν ταῖς ἡμέραις 

ταύταις; καὶ εἶπεν αὐτοῖς, Ποῖα; Οἱ δὲ 

εἶπον αὐτῷ, Τὰ περὶ Ἰησοῦ τοῦ 

Ναζωραίου, ὃς ἐγένετο ἀνὴρ 

προφήτης δυνατὸς ἐν ἔργῳ καὶ λόγῳ 

ἐναντίον τοῦ Θεοῦ καὶ παντὸς τοῦ 

λαοῦ΄ ὅπως τε παρέδωκαν αὐτὸν οἱ 

ἀρχιερεῖς καὶ οἱ ἄρχοντες ἡμῶν εἰς 

κρῖμα θανάτου, καὶ ἐσταύρωσαν 

αὐτόν΄ ἡμεῖς δὲ ἠλπίζομεν ὅτι αὐτὸς 

ἐστιν ὁ μέλλων λυτροῦσθαι τὸν 

Ἰσραήλ. Ἀλλὰ γε οὖν σὺν πᾶσι τούτοις 

τρίτην ταύτην ἡμέραν ἄγει σήμερον, 

ἀφ' οὗ ταῦτα ἐγένετο. ἀλλὰ καὶ 

γυναῖκές τινες ἐξ ἡμῶν ἐξέστησαν 

ἡμᾶς, γενόμεναι ὂρθριαι ἐπὶ τὸ 

μνημεῖον, καὶ μὴ εὑροῦσαι τὸ σῶμα 



 178 

αὐτοῦ, ἦλθον λέγουσαι καὶ ὀπτασίαν 

ἀγγέλων ἑωρακέναι, οἳ λέγουσιν 

αὐτὸν ζῆν. Καὶ ἀπῆλθόν τινες τῶν σὺν 

ἡμῖν ἐπὶ τὸ μνημεῖον, καὶ εὗρον οὕτω 

καθὼς καὶ αἱ γυναῖκες εἶπον΄ αὐτὸν δὲ 

οὐκ εἶδον. Καὶ αὐτὸς εἶπε πρὸς αὐτούς΄ 

Ὦ ἀνόητοι καὶ βραδεῖς τῇ καρδίᾳ τοῦ 

πιστεύειν ἐπὶ πᾶσιν οἷς ἐλάλησαν οἱ 

Προφῆται. Οὐχὶ ταῦτα ἔδει παθεῖν τὸν 

Χριστὸν καὶ εἰσελθεῖν εἰς τὴν δόξαν 

αὐτοῦ; Καὶ ἀρξάμενος ἀπὸ Μωσέως 

καὶ ἀπὸ πάντων τῶν προφητῶν, 

διηρμήνευεν αὐτοῖς ἐν πάσαις ταῖς 

Γραφαῖς τὰ περὶ ἑαυτοῦ. Καὶ ἤγγισαν 

εἰς τὴν κώμην οὗ ἐπορεύοντο, καὶ 

αὐτὸς προσεποιεῖτο ποῤῥωτέρω 

πορεύεσθαι. Καὶ παρεβιάσαντο αὐτόν 

, λέγοντες΄ Μεῖνον μεθ' ἡμῶν, ὅτι πρὸς 

ἑσπέραν ἐστὶ καὶ κέκλικεν ἡ ἡμέρα. 

Καὶ εἰσῆλθε τοῦ μεῖναι σὺν αὐτοῖς. 

Καὶ ἐγένετο ἐν τῷ κατακλιθῆναι 

αὐτὸν μετ' αὐτῶν, λαβὼν τὸν ἄρτον 

εὐλόγησε, καὶ κλάσας ἐπεδίδου 

αὐτοῖς. Αὐτῶν δὲ διηνοίχθησαν οἱ 

ὀφθαλμοί, καὶ ἐπέγνωσαν αὐτόν΄ καὶ 

αὐτὸς ἄφαντος ἐγένετο ἀπ’ αὐτῶν. 

Καὶ εἶπον πρὸς ἀλλήλους΄ Οὐχὶ ἡ 

καρδία ἡμῶν καιομένη ἦν ἐν ἡμῖν, ὡς 

ἐλάλει ἡμῖν ἐν τῇ ὁδῷ, καὶ ὡς 

διήνοιγεν ἡμῖν τὰς Γραφάς; Καὶ 

ἀναστάντες αὐτῇ τῇ ὥρᾳ, ὑπέστρεψαν 

εἰς Ἱερουσαλήμ, καὶ εὗρον 

συνηθροισμένους τοὺς ἕνδεκα καὶ 

τοὺς σὺν αὐτοῖς, λέγοντας, ὅτι ἠγέρθη 

ὁ Κύριος ὄντως, καὶ ὤφθη Σίμωνι. Καὶ 

αὐτοὶ ἐξηγοῦντο τὰ ἐν τῇ ὁδῷ, καὶ ὡς 

ἐγνώσθη αὐτοῖς ἐν τῇ κλάσει τοῦ 

ἄρτου.  
ΕΩΘΙΝΟΝ ΣΤ΄ 

Ἐκ τοῦ κατὰ Λουκᾶν 
κδ΄ 36 - 53 

Τῷ καιρῷ ἐκείνῳ, ἀναστὰς ὁ Ἰησοῦς ἐκ 

νεκρῶν ἔστη ἐν μέσῳ τῶν Μαθητῶν, 

καὶ λέγει αὐτοῖς΄ Εἰρήνη ὑμῖν. 

Πτοηθέντες δὲ καὶ ἔμφοβοι γενόμενοι, 

ἐδόκουν πνεῦμα θεωρεῖν. Καὶ εἶπεν 

αὐτοῖς΄ Τὶ τεταραγμένοι ἐστέ, καὶ διατὶ 

διαλογισμοὶ ἀναβαίνουσιν ἐν ταῖς 

καρδίαις ὑμῶν; ἴδετε τὰς χεῖράς μου 

καὶ τοὺς πόδας μου, ὅτι αὐτὸς ἐγὼ 

εἰμι, ψηλαφήσατέ με καὶ ἴδετε΄ ὅτι 

πνεῦμα σάρκα καὶ ὀστέα οὐκ ἔχει, 

καθὼς ἐμὲ θεωρεῖτε ἔχοντα. Καὶ τοῦτο 

εἰπών, ἐπέδειξεν αὐτοῖς τὰς χεῖρας καὶ 

τοὺς πόδας. Ἒτι δὲ ἀπιστούντων 

αὐτῶν ἀπὸ τῆς χαρᾶς, καὶ 

θαυμαζόντων, εἶπεν αὐτοῖς΄ Ἔχετέ τι 

βρώσιμον ἐνθάδε; Οἱ δὲ ἐπέδωκαν 

αὐτῷ ἰχθύος ὀπτοῦ μέρος, καὶ ἀπὸ 

μελισσίου κηρίου. Καὶ λαβὼν, ἐνώπιον 

αὐτῶν ἔφαγεν. Εἶπε δὲ αὐτοῖς΄ Οὗτοι 

οἱ λόγοι, οὓς ἐλάλησα πρὸς ὑμᾶς ἔτι 

ὢν σὺν ὑμῖν, ὅτι δεῖ πληρωθῆναι 

πάντα τὰ γεγραμμένα ἐν τῷ νόμῳ 

Μωσέως καὶ Προφήταις καὶ Ψαλμοῖς 

περὶ ἐμοῦ. Τότε διήνοιξεν αὐτῶν τὸν 

νοῦν, τοῦ συνιέναι τὰς Γραφάς΄ καὶ 

εἶπεν αὐτοῖς΄ Ὃτι οὕτω γέγραπται, καὶ 

οὕτως εἴδει παθεῖν τὸν Χριστόν, καὶ 

ἀναστῆναι ἐκ νεκρῶν τῇ τρίτῃ ἡμέρᾳ, 

καὶ κηρυχθῆναι ἐπὶ τῷ ὀνόματι αὐτοῦ 

μετάνοιαν καὶ ἄφεσιν ἁμαρτιῶν εἰς 

πάντα τὰ ἔθνη, ἀρξάμενον ἀπὸ 

Ἱερουσαλήμ. Ὑμεῖς δὲ ἐστε μάρτυρες 

τούτων. Καὶ ἰδοὺ ἐγὼ ἀποστέλλω τὴν 

ἐπαγγελίαν τοῦ πατρός μου ἐφ' ὑμᾶς΄ 

ὑμεῖς δὲ καθίσατε ἐν τῇ πόλει 

Ἱερουσαλήμ, ἕως οὗ ἐνδύσησθε 

δύναμιν ἐξ ὕψους. Ἐξήγαγε δὲ αὐτοὺς 

ἔξω εἰς Βηθανίαν, καὶ ἐπάρας τὰς 

χεῖρας αὐτοῦ, εὐλόγησεν αὐτούς. Καὶ 

ἐγένετο ἐν τῷ εὐλογεῖν αὐτόν αὐτούς, 

διέστη ἀπ' αὐτῶν, καὶ ἀνεφέρετο εἰς 

τὸν οὐρανόν. Καὶ αὐτοὶ, 

προσκυνήσαντες αὐτόν, ὑπέστρεψαν 

εἰς Ἱερουσαλὴμ μετὰ χαρᾶς μεγάλης. 



 179 

Καὶ ἦσαν διαπαντός ἐν τῷ Ἱερῷ, 

αἰνοῦντες καὶ εὐλογοῦντες τὸν Θεόν. 

Ἀμήν. 
  

ΕΩΘΙΝΟΝ Ζ΄ 
Ἐκ τοῦ κατὰ Ἰωάννην 

κ΄ 1 - 10 

Τῇ μιᾷ τῶν Σαββάτων Μαρία ἡ 

Μαγδαληνὴ ἔρχεται πρωΐ σκοτίας ἔτι 

οὔσης, εἰς τὸ μνημεῖον΄ καὶ βλέπει τὸν 

λίθον ἠρμένον ἐκ τοῦ μνημείου. 

Τρέχει οὖν, καὶ ἔρχεται πρὸς Σίμωνα 

Πέτρον, καὶ πρὸς τὸν ἄλλον μαθητὴν, 

ὃν ἐφίλει ὁ Ἰησοῦς, καὶ λέγει αὐτοῖς΄ 

Ἦραν τὸν Κύριον ἐκ τοῦ μνημείου, καὶ 

οὐκ οἴδαμεν ποῦ ἔθηκαν αὐτόν. 

Ἐξῆλθεν οὖν ὁ Πέτρος καὶ ὁ ἄλλος 

μαθητής, καὶ ἤρχοντο εἰς τὸ μνημεῖον. 

Ἔτρεχον δὲ οἱ δύο ὁμοῦ΄ καὶ ὁ ἄλλος 

μαθητὴς προέδραμε τάχιον τοῦ 

Πέτρου, καὶ ἦλθε πρῶτος εἰς τὸ 

μνημεῖον, καὶ παρακύψας, βλέπει 

κείμενα τὰ ὀθόνια΄ οὐ μέντοι 

εἰσῆλθεν. Ἔρχεται οὖν Σίμων Πέτρος 

ἀκολουθῶν αὐτῷ, καὶ εἰσῆλθεν εἰς τὸ 

μνημεῖον, καὶ θεωρεῖ τὰ ὀθόνια 

κείμενα΄ καὶ τὸ σουδάριον, ὃ ἦν ἐπὶ 

τῆς κεφαλῆς αὐτοῦ, οὐ μετὰ τῶν 

ὀθονίων κείμενον, ἀλλὰ χωρὶς 

ἐντετυλιγμένον εἰς ἕνα τόπον. Τότε 

οὖν εἰσῆλθε καὶ ὁ ἄλλος μαθητὴς ὁ 

ἐλθὼν πρῶτος εἰς τὸ μνημεῖον, καὶ 

εἶδε, καὶ ἐπίστευσεν. Οὐδέπω γὰρ 

ᾔδεισαν τὴν Γραφήν, ὅτι δεῖ αὐτὸν ἐκ 

νεκρῶν ἀναστῆναι. Ἀπῆλθον οὖν 

πάλιν πρὸς ἑαυτοὺς οἱ μαθηταί. 
  

ΕΩΘΙΝΟΝ Η΄ 
Ἐκ τοῦ κατὰ Ἰωάννην 

κ΄ 11 - 18 

Τῷ καιρῷ ἐκείνῳ, Μαρία εἱστήκει πρὸς 

τὸ μνημεῖον κλαίουσα ἔξω, ὡς οὖν 

ἔκλαιε, παρέκυψεν εἰς τὸ μνημεῖον, 

καὶ θεωρεῖ δύο ἀγγέλους ἐν λευκοῖς 

καθεζομένους, ἕνα πρὸς τῇ κεφαλῇ, 

καὶ ἕνα πρὸς τοῖς ποσίν, ὅπου ἔκειτο 

τὸ σῶμα τοῦ Ἰησοῦ, καὶ λέγουσιν αὐτῇ 

ἐκεῖνοι, Γύναι, τὶ κλαίεις; λέγει αὐτοῖς, 

Ὅτι ἦραν τὸν Κύριόν μου, καὶ οὐκ οἶδα 

ποῦ ἔθηκαν αὐτόν, καὶ ταῦτα εἰποῦσα 

ἐστράφη εἰς τὰ ὀπίσω, καὶ θεωρεῖ τὸν 

Ἰησοῦν ἐστῶτα, καὶ οὐκ ᾒδει ὅτι 

Ἰησοῦς ἐστι. Λέγει αὐτῇ ὁ Ἰησοῦς, 

Γύναι, τὶ κλαίεις; τίνα ζητεῖς; ἐκείνη 

δοκοῦσα ὅτι ὁ κηπουρὸς ἐστι, λέγει 

αὐτῷ, Κύριε, εἰ σὺ ἐβάστασας αὐτόν, 

εἰπὲ μοι ποῦ αὐτὸν ἔθηκας, κἀγὼ 

αὐτὸν ἀρῶ, λέγει αὐτῇ ὁ Ἰησοῦς, 

Μαρία, στραφεῖσα ἐκείνη λέγει αὐτῷ, 

Ῥαββουνί, ὃ λέγεται Διδάσκαλε, λέγει 

αὐτῇ ὁ Ἰησοῦς, Μή μου ἃπτου, οὔπω 

γὰρ ἀναβέβηκα πρὸς τὸν πατέρα μου, 

πορεύου δὲ πρὸς τοὺς ἀδελφούς μου, 

καὶ εἰπὲ αὐτοῖς, Ἀναβαίνω πρὸς τὸν 

πατέρα μου καὶ πατέρα ὑμῶν, καὶ 

Θεόν μου καὶ Θεὸν ὑμῶν, ἔρχεται 

Μαρία ἡ Μαγδαληνὴ ἀπαγγέλλουσα 

τοῖς μαθηταῖς ὅτι ἑώρακε τὸν Κύριον, 

καὶ ταῦτα εἶπεν αὐτῇ. 
  

ΕΩΘΙΝΟΝ Θ΄ 
Ἐκ τοῦ κατὰ Ἰωάννην 

κ΄ 19 - 31 

Οὔσης ὀψίας τῇ ἡμέρᾳ ἐκείνῃ τῇ μιᾷ 

τῶν σαββάτων, καὶ τῶν θυρῶν 

κεκλεισμένων ὅπου ἦσαν οἱ μαθηταὶ 

συνηγμένοι διὰ τὸν φόβον τῶν 

Ἰουδαίων , ἦλθεν ὁ Ἰησοῦς καὶ ἔστη εἰς 

τὸ μέσον, καὶ λέγει αὐτοῖς, Εἰρήνη 

ὑμῖν. καὶ τοῦτο εἰπὼν ἔδειξεν αὐτοῖς 

τὰς χεῖρας καὶ τὴν πλευρὰν αὐτοῦ. 

ἐχάρησαν οὖν οἱ μαθηταὶ ἰδόντες τόν 

Κύριον. εἶπεν οὖν αὐτοῖς ὁ Ἰησοῦς 

πάλιν , Εἰρήνη ὑμῖν, καθὼς 

ἀπέσταλκέ με ὁ πατήρ, κἀγὼ πέμπω 

ὑμᾶς. καὶ τοῦτο εἰπὼν ἐνεφύσησε καὶ 

λέγει αὐτοῖς, Λάβετε Πνεῦμα Ἅγιον. 



 180 

ἄν τινων ἀφῆτε τὰς ἁμαρτίας, 

ἀφιένται αὐτοῖς, ἄν τινων κρατῆτε, 

κεκράτηνται. Θωμᾶς δέ, εἷς ἐκ τῶν 

δώδεκα, ὁ λεγόμενος Δίδυμος, οὐκ ἦν 

μετ' αὐτῶν ὅτε ἦλθεν Ἰησοῦς, ἔλεγον 

οὖν αὐτῷ οἱ ἄλλοι μαθηταί, 

Ἑωράκαμεν τὸν Κύριον. ὁ δὲ εἶπεν 

αὐτοῖς, Ἐὰν μὴ ἴδω ἐν ταῖς χερσὶν 

αὐτοῦ τὸν τύπον τῶν ἤλων, καὶ βάλω 

τὸν δάκτυλόν μου εἰς τὸν τύπον τῶν 

ἤλων, καὶ βάλω τὴν χεῖρα μου εἰς τὴν 

πλευρὰν αὐτοῦ, οὐ μὴ πιστεύσω. Καὶ 

μεθ' ἡμέρας ὀκτὼ πάλιν ἦσαν ἔσω οἱ 

μαθηταὶ αὐτοῦ, καὶ Θωμᾶς μετ' 

αὐτῶν. ἔρχεται ὁ Ἰησοῦς τῶν θυρῶν 

κεκλεισμένων, καὶ ἔστη εἰς τὸ μέσον 

καὶ εἶπεν, Εἰρήνη ὑμῖν. εἶτα λέγει τῷ 

Θωμᾶ, φέρε τὸν δάκτυλόν σου ὦδε, 

καὶ ἴδε τὰς χεῖράς μου. καὶ φέρε τὴν 

χεῖρά σου καὶ βάλε εἰς τὴν πλευράν 

μου, καὶ μὴ γίνου ἄπιστος ἀλλὰ 

πιστός. καὶ ἀπεκρίθη ὁ Θωμᾶς, καὶ 

εἶπεν αὐτῷ, Ὁ Κύριός μου καὶ ὁ Θεός 

μου. λέγει αὐτῷ ὁ Ἰησοῦς, Ὅτι 

ἑώρακάς με πεπίστευκας, μακάριοι οἱ 

μὴ ἰδόντες, καὶ πιστεύσαντες. Πολλὰ 

μὲν οὖν καὶ ἄλλα σημεῖα ἐποίησεν ὁ 

Ἰησοῦς ἐνώπιον τῶν μαθητῶν αὐτοῦ, 

ἃ οὐκ ἔστιν γεγραμμένα ἐν τῷ βιβλίῳ 

τούτῳ΄ ταῦτα δὲ γέγραπται ἵνα 

πιστεύσητε ὅτι ὁ Ἰησοῦς ἐστιν ὁ 

Χριστὸς ὁ υἱὸς τοῦ Θεοῦ, καὶ ἵνα 

πιστεύοντες, ζωὴν ἔχητε ἐν τῷ 

ὀνόματι αὐτοῦ. 
  

ΕΩΘΙΝΟΝ Ι΄ 
Ἐκ τοῦ κατὰ Ἰωάννην 

κα΄ 1 - 14 

Τῷ καιρῷ ἐκείνῳ, ἐφανέρωσεν ἑαυτὸν 

ὁ Ἰησοῦς τοῖς μαθηταῖς αὐτοῦ, 

ἐγερθεὶς ἐκ νεκρῶν, ἐπὶ τῆς θαλάσσης 

τῆς Τιβεριάδος, ἐφανέρωσε δὲ οὕτως. 

ἦσαν ὁμοῦ Σίμων Πέτρος, καὶ Θωμᾶς 

ὁ λεγόμενος Δίδυμος, καὶ Ναθαναὴλ ὁ 

ἀπὸ Κανᾶ τῆς Γαλιλαίας, καὶ οἱ τοῦ 

Ζεβεδαίου, καὶ ἄλλοι ἐκ τῶν μαθητῶν 

αὐτοῦ δύο. λέγει αὐτοῖς Σίμων Πέτρος, 

Ὑπάγω ἁλιεύειν. λέγουσιν αὐτῷ, 

Ἐρχόμεθα καὶ ἡμεῖς σὺν σοί. ἐξῆλθον 

καὶ ἀνέβησαν εἰς τὸ πλοῖον εὐθύς, καὶ 

ἐν ἐκείνῃ τῇ νυκτὶ ἐπίασαν οὐδέν. 

πρωΐας δὲ ἤδη γενομένης ἔστη ὁ 

Ἰησοῦς εἰς τὸν αἰγιαλόν, οὐ μέντοι 

ᾔδεισαν οἱ μαθηταὶ ὅτι Ἰησοῦς ἐστι. 

λέγει οὖν αὐτοῖς ὁ Ἰησοῦς, Παιδία, μὴ 

τι προσφάγιον ἔχετε; ἀπεκρίθησαν 

αὐτῷ, Οὒ, ὁ δὲ εἶπεν αὐτοῖς, Βάλετε εἰς 

τὰ δεξιὰ μέρη τοῦ πλοίου τὸ δίκτυον , 

καὶ εὑρήσετε. ἔβαλον οὖν, καὶ οὐκέτι 

αὐτὸ ἑλκύσαι ἴσχυσαν ἀπὸ τοῦ 

πλήθους τῶν ἰχθύων. λέγει οὖν ὁ 

μαθητὴς ἐκεῖνος ὃν ἠγάπα ὁ Ἰησοῦς 

τῷ Πέτρῳ, Ὁ Κύριός ἐστι. Σίμων οὖν 

Πέτρος, ἀκούσας ὅτι ὁ Κύριός ἐστι , 

τὸν ἐπενδύτην διεζώσατο - - ἦν γὰρ 

γυμνὸς - - , καὶ ἔβαλεν ἑαυτὸν εἰς τὴν 

θάλασσαν. οἱ δὲ ἄλλοι μαθηταὶ τῷ 

πλοιαρίῳ ἦλθον - - οὐ γὰρ ἦσαν 

μακρὰν ἀπὸ τῆς γῆς, ἀλλ' ὡς ἀπὸ 

πηχῶν διακοσίων - - , σύροντες τὸ 

δίκτυον τῶν ἰχθύων. ὡς οὖν ἀπέβησαν 

εἰς τὴν γῆν, βλέπουσιν ἀνθρακιὰν 

κειμένην καὶ ὀψάριον ἐπικείμενον, καὶ 

ἄρτον. λέγει αὐτοῖς ὁ Ἰησοῦς, 

Ἐνέγκατε ἀπὸ τῶν ὀψαρίων ὧν 

ἐπιάσατε νῦν. ἀνέβη οὖν Σίμων 

Πέτρος, καὶ εἵλκυσε τὸ δίκτυον ἐπὶ τῆς 

γῆς, μεστὸν ἰχθύων μεγάλων ἑκατὸν 

πεντηκοντατριῶν, καὶ τοσούτων 

ὄντων, οὐκ ἐσχίσθη τὸ δίκτυον. λέγει 

αὐτοῖς ὁ Ἰησοῦς, Δεῦτε ἀριστήσατε. 

οὐδεὶς δὲ ἐτόλμα τῶν μαθητῶν 

ἐξετάσαι αὐτόν, Σὺ τὶς εἶ; εἰδότες ὅτι ὁ 

Κύριός ἐστιν. ἔρχεται οὖν ὁ Ἰησοῦς, 

καὶ λαμβάνει τὸν ἄρτον, καὶ δίδωσιν 

αὐτοῖς, καὶ τὸ ὀψάριον ὁμοίως. τοῦτο 



 181 

ἤδη τρίτον ἐφανερώθη ὁ Ἰησοῦς τοῖς 

μαθηταῖς αὐτοῦ, ἐγερθεὶς ἐκ νεκρῶν. 
  

ΕΩΘΙΝΟΝ ΙΑ΄ 
Ἐκ τοῦ κατὰ Ἰωάννην 

κα΄ 14 - 25 

Τῷ καιρῷ ἐκείνῳ, ἐφανέρωσεν 

ἑαυτὸν ὁ Ἰησοῦς τοῖς μαθηταῖς 

αὐτοῦ, ἐγερθεὶς ἐκ νεκρῶν, καὶ λέγει 

τῷ Σίμωνι Πέτρῳ, Σίμων Ἰωνᾶ, 

ἀγαπᾶς με πλέον τούτων; λέγει 

αὐτῷ, Ναὶ Κύριε, σὺ οἶδας ὅτι φιλῶ 

σε. λέγει αὐτῷ, Βόσκε τὰ ἀρνία μου. 

λέγει αὐτῷ πάλιν δεύτερον, Σίμων 

Ἰωνᾶ ἀγαπᾶς με; Λέγει αὐτῷ, Ναί, 

Κύριε, σὺ οἶδας ὅτι φιλῶ σε. λέγει 

αὐτῷ, Ποίμαινε τὰ πρόβατά μου. 

λέγει αὐτῷ τὸ τρίτον, Σίμων Ἰωνᾶ, 

φιλεῖς με; ἐλυπήθη ὁ Πέτρος, ὅτι 

εἶπεν αὐτῷ τὸ τρίτον, φιλεῖς με; καὶ 

εἶπεν αὐτῷ, Κύριε, σὺ πάντα οἶδας, 

σὺ γινώσκεις ὅτι φιλῶ σε. λέγει αὐτῷ 

ὁ Ἰησοῦς, Βόσκε τὰ πρόβατά μου. 

ἀμὴν ἀμὴν λέγω σοι, ὅτε ἦς 

νεώτερος, ἐζώννυες σεαυτόν, καὶ 

περιεπάτεις ὅπου ἤθελες, ὅταν δὲ 

γηράσῃς, ἐκτενεῖς τὰς χεῖράς σου, 

καὶ ἄλλος σε ζώσει, καὶ οἴσει ὅπου οὐ 

θέλεις. Τοῦτο δὲ εἶπε, σημαίνων ποίῳ 

θανάτῳ δοξάσει τὸν Θεόν. Καὶ τοῦτο 

εἰπών, λέγει αὐτῷ, Ἀκολούθει μοι. 

Ἐπιστραφεὶς δὲ ὁ Πέτρος βλέπει τὸν 

μαθητὴν ὃν ἠγάπα ὁ Ἰησοῦς, 

ἀκολουθοῦντα, ὃς καὶ ἀνέπεσεν ἐν 

τῷ δείπνῳ ἐπὶ τὸ στῆθος αὐτοῦ καὶ 

εἶπε, Κύριε, τὶς ἐστιν ὁ παραδιδοὺς 

σε; τοῦτον ἰδὼν ὁ Πέτρος λέγει τῷ 

Ἰησοῦ, Κύριε, οὗτος δὲ τὶ; λέγει αὐτῷ 

ὁ Ἰησοῦς. Ἐὰν αὐτὸν θέλω μένειν 

ἕως ἔρχομαι, τὶ πρὸς σὲ; σὺ μοι 

ἀκολούθει μοι. Ἐξῆλθεν οὖν ὁ λόγος 

οὗτος εἰς τοὺς ἀδελφούς. Ὃτι ὁ 

μαθητὴς ἐκεῖνος οὐκ ἀποθνήσκει, 

καὶ οὐκ εἶπεν αὐτῷ ὁ Ἰησοῦς, ὅτι οὐκ 

ἀποθνήσκει' ἀλλ' ἐὰν αὐτὸν θέλω 

μένειν ἕως ἔρχομαι, τὶ πρὸς σὲ; 

Οὗτὸς ἐστιν ὁ μαθητὴς ὁ μαρτυρῶν 

περὶ τούτων , καὶ γράψας ταῦτα, καὶ 

οἴδαμεν ὅτι ἀληθὴς ἐστὶν ἡ μαρτυρία 

αὐτοῦ. Ἔστι δὲ καὶ ἄλλα πολλὰ ὅσα 

ἐποίησεν ὁ Ἰησοῦς, ἅτινα ἐὰν 

γράφηται καθ' ἕν, οὐδὲ αὐτὸν οἶμαι 

τὸν κόσμον χωρῆσαι τὰ γραφόμενα 

βιβλία. Ἀμήν. 

 
 



 182 

 

 

 

 

 

 

 

 

 

 

 

 

 

 

 

 

 

 

 

 

 

ΕΥΑΓΓΕΛΙΑ ΑΚΙΝΗΤΩΝ ΕΟΡΤΩΝ
 



 183 

ΣΕΠΤΕΜΒΡΙΟΣ 

 

Ἀρχή τῆς Ἰνδίκτου, ἤτοι τοῦ Νέου 

Ἐκκλησιαστικοῦ Ἔτους. 
Τοῦ Ὁσίου Συμεών τοῦ Στυλίτου. 

Εὐαγγέλιον τῆς Ἰνδίκτου 
Ἐκ τοῦ κατὰ Λουκᾶν. 

δ΄ 16 - 22 

Τῷ καιρῷ ἐκείνῳ, ἦλθεν ὁ Ἰησοῦς εἰς 

Ναζαρέτ, οὗ ἦν τεθραμμένος, καὶ 

εἰσῆλθεν κατὰ τὸ εἰωθὸς αὐτῷ ἐν τῇ 

ἡμέρᾳ τῶν σαββάτων εἰς τὴν 

συναγωγήν, καὶ ἀνέστη ἀναγνῶναι. 

Καὶ ἐπεδόθη αὐτῷ βιβλίον τοῦ 

προφήτου ᾽Ησαΐου, καὶ ἀναπτύξας τὸ 

βιβλίον εὗρεν τὸν τόπον οὗ ἦν 

γεγραμμένον, Πνεῦμα κυρίου ἐπ᾽ ἐμέ, 

οὗ εἵνεκεν ἔχρισέν με εὐαγγελίσασθαι 

πτωχοῖς, ἀπέσταλκέν με κηρύξαι 

αἰχμαλώτοις ἄφεσιν καὶ τυφλοῖς 

ἀνάβλεψιν, ἀποστεῖλαι 

τεθραυσμένους ἐν ἀφέσει,κηρύξαι 

ἐνιαυτὸν κυρίου δεκτόν. Καὶ πτύξας τὸ 

βιβλίον ἀποδοὺς τῷ ὑπηρέτῃ 

ἐκάθισεν· καὶ πάντων οἱ ὀφθαλμοὶ ἐν 

τῇ συναγωγῇ ἦσαν ἀτενίζοντες αὐτῷ. 

Ἤρξατο δὲ λέγειν πρὸς αὐτοὺς ὅτι 

Σήμερον πεπλήρωται ἡ γραφὴ αὕτη 

ἐν τοῖς ὠσὶν ὑμῶν. Καὶ πάντες 

ἐμαρτύρουν αὐτῷ καὶ ἐθαύμαζον ἐπὶ 

τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος 

αὐτοῦ.  
  

Τοῦ Ὁσίου 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαιὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

2. Τοῦ Ἅγίου Μάμαντος καὶ τοῦ ἐν Ἁγίου 

πατρὸς ἡμῶν Ἰωάννου τοῦ Νηστευτοῦ. 
Εὐαγγέλιον τοῦ Ἅγίου Μάμαντος 

Ἐκ τοῦ κατὰ Ἰωάννην 
ιε΄ 1 - 11 

Εἶπεν ὁ Κύριος τοῖς ἑαυτόῦ Μαθηταῖς· 

Ἐγώ εἰμι ἡ ἄμπελος ἡ ἀληθινή, καὶ ὁ 

πατήρ μου ὁ γεωργός ἐστι. 2 πᾶν 

κλῆμα ἐν ἐμοὶ μὴ φέρον καρπόν, αἴρει 

αὐτό, καὶ πᾶν τὸ καρπὸν φέρον, 

καθαίρει αὐτὸ, ἵνα πλείονα καρπὸν 

φέρῃ. 3 ἤδη ὑμεῖς καθαροί ἐστε διὰ τὸν 

λόγον ὃν λελάληκα ὑμῖν. 4 μείνατε ἐν 

ἐμοί, κἀγὼ ἐν ὑμῖν. καθὼς τὸ κλῆμα 

οὐ δύναται καρπὸν φέρειν ἀφ' ἑαυτοῦ, 

ἐὰν μὴ μένῃ ἐν τῇ ἀμπέλῳ, οὕτως 

οὐδὲ ὑμεῖς, ἐὰν μὴ ἐν ἐμοὶ μένητε. 5 

ἐγώ εἰμι ἡ ἄμπελος, ὑμεῖς τὰ κλήματα. 

ὁ μένων ἐν ἐμοὶ κἀγὼ ἐν αὐτῷ, οὗτος 

φέρει καρπὸν πολύν, ὅτι χωρὶς ἐμοῦ 

οὐ δύνασθε ποιεῖν οὐδέν. 6 ἐὰν μή τις 

μένῃ ἐν ἐμοί, ἐβλήθη ἔξω ὡς τὸ κλῆμα 



 184 

καὶ ἐξηράνθη, καὶ συνάγουσιν αὐτὰ 

καὶ εἰς τὸ πῦρ βάλλουσι, καὶ καίεται. 7 

ἐὰν μείνητε ἐν ἐμοὶ καὶ τὰ ῥήματά μου 

ἐν ὑμῖν μείνῃ, ὃ ἐὰν θέλητε 

αἰτήσασθε, καὶ γενήσεται. 8 ἐν τούτῳ 

ἐδοξάσθη ὁ πατήρ μου, ἵνα καρπὸν 

πολὺν φέρητε, καὶ γένησθε ἐμοὶ 

μαθηταί. 9 καθὼς ἠγάπησέ με ὁ 

πατήρ, κἀγὼ ἠγάπησα ὑμᾶς· μείνατε 

ἐν τῇ ἀγάπῃ τῇ ἐμῇ. 10 ἐὰν τὰς ἐντολάς 

μου τηρήσητε, μενεῖτε ἐν τῇ ἀγάπῃ 

μου, καθὼς ἐγὼ τὰς ἐντολὰς τοῦ 

πατρός μου τετήρηκα καὶ μένω αὐτοῦ 

ἐν τῇ ἀγάπῃ. 11 Ταῦτα λελάληκα ὑμῖν 

ἵνα ἡ χαρὰ ἡ ἐμὴ ἐν ὑμῖν μείνῃ καὶ ἡ 

χαρὰ ὑμῶν πληρωθῇ.  
  

Τοῦ Ἁγίου Ἰωάννου 
13ης Νοεμβρίου Λειτουργίας 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαιὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  
Τοῦ Ἁγίου Ἱερομάρτυρος Ἀνθίμου, Ἐπισκόπου 

Νικομηδείας. 
5ης Δεκεμβρίου Λειτουργίας 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

Τοῦ Ἁγίου Ἱερομάρτυρος Βαβύλα 
Ἐκ τοῦ κατὰ Ματθαῖον 

ι΄ 32 - ια΄ 1 

Εἶπεν ὁ Κύριος τοῖς ἑαυτοῦ 

Μαθηταῖς·Πᾶς ὅστις ὁμολογήσει ἐν 

ἐμοὶ ἔμπροσθεν τῶν ἀνθρώπων, 

ὁμολογήσω κἀγὼ ἐν αὐτῷ ἔμπροσθεν 

τοῦ πατρός μου τοῦ ἐν οὐρανοῖς· 33 

ὅστις δ' ἂν ἀρνήσηταί με ἔμπροσθεν 

τῶν ἀνθρώπων, ἀρνήσομαι αὐτὸν 

κἀγὼ ἔμπροσθεν τοῦ πατρός μου τοῦ 

ἐν οὐρανοῖς. 33 ὅστις δ' ἂν ἀρνήσηταί 

με ἔμπροσθεν τῶν ἀνθρώπων, 

ἀρνήσομαι αὐτὸν κἀγὼ ἔμπροσθεν 

τοῦ πατρός μου τοῦ ἐν οὐρανοῖς. 34 Μὴ 

νομίσητε ὅτι ἦλθον βαλεῖν εἰρήνην ἐπὶ 

τὴν γῆν· οὐκ ἦλθον βαλεῖν εἰρήνην 

ἀλλὰ μάχαιραν. 35 ἦλθον γὰρ διχάσαι 

ἄνθρωπον κατὰ τοῦ πατρὸς αὐτοῦ καὶ 



 185 

θυγατέρα κατὰ τῆς μητρὸς αὐτῆς καὶ 

νύμφην κατὰ τῆς πενθερᾶς αὐτῆς· 36 

καὶ ἐχθροὶ τοῦ ἀνθρώπου οἱ οἰκιακοὶ 

αὐτοῦ. Καὶ ἐγένετο ὅτε ἐτέλεσεν ὁ 

Ἰησοῦς διατάσσων τοῖς δώδεκα 

μαθηταῖς αὐτοῦ, μετέβη ἐκεῖθεν τοῦ 

διδάσκειν καὶ κηρύσσειν ἐν ταῖς 

πόλεσιν αὐτῶν.  
  

Τοῦ Ἁγίου Προφήτου Ζαχαρίου, πατρός 

Ἰωάννου τοῦ Προδρόμου. 
ΤΕΤΑΡΤῌ ΤΗΣ ΙΑ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
κγ΄ 29 - 39 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι οἰκοδομεῖτε τοὺς τάφους τῶν 

προφητῶν καὶ κοσμεῖτε τὰ μνημεῖα 

τῶν δικαίων, 30 καὶ λέγετε· εἰ ἦμεν ἐν 

ταῖς ἡμέραις τῶν πατέρων ἡμῶν, οὐκ 

ἂν ἦμεν κοινωνοὶ αὐτῶν ἐν τῷ αἵματι 

τῶν προφητῶν. 31 ὥστε μαρτυρεῖτε 

ἑαυτοῖς ὅτι υἱοί ἐστε τῶν 

φονευσάντων τοὺς προφήτας. 32 καὶ 

ὑμεῖς πληρώσατε τὸ μέτρον τῶν 

πατέρων ὑμῶν. 33 ὄφεις, γεννήματα 

ἐχιδνῶν! πῶς φύγητε ἀπὸ τῆς κρίσεως 

τῆς γεέννης; 34 διὰ τοῦτο ἰδοὺ ἐγὼ 

ἀποστέλλω πρὸς ὑμᾶς προφήτας καὶ 

σοφοὺς καὶ γραμματεῖς, καὶ ἐξ αὐτῶν 

ἀποκτενεῖτε καὶ σταυρώσετε, καὶ ἐξ 

αὐτῶν μαστιγώσετε ἐν ταῖς 

συναγωγαῖς ὑμῶν καὶ διώξετε ἀπὸ 

πόλεως εἰς πόλιν, 35 ὅπως ἔλθῃ ἐφ' 

ὑμᾶς πᾶν αἷμα δίκαιον ἐκχυνόμενον 

ἐπὶ τῆς γῆς ἀπὸ τοῦ αἵματος Ἄβελ τοῦ 

δικαίου ἕως τοῦ αἵματος Ζαχαρίου 

υἱοῦ Βαραχίου, ὃν ἐφονεύσατε μεταξὺ 

τοῦ ναοῦ καὶ τοῦ θυσιαστηρίου. 36 

ἀμὴν λέγω ὑμῖν ὅτι ἥξει ταῦτα πάντα 

ἐπὶ τὴν γενεὰν ταύτην. 37 Ἱερουσαλὴμ 

Ἱερουσαλήμ, ἡ ἀποκτέννουσα τοὺς 

προφήτας καὶ λιθοβολοῦσα τοὺς 

ἀπεσταλμένους πρὸς αὐτήν! ποσάκις 

ἠθέλησα ἐπισυναγαγεῖν τὰ τέκνα σου 

ὃν τρόπον ὄρνις ἐπισυνάγει τὰ νοσσία 

ἑαυτῆς ὑπὸ τὰς πτέρυγας, καὶ οὐκ 

ἠθελήσατε. 38 ἰδοὺ ἀφίεται ὑμῖν ὁ οἶκος 

ὑμῶν ἔρημος. 39 λέγω γὰρ ὑμῖν, οὐ μή 

με ἴδητε ἀπ' ἄρτι ἕως ἂν εἴπητε, 

εὐλογημένος ὁ ἐρχόμενος ἐν ὀνόματι 

Κυρίου. - 
  

Ἡ ἀνάμνησις τοῦ ἐν Χώναις (Κολοσσαῖς) 

θαύματος τοῦ Ἀρχαγγέλου Μιχαήλ. 
8ης Νοεμβρίου (Λειτουργία) 

Εἶπεν ὁ Κύριος τοῖς ἑαυτοῦ Μαθηταῖς· 
16 Ὁ ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 
17 Ὑπέστρεψαν δὲ οἱ ἑβδομήκοντα 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  



 186 

Τοῦ Ἁγίου Μάρτυρος Σῴζοντος καί 

Κασσιανῆς τῆς Ὑμνογράφου. 
ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαὐτοῦ Μαθηταῖς· 

προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  

ΤΟ ΓΕΝΕΘΛΙΟΝ ΤΗΣ ΥΠΕΡΑΓΙΑΣ 

ΔΕΣΠΟΙΝΗΣ ΗΜΩΝ ΘΕΟΤΟΚΟΥ 
ΚΑΙ ΑΕΙΠΑΡΘΕΝΟΥ ΜΑΡΙΑΣ. 

Εἰς τὸν Ὄρθρον 
Ἐκ τοῦ κατὰ Λουκᾶν 

α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν τὸ 

βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς τῆς 

κοιλίας σου. 43 καὶ πόθεν μοι τοῦτο ἵνα 

ἔλθῃ ἡ μήτηρ τοῦ Κυρίου μου πρὸς μέ; 
44 ἰδοὺ γὰρ ὡς ἐγένετο ἡ φωνὴ τοῦ 

ἀσπασμοῦ σου εἰς τὰ ὦτά μου, 

ἐσκίρτησεν τὸ βρέφος ἐν ἀγαλλιάσει 

ἐν τῇ κοιλίᾳ μου. 45 καὶ μακαρία ἡ 

πιστεύσασα ὅτι ἔσται τελείωσις τοῖς 

λελαλημένοις αὐτῇ παρὰ Κυρίου. 46 

Καὶ εἶπε Μαριάμ· Μεγαλύνει ἡ ψυχή 

μου τὸν Κύριον 47 καὶ ἠγαλλίασε τὸ 

πνεῦμά μου ἐπὶ τῷ Θεῷ τῷ σωτῆρί 

μου, 48 ὅτι ἐπέβλεψεν ἐπὶ τὴν 

ταπείνωσιν τῆς δούλης αὐτοῦ. ἰδοὺ 

γὰρ ἀπὸ τοῦ νῦν μακαριοῦσί με πᾶσαι 

αἱ γενεαί. 49 ὅτι ἐποίησέ μοι μεγάλα ὁ 

δυνατός καὶ ἅγιον τὸ ὄνομα αὐτοῦ, 

Ἔμεινε δὲ Μαριὰμ σὺν αὐτῇ ὡσεὶ 

μῆνας τρεῖς καὶ ὑπέστρεψεν εἰς τὸν 

οἶκον αὐτῆς.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 
ι΄ 38 - 42, ια΄ 27 - 28 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς κώμην τινά· γυνὴ δέ τις ὀνόματι 

Μάρθα ὑπεδέξατο αὐτόν. Καὶ τῇδε ἦν 

ἀδελφὴ καλουμένη Μαριάμ, ἣ καὶ 

παρακαθεσθεῖσα πρὸς τοὺς πόδας τοῦ 

κυρίου ἤκουεν τὸν λόγον αὐτοῦ. Ἡ δὲ 

Μάρθα περιεσπᾶτο περὶ πολλὴν 

διακονίαν· ἐπιστᾶσα δὲ εἶπεν, Κύριε, 

οὐ μέλει σοι ὅτι ἡ ἀδελφή μου μόνην 

με κατέλιπεν διακονεῖν; εἰπὲ οὖν αὐτῇ 

ἵνα μοι συναντιλάβηται. Ἀποκριθεὶς 

δὲ εἶπεν αὐτῇ ὁ κύριος, Μάρθα 

Μάρθα, μεριμνᾷς καὶ θορυβάζῃ περὶ 

πολλά,ἑνὸς δέ ἐστιν χρεία· Μαριὰμ 

γὰρ τὴν ἀγαθὴν μερίδα ἐξελέξατο 

ἥτις οὐκ ἀφαιρεθήσεται αὐτῆς. 

᾽Εγένετο δὲ ἐν τῷ λέγειν αὐτὸν ταῦτα 

ἐπάρασά τις φωνὴν γυνὴ ἐκ τοῦ ὄχλου 

εἶπεν αὐτῷ, Μακαρία ἡ κοιλία ἡ 

βαστάσασά σε καὶ μαστοὶ οὓς 

ἐθήλασας. Αὐτὸς δὲ εἶπεν, Μενοῦν 



 187 

μακάριοι οἱ ἀκούοντες τὸν λόγον τοῦ 

Θεοῦ καὶ φυλάσσοντες αὐτόν.  
  

Ἡ Σύναξις τῶν Ἁγίων καί Δικαίων 

Θεοπατόρων Ἰωακείμ καί Ἄννης. 
ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
η΄ 16 - 21 

Εἶπεν ὁ Κύριος· Οὐδεὶς λύχνον ἅψας 

καλύπτει αὐτὸν σκεύει ἢ ὑποκάτω 

κλίνης τίθησιν, ἀλλ' ἐπὶ λυχνίας 

ἐπιτίθησιν, ἵνα οἱ εἰσπορευόμενοι 

βλέπωσι τὸ φῶς. 17 οὐ γάρ ἐστι 

κρυπτὸν ὃ οὐ φανερὸν γενήσεται, 

οὐδὲ ἀπόκρυφον ὃ οὐ γνωσθήσεται 

καὶ εἰς φανερὸν ἔλθῃ. 18 βλέπετε οὖν 

πῶς ἀκούετε· ὃς γὰρ ἐὰν ἔχῃ, 

δοθήσεται αὐτῷ, καὶ ὃς ἐὰν μὴ ἔχῃ, 

καὶ ὃ δοκεῖ ἔχειν ἀρθήσεται ἀπ' αὐτοῦ. 
19 Παρεγένοντο δὲ πρὸς αὐτὸν ἡ μήτηρ 

καὶ οἱ ἀδελφοὶ αὐτοῦ, καὶ οὐκ 

ἠδύναντο συντυχεῖν αὐτῷ διὰ τὸν 

ὄχλον. 20 καὶ ἀπηγγέλη αὐτῷ 

λεγόντων· Ἡ μήτηρ σου καὶ οἱ ἀδελφοί 

σου ἑστήκασιν ἔξω ἰδεῖν σε θέλοντες. 
21 ὁ δὲ ἀποκριθεὶς εἶπεν πρὸς αὐτούς· 

Μήτηρ μου καὶ ἀδελφοί μου οὗτοί 

εἰσιν οἱ τὸν λόγον τοῦ Θεοῦ ἀκούοντες 

καὶ ποιοῦντες αὐτόν. .  
  

10. ΠΡΟΕΟΡΤΙΟΝ ΣΤΑΥΡΟΥ 
ΤΡΙΤῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
γ΄ 16 - 21 

Εἶπεν ὁ Κύριος τοῖς ἑαὐτοῦ 

Μαθηταῖς·οὕτως ἠγάπησεν ὁ Θεὸς τὸν 

κόσμον, ὥστε τὸν υἱὸν αὐτοῦ τὸν 

μονογενῆ ἔδωκεν, ἵνα πᾶς ὁ πιστεύων 

εἰς αὐτὸν μὴ ἀπόληται ἀλλ' ἔχῃ ζωὴν 

αἰώνιον. 17 οὐ γὰρ ἀπέστειλεν ὁ Θεὸς 

τὸν υἱὸν αὐτοῦ εἰς τὸν κόσμον ἵνα 

κρίνῃ τὸν κόσμον, ἀλλ' ἵνα σωθῇ ὁ 

κόσμος δι' αὐτοῦ. 18 ὁ πιστεύων εἰς 

αὐτὸν οὐ κρίνεται· ὁ δὲ μὴ πιστεύων 

ἤδη κέκριται, ὅτι μὴ πεπίστευκεν εἰς 

τὸ ὄνομα τοῦ μονογενοῦς υἱοῦ τοῦ 

Θεοῦ. 19 αὕτη δέ ἐστιν ἡ κρίσις, ὅτι τὸ 

φῶς ἐλήλυθεν εἰς τὸν κόσμον καὶ 

ἠγάπησαν οἱ ἄνθρωποι μᾶλλον τὸ 

σκότος ἢ τὸ φῶς, ἦν γὰρ πονηρὰ 

αὐτῶν τὰ ἔργα. 20 πᾶς γὰρ ὁ φαῦλα 

πράσσων μισεῖ τὸ φῶς καὶ οὐκ ἔρχεται 

πρὸς τὸ φῶς, ἵνα μὴ ἐλεγχθῇ τὰ ἔργα 

αὐτοῦ· 21 ὁ δὲ ποιῶν τὴν ἀλήθειαν 

ἔρχεται πρὸς τὸ φῶς, ἵνα φανερωθῇ 

αὐτοῦ τὰ ἔργα, ὅτι ἐν Θεῷ ἐστιν 

εἰργασμένα.  
  

11. ΠΡΟΕΟΡΤΙΟΝ ΣΤΑΥΡΟΥ 
ΤΡΙΤῌ ΤΗΣ ΣΤ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
ιβ΄ 19 - 36 

Τῷ καιρῷ ἐκείνῳ συμβούλιον 

ἔποίησαν οἱ Φαρισαῖοι κατὰ τοῦ Ἰησοῦ 

καὶ εἶπον πρὸς ἑαυτούς· Θεωρεῖτε ὅτι 

οὐκ ὠφελεῖτε οὐδέν; ἴδε ὁ κόσμος 

ὀπίσω αὐτοῦ ἀπῆλθεν. 20 Ἦσαν δέ 

τινες Ἕλληνες ἐκ τῶν ἀναβαινόντων 

ἵνα προσκυνήσωσιν ἐν τῇ ἑορτῇ. 21 

οὗτοι οὖν προσῆλθον Φιλίππῳ τῷ ἀπὸ 

Βηθσαϊδὰ τῆς Γαλιλαίας, καὶ ἠρώτων 

αὐτὸν λέγοντες· Κύριε, θέλομεν τὸν 

Ἰησοῦν ἰδεῖν. 22 ἔρχεται Φίλιππος καὶ 

λέγει τῷ Ἀνδρέᾳ, καὶ πάλιν Ἀνδρέας 

καὶ Φίλιππος καὶ λέγουσι τῷ Ἰησοῦ· 23 

ὁ δὲ Ἰησοῦς ἀπεκρίνατο αὐτοῖς λέγων· 

Ἐλήλυθεν ἡ ὥρα ἵνα δοξασθῇ ὁ υἱὸς 

τοῦ ἀνθρώπου. 24 ἀμὴν ἀμὴν λέγω 

ὑμῖν, ἐὰν μὴ ὁ κόκκος τοῦ σίτου πεσὼν 

εἰς τὴν γῆν ἀποθάνῃ, αὐτὸς μόνος 

μένει· ἐὰν δὲ ἀποθάνῃ, πολὺν καρπὸν 

φέρει. 25 ὁ φιλῶν τὴν ψυχὴν αὐτοῦ 

ἀπολέσει αὐτήν, καὶ ὁ μισῶν τὴν 

ψυχὴν αὐτοῦ ἐν τῷ κόσμῳ τούτῳ, εἰς 

ζωὴν αἰώνιον φυλάξει αὐτήν. 26 ἐὰν 

ἐμοί διακονῇ τις, ἐμοὶ ἀκολουθείτω, 

καὶ ὅπου εἰμὶ ἐγὼ, ἐκεῖ καὶ ὁ διάκονος 



 188 

ὁ ἐμὸς ἔσται· καὶ ἐάν τις ἐμοὶ διακονῇ, 

τιμήσει αὐτὸν ὁ πατήρ. 27 Νῦν ἡ ψυχή 

μου τετάρακται, καὶ τί εἴπω; Πάτερ, 

σῶσόν με ἐκ τῆς ὥρας ταύτης. ἀλλὰ 

διὰ τοῦτο ἦλθον εἰς τὴν ὥραν ταύτην. 
28 πάτερ, δόξασόν σου τὸ ὄνομα. ἦλθεν 

οὖν φωνὴ ἐκ τοῦ οὐρανοῦ· Καὶ 

ἐδόξασα καὶ πάλιν δοξάσω. 29 ὁ οὖν 

ὄχλος ὁ ἑστὼς καὶ ἀκούσας ἔλεγε 

βροντὴν γεγονέναι· ἄλλοι ἔλεγον· 

Ἄγγελος αὐτῷ λελάληκεν. 30 ἀπεκρίθη 

ὁ Ἰησοῦς καὶ εἶπεν· Οὐ δι' ἐμὲ αὕτη ἡ 

φωνὴ γέγονεν, ἀλλὰ δι' ὑμᾶς. 31 νῦν 

κρίσις ἐστὶ τοῦ κόσμου τούτου, νῦν ὁ 

ἄρχων τοῦ κόσμου τούτου 

ἐκβληθήσεται ἔξω· 32 κἀγὼ ἐὰν ὑψωθῶ 

ἐκ τῆς γῆς, πάντας ἑλκύσω πρὸς 

ἐμαυτόν. 33 τοῦτο δὲ ἔλεγεν σημαίνων 

ποίῳ θανάτῳ ἤμελλεν ἀποθνήσκειν. 34 

ἀπεκρίθη αὐτῷ ὁ ὄχλος· Ἡμεῖς 

ἠκούσαμεν ἐκ τοῦ νόμου ὅτι ὁ Χριστὸς 

μένει εἰς τὸν αἰῶνα, καὶ πῶς σὺ λέγεις, 

δεῖ ὑψωθῆναι τὸν υἱὸν τοῦ ἀνθρώπου; 

τίς ἐστιν οὗτος ὁ υἱὸς τοῦ ἀνθρώπου; 35 

εἶπεν οὖν αὐτοῖς ὁ Ἰησοῦς· Ἔτι μικρὸν 

χρόνον τὸ φῶς μεθ' ὑμῶν ἐστι· 

περιπατεῖτε ἕως τὸ φῶς ἔχετε, ἵνα μὴ 

σκοτία ὑμᾶς καταλάβῃ· καὶ ὁ 

περιπατῶν ἐν τῇ σκοτίᾳ οὐκ οἶδεν ποῦ 

ὑπάγει. 36 ἕως τὸ φῶς ἔχετε, πιστεύετε 

εἰς τὸ φῶς ἵνα υἱοὶ φωτὸς γένησθε.  
  

12. ΠΡΟΕΟΡΤΙΟΝ ΣΤΑΥΡΟΥ 
ΔΕΥΤΕΡᾼ ΤΗΣ ΣΤ ΕΒΔΟΜΑΔΟΣ 

Ἐκ τοῦ κατὰ Ἰωάννην 
ια΄ 47 - 54 

Τῷ καιρῷ ἐκείνῳ συνήγαγον οἱ 

ἀρχιερεῖς καὶ οἱ Φαρισαῖοι συνέδριον 

κατὰ τοῦ Ἰησοῦ λέγοντες· Τί ποιοῦμεν, 

ὅτι οὗτος ὁ ἄνθρωπος πολλὰ σημεῖα 

ποιεῖ; 48 ἐὰν ἀφῶμεν αὐτὸν οὕτω, 

πάντες πιστεύσουσιν εἰς αὐτόν, καὶ 

ἐλεύσονται οἱ Ρωμαῖοι καὶ ἀροῦσιν 

ἡμῶν καὶ τὸν τόπον καὶ τὸ ἔθνος. 49 εἷς 

δέ τις ἐξ αὐτῶν Καϊάφας, ἀρχιερεὺς 

ὢν τοῦ ἐνιαυτοῦ ἐκείνου, εἶπεν αὐτοῖς· 

Ὑμεῖς οὐκ οἴδατε οὐδέν, 50 οὐδὲ 

διαλογίζεσθε ὅτι συμφέρει ὑμῖν ἵνα εἷς 

ἄνθρωπος ἀποθάνῃ ὑπὲρ τοῦ λαοῦ 

καὶ μὴ ὅλον τὸ ἔθνος ἀπόληται. 51 

τοῦτο δὲ ἀφ' ἑαυτοῦ οὐκ εἶπεν, ἀλλὰ 

ἀρχιερεὺς ὢν τοῦ ἐνιαυτοῦ ἐκείνου 

προεφήτευσεν ὅτι ἔμελλεν ὁ Ἰησοῦς 

ἀποθνήσκειν ὑπὲρ τοῦ ἔθνους, 52 καὶ 

οὐχ ὑπὲρ τοῦ ἔθνους μόνον, ἀλλ' ἵνα 

καὶ τὰ τέκνα τοῦ Θεοῦ τὰ 

διεσκορπισμένα συναγάγῃ εἰς ἕν. 53 

ἀπ' ἐκείνης οὖν τῆς ἡμέρας 

συνεβουλεύσαντο ἵνα ἀποκτείνωσιν 

αὐτόν. 54 Ἰησοῦς οὖν οὐκέτι παρρησίᾳ 

περιεπάτει ἐν τοῖς Ἰουδαίοις, ἀλλὰ 

ἀπῆλθεν ἐκεῖθεν εἰς τὴν χώραν ἐγγὺς 

τῆς ἐρήμου, εἰς Ἐφραὶμ λεγομένην 

πόλιν, κἀκεῖ διέτριβε μετὰ τῶν 

μαθητῶν αὐτοῦ.  
  

13. ΠΡΟΕΡΤΙΟΝ ΣΤΑΥΡΟΥ 
Ἐκ τοῦ κατὰ Ἰωάννην 

ιβ΄ 25 - 36 

Εἶπεν ὁ Κύριος, ὁ φιλῶν τὴν ψυχὴν 

αὐτοῦ ἀπολέσει αὐτήν, καὶ ὁ μισῶν 

τὴν ψυχὴν αὐτοῦ ἐν τῷ κόσμῳ τούτῳ, 

εἰς ζωὴν αἰώνιον φυλάξει αὐτήν. 26 ἐὰν 

ἐμοί διακονῇ τις, ἐμοὶ ἀκολουθείτω, 

καὶ ὅπου εἰμὶ ἐγὼ, ἐκεῖ καὶ ὁ διάκονος 

ὁ ἐμὸς ἔσται· καὶ ἐάν τις ἐμοὶ διακονῇ, 

τιμήσει αὐτὸν ὁ πατήρ. 27 Νῦν ἡ ψυχή 

μου τετάρακται, καὶ τί εἴπω; Πάτερ, 

σῶσόν με ἐκ τῆς ὥρας ταύτης. ἀλλὰ 

διὰ τοῦτο ἦλθον εἰς τὴν ὥραν ταύτην. 
28 πάτερ, δόξασόν σου τὸ ὄνομα. ἦλθεν 

οὖν φωνὴ ἐκ τοῦ οὐρανοῦ· Καὶ 

ἐδόξασα καὶ πάλιν δοξάσω. 29 ὁ οὖν 

ὄχλος ὁ ἑστὼς καὶ ἀκούσας ἔλεγε 

βροντὴν γεγονέναι· ἄλλοι ἔλεγον· 

Ἄγγελος αὐτῷ λελάληκεν. 30 ἀπεκρίθη 



 189 

ὁ Ἰησοῦς καὶ εἶπεν· Οὐ δι' ἐμὲ αὕτη ἡ 

φωνὴ γέγονεν, ἀλλὰ δι' ὑμᾶς. 31 νῦν 

κρίσις ἐστὶ τοῦ κόσμου τούτου, νῦν ὁ 

ἄρχων τοῦ κόσμου τούτου 

ἐκβληθήσεται ἔξω· 32 κἀγὼ ἐὰν ὑψωθῶ 

ἐκ τῆς γῆς, πάντας ἑλκύσω πρὸς 

ἐμαυτόν. 33 τοῦτο δὲ ἔλεγεν σημαίνων 

ποίῳ θανάτῳ ἤμελλεν ἀποθνήσκειν. 34 

ἀπεκρίθη αὐτῷ ὁ ὄχλος· Ἡμεῖς 

ἠκούσαμεν ἐκ τοῦ νόμου ὅτι ὁ Χριστὸς 

μένει εἰς τὸν αἰῶνα, καὶ πῶς σὺ λέγεις, 

δεῖ ὑψωθῆναι τὸν υἱὸν τοῦ ἀνθρώπου; 

τίς ἐστιν οὗτος ὁ υἱὸς τοῦ ἀνθρώπου; 35 

εἶπεν οὖν αὐτοῖς ὁ Ἰησοῦς· Ἔτι μικρὸν 

χρόνον τὸ φῶς μεθ' ὑμῶν ἐστι· 

περιπατεῖτε ἕως τὸ φῶς ἔχετε, ἵνα μὴ 

σκοτία ὑμᾶς καταλάβῃ· καὶ ὁ 

περιπατῶν ἐν τῇ σκοτίᾳ οὐκ οἶδεν ποῦ 

ὑπάγει. 36 ἕως τὸ φῶς ἔχετε, πιστεύετε 

εἰς τὸ φῶς ἵνα υἱοὶ φωτὸς γένησθε.  
  

Τῼ ΣΑΒΒΑΤῼ ΠΡΟ ΤΗΣ ΥΨΩΣΕΩΣ 
Ἐκ τοῦ κατὰ Ματθαῖον 

ι΄ 37 - ια΄ 1 

Εἶπεν ὁ Κύριος· Ὁ φιλῶν πατέρα ἢ 

μητέρα ὑπὲρ ἐμὲ οὐκ ἔστι μου ἄξιος· 

καὶ ὁ φιλῶν υἱὸν ἢ θυγατέρα ὑπὲρ ἐμὲ 

οὐκ ἔστι μου ἄξιος· 38 καὶ ὃς οὐ 

λαμβάνει τὸν σταυρὸν αὐτοῦ καὶ 

ἀκολουθεῖ ὀπίσω μου, οὐκ ἔστι μου 

ἄξιος. 39 ὁ εὑρὼν τὴν ψυχὴν αὐτοῦ 

ἀπολέσει αὐτήν, καὶ ὁ ἀπολέσας τὴν 

ψυχὴν αὐτοῦ ἕνεκεν ἐμοῦ εὑρήσει 

αὐτήν. 40 Ὁ δεχόμενος ὑμᾶς ἐμὲ 

δέχεται, καὶ ὁ ἐμὲ δεχόμενος δέχεται 

τὸν ἀποστείλαντά με. 41 ὁ δεχόμενος 

προφήτην εἰς ὄνομα προφήτου μισθὸν 

προφήτου λήψεται, καὶ ὁ δεχόμενος 

δίκαιον εἰς ὄνομα δικαίου μισθὸν 

δικαίου λήψεται. 42 καὶ ὃς ἐὰν ποτίσῃ 

ἕνα τῶν μικρῶν τούτων ποτήριον 

ψυχροῦ μόνον εἰς ὄνομα μαθητοῦ, 

ἀμὴν λέγω ὑμῖν, οὐ μὴ ἀπολέσῃ τὸν 

μισθὸν αὐτοῦ. Καὶ ἐγένετο ὅτε 

ἐτέλεσεν ὁ Ἰησοῦς διατάσσων τοῖς 

δώδεκα μαθηταῖς αὐτοῦ, μετέβη 

ἐκεῖθεν τοῦ διδάσκειν καὶ κηρύσσειν 

ἐν ταῖς πόλεσιν αὐτῶν.  
  

Τῌ ΚΥΡΙΑΚῌ ΠΡΟ ΤΗΣ ΥΨΩΣΕΩΣ 
Ἐκ τοῦ κατὰ Ἰωάννην 

γ΄ 13 - 17 

Εἶπεν ὁ Κύριος· Οὐδεὶς ἀναβέβηκεν εἰς 

τὸν οὐρανὸν εἰ μὴ ὁ ἐκ τοῦ οὐρανοῦ 

καταβάς͵ ὁ υἱὸς τοῦ ἀνθρώπου. Καὶ 

καθὼς Μωϋσῆς ὕψωσεν τὸν ὄφιν ἐν τῇ 

ἐρήμῳ͵ οὕτως ὑψωθῆναι δεῖ τὸν υἱὸν 

τοῦ ἀνθρώπου͵ἵνα πᾶς ὁ πιστεύων ἐν 

αὐτῷ ἔχῃ ζωὴν αἰώνιον. Οὕτως γὰρ 

ἠγάπησεν ὁ θεὸς τὸν κόσμον͵ ὥστε 

τὸν υἱὸν τὸν μονογενῆ ἔδωκεν͵ ἵνα 

πᾶς ὁ πιστεύων εἰς αὐτὸν μὴ 

ἀπόληται ἀλλ΄ ἔχῃ ζωὴν αἰώνιον. Οὐ 

γὰρ ἀπέστειλεν ὁ θεὸς τὸν υἱὸν εἰς τὸν 

κόσμον ἵνα κρίνῃ τὸν κόσμον͵ ἀλλ΄ ἵνα 

σωθῇ ὁ κόσμος δι΄ αὐτοῦ. 
  

14. Η ΠΑΓΚΟΣΜΙΟΣ ΥΨΩΣΙΣ ΤΟΥ ΤΙΜΙΟΥ 

ΚΑΙ ΖΩΟΠΟΙΟΥ ΣΤΑΥΡΟΥ. 
Εἰς τὸν Ὄρθρον 

Ἐκ τοῦ κατὰ Ἰωάννην 
ιβ΄ 28 - 36 

Εἶπεν ὁ Κύριος ·Πάτερ͵ δόξασόν σου τὸ 

ὄνομα. ἦλθεν οὖν φωνὴ ἐκ τοῦ 

οὐρανοῦ͵ Καὶ ἐδόξασα καὶ πάλιν 

δοξάσω. Ὁ οὖν ὄχλος ὁ ἑστὼς καὶ 

ἀκούσας ἔλεγεν βροντὴν γεγονέναι· 

ἄλλοι ἔλεγον͵ Ἄγγελος αὐτῷ 

λελάληκεν. Ἀπεκρίθη καὶ εἶπεν 

Ἰησοῦς͵ Οὐ δι΄ ἐμὲ ἡ φωνὴ αὕτη 

γέγονεν ἀλλὰ δι΄ ὑμᾶς. Νῦν κρίσις 

ἐστὶν τοῦ κόσμου τούτου͵ νῦν ὁ ἄρχων 

τοῦ κόσμου τούτου ἐκβληθήσεται 

ἔξω·κἀγὼ ἐὰν ὑψωθῶ ἐκ τῆς γῆς͵ 

πάντας ἑλκύσω πρὸς ἐμαυτόν. Τοῦτο 

δὲ ἔλεγεν σημαίνων ποίῳ θανάτῳ 

ἤμελλεν ἀποθνῄσκειν. Ἀπεκρίθη οὖν 



 190 

αὐτῷ ὁ ὄχλος͵ Ἡμεῖς ἠκούσαμεν ἐκ 

τοῦ νόμου ὅτι ὁ Χριστὸς μένει εἰς τὸν 

αἰῶνα͵ καὶ πῶς σὺ λέγεις ὅτι δεῖ 

ὑψωθῆναι τὸν υἱὸν τοῦ ἀνθρώπου; τίς 

ἐστιν οὗτος ὁ υἱὸς τοῦ 

ἀνθρώπου;εἶπεν οὖν αὐτοῖς ὁ Ἰησοῦς͵ 

Ἔτι μικρὸν χρόνον τὸ φῶς ἐν ὑμῖν 

ἐστιν. περιπατεῖτε ὡς τὸ φῶς ἔχετε͵ 

ἵνα μὴ σκοτία ὑμᾶς καταλάβῃ· καὶ ὁ 

περιπατῶν ἐν τῇ σκοτίᾳ οὐκ οἶδεν ποῦ 

ὑπάγει. Ὡς τὸ φῶς ἔχετε͵ πιστεύετε εἰς 

τὸ φῶς͵ ἵνα υἱοὶ φωτὸς γένησθε.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ιθ΄ 6 - 11, 13 - 20 25 - 28. 30 
Τῷ καιρῷ ἐκείνῳ, συμβούλιον 

ἐποίησαν οἱ ἀρχιερεῖς καὶ οἱ 

πρεσβύτεροι κατὰ τοῦ Ἰησοῦ ὅπως 

αὐτὸν ἀπολέσωσι. Καὶ παρεγένοντο 

πρὸς Πιλᾶτον λἐγοντες· Σταύρωσον 

σταύρωσον. Λέγει αὐτοῖς ὁ 

Πιλᾶτος·Λάβετε αὐτὸν ὑμεῖς καὶ 

σταυρώσατε͵ ἐγὼ γὰρ οὐχ εὑρίσκω ἐν 

αὐτῷ αἰτίαν. Ἀπεκρίθησαν αὐτῷ οἱ 

Ἰουδαῖοι͵ Ἡμεῖς νόμον ἔχομεν͵ καὶ 

κατὰ τὸν νόμον ὀφείλει ἀποθανεῖν͵ 

ὅτι υἱὸν Θεοῦ ἑαυτὸν ἐποίησεν. Ὅτε 

οὖν ἤκουσεν ὁ Πιλᾶτος τοῦτον τὸν 

λόγον͵ μᾶλλον ἐφοβήθη͵καὶ εἰσῆλθεν 

εἰς τὸ πραιτώριον πάλιν καὶ λέγει τῷ 

Ἰησοῦ͵ Πόθεν εἶ σύ; ὁ δὲ Ἰησοῦς 

ἀπόκρισιν οὐκ ἔδωκεν αὐτῷ. Λέγει 

οὖν αὐτῷ ὁ Πιλᾶτος͵ Ἐμοὶ οὐ λαλεῖς; 

οὐκ οἶδας ὅτι ἐξουσίαν ἔχω ἀπολῦσαί 

σε καὶ ἐξουσίαν ἔχω σταυρῶσαί 

σε;ἀπε κρίθη αὐτῷ ὁ Ἰησοῦς͵ Οὐκ εἶχες 

ἐξουσίαν κατ΄ ἐμοῦ οὐδεμίαν εἰ μὴ ἦν 

δεδομένον σοι ἄνωθεν· διὰ τοῦτο ὁ 

παραδούς μέ σοι μείζονα ἁμαρτίαν 

ἔχει. Ὁ οὖν Πιλᾶτος ἀκούσας τῶν 

λόγων τούτων ἤγαγεν ἔξω τὸν 

Ἰησοῦν͵ καὶ ἐκάθισεν ἐπὶ βήματος εἰς 

τόπον λεγόμενον Λιθόστρωτον͵ 

Ἑβραϊστὶ δὲ Γαββαθα. Ἦν δὲ 

Παρασκευὴ τοῦ πάσχα͵ ὥρα ἦν ὡς 

ἕκτη. καὶ λέγει τοῖς Ἰουδαίοις͵ Ἴδε ὁ 

βασιλεὺς ὑμῶν. Ἐκραύγασαν οὖν 

ἐκεῖνοι͵ Ἆρον ἆρον͵ σταύρωσον αὐτόν. 

λέγει αὐτοῖς ὁ Πιλᾶτος͵ Τὸν βασιλέα 

ὑμῶν σταυρώσω; ἀπεκρίθησαν οἱ 

ἀρχιερεῖς͵ Οὐκ ἔχομεν βασιλέα εἰ μὴ 

Καίσαρα. Τότε οὖν παρέδωκεν αὐτὸν 

αὐτοῖς ἵνα σταυρωθῇ. Παρέλαβον οὖν 

τὸν Ἰησοῦν·καὶ βαστάζων αὑτῷ τὸν 

σταυρὸν ἐξῆλθεν εἰς τὸν λεγόμενον 

Κρανίου Τόπον͵ ὃ λέγεται Ἑβραϊστὶ 

Γολγοθᾶ͵ὅπου αὐτὸν ἐσταύρωσαν͵ καὶ 

μετ΄ αὐτοῦ ἄλλους δύο ἐντεῦθεν καὶ 

ἐντεῦθεν͵ μέσον δὲ τὸν Ἰησοῦν. 

Ἔγραψεν δὲ καὶ τίτλον ὁ Πιλᾶτος καὶ 

ἔθηκεν ἐπὶ τοῦ σταυροῦ· ἦν δὲ 

γεγραμμένον͵ Ἰησοῦς ὁ Ναζωραῖος ὁ 

βασιλεὺς τῶν Ἰουδαίων. Τοῦτον οὖν 

τὸν τίτλον πολλοὶ ἀνέγνωσαν τῶν 

Ἰουδαίων͵ ὅτι ἐγγὺς ἦν ὁ τόπος τῆς 

πόλεως ὅπου ἐσταυρώθη ὁ Ἰησοῦς· καὶ 

ἦν γεγραμμένον Ἑβραϊστί͵ Ρωμαϊστί͵ 

Ἑλληνιστί. Εἱστήκεισαν δὲ παρὰ τῷ 

σταυρῷ τοῦ Ἰησοῦ ἡ μήτηρ αὐτοῦ καὶ 

ἡ ἀδελφὴ τῆς μητρὸς αὐτοῦ͵ Μαρία ἡ 

τοῦ Κλωπᾶ καὶ Μαρία ἡ Μαγδαληνή. 

Ἰησοῦς οὖν ἰδὼν τὴν μητέρα καὶ τὸν 

μαθητὴν παρεστῶτα ὃν ἠγάπα͵ λέγει 

τῇ μητρί͵ Γύναι͵ ἴδε ὁ υἱός σου. Εἶτα 

λέγει τῷ μαθητῇ͵ Ἴδε ἡ μήτηρ σου. καὶ 

ἀπ΄ ἐκείνης τῆς ὥρας ἔλαβεν αὐτὴν ὁ 

μαθητὴς εἰς τὰ ἴδια. Μετὰ τοῦτο εἰδὼς 

ὁ Ἰησοῦς ὅτι ἤδη πάντα τετέλεσται͵ 

ἵνα τελειωθῇ ἡ γραφή͵ λέγει͵ Διψῶ. 

Ὅτε οὖν ἔλαβεν τὸ ὄξος [ὁ] Ἰησοῦς 

εἶπεν͵ Τετέλεσται· καὶ κλίνας τὴν 

κεφαλὴν παρέδωκεν τὸ πνεῦμα. 
  



 191 

Τῼ ΣΑΒΒΑΤῼ ΜΕΤΑ ΤΗΝ ΥΨΩΣΙΝ 
Ἐκ τοῦ κατὰ Ἰωάννην 

η΄ 21 - 30 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἐγὼ ὑπάγω καὶ 

ζητήσετέ με͵ καὶ ἐν τῇ ἁμαρτίᾳ ὑμῶν 

ἀποθανεῖσθε· ὅπου ἐγὼ ὑπάγω ὑμεῖς 

οὐ δύνασθε ἐλθεῖν. Ἔλεγον οὖν οἱ 

Ἰουδαῖοι͵ Μήτι ἀποκτενεῖ ἑαυτόν͵ ὅτι 

λέγει͵ Ὅπου ἐγὼ ὑπάγω ὑμεῖς οὐ 

δύνασθε ἐλθεῖν;καὶ ἔλεγεν αὐτοῖς͵ 

Ὑμεῖς ἐκ τῶν κάτω ἐστέ͵ ἐγὼ ἐκ τῶν 

ἄνω εἰμί· ὑμεῖς ἐκ τούτου τοῦ κόσμου 

ἐστέ͵ ἐγὼ οὐκ εἰμὶ ἐκ τοῦ κόσμου 

τούτου. Εἶπον οὖν ὑμῖν ὅτι 

ἀποθανεῖσθε ἐν ταῖς ἁμαρτίαις ὑμῶν· 

ἐὰν γὰρ μὴ πιστεύσητε ὅτι ἐγώ εἰμι͵ 

ἀποθανεῖσθε ἐν ταῖς ἁμαρτίαις ὑμῶν. 

Ἔλεγον οὖν αὐτῷ͵ Σὺ τίς εἶ; εἶπεν 

αὐτοῖς ὁ Ἰησοῦς͵ Τὴν ἀρχὴν ὅ τι καὶ 

λαλῶ ὑμῖν;πολλὰ ἔχω περὶ ὑμῶν 

λαλεῖν καὶ κρίνειν· ἀλλ΄ ὁ πέμψας με 

ἀληθής ἐστιν͵ κἀγὼ ἃ ἤκουσα παρ΄ 

αὐτοῦ ταῦτα λαλῶ εἰς τὸν κόσμον. 

Οὐκ ἔγνωσαν ὅτι τὸν πατέρα αὐτοῖς 

ἔλεγεν. Εἶπεν οὖν [αὐτοῖς] ὁ Ἰησοῦς͵ 

Ὅταν ὑψώσητε τὸν υἱὸν τοῦ 

ἀνθρώπου͵ τότε γνώσεσθε ὅτι ἐγώ 

εἰμι͵ καὶ ἀπ΄ ἐμαυτοῦ ποιῶ οὐδέν͵ 

ἀλλὰ καθὼς ἐδίδαξέν με ὁ πατὴρ 

ταῦτα λαλῶ. Καὶ ὁ πέμψας με μετ΄ 

ἐμοῦ ἐστιν· οὐκ ἀφῆκέν με μόνον͵ ὅτι 

ἐγὼ τὰ ἀρεστὰ αὐτῷ ποιῶ πάντοτε. 

Ταῦτα αὐτοῦ λαλοῦντος πολλοὶ 

ἐπίστευσαν εἰς αὐτόν. 
  

Τῌ ΚΥΡΙΑΚῌ ΜΕΤΑ ΤΗΝ ΥΨΩΣΙΝ 
Ἐκ τοῦ κατὰ Μᾶρκον 

η΄ 34 - θ΄ 1 

Εἶπεν ὁ Κύριος· Ὃστις θέλει ὀπίσω 

μου ἐλθεῖν͵ ἀπαρνησάσθω ἑαυτὸν καὶ 

ἀράτω τὸν σταυρὸν αὐτοῦ καὶ 

ἀκολουθείτω μοι. Ὃς γὰρ ἐὰν θέλῃ 

τὴν ψυχὴν αὐτοῦ σῶσαι ἀπολέσει 

αὐτήν· ὃς δ΄ ἂν ἀπολέσει τὴν ψυχὴν 

αὐτοῦ ἕνεκεν [ἐμοῦ καὶ] τοῦ 

εὐαγγελίου σώσει αὐτήν. Τί γὰρ 

ὠφελεῖ ἄνθρωπον κερδῆσαι τὸν 

κόσμον ὅλον καὶ ζημιωθῆναι τὴν 

ψυχὴν αὐτοῦ;τί γὰρ δοῖ ἄνθρωπος 

ἀντάλλαγμα τῆς ψυχῆς αὐτοῦ;ὃς γὰρ 

ἐὰν ἐπαισχυνθῇ με καὶ τοὺς ἐμοὺς 

λόγους ἐν τῇ γενεᾷ ταύτῃ τῇ μοιχαλίδι 

καὶ ἁμαρτωλῷ͵ καὶ ὁ υἱὸς τοῦ 

ἀνθρώπου ἐπαισχυνθήσεται αὐτὸν 

ὅταν ἔλθῃ ἐν τῇ δόξῃ τοῦ πατρὸς 

αὐτοῦ μετὰ τῶν ἀγγέλων τῶν ἁγίων. 

Καὶ ἔλεγεν αὐτοῖς͵ Ἀμὴν λέγω ὑμῖν 

ὅτι εἰσίν τινες ὧδε τῶν ἑστηκότων 

οἵτινες οὐ μὴ γεύσωνται θανάτου ἕως 

ἂν ἴδωσιν τὴν βασιλείαν τοῦ Θεοῦ 

ἐληλυθυῖαν ἐν δυνάμει.  
  

15. Τοῦ Ἁγίου Μεγαλομάρτυρος Νικήτα 
ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 16 - 22 

Εἶπεν ὁ Κύριος τοῖς ἑαυτοῦ Μαθηταῖς· 
16 Ἰδοὺ ἐγὼ ἀποστέλλω ὑμᾶς ὡς 

πρόβατα ἐν μέσῳ λύκων· γίνεσθε οὖν 

φρόνιμοι ὡς οἱ ὄφεις καὶ ἀκέραιοι ὡς 

αἱ περιστεραί. 17 προσέχετε δὲ ἀπὸ τῶν 

ἀνθρώπων· παραδώσουσι γὰρ ὑμᾶς 

εἰς συνέδρια, καὶ ἐν ταῖς συναγωγαῖς 

αὐτῶν μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα ἐπὶ 

γονεῖς καὶ θανατώσουσιν αὐτούς· 22 



 192 

καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται.  
  

16. Τῆς Ἁγίας Μεγαλομάρτυρος καί 

πανευφήμου Εὐφημίας. 
ΔΕΥΤΕΡᾼ ΤΗΣ Δ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ζ΄ 36 - 50 

Τῷ καιρῷ ἐκείνῳ, ἠρώτα τις τῶν 

Φαρισαίων τὸν Ἰησοῦν ἵνα φάγῃ μετ' 

αὐτοῦ· καὶ εἰσελθὼν εἰς τὴν οἰκίαν τοῦ 

Φαρισαίου ἀνεκλίθη. 37 καὶ ἰδοὺ γυνὴ 

ἐν τῇ πόλει ἥτις ἦν ἁμαρτωλός, καὶ 

ἐπιγνοῦσα ὅτι ἀνάκειται ἐν τῇ οἰκίᾳ 

τοῦ Φαρισαίου, κομίσασα ἀλάβαστρον 

μύρου 38 καὶ στᾶσα ὀπίσω παρὰ τοὺς 

πόδας αὐτοῦ κλαίουσα, ἤρξατο 

βρέχειν τοὺς πόδας αὐτοῦ τοῖς 

δάκρυσι καὶ ταῖς θριξὶ τῆς κεφαλῆς 

αὐτῆς ἐξέμασσε, καὶ κατεφίλει τοὺς 

πόδας αὐτοῦ καὶ ἤλειφε τῷ μύρῳ. 39 

ἰδὼν δὲ ὁ Φαρισαῖος ὁ καλέσας αὐτὸν 

εἶπεν ἐν ἑαυτῷ λέγων· Οὗτος εἰ ἦν 

προφήτης, ἐγίνωσκεν ἂν τίς καὶ 

ποταπὴ ἡ γυνὴ ἥτις ἅπτεται αὐτοῦ, ὅτι 

ἁμαρτωλός ἐστι. 40 καὶ ἀποκριθεὶς ὁ 

Ἰησοῦς εἶπε πρὸς αὐτόν· Σίμων, ἔχω 

σοί τι εἰπεῖν. ὁ δέ φησί· Διδάσκαλε, 

εἰπέ. 41 δύο χρεοφειλέται ἦσαν 

δανειστῇ τινι· ὁ εἷς ὤφειλε δηνάρια 

πεντακόσια, ὁ δὲ ἕτερος πεντήκοντα. 
42 μὴ ἐχόντων δὲ αὐτῶν ἀποδοῦναι, 

ἀμφοτέροις ἐχαρίσατο. τίς οὖν αὐτῶν, 

εἰπέ, πλεῖον ἀγαπήσει αὐτόν; 43 

ἀποκριθεὶς δὲ ὁ Σίμων εἶπεν· 

Ὑπολαμβάνω ὅτι ᾧ τὸ πλεῖον 

ἐχαρίσατο. ὁ δὲ εἶπεν αὐτῷ· Ὀρθῶς 

ἔκρινας. 44 καὶ στραφεὶς πρὸς τὴν 

γυναῖκα τῷ Σίμωνι ἔφη· Βλέπεις 

ταύτην τὴν γυναῖκα; εἰσῆλθόν σου εἰς 

τὴν οἰκίαν, ὕδωρ ἐπὶ τοὺς πόδας μου 

οὐκ ἔδωκας· αὕτη δὲ τοῖς δάκρυσιν 

ἔβρεξέ μου τοὺς πόδας καὶ ταῖς θριξὶ 

τῆς κεφαλῆς αὐτῆς ἐξέμαξε. 45 φίλημά 

μοι οὐκ ἔδωκας· αὕτη δὲ ἀφ' ἧς 

εἰσῆλθεν οὐ διέλιπε καταφιλοῦσά μου 

τοὺς πόδας. 46 ἐλαίῳ τὴν κεφαλήν μου 

οὐκ ἤλειψας· αὕτη δὲ μύρῳ ἤλειψέ μου 

τοὺς πόδας. 47 οὗ χάριν λέγω σοι, 

ἀφέωνται αἱ ἁμαρτίαι αὐτῆς αἱ 

πολλαί, ὅτι ἠγάπησε πολύ· ᾧ δὲ 

ὀλίγον ἀφίεται, ὀλίγον ἀγαπᾷ. 48 εἶπε 

δὲ αὐτῇ· Ἀφέωνταί σου αἱ ἁμαρτίαι. 49 

καὶ ἤρξαντο οἱ συνανακείμενοι λέγειν 

ἐν ἑαυτοῖς· Τίς οὗτός ἐστιν ὃς καὶ 

ἁμαρτίας ἀφίησιν; 50 εἶπε δὲ πρὸς τὴν 

γυναῖκα· Ἡ πίστις σου σέσωκέ σε· 

πορεύου εἰς εἰρήνην.  
             

20. Τοῦ Ἁγίου Μεγαλομάρτυρος Εὐσταθίου 

καί τῆς συνοδείας αὐτοῦ 
Τῌ ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαὐτοῦ Μαθηταῖς· 

προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  



 193 

23. Ἡ Σύλληψις τοῦ Τιμίου, Ἐνδόξου 

Προφήτου, Προδρόμου καί Βαπτιστοῦ 

Ἰωάννου. 
Ἐκ τοῦ κατὰ Λουκᾶν 

α΄ 5 - 25 

Τῷ καιρῷ ἐκείνῳ, ἐγένετο ἐν ταῖς 

ἡμέραις Ἡρῴδου τοῦ βασιλέως τῆς 

Ἰουδαίας ἱερεύς τις ὀνόματι Ζαχαρίας 

ἐξ ἐφημερίας Ἀβιά, καὶ γυνὴ αὐτῷ ἐκ 

τῶν θυγατέρων Ἀαρών, καὶ τὸ ὄνομα 

αὐτῆς Ἐλισάβετ. 6 ἦσαν δὲ δίκαιοι 

ἀμφότεροι ἐναντίον τοῦ Θεοῦ, 

πορευόμενοι ἐν πάσαις ταῖς ἐντολαῖς 

καὶ δικαιώμασιν τοῦ Κυρίου ἄμεμπτοι. 
7 καὶ οὐκ ἦν αὐτοῖς τέκνον, καθότι ἡ 

Ἐλισάβετ ἦν στεῖρα, καὶ ἀμφότεροι 

προβεβηκότες ἐν ταῖς ἡμέραις αὐτῶν 

ἦσαν. 8 Ἐγένετο δὲ ἐν τῷ ἱερατεύειν 

αὐτὸν ἐν τῇ τάξει τῆς ἐφημερίας 

αὐτοῦ ἔναντι τοῦ Θεοῦ, 9 κατὰ τὸ ἔθος 

τῆς ἱερατείας ἔλαχε τοῦ θυμιᾶσαι 

εἰσελθὼν εἰς τὸν ναὸν τοῦ Κυρίου· 10 

καὶ πᾶν τὸ πλῆθος ἦν τοῦ λαοῦ 

προσευχόμενον ἔξω τῇ ὥρᾳ τοῦ 

θυμιάματος. 11 ὤφθη δὲ αὐτῷ ἄγγελος 

Κυρίου ἑστὼς ἐκ δεξιῶν τοῦ 

θυσιαστηρίου τοῦ θυμιάματος. 12 καὶ 

ἐταράχθη Ζαχαρίας ἰδών, καὶ φόβος 

ἐπέπεσεν ἐπ' αὐτόν. 13 εἶπε δὲ πρὸς 

αὐτὸν ὁ ἄγγελος· Μὴ φοβοῦ, Ζαχαρία· 

διότι εἰσηκούσθη ἡ δέησίς σου, καὶ ἡ 

γυνή σου Ἐλισάβετ γεννήσει υἱόν σοι, 

καὶ καλέσεις τὸ ὄνομα αὐτοῦ 

Ἰωάννην· 14 καὶ ἔσται χαρά σοι καὶ 

ἀγαλλίασις, καὶ πολλοὶ ἐπὶ τῇ γενέσει 

αὐτοῦ χαρήσονται. 15 ἔσται γὰρ μέγας 

ἐνώπιον τοῦ Κυρίου, καὶ οἶνον καὶ 

σίκερα οὐ μὴ πίῃ, καὶ Πνεύματος 

ἁγίου πλησθήσεται ἔτι ἐκ κοιλίας 

μητρὸς αὐτοῦ, 16 καὶ πολλοὺς τῶν υἱῶν 

Ἰσραὴλ ἐπιστρέψει ἐπὶ Κύριον τὸν 

Θεὸν αὐτῶν. 17 καὶ αὐτὸς 

προελεύσεται ἐνώπιον αὐτοῦ ἐν 

πνεύματι καὶ δυνάμει Ἠλίου, 

ἐπιστρέψαι καρδίας πατέρων ἐπὶ 

τέκνα καὶ ἀπειθεῖς ἐν φρονήσει 

δικαίων, ἑτοιμάσαι Κυρίῳ λαὸν 

κατεσκευασμένον. 18 καὶ εἶπε 

Ζαχαρίας πρὸς τὸν ἄγγελον· Κατὰ τί 

γνώσομαι τοῦτο; ἐγὼ γάρ εἰμι 

πρεσβύτης καὶ ἡ γυνή μου 

προβεβηκυῖα ἐν ταῖς ἡμέραις αὐτῆς. 19 

καὶ ἀποκριθεὶς ὁ ἄγγελος εἶπεν αὐτῷ· 

Ἐγώ εἰμι Γαβριὴλ ὁ παρεστηκὼς 

ἐνώπιον τοῦ Θεοῦ, καὶ ἀπεστάλην 

λαλῆσαι πρός σε καὶ εὐαγγελίσασθαί 

σοι ταῦτα. 20 καὶ ἰδοὺ ἔσῃ σιωπῶν καὶ 

μὴ δυνάμενος λαλῆσαι ἄχρι ἧς ἡμέρας 

γένηται ταῦτα, ἀνθ' ὧν οὐκ 

ἐπίστευσας τοῖς λόγοις μου, οἵτινες 

πληρωθήσονται εἰς τὸν καιρὸν αὐτῶν. 
21 καὶ ἦν ὁ λαὸς προσδοκῶν τὸν 

Ζαχαρίαν, καὶ ἐθαύμαζον ἐν τῷ 

χρονίζειν αὐτόν ἐν τῷ ναῷ. 22 ἐξελθὼν 

δὲ οὐκ ἠδύνατο λαλῆσαι αὐτοῖς, καὶ 

ἐπέγνωσαν ὅτι ὀπτασίαν ἑώρακεν ἐν 

τῷ ναῷ· καὶ αὐτὸς ἦν διανεύων αὐτοῖς, 

καὶ διέμενεν κωφός. 23 καὶ ἐγένετο ὡς 

ἐπλήσθησαν αἱ ἡμέραι τῆς 

λειτουργίας αὐτοῦ ἀπῆλθεν εἰς τὸν 

οἶκον αὐτοῦ. 24 Μετὰ δὲ ταύτας τὰς 

ἡμέρας συνέλαβεν Ἐλισάβετ ἡ γυνὴ 

αὐτοῦ· καὶ περιέκρυβεν ἑαυτὴν μῆνας 

πέντε, 25 λέγουσα ὅτι οὕτω μοι 

πεποίηκεν ὁ Κύριος ἐν ἡμέραις αἷς 

ἐπεῖδεν ἀφελεῖν τό ὄνειδός μου ἐν 

ἀνθρώποις.  
  

24. Τῆς Ἁγίας Μεγαλομάρτυρος καί 

Ἰσαποστόλου Θέκλης. 
ΣΑΒΒΑΤῼ ΔΕΚΑΤῼ ΕΒΔΟΜῼ 

Ἐκ τοῦ κατὰ Ματθαῖον 
κε΄ 1 - 13 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 



 194 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται.  
  

26. Ἡ Μετάστασις τοῦ Ἁγίου ἐνδόξου καί 

πανευφήμου Ἀποστόλου καί Εὐαγγελιστοῦ 

Ἰωάννου τοῦ Θεολόγου. 
Εἰς τὸν Ὄρθρον 
ΕΩΘΙΝΟΝ ΙΑ΄ 

Ἐκ τοῦ κατὰ Ἰωάννην 
κα΄ 14 - 25 

Τῷ καιρῷ ἐκείνῳ, ἐφανέρωσεν ἑαυτὸν 

ὁ ᾿Ιησοῦς τοῖς μαθηταῖς αὐτοῦ 

ἐγερθεὶς ἐκ νεκρῶν καὶ λέγει τῷ 

Σίμωνι Πέτρῳ· Σίμων ᾿Ιωνᾶ, ἀγαπᾷς 

με πλεῖον τούτων; λέγει αὐτῶ· ναί, 

Κύριε, σὺ οἶδας ὅτι φιλῶ σε. λέγει 

αὐτῷ· βόσκε τὰ ἀρνία μου. Λέγει αὐτῷ 

πάλιν δεύτερον· Σίμων ᾿Ιωνᾶ, ἀγαπᾷς 

με; λέγει αὐτῷ· ναί, Κύριε, σὺ οἶδας ὅτι 

φιλῶ σε. λέγει αὐτῷ· ποίμανε τὰ 

πρόβατά μου. Λέγει αὐτῷ τὸ τρίτον· 

Σίμων ᾿Ιωνᾶ, φιλεῖς με; ἐλυπήθη ὁ 

Πέτρος ὅτι εἶπεν αὐτῷ τὸ τρίτον, 

φιλεῖς με, καὶ εἶπεν αὐτῷ· Κύριε, σὺ 

πάντα οἶδας, σὺ γινώσκεις ὅτι φιλῶ 

σε. λέγει αὐτῷ ὁ ᾿Ιησοῦς· βόσκε τὰ 

πρόβατά μου. Ἀμὴν ἀμὴν λέγω σοι, 

ὅτε ἦς νεώτερος, ἐζώννυες σεαυτὸν 

καὶ περιεπάτεις ὅπου ἤθελες· ὅταν δὲ 

γηράσῃς, ἐκτενεῖς τὰς χεῖράς σου, καὶ 

ἄλλος σε ζώσει, καὶ οἴσει ὅπου οὐ 

θέλεις. Τοῦτο δὲ εἶπε σημαίνων ποίῳ 

θανάτῳ δοξάσει τὸν Θεόν. καὶ τοῦτο 

εἰπὼν λέγει αὐτῷ· ἀκολούθει μοι. 

Ἐπιστραφεὶς δὲ ὁ Πέτρος βλέπει τὸν 

μαθητὴν ὃν ἠγάπα ὁ ᾿Ιησοῦς 

ἀκολουθοῦντα, ὃς καὶ ἀνέπεσεν ἐν τῷ 

δείπνῳ ἐπὶ τὸ στῆθος αὐτοῦ καὶ εἶπε· 

Κύριε, τίς ἐστιν ὁ παραδιδούς 

σε;τοῦτον ἰδὼν ὁ Πέτρος λέγει τῷ 

᾿Ιησοῦ· Κύριε, οὗτος δὲ τί;λέγει αὐτῷ ὁ 

᾿Ιησοῦς· ἐὰν αὐτὸν θέλω μένειν ἕως 

ἔρχομαι, τί πρὸς σέ; σὺ ἀκολούθει μοι. 

Ἐξῆλθεν οὖν ὁ λόγος οὗτος εἰς τοὺς 

ἀδελφοὺς ὅτι ὁ μαθητὴς ἐκεῖνος οὐκ 

ἀποθνήσκει· καὶ οὐκ εἶπεν αὐτῷ ὁ 

᾿Ιησοῦς ὅτι οὐκ ἀποθνήσκει, ἀλλ᾿ ἐὰν 

αὐτὸν θέλω μένειν ἕως ἔρχομαι, τί 

πρὸς σέΟὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθής ἐστιν ἡ 

μαρτυρία αὐτοῦ. Ἔστι δὲ ἄλλα πολλὰ 

ὅσα ἐποίησεν ὁ ᾿Ιησοῦς, ἅτινα ἐὰν 

γράφηται καθ᾿ ἕν, οὐδὲ αὐτὸν οἶμαι 

τὸν κόσμον χωρῆσαι τὰ γραφόμενα 

βιβλία. Ἀμήν.  
  



 195 

Εἰς τὴν Λειτουργίαν 
Ἐκ τοῦ κατὰ Ἰωάννην 
ιθ΄ 25 - 27, κα΄ 24 - 25 

Τῷ καιρῷ ἐκείνῳ, εἱστήκεισαν παρὰ 

τῷ σταυρῷ τοῦ Ἰησοῦ ἡ μήτηρ αὐτοῦ 

καὶ ἡ ἀδελφὴ τῆς μητρὸς αὐτοῦ͵ 

Μαρία ἡ τοῦ Κλωπᾶ καὶ Μαρία ἡ 

Μαγδαληνή. Ἰησοῦς οὖν ἰδὼν τὴν 

μητέρα καὶ τὸν μαθητὴν παρεστῶτα 

ὃν ἠγάπα͵ λέγει τῇ μητρί͵ Γύναι͵ ἴδε ὁ 

υἱός σου. Εἶτα λέγει τῷ μαθητῇ͵ Ἴδε ἡ 

μήτηρ σου. καὶ ἀπ΄ ἐκείνης τῆς ὥρας 

ἔλαβεν αὐτὴν ὁ μαθητὴς εἰς τὰ ἴδια. 

Οὗτός ἐστιν ὁ μαθητὴς ὁ μαρτυρῶν 

περὶ τούτων καὶ γράψας ταῦτα, καὶ 

οἴδαμεν ὅτι ἀληθής ἐστιν ἡ μαρτυρία 

αὐτοῦ. Ἔστι δὲ καὶ ἄλλα πολλὰ ὅσα 

ἐποίησεν ὁ ᾿Ιησοῦς, ἅτινα ἐὰν 

γράφηται καθ᾿ ἕν, οὐδὲ αὐτὸν οἶμαι 

τὸν κόσμον χωρῆσαι τὰ γραφόμενα 

βιβλία. ἀμήν. 
  
28. Τοῦ Ὁσίου Πατρός ἡμῶν καί Ὁμολογητοῦ 

Χαρίτωνος 
ΠΑΡΑΣΚΕΥῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

30. Τοῦ Ἁγίου Ἱερομάρτυρος Γρηγορίου, 
Ἐπισκόπου τῆς Μεγάλης Ἀρμενίας, τοῦ 

Φωτιστοῦ. 
Ἐκ τοῦ κατὰ Ματθαῖον 

κδ΄ 42 - 47 

Εἶπεν ὁ Κύριος. γρηγορεῖτε , ὅτι οὐκ 

οἴδατε ποίᾳ ὥρᾳ ὁ Κύριος ὑμῶν 

ἔρχεται. 43 Ἐκεῖνο δὲ γινώσκετε ὅτι εἰ 

ᾔδει ὁ οἰκοδεσπότης ποίᾳ φυλακῇ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν εἴασε διορυγῆναι τὴν οἰκίαν 

αὐτοῦ. 44 διὰ τοῦτο καὶ ὑμεῖς γίνεσθε 

ἕτοιμοι, ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται. 45 Τίς ἄρα ἐστὶν ὁ 

πιστὸς δοῦλος καὶ φρόνιμος, ὃν 

κατέστησεν ὁ κύριος αὐτοῦ ἐπὶ τῆς 

θεραπείας αὐτοῦ τοῦ διδόναι αὐτοῖς 

τὴν τροφὴν ἐν καιρῷ; 46 μακάριος ὁ 

δοῦλος ἐκεῖνος ὃν ἐλθὼν ὁ κύριος 

αὐτοῦ εὑρήσει ποιοῦντα οὕτως. 47 

ἀμὴν λέγω ὑμῖν ὅτι ἐπὶ πᾶσι τοῖς 

ὑπάρχουσιν αὐτοῦ καταστήσει αὐτόν.  

  
 



 196 

ΟΚΤΩΒΡΙΟΣ 

 

Τοῦ Ἁγίου Ἀποστόλου Ἀνανίου 
8ης ΝΟΕΜΒΡΙΟΥ ΛΕΙΤΟΥΡΓΙΑΣ ΤΑΞΙΑΡΧΩΝ 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κύριος τοῖς ἑαυτοῦ Μαθηταῖς· 
16 Ὁ ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 
17 Ὑπέστρεψαν δὲ οἱ ἑβδομήκοντα 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  

Τοῦ Ἁγίου Ἱερομάρτυρος Κυπριανοῦ 
Λειτουργίας Χρυσοστόμου 13ης Νοεμβρίου 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

3. Τοῦ Ἁγίου Ἱερομάρτυρος Διονυσίου τοῦ 

Ἀρεοπαγίτου, 
Ἐπισκόπου καί πολιούχου Ἀθηνῶν. 

ΠΑΡΑΣΚΕΥῌ ΤΗΣ ΣΤ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

ιγ΄ 44 - 54 

Εἶπεν ὁ Κύριος τὴν παραβολὴν 

ταύτην· ὁμοία ἐστὶν ἡ βασιλεία τῶν 

οὐρανῶν θησαυρῷ κεκρυμμένῳ ἐν τῷ 

ἀγρῷ, ὃν εὑρὼν ἄνθρωπος ἔκρυψε, καὶ 

ἀπὸ τῆς χαρᾶς αὐτοῦ ὑπάγει καὶ 

πάντα ὅσα ἔχει πωλεῖ καὶ ἀγοράζει 

τὸν ἀγρὸν ἐκεῖνον. 45 Πάλιν ὁμοία 

ἐστὶν ἡ βασιλεία τῶν οὐρανῶν 

ἀνθρώπῳ ἐμπόρῳ ζητοῦντι καλοὺς 

μαργαρίτας· 46 ὃς εὑρὼν ἕνα 

πολύτιμον μαργαρίτην ἀπελθὼν 

πέπρακε πάντα ὅσα εἶχε καὶ 

ἠγόρασεν αὐτόν. 47 Πάλιν ὁμοία ἐστὶν 

ἡ βασιλεία τῶν οὐρανῶν σαγήνῃ 

βληθείσῃ εἰς τὴν θάλασσαν καὶ ἐκ 

παντὸς γένους συναγαγούσῃ· 48 ἣν, 

ὅτε ἐπληρώθη, ἀναβιβάσαντες αὐτὴν 



 197 

ἐπὶ τὸν αἰγιαλὸν καὶ καθίσαντες 

συνέλεξαν τὰ καλὰ εἰς ἀγγεῖα, τὰ δὲ 

σαπρὰ ἔξω ἔβαλον. 49 οὕτως ἔσται ἐν 

τῇ συντελείᾳ τοῦ αἰῶνος. 

ἐξελεύσονται οἱ ἄγγελοι καὶ 

ἀφοριοῦσι τοὺς πονηροὺς ἐκ μέσου 

τῶν δικαίων 50 καὶ βαλοῦσιν αὐτοὺς εἰς 

τὴν κάμινον τοῦ πυρός· ἐκεῖ ἔσται ὁ 

κλαυθμὸς καὶ ὁ βρυγμὸς τῶν ὀδόντων. 
51 Λέγει αὐτοῖς ὁ Ἰησοῦς· Συνήκατε 

ταῦτα πάντα; λέγουσιν αὐτῷ, Ναί 

Κύριε. 52 ὁ δὲ εἶπεν αὐτοῖς· Διὰ τοῦτο 

πᾶς γραμματεὺς μαθητευθεὶς εἰς τὴν 

βασιλείαν τῶν οὐρανῶν ὅμοιός ἐστιν 

ἀνθρώπῳ οἰκοδεσπότῃ ὅστις ἐκβάλλει 

ἐκ τοῦ θησαυροῦ αὐτοῦ καινὰ καὶ 

παλαιά. 53 Καὶ ἐγένετο ὅτε ἐτέλεσεν ὁ 

Ἰησοῦς τὰς παραβολὰς ταύτας, 

μετῆρεν ἐκεῖθεν. 54 καὶ ἐλθὼν εἰς τὴν 

πατρίδα αὐτοῦ ἐδίδασκεν αὐτοὺς ἐν τῇ 

συναγωγῇ αὐτῶν.  
  

6. Τοῦ Ἁγίου Ἀποστόλου Θωμᾶ. Τῆς Ἁγίας 

Μάρτυρος Ἐρωτηΐδος. 
ΕΩΘΙΝΟΝ Θ΄ 

Ἐκ τοῦ κατὰ Ἰωάννην 
κ΄ 19 - 31 

Οὔσης οὖν ὀψίας τῇ ἡμέρᾳ ἐκείνῃ τῇ 

μιᾷ σαββάτων͵ καὶ τῶν θυρῶν 

κεκλεισμένων ὅπου ἦσαν οἱ μαθηταὶ 

διὰ τὸν φόβον τῶν Ἰουδαίων͵ ἦλθεν ὁ 

Ἰησοῦς καὶ ἔστη εἰς τὸ μέσον καὶ λέγει 

αὐτοῖς͵ Εἰρήνη ὑμῖν. Καὶ τοῦτο εἰπὼν 

ἔδειξεν τὰς χεῖρας καὶ τὴν πλευρὰν 

αὐτοῖς. ἐχάρησαν οὖν οἱ μαθηταὶ 

ἰδόντες τὸν Κύριον. Εἶπεν οὖν αὐτοῖς 

πάλιν͵ Εἰρήνη ὑμῖν· καθὼς 

ἀπέσταλκέν με ὁ πατήρ͵ κἀγὼ πέμπω 

ὑμᾶς. Καὶ τοῦτο εἰπὼν ἐνεφύσησεν 

καὶ λέγει αὐτοῖς͵ Λάβετε πνεῦμα 

ἅγιον·ἄν τινων ἀφῆτε τὰς ἁμαρτίας 

ἀφέωνται αὐτοῖς͵ ἄν τινων κρατῆτε 

κεκράτηνται. Θωμᾶς δὲ εἷς ἐκ τῶν 

δώδεκα͵ ὁ λεγόμενος Δίδυμος͵ οὐκ ἦν 

μετ΄ αὐτῶν ὅτε ἦλθεν Ἰησοῦς. Ἔλεγον 

οὖν αὐτῷ οἱ ἄλλοι μαθηταί͵ 

Ἑωράκαμεν τὸν Κύριον. ὁ δὲ εἶπεν 

αὐτοῖς͵ Ἐὰν μὴ ἴδω ἐν ταῖς χερσὶν 

αὐτοῦ τὸν τύπον τῶν ἥλων καὶ βάλω 

τὸν δάκτυλόν μου εἰς τὸν τύπον τῶν 

ἥλων καὶ βάλω μου τὴν χεῖρα εἰς τὴν 

πλευρὰν αὐτοῦ͵ οὐ μὴ πιστεύσω. Καὶ 

μεθ΄ ἡμέρας ὀκτὼ πάλιν ἦσαν ἔσω οἱ 

μαθηταὶ αὐτοῦ καὶ Θωμᾶς μετ΄ αὐτῶν. 

ἔρχεται ὁ Ἰησοῦς τῶν θυρῶν 

κεκλεισμένων͵ καὶ ἔστη εἰς τὸ μέσον 

καὶ εἶπεν͵ Εἰρήνη ὑμῖν. Εἶτα λέγει τῷ 

Θωμᾷ͵ Φέρε τὸν δάκτυλόν σου ὧδε καὶ 

ἴδε τὰς χεῖράς μου͵ καὶ φέρε τὴν χεῖρά 

σου καὶ βάλε εἰς τὴν πλευράν μου͵ καὶ 

μὴ γίνου ἄπιστος ἀλλὰ πιστός. 

Ἀπεκρίθη Θωμᾶς καὶ εἶπεν αὐτῷ͵ Ὁ 

κύριός μου καὶ ὁ θεός μου. Λέγει αὐτῷ 

ὁ Ἰησοῦς͵ Ὅτι ἑώρακάς με 

πεπίστευκας; μακάριοι οἱ μὴ ἰδόντες 

καὶ πιστεύσαντες. Πολλὰ μὲν οὖν καὶ 

ἄλλα σημεῖα ἐποίησεν ὁ Ἰησοῦς 

ἐνώπιον τῶν μαθητῶν αὐτοῦ͵ ἃ οὐκ 

ἔστιν γεγραμμένα ἐν τῷ βιβλίῳ 

τούτῳ·ταῦτα δὲ γέγραπται ἵνα 

πιστεύσητε ὅτι Ἰησοῦς ἐστιν ὁ Χριστὸς 

ὁ υἱὸς τοῦ Θεοῦ͵ καὶ ἵνα πιστεύοντες 

ζωὴν ἔχητε ἐν τῷ ὀνόματι αὐτοῦ. 
  
Τοῦ Ἁγίου Ἀποστόλου Ἰακώβου τοῦ Ἀλφαίου 

ΔΕΥΤΕΡᾼ ΤΗΣ Γ΄ ΕΒΔΟΜΑΔΟΣ 
Ἐκ τοῦ κατὰ Ματθαῖον 

θ΄ 36 - 38, ι΄ 1 - 8 

Τῷ καιρῷ ἐκείνῳ, εἶδεν ὁ Ἰησοῦς 

πολὺν ὄχλον καὶ ἐσπλαγχνίσθη περὶ 

αὐτῶν ὅτι ἦσαν ἐκλελυμένοι καὶ 

ἐρριμμένοι ὡς πρόβατα μὴ ἔχοντα 

ποιμένα. 37 τότε λέγει τοῖς μαθηταῖς 

αὐτοῦ· Ὁ μὲν θερισμὸς πολύς, οἱ δὲ 

ἐργάται ὀλίγοι· 38 δεήθητε οὖν τοῦ 

κυρίου τοῦ θερισμοῦ ὅπως ἐκβάλῃ 

ἐργάτας εἰς τὸν θερισμὸν αὐτοῦ. Καὶ 



 198 

προσκαλεσάμενος τοὺς δώδεκα 

μαθητὰς αὐτοῦ ἔδωκεν αὐτοῖς 

ἐξουσίαν πνευμάτων ἀκαθάρτων 

ὥστε ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 2 

Τῶν δὲ δώδεκα ἀποστόλων τὰ 

ὀνόματά ἐισι ταῦτα· πρῶτος Σίμων ὁ 

λεγόμενος Πέτρος καὶ Ἀνδρέας ὁ 

ἀδελφὸς αὐτοῦ, Ἰάκωβος ὁ τοῦ 

Ζεβεδαίου καὶ Ἰωάννης ὁ ἀδελφὸς 

αὐτοῦ, 3 Φίλιππος καὶ Βαρθολομαῖος, 

Θωμᾶς καὶ Ματθαῖος ὁ τελώνης, 

Ἰάκωβος ὁ τοῦ Ἁλφαίου καὶ Λεββαῖος 

ὁ ἐπικληθεὶς Θαδδαῖος, 4 Σίμων ὁ 

Κανανίτης καὶ Ἰούδας ὁ Ἰσκαριώτης ὁ 

καὶ παραδοὺς αὐτόν. 5 Τούτους τοὺς 

δώδεκα ἀπέστειλεν ὁ Ἰησοῦς 

παραγγείλας αὐτοῖς λέγων· Εἰς ὁδὸν 

ἐθνῶν μὴ ἀπέλθητε, καὶ εἰς πόλιν 

Σαμαριτῶν μὴ εἰσέλθητε· 6 πορεύεσθε 

δὲ μᾶλλον πρὸς τὰ πρόβατα τὰ 

ἀπολωλότα οἴκου Ἰσραήλ. 7 

πορευόμενοι δὲ κηρύσσετε λέγοντες 

ὅτι Ἤγγικεν ἡ βασιλεία τῶν οὐρανῶν. 
8 ἀσθενοῦντας θεραπεύετε, λεπροὺς 

καθαρίζετε, νεκροὺς ἐγείρετε, 

δαιμόνια ἐκβάλλετε· δωρεὰν ἐλάβετε, 

δωρεὰν δότε.  
  
11. Τῌ ΚΥΡΙΑΚῌ τῶν Ἁγίων Πατέρων τῆς Ζ´ 

Οἰκουμενικῆς Συνόδου, 
τῶν ἐν Νικαίᾳ τό δεύτερον συνελθόντων, 

κατά τῶν Εἰκονομάχων. 
ΚΥΡΙΑΚῌ ΤΕΤΑΡΤῌ 
Ἐκ τοῦ κατὰ Λουκᾶν 

η΄ 5 - 15 

Εἶπεν ὁ Κύριος τὴν παραβολὴν 

ταύτην· Ἐξῆλθεν ὁ σπείρων τοῦ 

σπεῖραι τὸν σπόρον αὐτοῦ. καὶ ἐν τῷ 

σπείρειν αὐτὸν ὃ μὲν ἔπεσε παρὰ τὴν 

ὁδόν, καὶ κατεπατήθη, καὶ τὰ πετεινὰ 

τοῦ οὐρανοῦ κατέφαγεν αὐτό· 6 καὶ 

ἕτερον ἔπεσεν ἐπὶ τὴν πέτραν, καὶ 

φυὲν ἐξηράνθη διὰ τὸ μὴ ἔχειν 

ἰκμάδα· 7 καὶ ἕτερον ἔπεσεν ἐν μέσῳ 

τῶν ἀκανθῶν, καὶ συμφυεῖσαι αἱ 

ἄκανθαι ἀπέπνιξαν αὐτό. 8 καὶ ἕτερον 

ἔπεσεν εἰς τὴν γῆν τὴν ἀγαθήν, καὶ 

φυὲν ἐποίησε καρπὸν 

ἑκατονταπλασίονα. ταῦτα λέγων 

ἐφώνει· Ὁ ἔχων ὦτα ἀκούειν ἀκουέτω. 
9 Ἐπηρώτων δὲ αὐτὸν οἱ μαθηταὶ 

αὐτοῦ λέγοντες· Τίς εἴη ἡ παραβολή 

αὕτη;. 10 ὁ δὲ εἶπεν· Ὑμῖν δέδοται 

γνῶναι τὰ μυστήρια τῆς βασιλείας τοῦ 

Θεοῦ, τοῖς δὲ λοιποῖς ἐν παραβολαῖς, 

ἵνα βλέποντες μὴ βλέπωσι καὶ 

ἀκούοντες μὴ συνιῶσιν. 11 Ἔστι δὲ 

αὕτη ἡ παραβολή· ὁ σπόρος ἐστὶν ὁ 

λόγος τοῦ Θεοῦ· 12 οἱ δὲ παρὰ τὴν ὁδόν 

εἰσιν οἱ ἀκούσαντες, εἶτα ἔρχεται ὁ 

διάβολος καὶ αἴρει τὸν λόγον ἀπὸ τῆς 

καρδίας αὐτῶν, ἵνα μὴ πιστεύσαντες 

σωθῶσιν. 13 οἱ δὲ ἐπὶ τῆς πέτρας οἳ 

ὅταν ἀκούσωσι, μετὰ χαρᾶς δέχονται 

τὸν λόγον, καὶ οὗτοι ῥίζαν οὐκ 

ἔχουσιν, οἳ πρὸς καιρὸν πιστεύουσι 

καὶ ἐν καιρῷ πειρασμοῦ ἀφίστανται. 14 

τὸ δὲ εἰς τὰς ἀκάνθας πεσόν, οὗτοί 

εἰσιν οἱ ἀκούσαντες, καὶ ὑπὸ μεριμνῶν 

καὶ πλούτου καὶ ἡδονῶν τοῦ βίου 

πορευόμενοι συμπνίγονται καὶ οὐ 

τελεσφοροῦσι. 15 τὸ δὲ ἐν τῇ καλῇ γῇ, 

οὗτοί εἰσιν οἵτινες ἐν καρδίᾳ καλῇ καὶ 

ἀγαθῇ ἀκούσαντες τὸν λόγον 

κατέχουσι καὶ καρποφοροῦσιν ἐν 

ὑπομονῇ. Ὁ ἔχων ὦτα ἀκούειν 

ἀκουέτω.  
  
Τῶν Ἁγίων Μαρτύρων Πρόβου, Ταράχου καί 

Ἀνδρονίκου. 
ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαὐτοῦ Μαθηταῖς· 

προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 



 199 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  
Τῶν Ἁγίων Μαρτύρων Κάρπου καί Παπύλου. 

Ἀγαθοδώρου καί Ἀγαθονίκης 
Ἐκ τοῦ κατὰ Ματθαῖον 

ζ΄ 12 - 21 

Εἶπεν ὁ Κύριος· Πάντα ὅσα ἄν θέλητε 

ἵνα ποιῶσιν ὑμῖν οἱ ἄνθρωποι, οὕτω 

καὶ ὑμεῖς ποιεῖτε αὐτοῖς· οὗτος γάρ 

ἐστιν ὁ νόμος καὶ οἱ προφῆται. 13 

Εἰσέλθατε διὰ τῆς στενῆς πύλης· ὅτι 

πλατεῖα ἡ πύλη καὶ εὐρύχωρος ἡ ὁδὸς 

ἡ ἀπάγουσα εἰς τὴν ἀπώλειαν, καὶ 

πολλοί εἰσιν οἱ εἰσερχόμενοι δι' αὐτῆς· 
14 τί στενὴ ἡ πύλη καὶ τεθλιμμένη ἡ 

ὁδὸς ἡ ἀπάγουσα εἰς τὴν ζωήν, καὶ 

ὀλίγοι εἰσὶν οἱ εὑρίσκοντες αὐτήν! 15 

Προσέχετε δὲ ἀπὸ τῶν 

ψευδοπροφητῶν, οἵτινες ἔρχονται 

πρὸς ὑμᾶς ἐν ἐνδύμασι προβάτων, 

ἔσωθεν δέ εἰσιν λύκοι ἅρπαγες. 16 ἀπὸ 

τῶν καρπῶν αὐτῶν ἐπιγνώσεσθε 

αὐτούς· μήτι συλλέγουσιν ἀπὸ 

ἀκανθῶν σταφυλὴν ἢ ἀπὸ τριβόλων 

σῦκα; 17 οὕτω πᾶν δένδρον ἀγαθὸν 

καρποὺς καλοὺς ποιεῖ, τὸ δὲ σαπρὸν 

δένδρον καρποὺς πονηροὺς ποιεῖ· 18 οὐ 

δύναται δένδρον ἀγαθὸν καρποὺς 

πονηροὺς ποιεῖν, οὐδὲ δένδρον 

σαπρὸν καρποὺς καλοὺς ποιεῖν. 19 πᾶν 

δένδρον μὴ ποιοῦν καρπὸν καλὸν 

ἐκκόπτεται καὶ εἰς πῦρ βάλλεται. 20 

ἄρα γε ἀπὸ τῶν καρπῶν αὐτῶν 

ἐπιγνώσεσθε αὐτούς. 21 Οὐ πᾶς ὁ 

λέγων μοι, Κύριε Κύριε, εἰσελεύσεται 

εἰς τὴν βασιλείαν τῶν οὐρανῶν, ἀλλ' ὁ 

ποιῶν τὸ θέλημα τοῦ πατρός μου τοῦ 

ἐν τοῖς οὐρανοῖς.  
  

16. Τοῦ Ἁγίου Μάρτυρος Λογγίνου τοῦ 

Ἑκατοντάρχου τοῦ φρουρήσαντος 
ἐπί τοῦ Σταυροῦ καί ἐν τῷ τάφῳ τόν Κύριον. 

ΕΥΑΓΓΕΛΙΟΝ ΕΒΔΟΜΟΝ ΠΑΘΩΝ 
Ἐκ τοῦ κατὰ Ματθαῖον 

κζ΄ 33 - 54 

Τῷ καιρῷ ἐκείνῳ, ἐλθόντες οἱ 

στρατιῶται εἰς τόπον λεγόμενον 

Γολγοθᾶ, ὅ ἐστι λεγόμενος κρανίου 

τόπος, 34 ἔδωκαν αὐτῷ πιεῖν ὄξος μετὰ 

χολῆς μεμιγμένον· καὶ γευσάμενος 

οὐκ ἤθελε πιεῖν. 35 σταυρώσαντες δὲ 

αὐτὸν διεμερίσαντο τὰ ἱμάτια αὐτοῦ 

βάλοντες κλῆρον, 36 καὶ καθήμενοι 

ἐτήρουν αὐτὸν ἐκεῖ. 37 καὶ ἐπέθηκαν 

ἐπάνω τῆς κεφαλῆς αὐτοῦ τὴν αἰτίαν 

αὐτοῦ γεγραμμένην· Οὗτός ἐστιν 

Ἰησοῦς ὁ βασιλεῦς τῶν Ἰουδαίων. 38 

Τότε σταυροῦνται σὺν αὐτῷ δύο 

λῃσταί, εἷς ἐκ δεξιῶν καὶ εἷς ἐξ 

εὐωνύμων. 39 Οἱ δὲ παραπορευόμενοι 

ἐβλασφήμουν αὐτὸν κινοῦντες τὰς 

κεφαλὰς αὐτῶν 40 καὶ λέγοντες· Ὁ 

καταλύων τὸν ναὸν καὶ ἐν τρισὶν 

ἡμέραις οἰκοδομῶν! σῶσον σεαυτόν· εἰ 

υἱὸς εἶ τοῦ Θεοῦ, κατάβηθι ἀπὸ τοῦ 

σταυροῦ. 41 ὁμοίως δὲ καὶ οἱ ἀρχιερεῖς 

ἐμπαίζοντες μετὰ τῶν γραμματέων 

καὶ πρεσβυτέρων καὶ Φαρισαίων 

ἔλεγον· 42 Ἄλλους ἔσωσεν, ἑαυτὸν οὐ 

δύναται σῶσαι· εἰ βασιλεὺς Ἰσραήλ 

ἐστι, καταβάτω νῦν ἀπὸ τοῦ σταυροῦ 

καὶ πιστεύσομεν ἐπ' αὐτῷ· 43 πέποιθεν 



 200 

ἐπὶ τὸν Θεόν, ῥυσάσθω νῦν αὐτόν, εἰ 

θέλει αὐτόν· εἶπε γὰρ ὅτι Θεοῦ εἰμι 

υἱός. 44 τὸ δ' αὐτὸ καὶ οἱ λῃσταὶ οἱ 

συσταυρωθέντες αὐτῷ ὠνείδιζον 

αὐτόν. 45 Ἀπὸ δὲ ἕκτης ὥρας σκότος 

ἐγένετο ἐπὶ πᾶσαν τὴν γῆν ἕως ὥρας 

ἐνάτης. 46 περὶ δὲ τὴν ἐνάτην ὥραν 

ἀνεβόησεν ὁ Ἰησοῦς φωνῇ μεγάλῃ 

λέγων· Ἠλὶ ἠλὶ, λιμᾶ σαβαχθανί; τοῦτ' 

ἔστι Θεέ μου, Θεέ μου, ἱνατί με 

ἐγκατέλιπες; 47 τινὲς δὲ τῶν ἐκεῖ 

ἑστηκότων ἀκούσαντες ἔλεγον ὅτι 

Ἠλίαν φωνεῖ οὗτος. 48 καὶ εὐθέως 

δραμὼν εἷς ἐξ αὐτῶν καὶ λαβὼν 

σπόγγον πλήσας τε ὄξους καὶ 

περιθεὶς καλάμῳ ἐπότιζεν αὐτόν. 49 οἱ 

δὲ λοιποὶ ἔλεγον· Ἄφες ἴδωμεν εἰ 

ἔρχεται Ἠλίας σώσων αὐτόν. 50 ὁ δὲ 

Ἰησοῦς πάλιν κράξας φωνῇ μεγάλῃ 

ἀφῆκε τὸ πνεῦμα. 51 Καὶ ἰδοὺ τὸ 

καταπέτασμα τοῦ ναοῦ ἐσχίσθη εἰς 

δύο ἀπὸ ἄνωθεν ἕως κάτω, καὶ ἡ γῆ 

ἐσείσθη καὶ αἱ πέτραι ἐσχίσθησαν, 52 

καὶ τὰ μνημεῖα ἀνεῴχθησαν καὶ 

πολλὰ σώματα τῶν κεκοιμημένων 

ἁγίων ἠγέρθη, 53 καὶ ἐξελθόντες ἐκ 

τῶν μνημείων, μετὰ τὴν ἔγερσιν 

αὐτοῦ εἰσῆλθον εἰς τὴν ἁγίαν πόλιν 

καὶ ἐνεφανίσθησαν πολλοῖς. 54 Ὁ δὲ 

ἑκατόνταρχος καὶ οἱ μετ' αὐτοῦ 

τηροῦντες τὸν Ἰησοῦν, ἰδόντες τὸν 

σεισμὸν καὶ τὰ γενόμενα ἐφοβήθησαν 

σφόδρα λέγοντες· Ἀληθῶς Θεοῦ υἱὸς 

ἦν οὗτος.  
  

18. Τοῦ Ἁγίου Ἀποστόλου καί Εὐαγγελιστοῦ 

Λουκᾶ 
8ης ΝΟΕΜΒΡΙΟΥ ΛΕΙΤΟΥΡΓΙΑΣ ΤΑΞΙΑΡΧΩΝ 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κύριος τοῖς ἑαυτοῦ Μαθηταῖς· 
16 Ὁ ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 

17 Ὑπέστρεψαν δὲ οἱ ἑβδομήκοντα 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  
20. Τοῦ Ὁσίου Πατρός ἡμῶν Γερασίμου τοῦ ἐν 

Κεφαλληνίᾳ. 
ΕΥΑΓΓΕΛΙΑ ΕΙΣ ΤΟΝ ΟΡΘΡΟΝ ΚΑΙ ΤΗΝ 

ΛΕΙΤΟΥΡΓΙΑΝ 
5ης ΔΕΚΕΜΒΡΙΟΥ 

Εἰς τὸν Ὄρθρον 
Ἐκ τοῦ κατὰ Λουκᾶν 

στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 



 201 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

21. Τοῦ Ὁσίου Πατρός ἡμῶν Ἱλαρίωνος τοῦ 

Μεγάλου. 
ΠΑΡΑΣΚΕΥῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

23. Τοῦ Ἁγίου Ἀποστόλου Ἰακώβου τοῦ 

Ἀδελφοθέου. 
ΔΕΥΤΕΡΑ Ζ΄ ΕΒΔΟΜΑΔΟΣ ΜΑΤΘΑΙΟΥ 

Ἐκ τοῦ κατὰ Ματθαῖον 
ιγ΄ 54 - 58 

Τῷ καιρῷ ἐκείνῳ ἦλθεν ὁ Ἰησοῦς εἰς 

τὴν πατρίδα αὐτοῦ, καὶ ἐδίδασκεν 

τοὺς ὄχλους ἐν τῇ συναγωγῇ αὐτῶν, 

ὥστε ἐκπλήττεσθαι αὐτοὺς καὶ λέγειν· 

Πόθεν τούτῳ ἡ σοφία αὕτη καὶ αἱ 

δυνάμεις; 55 οὐχ οὗτός ἐστιν ὁ τοῦ 

τέκτονος υἱός; οὐχὶ ἡ μήτηρ αὐτοῦ 

λέγεται Μαριὰμ καὶ οἱ ἀδελφοὶ αὐτοῦ 

Ἰάκωβος καὶ Ἰωσὴφ καὶ Σίμων καὶ 

Ἰούδας; 56 καὶ αἱ ἀδελφαὶ αὐτοῦ οὐχὶ 

πᾶσαι πρὸς ἡμᾶς εἰσι; πόθεν οὖν 

τούτῳ ταῦτα πάντα; 57 καὶ 

ἐσκανδαλίζοντο ἐν αὐτῷ. ὁ δὲ Ἰησοῦς 

εἶπεν αὐτοῖς· Οὐκ ἔστι προφήτης 

ἄτιμος εἰ μὴ ἐν τῇ πατρίδι καὶ ἐν τῇ 

οἰκίᾳ αὐτοῦ. 58 καὶ οὐκ ἐποίησεν ἐκεῖ 

δυνάμεις πολλὰς διὰ τὴν ἀπιστίαν 

αὐτῶν.  
  



 202 

24. Τοῦ Ἁγίου Μεγαλομάρτυρος Ἀρέθα καί 

τῆς συνοδείας αὐτοῦ. 
Σεβαστιανῆς Μάρτυρος. 

ΣΑΒΒΑΤΟ ΙΑ΄ ΕΒΔΟΜΑΔΟΣ ΛΟΥΚΑ 
Ἐκ τοῦ κατὰ Λουκᾶν 

ιβ΄ 32 - 40 

Εἶπεν ὁ Κύριος· Μὴ φοβοῦ τὸ μικρὸν 

ποίμνιον· ὅτι εὐδόκησεν ὁ πατὴρ ὑμῶν 

δοῦναι ὑμῖν τὴν βασιλείαν. 33 

πωλήσατε τὰ ὑπάρχοντα ὑμῶν καὶ 

δότε ἐλεημοσύνην. ποιήσατε ἑαυτοῖς 

βαλάντια μὴ παλαιούμενα, θησαυρὸν 

ἀνέκλειπτον ἐν τοῖς οὐρανοῖς, ὅπου 

κλέπτης οὐκ ἐγγίζει οὐδὲ σὴς 

διαφθείρει· 34 ὅπου γάρ ἐστιν ὁ 

θησαυρὸς ὑμῶν, ἐκεῖ καὶ ἡ καρδία 

ὑμῶν ἔσται. 35 Ἔστωσαν ὑμῶν αἱ 

ὀσφύες περιεζωσμέναι καὶ οἱ λύχνοι 

καιόμενοι· 36 καὶ ὑμεῖς ὅμοιοι 

ἀνθρώποις προσδεχομένοις τὸν 

Κύριον ἑαυτῶν πότε ἀναλύσῃ ἐκ τῶν 

γάμων, ἵνα ἐλθόντος καὶ κρούσαντος 

εὐθέως ἀνοίξωσιν αὐτῷ. 37 μακάριοι οἱ 

δοῦλοι ἐκεῖνοι, οὓς ἐλθὼν ὁ κύριος 

εὑρήσει γρηγοροῦντας. ἀμὴν λέγω 

ὑμῖν ὅτι περιζώσεται καὶ ἀνακλινεῖ 

αὐτοὺς, καὶ παρελθὼν διακονήσει 

αὐτοῖς. 38 καὶ ἐὰν ἔλθῃ ἐν τῇ δευτέρᾳ 

φυλακῇ καὶ ἐν τῇ τρίτῃ φυλακῇ ἔλθῃ 

καὶ εὕρῃ οὕτω, μακάριοί εἰσιν οἱ 

δοῦλοι ἐκεῖνοι. 39 τοῦτο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ ὥρᾳ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν ἀφῆκε διορυγῆναι τὸν οἶκον 

αὐτοῦ. 40 καὶ ὑμεῖς οὖν γίνεσθε ἕτοιμοι· 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται.  
  

Τῶν Ἁγίων Μαρτύρων καί Νοταρίων 

Μαρκιανοῦ καί Μαρτυρίου 
ΠΑΡΑΣΚΕΥΗ ΤΗΣ Ζ΄ ΕΒΔΟΜΑΔΟΣ ΛΟΥΚΑ 

Ἐκ τοῦ κατὰ Λουκᾶν 
ιβ΄ 2 - 12 

Εἶπεν ὁ Κύριος τοῖς ἑαὐτοῦ Μαθηταῖς· 

οὐδὲν συγκεκαλυμμένον ἐστὶν ὃ οὐκ 

ἀποκαλυφθήσεται, καὶ κρυπτὸν ὃ οὐ 

γνωσθήσεται· 3 ἀνθ' ὧν ὅσα ἐν τῇ 

σκοτίᾳ εἴπατε, ἐν τῷ φωτὶ 

ἀκουσθήσεται, καὶ, ὃ πρὸς τὸ οὖς 

ἐλαλήσατε ἐν τοῖς ταμείοις, 

κηρυχθήσεται ἐπὶ τῶν δωμάτων. 4 

Λέγω δὲ ὑμῖν τοῖς φίλοις μου· μὴ 

φοβηθῆτε ἀπὸ τῶν ἀποκτεννόντων τὸ 

σῶμα, καὶ μετὰ ταῦτα μὴ ἐχόντων 

περισσότερόν τι ποιῆσαι. 5 ὑποδείξω δὲ 

ὑμῖν τίνα φοβηθῆτε· φοβήθητε τὸν 

μετὰ τὸ ἀποκτεῖναι ἔχοντα ἐξουσίαν 

ἐμβαλεῖν εἰς τὴν γέενναν· ναί, λέγω 

ὑμῖν, τοῦτον φοβήθητε. 6 οὐχὶ πέντε 

στρουθία πωλεῖται ἀσσαρίων δύο; καὶ 

ἓν ἐξ αὐτῶν οὐκ ἔστιν ἐπιλελησμένον 

ἐνώπιον τοῦ Θεοῦ· 7 ἀλλὰ καὶ αἱ τρίχες 

τῆς κεφαλῆς ὑμῶν πᾶσαι ἠρίθμηνται. 

μὴ φοβεῖσθε· πολλῶν στρουθίων 

διαφέρετε. 8 Λέγω δὲ ὑμῖν· πᾶς ὃς ἂν 

ὁμολογήσῃ ἐν ἐμοὶ ἔμπροσθεν τῶν 

ἀνθρώπων, καὶ ὁ υἱὸς τοῦ ἀνθρώπου 

ὁμολογήσει ἐν αὐτῷ ἔμπροσθεν τῶν 

ἀγγέλων τοῦ Θεοῦ· 9 ὁ δὲ 

ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. 10 καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

Πνεῦμα βλασφημήσαντι οὐκ 

ἀφεθήσεται. 11 ὅταν δὲ προσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ μεριμνᾶτε 

πῶς ἢ τί ἀπολογήσησθε ἢ τί εἴπητε· 12 

τὸ γὰρ ἅγιον Πνεῦμα διδάξει ὑμᾶς ἐν 

αὐτῇ τῇ ὥρᾳ ἃ δεῖ εἰπεῖν.  
  



 203 

Τοῦ Ἁγίου Μεγαλομάρτυρος Δημητρίου τοῦ 

Μυροβλήτου. Ἀνάμνησις τοῦ γεγονότος 

σεισμοῦ (740). 
Εἰς τὸν ὄρθρον 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαυτοῦ 

Μαθηταῖς·προσέχετε ἀπὸ τῶν 

ἀνθρώπων ·12 ἐπιβαλοῦσιν γὰρ ἐφ' 

ὑμᾶς τὰς χεῖρας αὐτῶν καὶ διώξουσι, 

παραδιδόντες εἰς συναγωγὰς καὶ 

φυλακάς, ἀγομένους ἐπὶ βασιλεῖς καὶ 

ἡγεμόνας ἕνεκεν τοῦ ὀνόματός μου· 13 

ἀποβήσεται δὲ ὑμῖν εἰς μαρτύριον. 14 

θέτε οὖν εἰς τὰς καρδίαις ὑμῶν μὴ 

προμελετᾶν ἀπολογηθῆναι· 15 ἐγὼ γὰρ 

δώσω ὑμῖν στόμα καὶ σοφίαν, ᾗ οὐ 

δυνήσονται ἀντειπεῖν οὐδὲ ἀντιστῆναι 

πάντες οἱ ἀντικείμενοι ὑμῖν. 16 

παραδοθήσεσθε δὲ καὶ ὑπὸ γονέων 

καὶ συγγενῶν καὶ φίλων καὶ ἀδελφῶν, 

καὶ θανατώσουσιν ἐξ ὑμῶν, 17 καὶ 

ἔσεσθε μισούμενοι ὑπὸ πάντων διὰ τὸ 

ὄνομά μου· 18 καὶ θρὶξ ἐκ τῆς κεφαλῆς 

ὑμῶν οὐ μὴ ἀπόληται· 19 ἐν τῇ 

ὑπομονῇ ὑμῶν κτήσασθε τὰς ψυχὰς 

ὑμῶν.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ιε΄ 17 - ιστ΄ 2 

Εἶπεν ὁ Κύριος τοῖς ἑαυτοῦ Μαθηταῖς· 

ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. 18 Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 

μεμίσηκεν. 19 εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ' ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 20 

μνημονεύετε τοῦ λόγου οὗ ἐγὼ εἶπον 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. 21 ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. 22 εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἴχον· 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. 23 ὁ ἐμὲ μισῶν καὶ 

τὸν πατέρα μου μισεῖ. 24 εἰ τὰ ἔργα μὴ 

ἐποίησα ἐν αὐτοῖς ἃ οὐδεὶς ἄλλος 

πεποίηκεν, ἁμαρτίαν οὐκ εἴχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. 25 ἀλλ' ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. 26 ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

Τοῦ Σεισμοῦ 
Ἐκ τοῦ κατὰ Ματθαῖον 

ΠΕΜΠΤΗ Β ΕΒΔΟΜΑΔΟΣ ΜΑΤΘΑΙΟΥ 
Ἐκ τοῦ κατὰ Ματθαῖον 

η΄ 23 - 27 

Τῷ καιρῷ ἐκείνῳ, ἐμβάντι τῷ Ἰησοῦ εἰς 

τὸ πλοῖον ἠκολούθησαν αὐτῷ οἱ 

μαθηταὶ αὐτοῦ. 24 καὶ ἰδοὺ σεισμὸς 

μέγας ἐγένετο ἐν τῇ θαλάσσῃ, ὥστε τὸ 

πλοῖον καλύπτεσθαι ὑπὸ τῶν 

κυμάτων· αὐτὸς δὲ ἐκάθευδε. 25 καὶ 

προσελθόντες οἱ μαθηταὶ αὐτοῦ 

ἤγειραν αὐτὸν λέγοντες· Κύριε, σῶσον 

ἡμᾶς, ἀπολλύμεθα. 26 καὶ λέγει αὐτοῖς· 

Τί δειλοί ἐστε, ὀλιγόπιστοι; τότε 

ἐγερθεὶς ἐπετίμησε τοῖς ἀνέμοις καὶ 

τῇ θαλάσσῃ, καὶ ἐγένετο γαλήνη 

μεγάλη. 27 οἱ δὲ ἄνθρωποι ἐθαύμασαν 



 204 

λέγοντες· Ποταπός ἐστιν οὗτος, ὅτι 

καὶ οἱ ἄνεμοι καὶ ἡ θάλασσα 

ὑπακούουσιν αὐτῷ; 
  
28. Ἑορτή τῆς Ἁγίας Σκέπης τῆς Ὑπεραγίας 

Θεοτόκου. 
Εἰς τὸν ὄρθρον Εἰς τὴν Λειτουργίαν 

8ης ΣΕΠΤΕΜΒΡΙΟΥ 
Εἰς τὸν Ὄρθρον 

Ἐκ τοῦ κατὰ Λουκᾶν 
α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν 

τὸ βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς 

τῆς κοιλίας σου. 43 καὶ πόθεν μοι 

τοῦτο ἵνα ἔλθῃ ἡ μήτηρ τοῦ Κυρίου 

μου πρὸς μέ; 44 ἰδοὺ γὰρ ὡς ἐγένετο ἡ 

φωνὴ τοῦ ἀσπασμοῦ σου εἰς τὰ ὦτά 

μου, ἐσκίρτησεν τὸ βρέφος ἐν 

ἀγαλλιάσει ἐν τῇ κοιλίᾳ μου. 45 καὶ 

μακαρία ἡ πιστεύσασα ὅτι ἔσται 

τελείωσις τοῖς λελαλημένοις αὐτῇ 

παρὰ Κυρίου. 46 Καὶ εἶπε Μαριάμ· 

Μεγαλύνει ἡ ψυχή μου τὸν Κύριον 47 

καὶ ἠγαλλίασε τὸ πνεῦμά μου ἐπὶ τῷ 

Θεῷ τῷ σωτῆρί μου, 48 ὅτι ἐπέβλεψεν 

ἐπὶ τὴν ταπείνωσιν τῆς δούλης 

αὐτοῦ. ἰδοὺ γὰρ ἀπὸ τοῦ νῦν 

μακαριοῦσί με πᾶσαι αἱ γενεαί. 49 ὅτι 

ἐποίησέ μοι μεγάλα ὁ δυνατός καὶ 

ἅγιον τὸ ὄνομα αὐτοῦ, Ἔμεινε δὲ 

Μαριὰμ σὺν αὐτῇ ὡσεὶ μῆνας τρεῖς 

καὶ ὑπέστρεψεν εἰς τὸν οἶκον αὐτῆς.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 
ι΄ 38 - 42, ια΄ 27 - 28 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς κώμην τινά· γυνὴ δέ τις ὀνόματι 

Μάρθα ὑπεδέξατο αὐτόν. Καὶ τῇδε 

ἦν ἀδελφὴ καλουμένη Μαριάμ, ἣ καὶ 

παρακαθεσθεῖσα πρὸς τοὺς πόδας 

τοῦ κυρίου ἤκουεν τὸν λόγον αὐτοῦ. 

Ἡ δὲ Μάρθα περιεσπᾶτο περὶ 

πολλὴν διακονίαν· ἐπιστᾶσα δὲ 

εἶπεν, Κύριε, οὐ μέλει σοι ὅτι ἡ 

ἀδελφή μου μόνην με κατέλιπεν 

διακονεῖν; εἰπὲ οὖν αὐτῇ ἵνα μοι 

συναντιλάβηται. Ἀποκριθεὶς δὲ εἶπεν 

αὐτῇ ὁ κύριος, Μάρθα Μάρθα, 

μεριμνᾷς καὶ θορυβάζῃ περὶ 

πολλά,ἑνὸς δέ ἐστιν χρεία· Μαριὰμ 

γὰρ τὴν ἀγαθὴν μερίδα ἐξελέξατο 

ἥτις οὐκ ἀφαιρεθήσεται αὐτῆς. 

᾽Εγένετο δὲ ἐν τῷ λέγειν αὐτὸν 

ταῦτα ἐπάρασά τις φωνὴν γυνὴ ἐκ 

τοῦ ὄχλου εἶπεν αὐτῷ, Μακαρία ἡ 

κοιλία ἡ βαστάσασά σε καὶ μαστοὶ 

οὓς ἐθήλασας. Αὐτὸς δὲ εἶπεν, 

Μενοῦν μακάριοι οἱ ἀκούοντες τὸν 

λόγον τοῦ Θεοῦ καὶ φυλάσσοντες 

αὐτόν.  

  



 205 

ΝΟΕΜΒΡΙΟΣ 

 

Ἁγίων καί Θαυματουργῶν Ἀναργύρων Κοσμᾶ 

καί Δαμιανοῦ, 
τῆς μητρός αὐτῶν Θεοδότης 

Ἐκ τοῦ κατὰ Ματθαῖον 

ι΄ 1, 5 - 8 Τῶν**** 
Τῷ καιρῷ ἐκείνῳ, προσκαλεσάμενος ὁ 

Ἰησοῦς τούς δώδεκα μαθητὰς αὐτοῦ 

ἔδωκεν αὐτοῖς ἐξουσίαν πνευμάτων 

ἀκαθάρτων ὥστε ἐκβάλλειν αὐτὰ καὶ 

θεραπεύειν πᾶσαν νόσον καὶ πᾶσαν 

μαλακίαν. Τούτους τοὺς δώδεκα 

ἀπέστειλεν ὁ ᾽Ιησοῦς παραγγείλας 

αὐτοῖς λέγων, Εἰς ὁδὸν ἐθνῶν μὴ 

ἀπέλθητε, καὶ εἰς πόλιν Σαμαριτῶν 

μὴ εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα οἴκου 

᾽Ισραήλ. Πορευόμενοι δὲ κηρύσσετε 

λέγοντες ὅτι ῎Ηγγικεν ἡ βασιλεία τῶν 

οὐρανῶν. Ἀσθενοῦντας θεραπεύετε, 

νεκροὺς ἐγείρετε, λεπροὺς 

καθαρίζετε, δαιμόνια ἐκβάλλετε· 

δωρεὰν ἐλάβετε, δωρεὰν δότε.  
  
Τῶν Ἁγίων Μαρτύρων Ἀκινδύνου, Πηγασίου, 

Ἀφθονίου, 
Ἐλπιδοφόρου καί Ἀνεμποδίστου. 

ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

κα΄ 12 - 19 

Εἶπεν ὁ Κύριος τοῖς ἑαὐτοῦ Μαθηταῖς· 

προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
 

Τῶν Ἁγίων Μαρτύρων Ἀκεψιμᾶ, Ἰωσήφ καί 

Ἀειθαλᾶ 
ΠΑΡΑΣΚΕΥῌ ΤΗΣ Ζ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιβ΄ 2 - 12 

Εἶπεν ὁ Κύριος τοῖς ἑαὐτοῦ Μαθηταῖς· 

οὐδὲν συγκεκαλυμμένον ἐστὶν ὃ οὐκ 

ἀποκαλυφθήσεται, καὶ κρυπτὸν ὃ οὐ 

γνωσθήσεται· 3 ἀνθ' ὧν ὅσα ἐν τῇ 

σκοτίᾳ εἴπατε, ἐν τῷ φωτὶ 

ἀκουσθήσεται, καὶ, ὃ πρὸς τὸ οὖς 

ἐλαλήσατε ἐν τοῖς ταμείοις, 

κηρυχθήσεται ἐπὶ τῶν δωμάτων. 4 

Λέγω δὲ ὑμῖν τοῖς φίλοις μου· μὴ 

φοβηθῆτε ἀπὸ τῶν ἀποκτεννόντων τὸ 

σῶμα, καὶ μετὰ ταῦτα μὴ ἐχόντων 

περισσότερόν τι ποιῆσαι. 5 ὑποδείξω δὲ 

ὑμῖν τίνα φοβηθῆτε· φοβήθητε τὸν 

μετὰ τὸ ἀποκτεῖναι ἔχοντα ἐξουσίαν 

ἐμβαλεῖν εἰς τὴν γέενναν· ναί, λέγω 

ὑμῖν, τοῦτον φοβήθητε. 6 οὐχὶ πέντε 

στρουθία πωλεῖται ἀσσαρίων δύο; καὶ 

ἓν ἐξ αὐτῶν οὐκ ἔστιν ἐπιλελησμένον 

ἐνώπιον τοῦ Θεοῦ· 7 ἀλλὰ καὶ αἱ τρίχες 

τῆς κεφαλῆς ὑμῶν πᾶσαι ἠρίθμηνται. 

μὴ φοβεῖσθε· πολλῶν στρουθίων 

διαφέρετε. 8 Λέγω δὲ ὑμῖν· πᾶς ὃς ἂν 

ὁμολογήσῃ ἐν ἐμοὶ ἔμπροσθεν τῶν 

ἀνθρώπων, καὶ ὁ υἱὸς τοῦ ἀνθρώπου 

ὁμολογήσει ἐν αὐτῷ ἔμπροσθεν τῶν 

ἀγγέλων τοῦ Θεοῦ· 9 ὁ δὲ 

ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. 10 καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 



 206 

ἀφεθήσεται αὐτῷ· τῷ δὲ εἰς τὸ ἅγιον 

Πνεῦμα βλασφημήσαντι οὐκ 

ἀφεθήσεται. 11 ὅταν δὲ προσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ μεριμνᾶτε 

πῶς ἢ τί ἀπολογήσησθε ἢ τί εἴπητε· 12 

τὸ γὰρ ἅγιον Πνεῦμα διδάξει ὑμᾶς ἐν 

αὐτῇ τῇ ὥρᾳ ἃ δεῖ εἰπεῖν.  
  

6. Τοῦ ἐν Ἁγίοις Πατρός ἡμῶν Παύλου, 
Ἀρχιεπισκόπου Κωνσταντινουπόλεως τοῦ 

Ὁμολογητοῦ. 
Ἐκ τοῦ κατὰ Λουκᾶν 

ιβ΄ 8 - 12 

Εἶπεν ὁ Κὐριος τοῖς ἑαυτοῦ μαθηταῖς· 

Πᾶς ὃς ἂν ὁμολογήσῃ ἐν ἐμοὶ 

ἔμπροσθεν τῶν ἀνθρώπων, καὶ ὁ υἱὸς 

τοῦ ἀνθρώπου ὁμολογήσει ἐν αὐτῷ 

ἔμπροσθεν τῶν ἀγγέλων τοῦ Θεοῦ·ὁ 

δὲ ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. Καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

πνεῦμα βλασφημήσαντι οὐκ 

ἀφεθήσεται. Ὅταν δὲ εἰσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ 

μεριμνήσητε πῶς ἢ τί ἀπολογήσησθε 

ἢ τί εἴπητε· τὸ γὰρ ἅγιον πνεῦμα 

διδάξει ὑμᾶς ἐν αὐτῇ τῇ ὥρᾳ ἃ δεῖ 

εἰπεῖν.  
  
8. Ἡ Σύναξις τῶν Ἀρχιστρατήγων Μιχαήλ καί 

Γαβριήλ 
καί τῶν λοιπῶν Ἀσωμάτων Δυνάμεων 

Εἰς τὸν ὄρθρον 
Ἐκ τοῦ κατὰ Ματθαῖον 

ιη΄ 10 - 20 

Εἶπεν ὁ Κύριος· ῾Ορᾶτε μὴ 

καταφρονήσητε ἑνὸς τῶν μικρῶν 

τούτων· λέγω γὰρ ὑμῖν ὅτι οἱ ἄγγελοι 

αὐτῶν ἐν οὐρανοῖς διὰ παντὸς 

βλέπουσι τὸ πρόσωπον τοῦ πατρός 

μου τοῦ ἐν οὐρανοῖς. Ἦλθε γὰρ ὁ Υἱὸς 

τοῦ ἀνθρώπου σῶσαι τὸ ἀπολωλός. Τί 

ὑμῖν δοκεῖ; ἐὰν γένηταί τινι ἀνθρώπῳ 

ἑκατὸν πρόβατα καὶ πλανηθῇ ἓν ἐξ 

αὐτῶν, οὐχὶ ἀφεὶς τὰ ἐνενήκοντα 

ἐννέα ἐπὶ τὰ ὄρη καὶ πορευθεὶς ζητεῖ 

τὸ πλανώμενον;καὶ ἐὰν γένηται 

εὑρεῖν αὐτό, ἀμὴν λέγω ὑμῖν ὅτι 

χαίρει ἐπ᾽ αὐτῷ μᾶλλον ἢ ἐπὶ τοῖς 

ἐνενήκοντα ἐννέα τοῖς μὴ 

πεπλανημένοις. Οὕτως οὐκ ἔστιν 

θέλημα ἔμπροσθεν τοῦ πατρὸς ὑμῶν 

τοῦ ἐν οὐρανοῖς ἵνα ἀπόληται ἓν τῶν 

μικρῶν τούτων. ᾽Εὰν δὲ ἁμαρτήσῃ εἰς 

σὲ ὁ ἀδελφός σου, ὕπαγε ἔλεγξον 

αὐτὸν μεταξὺ σοῦ καὶ αὐτοῦ μόνου. 

ἐάν σου ἀκούσῃ, ἐκέρδησας τὸν 

ἀδελφόν σου·ἐὰν δὲ μὴ ἀκούσῃ, 

παράλαβε μετὰ σοῦ ἔτι ἕνα ἢ δύο, ἵνα 

ἐπὶ στόματος δύο μαρτύρων ἢ τριῶν 

σταθῇ πᾶν ῥῆμα·ἐὰν δὲ παρακούσῃ 

αὐτῶν, εἰπὲ τῇ ἐκκλησίᾳ· ἐὰν δὲ καὶ 

τῆς ἐκκλησίας παρακούσῃ, ἔστω σοι 

ὥσπερ ὁ ἐθνικὸς καὶ ὁ τελώνης. ᾽Αμὴν 

λέγω ὑμῖν, ὅσα ἐὰν δήσητε ἐπὶ τῆς γῆς 

ἔσται δεδεμένα ἐν οὐρανῷ καὶ ὅσα ἐὰν 

λύσητε ἐπὶ τῆς γῆς ἔσται λελυμένα ἐν 

οὐρανῷ. Πάλιν λέγω ὑμῖν ὅτι ἐὰν δύο 

συμφωνήσωσιν ἐξ ὑμῶν ἐπὶ τῆς γῆς 

περὶ παντὸς πράγματος οὗ ἐὰν 

αἰτήσωνται, γενήσεται αὐτοῖς παρὰ 

τοῦ πατρός μου τοῦ ἐν οὐρανοῖς. Οὗ 

γάρ εἰσιν δύο ἢ τρεῖς συνηγμένοι εἰς 

τὸ ἐμὸν ὄνομα, ἐκεῖ εἰμι ἐν μέσῳ 

αὐτῶν.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 

ι΄ 16 - 21 

Εἶπεν ὁ Κύριος τοῖς ἑαυτοῦ Μαθηταῖς· 
16 Ὁ ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 
17 Ὑπέστρεψαν δὲ οἱ ἑβδομήκοντα 



 207 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  

9. τοῦ ἐν Ἁγίοις Πατρός ἡμῶν Νεκταρίου, 

Ἐπισκόπου Πενταπόλεως τοῦ Θαυματουργοῦ 
Εἰς τὸν ὄρθρον Εἰς τὴν Λειτουργίαν 

13ης ΝΟΕΜΒΡΙΟΥ 
Εἰς τὸν ὄρθρον 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  



 208 

12. Τοῦ ἐν Ἁγίοις Πατρός ἡμῶν Ἰωάννου τοῦ 

Ἐλεήμονος, Πατριάρχου Ἀλεξανδρείας 
Ἐκ τοῦ κατὰ Ματθαῖον 

ε΄ 14 - 17 

Εἶπεν ὁ Κὐριος τοῖς ἑαυτοῦ μαθηταῖς· 

῾Υμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη·οὐδὲ καίουσιν λύχνον καὶ 

τιθέασιν αὐτὸν ὑπὸ τὸν μόδιον ἀλλ᾽ 

ἐπὶ τὴν λυχνίαν, καὶ λάμπει πᾶσιν 

τοῖς ἐν τῇ οἰκίᾳ. Οὕτως λαμψάτω τὸ 

φῶς ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. Μὴ νομίσητε ὅτι ἦλθον 

καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. Ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. Ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ᾽ ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  

13. Τοῦ ἐν Ἁγίοις Πατρός ἡμῶν Ἰωάννου, 
Ἀρχιεπισκόπου Κωνσταντινουπόλεως, τοῦ 

Χρυσοστόμου 
Εἰς τὸν ὄρθρον 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαιὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 



 209 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

14. Τοῦ Ἁγίου ἐνδόξου καί πανευφήμου 

Ἀποστόλου Φιλίππου 
Α΄ ΚΥΡΙΑΚΗΣ ΝΗΣΤΕΙΩΝ 

Ἐκ τοῦ κατὰ Ἰωάννην 
α΄ 44 - 52 

Τῷ καιρῷ ἐκείνῳ, ἠθέλησεν ὁ Ἰησοῦς 

ἐξελθεῖν εἰς τὴν Γαλιλαίαν, καὶ 

εὑρίσκει Φίλιππον καὶ λέγει αὐτῷ· 

Ἀκολούθει μοι. 45 ἦν δὲ ὁ Φίλιππος ἀπὸ 

Βηθσαϊδά, ἐκ τῆς πόλεως Ἀνδρέου καὶ 

Πέτρου. 46 εὑρίσκει Φίλιππος τὸν 

Ναθαναὴλ καὶ λέγει αὐτῷ· Ὃν 

ἔγραψε Μωϋσῆς ἐν τῷ νόμῳ καὶ οἱ 

προφῆται, εὑρήκαμεν, Ἰησοῦν τὸν υἱὸν 

τοῦ Ἰωσὴφ τὸν ἀπὸ Ναζαρέτ. 47 καὶ 

εἶπεν αὐτῷ Ναθαναήλ· Ἐκ Ναζαρὲτ 

δύναταί τι ἀγαθὸν εἶναι; λέγει αὐτῷ 

Φίλιππος· Ἔρχου καὶ ἴδε. 48 εἶδεν ὁ 

Ἰησοῦς τὸν Ναθαναὴλ ἐρχόμενον 

πρὸς αὐτὸν καὶ λέγει περὶ αὐτοῦ· Ἴδε 

ἀληθῶς Ἰσραηλίτης ἐν ᾧ δόλος οὐκ 

ἔστι. 49 λέγει αὐτῷ Ναθαναήλ· Πόθεν 

με γινώσκεις; ἀπεκρίθη Ἰησοῦς καὶ 

εἶπεν αὐτῷ· Πρὸ τοῦ σε Φίλιππον 

φωνῆσαι, ὄντα ὑπὸ τὴν συκῆν εἶδόν 

σε. 50 ἀπεκρίθη Ναθαναήλ καὶ λέγει 

αὐτῷ· Ραββί, σὺ εἶ ὁ υἱὸς τοῦ Θεοῦ, σὺ 

εἶ ὁ βασιλεὺς τοῦ Ἰσραήλ. 51 ἀπεκρίθη 

Ἰησοῦς καὶ εἶπεν αὐτῷ· Ὅτι εἶπόν σοι, 

εἶδόν σε ὑποκάτω τῆς συκῆς, 

πιστεύεις; μείζω τούτων ὄψῃ. 52 καὶ 

λέγει αὐτῷ· Ἀμὴν ἀμὴν λέγω ὑμῖν, ἀπ' 

ἄρτι ὄψεσθε τὸν οὐρανὸν ἀνεῳγότα, 

καὶ τοὺς ἀγγέλους τοῦ Θεοῦ 

ἀναβαίνοντας καὶ καταβαίνοντας ἐπὶ 

τὸν υἱὸν τοῦ ἀνθρώπου.  
  

15. Τῶν Ἁγίων Μαρτύρων καί Ὁμολογητῶν 

Γουρία, Σαμωνᾶ καί Ἀβίβου. 
ΣΑΒΒΑΤΟΝ ΙΣΤ΄ ΕΒΔΟΜΑΔΟΣ ΛΟΥΚΑ 

Ἐκ τοῦ κατὰ Λουκᾶν 
κ΄ 46 - 47, κα΄ 1 - 4 

Εἶπεν ὁ Κύριος τοῖς ἑαὐτοῦ Μαθηταῖς· 

Προσέχετε ἀπὸ τῶν γραμματέων τῶν 

θελόντων περιπατεῖν ἐν στολαῖς καὶ 

φιλούντων ἀσπασμοὺς ἐν ταῖς 

ἀγοραῖς καὶ πρωτοκαθεδρίας ἐν ταῖς 

συναγωγαῖς καὶ πρωτοκλισίας ἐν τοῖς 

δείπνοις, 47 οἳ κατεσθίουσιν τὰς οἰκίας 

τῶν χηρῶν καὶ προφάσει μακρὰ 

προσεύχονται· οὗτοι λήψονται 

περισσότερον κρίμα. Ἀναβλέψας δὲ 

εἶδε τοὺς βάλλοντας τὰ δῶρα αὐτῶν 

εἰς τὸ γαζοφυλάκιον πλουσίους. 2 εἶδε 

δέ τινα χήραν πενιχρὰν βάλλουσαν 

ἐκεῖ λεπτὰ δύο, 3 καὶ εἶπεν· Ἀληθῶς 

λέγω ὑμῖν ὅτι ἡ χήρα ἡ πτωχὴ αὕτη 

πλεῖον πάντων ἔβαλεν· 4 ἅπαντες γὰρ 

οὗτοι ἐκ τοῦ περισσεύοντος αὐτοῖς 

ἔβαλον εἰς τὰ δῶρα τοῦ Θεοῦ, αὕτη δὲ 

ἐκ τοῦ ὑστερήματος αὐτῆς ἅπαντα τὸν 

βίον ὃν εἶχεν ἔβαλε. Ταῦτα λέγων 

ἐφώνει·. Ὁ ἔχων ὦτα ἀκούειν 

ἀκουέτω.  
  

16. Τοῦ Ἁγίου Ἀποστόλου καί Εὐαγγελιστοῦ 

Ματθαίου. 
ΣΑΒΒΑΤΟΝ Ε΄ ΕΒΔΟΜΑΔΟΣ ΜΑΤΘΑΙΟΥ 

Ἐκ τοῦ κατὰ Ματθαῖον 
θ’ 9 - 13 

Τῷ καιρῷ ἐκείνῳ παράγων ὁ Ἰησοῦς 

εἶδεν ἄνθρωπον καθήμενον ἐπὶ τὸ 

τελώνιον, Ματθαῖον λεγόμενον, καὶ 

λέγει αὐτῷ· Ἀκολούθει μοι. καὶ 

ἀναστὰς ἠκολούθησεν αὐτῷ. 10 Καὶ 

ἐγένετο αὐτοῦ ἀνακειμένου ἐν τῇ 

οἰκίᾳ, καὶ ἰδοὺ πολλοὶ τελῶναι καὶ 

ἁμαρτωλοὶ ἐλθόντες συνανέκειντο τῷ 

Ἰησοῦ καὶ τοῖς μαθηταῖς αὐτοῦ. 11 καὶ 

ἰδόντες οἱ Φαρισαῖοι εἶπον τοῖς 

μαθηταῖς αὐτοῦ· Διατί μετὰ τῶν 



 210 

τελωνῶν καὶ ἁμαρτωλῶν ἐσθίει ὁ 

διδάσκαλος ὑμῶν; 12 ὁ δὲ Ἰησοῦς 

ἀκούσας εἶπεν αὐτοῖς· Οὐ χρείαν 

ἔχουσιν οἱ ἰσχύοντες ἰατροῦ, ἀλλ' οἱ 

κακῶς ἔχοντες. 13 πορευθέντες δὲ 

μάθετε τί ἐστιν, Ἔλεον θέλω καὶ οὐ 

θυσίαν· οὐ γὰρ ἦλθον καλέσαι 

δικαίους, ἀλλὰ ἁμαρτωλούς εἰς 

μετάνοιαν.  
  

17. Τῶν ἐν Ἁγίοις Πατέρων ἡμῶν Γρηγορίου, 
Ἐπισκόπου Νεοκαισαρείας, τοῦ 

Θαυματουργοῦ 
1ης ΝΟΕΜΒΡΙΟΥ 

Ἐκ τοῦ κατὰ Ματθαῖον 
ι΄ 1, 5 - 8 

Τῷ καιρῷ ἐκείνῳ, προσκαλεσάμενος ὁ 

Ἰησοῦς τούς δώδεκα μαθητὰς αὐτοῦ 

ἔδωκεν αὐτοῖς ἐξουσίαν πνευμάτων 

ἀκαθάρτων ὥστε ἐκβάλλειν αὐτὰ καὶ 

θεραπεύειν πᾶσαν νόσον καὶ πᾶσαν 

μαλακίαν. Τούτους τοὺς δώδεκα 

ἀπέστειλεν ὁ ᾽Ιησοῦς παραγγείλας 

αὐτοῖς λέγων, Εἰς ὁδὸν ἐθνῶν μὴ 

ἀπέλθητε, καὶ εἰς πόλιν Σαμαριτῶν 

μὴ εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα οἴκου 

᾽Ισραήλ. Πορευόμενοι δὲ κηρύσσετε 

λέγοντες ὅτι ῎Ηγγικεν ἡ βασιλεία τῶν 

οὐρανῶν. Ἀσθενοῦντας θεραπεύετε, 

νεκροὺς ἐγείρετε, λεπροὺς 

καθαρίζετε, δαιμόνια ἐκβάλλετε· 

δωρεὰν ἐλάβετε, δωρεὰν δότε.  
  
Η ΕΝ Τῼ ΝΑῼ ΕΙΣΟΔΟΣ ΤΗΣ ΥΠΕΡΑΓΙΑΣ 

ΔΕΣΠΟΙΝΗΣ ΗΜΩΝ ΘΕΟΤΟΚΟΥ. 
Εἰς τὸν ὄρθρον Εἰς τὴν Λειτουργίαν 

8ης ΣΕΠΤΕΜΒΡΙΟΥ ΑΜΦΟΤΕΡΑ 
Εἰς τὸν Ὄρθρον 

Ἐκ τοῦ κατὰ Λουκᾶν 
α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν τὸ 

βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς τῆς 

κοιλίας σου. 43 καὶ πόθεν μοι τοῦτο ἵνα 

ἔλθῃ ἡ μήτηρ τοῦ Κυρίου μου πρὸς μέ; 
44 ἰδοὺ γὰρ ὡς ἐγένετο ἡ φωνὴ τοῦ 

ἀσπασμοῦ σου εἰς τὰ ὦτά μου, 

ἐσκίρτησεν τὸ βρέφος ἐν ἀγαλλιάσει 

ἐν τῇ κοιλίᾳ μου. 45 καὶ μακαρία ἡ 

πιστεύσασα ὅτι ἔσται τελείωσις τοῖς 

λελαλημένοις αὐτῇ παρὰ Κυρίου. 46 

Καὶ εἶπε Μαριάμ· Μεγαλύνει ἡ ψυχή 

μου τὸν Κύριον 47 καὶ ἠγαλλίασε τὸ 

πνεῦμά μου ἐπὶ τῷ Θεῷ τῷ σωτῆρί 

μου, 48 ὅτι ἐπέβλεψεν ἐπὶ τὴν 

ταπείνωσιν τῆς δούλης αὐτοῦ. ἰδοὺ 

γὰρ ἀπὸ τοῦ νῦν μακαριοῦσί με πᾶσαι 

αἱ γενεαί. 49 ὅτι ἐποίησέ μοι μεγάλα ὁ 

δυνατός καὶ ἅγιον τὸ ὄνομα αὐτοῦ, 

Ἔμεινε δὲ Μαριὰμ σὺν αὐτῇ ὡσεὶ 

μῆνας τρεῖς καὶ ὑπέστρεψεν εἰς τὸν 

οἶκον αὐτῆς.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 
ι΄ 38 - 42, ια΄ 27 - 28 

Τῷ καιρῷ ἐκείνῳ, εἰσῆλθεν ὁ Ἰησοῦς 

εἰς κώμην τινά· γυνὴ δέ τις ὀνόματι 

Μάρθα ὑπεδέξατο αὐτόν. Καὶ τῇδε ἦν 

ἀδελφὴ καλουμένη Μαριάμ, [ἣ] καὶ 

παρακαθεσθεῖσα πρὸς τοὺς πόδας τοῦ 

κυρίου ἤκουεν τὸν λόγον αὐτοῦ. Ἡ δὲ 

Μάρθα περιεσπᾶτο περὶ πολλὴν 

διακονίαν· ἐπιστᾶσα δὲ εἶπεν, Κύριε, 

οὐ μέλει σοι ὅτι ἡ ἀδελφή μου μόνην 

με κατέλιπεν διακονεῖν; εἰπὲ οὖν αὐτῇ 

ἵνα μοι συναντιλάβηται. Ἀποκριθεὶς 

δὲ εἶπεν αὐτῇ ὁ κύριος, Μάρθα 



 211 

Μάρθα, μεριμνᾷς καὶ θορυβάζῃ περὶ 

πολλά,ἑνὸς δέ ἐστιν χρεία· Μαριὰμ 

γὰρ τὴν ἀγαθὴν μερίδα ἐξελέξατο 

ἥτις οὐκ ἀφαιρεθήσεται αὐτῆς. 

᾽Εγένετο δὲ ἐν τῷ λέγειν αὐτὸν ταῦτα 

ἐπάρασά τις φωνὴν γυνὴ ἐκ τοῦ ὄχλου 

εἶπεν αὐτῷ, Μακαρία ἡ κοιλία ἡ 

βαστάσασά σε καὶ μαστοὶ οὓς 

ἐθήλασας. Αὐτὸς δὲ εἶπεν, Μενοῦν 

μακάριοι οἱ ἀκούοντες τὸν λόγον τοῦ 

Θεοῦ καὶ φυλάσσοντες αὐτόν.  
  

24. Τοῦ ἐν Ἁγίοις Πατρός ἡμῶν Κλήμεντος, 

Ἐπισκόπου Ρώμης, καί τοῦ Ἁγίου 

Ἱερομάρτυρος Πέτρου, Ἀρχιεπισκόπου 

Ἀλεξανδρείας 
26 ΟΚΤΩΒΡΙΟΥ (Λειτουργίας) 

Ἐκ τοῦ κατὰ Ἰωάννην 
ιε΄ 17 - ιστ΄ 2 

Εἶπεν ὁ Κύριος τοῖς ἑαυτοῦ Μαθηταῖς· 

ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. 18 Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 

μεμίσηκεν. 19 εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ' ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 20 

μνημονεύετε τοῦ λόγου οὗ ἐγὼ εἶπον 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. 21 ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. 22 εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἴχον· 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. 23 ὁ ἐμὲ μισῶν καὶ 

τὸν πατέρα μου μισεῖ. 24 εἰ τὰ ἔργα μὴ 

ἐποίησα ἐν αὐτοῖς ἃ οὐδεὶς ἄλλος 

πεποίηκεν, ἁμαρτίαν οὐκ εἴχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. 25 ἀλλ' ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. 26 ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  
25. Τῆς Ἁγίας Μεγαλομάρτυρος καί πανσόφου 

Αἰκατερίνης καί τοῦ Ἁγίου Μεγαλομάρτυρος 

Μερκουρίου. 
ΔΕΥΤΕΡΑ ΙΕ΄ ΕΒΔΟΜΑΔΟΣ ΜΑΤΘΑΙΟΥ 

Ἐκ τοῦ κατὰ Μάρκον 
ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 



 212 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
  

30. Τοῦ Ἁγίου καί Ἐνδόξου Ἀποστόλου 

Ἀνδρέου τοῦ Πρωτοκλήτου. 
Εἰς τὸν ὄρθρον 

ΚΥΡΙΑΚῌ ΔΕΥΤΕΡᾼ 
Ἐκ τοῦ κατὰ Ματθαῖον 

δ΄ 18 - 23 

Τῷ καιρῷ ἐκείνῳ, περιπατῶν ὁ Ἰησοῦς 

παρὰ τὴν θάλασσαν τῆς Γαλιλαίας 

εἶδεν δύο ἀδελφούς, Σίμωνα τὸν 

λεγόμενον Πέτρον καὶ Ἀνδρέαν τὸν 

ἀδελφὸν αὐτοῦ, βάλλοντας 

ἀμφίβληστρον εἰς τὴν θάλασσαν· 

ἦσαν γὰρ ἁλιεῖς. 19 καὶ λέγει αὐτοῖς· 

Δεῦτε ὀπίσω μου, καὶ ποιήσω ὑμᾶς 

ἁλιεῖς ἀνθρώπων. 20 οἱ δὲ εὐθέως 

ἀφέντες τὰ δίκτυα ἠκολούθησαν 

αὐτῷ. 21 Καὶ προβὰς ἐκεῖθεν εἶδεν 

ἄλλους δύο ἀδελφούς, Ἰάκωβον τὸν 

τοῦ Ζεβεδαίου καὶ Ἰωάννην τὸν 

ἀδελφὸν αὐτοῦ, ἐν τῷ πλοίῳ μετὰ 

Ζεβεδαίου τοῦ πατρὸς αὐτῶν 

καταρτίζοντας τὰ δίκτυα αὐτῶν· καὶ 

ἐκάλεσεν αὐτούς. 22 οἱ δὲ εὐθέως 

ἀφέντες τὸ πλοῖον καὶ τὸν πατέρα 

αὐτῶν ἠκολούθησαν αὐτῷ. 23 Καὶ 

περιῆγεν ὅλην τὴν Γαλιλαίαν ὁ 

Ἰησοῦς, διδάσκων ἐν ταῖς συναγωγαῖς 

αὐτῶν καὶ κηρύσσων τὸ εὐαγγέλιον 

τῆς βασιλείας καὶ θεραπεύων πᾶσαν 

νόσον καὶ πᾶσαν μαλακίαν ἐν τῷ λαῷ 
  

Εἰς τὴν Λειτουργίαν 
Ἐκ τοῦ κατὰ Ἰωάννην 

α΄ 36 - 52 

Τῷ καιρῷ ἐκείνῳ, εἱστήκει ὁ ᾽Ιωάννης 

καὶ ἐκ τῶν μαθητῶν αὐτοῦ δύο,καὶ 

ἐμβλέψας τῷ ᾽Ιησοῦ περιπατοῦντι 

λέγει, ῎Ιδε ὁ ἀμνὸς τοῦ Θεοῦ. Καὶ 

ἤκουσαν οἱ δύο μαθηταὶ αὐτοῦ 

λαλοῦντος καὶ ἠκολούθησαν τῷ 

᾽Ιησοῦ. Στραφεὶς δὲ ὁ ᾽Ιησοῦς καὶ 

θεασάμενος αὐτοὺς ἀκολουθοῦντας 

λέγει αὐτοῖς, Τί ζητεῖτε; οἱ δὲ εἶπαν 

αὐτῷ, ῾Ραββί (ὃ λέγεται 

μεθερμηνευόμενον Διδάσκαλε), ποῦ 

μένεις;λέγει αὐτοῖς, ῎Ερχεσθε καὶ 

ὄψεσθε. ἦλθαν οὖν καὶ εἶδαν ποῦ 

μένει, καὶ παρ᾽ αὐτῷ ἔμειναν τὴν 

ἡμέραν ἐκείνην· ὥρα ἦν ὡς δεκάτη. 

Ἦν ᾽Ανδρέας ὁ ἀδελφὸς Σίμωνος 

Πέτρου εἷς ἐκ τῶν δύο τῶν 

ἀκουσάντων παρὰ ᾽Ιωάννου καὶ 

ἀκολουθησάντων αὐτῷ·εὑρίσκει οὗτος 

πρῶτον τὸν ἀδελφὸν τὸν ἴδιον Σίμωνα 

καὶ λέγει αὐτῷ, Εὑρήκαμεν τὸν 

Μεσσίαν [ὅ ἐστιν μεθερμηνευόμενον 

Χριστός]·ἤγαγεν αὐτὸν πρὸς τὸν 

᾽Ιησοῦν. ἐμβλέψας αὐτῷ ὁ ᾽Ιησοῦς 

εἶπεν, Σὺ εἶ Σίμων ὁ υἱὸς ᾽Ιωάννου· σὺ 

κληθήσῃ Κηφᾶς [ὃ ἑρμηνεύεται 

Πέτρος]. Τῇ ἐπαύριον ἠθέλησεν 

ἐξελθεῖν εἰς τὴν Γαλιλαίαν, καὶ 

εὑρίσκει Φίλιππον. καὶ λέγει αὐτῷ ὁ 

᾽Ιησοῦς, ᾽Ακολούθει μοι. Ἦν δὲ ὁ 

Φίλιππος ἀπὸ Βηθσαϊδά, ἐκ τῆς 

πόλεως ᾽Ανδρέου καὶ Πέτρου. 

Εὑρίσκει Φίλιππος τὸν Ναθαναὴλ καὶ 

λέγει αὐτῷ, ὃν ἔγραψεν Μωϋσῆς ἐν τῷ 

νόμῳ καὶ οἱ προφῆται εὑρήκαμεν, 

᾽Ιησοῦν υἱὸν τοῦ ᾽Ιωσὴφ τὸν ἀπὸ 

Ναζαρέτ. Καὶ εἶπεν αὐτῷ Ναθαναήλ, 

᾽Εκ Ναζαρὲτ δύναταί τι ἀγαθὸν εἶναι; 

λέγει αὐτῷ Φίλιππος, ῎Ερχου καὶ ἴδε. 

Εἶδεν ὁ ᾽Ιησοῦς τὸν Ναθαναὴλ 

ἐρχόμενον πρὸς αὐτὸν καὶ λέγει περὶ 

αὐτοῦ, ῎Ιδε ἀληθῶς ᾽Ισραηλίτης ἐν ᾧ 

δόλος οὐκ ἔστιν. Λέγει αὐτῷ 

Ναθαναήλ, Πόθεν με γινώσκεις; 

ἀπεκρίθη ᾽Ιησοῦς καὶ εἶπεν αὐτῷ, Πρὸ 

τοῦ σε Φίλιππον φωνῆσαι ὄντα ὑπὸ 



 213 

τὴν συκῆν εἶδόν σε. Ἀπεκρίθη αὐτῷ 

Ναθαναήλ, ῾Ραββί, σὺ εἶ ὁ υἱὸς τοῦ 

Θεοῦ, σὺ βασιλεὺς εἶ τοῦ ᾽Ισραήλ. 

Ἀπεκρίθη ᾽Ιησοῦς καὶ εἶπεν αὐτῷ, 

Ὅτι εἶπόν σοι ὅτι εἶδόν σε ὑποκάτω 

τῆς συκῆς πιστεύεις; μείζω τούτων 

ὄψῃ. Καὶ λέγει αὐτῷ, ᾽Αμὴν ἀμὴν 

λέγω ὑμῖν, ὄψεσθε τὸν οὐρανὸν 

ἀνεῳγότα καὶ τοὺς ἀγγέλους τοῦ 

Θεοῦ ἀναβαίνοντας καὶ 

καταβαίνοντας ἐπὶ τὸν υἱὸν τοῦ 

ἀνθρώπου. 
 
  



 214 

ΔΕΚΕΜΒΡΙΟΣ 

  
Τῆς Ἁγίας Μεγαλομάρτυρος Βαρβάρας, τοῦ 

Ὁσίου Πατρός ἡμῶν Ἰωάννου τοῦ 

Δαμασκηνοῦ καί τοῦ Ἁγίου Ἱερομάρτυρος 

Σεραφείμ, Ἐπισκόπου Φαναρίου 
Εἰς τὸν Ὄρθρον 

Ἐκ τοῦ κατὰ Ματθαῖον 
κε΄ 1 - 13 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται.  
 

Εἰς τὴν Λειτουργίαν 
Ἐκ τοῦ κατὰ Μάρκον 

ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
 



 215 

Τοῦ Ὁσίου καί Θεοφόρου Πατρός ἡμῶν Σάββα 
τοῦ Ἡγιασμένου καί τοῦ Ἁγίου Μάρτυρος 

Διογένους. 
Εἰς τὸν Ὄρθρον 

Ἐκ τοῦ κατὰ Λουκᾶν 
στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
 

Τοῦ ἐν Ἁγίοις Πατρός ἡμῶν Νικολάου, 
Ἀρχιεπισκόπου Μύρων τῆς Λυκίας τοῦ 

Θαυματουργοῦ. 
Εἰς τὸν Ὄρθρον 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἀμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων, 

ἀλλὰ ἀναβαίνων ἀλλαχόθεν, ἐκεῖνος 

κλέπτης ἐστὶ καὶ λῃστής· 2 ὁ δὲ 

εἰσερχόμενος διὰ τῆς θύρας ποιμήν 

ἐστι τῶν προβάτων. 3 τούτῳ ὁ θυρωρὸς 

ἀνοίγει, καὶ τὰ πρόβατα τῆς φωνῆς 

αὐτοῦ ἀκούει, καὶ τὰ ἴδια πρόβατα 

καλεῖ κατ' ὄνομα καὶ ἐξάγει αὐτά. 4 

καὶ ὅταν τὰ ἴδια πρόβατα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασι 

τὴν φωνὴν αὐτοῦ· 5 ἀλλοτρίῳ δὲ οὐ μὴ 

ἀκολουθήσωσιν, ἀλλὰ φεύξονται ἀπ' 

αὐτοῦ, ὅτι οὐκ οἴδασι τῶν ἀλλοτρίων 

τὴν φωνήν. 6 Ταύτην τὴν παροιμίαν 

εἶπεν αὐτοῖς ὁ Ἰησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 7 

Εἶπεν οὖν πάλιν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν ὅτι ἐγώ εἰμι ἡ 

θύρα τῶν προβάτων. 8 πάντες ὅσοι 

ἦλθον πρὸ ἐμοῦ, κλέπται εἰσὶ καὶ 

λῃσταί· ἀλλ' οὐκ ἤκουσαν αὐτῶν τὰ 

πρόβατα. 9 ἐγώ εἰμι ἡ θύρα· δι' ἐμοῦ 

ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει.  
  



 216 

Εἰς τὴν Λειτουργίαν 
Ἐκ τοῦ κατὰ Λουκᾶν 

στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ 
  

Ἡ Σύλληψις τῆς Ἁγίας Ἄννης, μητρός τῆς 

Ὑπεραγίας Θεοτόκου, 
καί τῆς Ἁγίας Προφήτιδος Ἄννης. 

Ἐκ τοῦ κατὰ Λουκᾶν 
η΄ 16 - 21 

Εἶπεν ὁ Κύριος· Οὐδεὶς λύχνον ἅψας 

καλύπτει αὐτὸν σκεύει ἢ ὑποκάτω 

κλίνης τίθησιν, ἀλλ' ἐπὶ λυχνίας 

ἐπιτίθησιν, ἵνα οἱ εἰσπορευόμενοι 

βλέπωσι τὸ φῶς. 17 οὐ γάρ ἐστι 

κρυπτὸν ὃ οὐ φανερὸν γενήσεται, 

οὐδὲ ἀπόκρυφον ὃ οὐ γνωσθήσεται 

καὶ εἰς φανερὸν ἔλθῃ. 18 βλέπετε οὖν 

πῶς ἀκούετε· ὃς γὰρ ἐὰν ἔχῃ, 

δοθήσεται αὐτῷ, καὶ ὃς ἐὰν μὴ ἔχῃ, 

καὶ ὃ δοκεῖ ἔχειν ἀρθήσεται ἀπ' αὐτοῦ. 
19 Παρεγένοντο δὲ πρὸς αὐτὸν ἡ μήτηρ 

καὶ οἱ ἀδελφοὶ αὐτοῦ, καὶ οὐκ 

ἠδύναντο συντυχεῖν αὐτῷ διὰ τὸν 

ὄχλον. 20 καὶ ἀπηγγέλη αὐτῷ 

λεγόντων· Ἡ μήτηρ σου καὶ οἱ ἀδελφοί 

σου ἑστήκασιν ἔξω ἰδεῖν σε θέλοντες. 
21 ὁ δὲ ἀποκριθεὶς εἶπεν πρὸς αὐτούς· 

Μήτηρ μου καὶ ἀδελφοί μου οὗτοί 

εἰσιν οἱ τὸν λόγον τοῦ Θεοῦ ἀκούοντες 

καὶ ποιοῦντες αὐτόν.  
  

11. ΚΥΡΙΑΚῌ ΤΩΝ ΑΓΙΩΝ ΠΡΟΠΑΤΟΡΩΝ 
Τῇ 11ῃ τοῦ μηνός εὰν τύχοι Κυριακὴ, 

ἢ τῇ πρὼτῃ Κυριακῇ μετὰ την 11ην του μηνὸς 

ερχομένην. 
Ἐκ τοῦ κατὰ Λουκᾶν 

ιδ΄ ΄ 16 - 24 

Εἶπεν ὁ Κύριος τὴν παραβολὴν 

ταύτην· Ἄνθρωπός τις ἐποίησε 

δεῖπνον μέγα, καὶ ἐκάλεσε πολλούς· 17 

καὶ ἀπέστειλε τὸν δοῦλον αὐτοῦ τῇ 

ὥρᾳ τοῦ δείπνου εἰπεῖν τοῖς 

κεκλημένοις· ἔρχεσθε, ὅτι ἤδη ἕτοιμά 

ἐστι πάντα. 18 καὶ ἤρξαντο ἀπὸ μιᾶς 

παραιτεῖσθαι πάντες, ὁ πρῶτος εἶπεν 

αὐτῷ· ἀγρὸν ἠγόρασα, καὶ ἔχω 

ἀνάγκην ἐξελθεῖν καὶ ἰδεῖν αὐτόν· 

ἐρωτῶ σε, ἔχε με παρῃτημένον. 19 καὶ 

ἕτερος εἶπε· ζεύγη βοῶν ἠγόρασα 

πέντε, καὶ πορεύομαι δοκιμάσαι αὐτά· 

ἐρωτῶ σε, ἔχε με παρῃτημένον. 20 καὶ 

ἕτερος εἶπε· γυναῖκα ἔγημα, καὶ διὰ 

τοῦτο οὐ δύναμαι ἐλθεῖν. 21 καὶ 

παραγενόμενος ὁ δοῦλος ἐκεῖνος 

ἀπήγγειλε τῷ κυρίῳ αὐτοῦ ταῦτα. 

τότε ὀργισθεὶς ὁ οἰκοδεσπότης εἶπε τῷ 

δούλῳ αὐτοῦ· ἔξελθε ταχέως εἰς τὰς 

πλατείας καὶ ῥύμας τῆς πόλεως, καὶ 

τοὺς πτωχοὺς καὶ ἀναπήρους καὶ 

χωλοὺς καὶ τυφλοὺς εἰσάγαγε ὧδε. 22 

καὶ εἶπεν ὁ δοῦλος· κύριε, γέγονεν ὡς 

ἐπέταξας, καὶ ἔτι τόπος ἐστί. 23 καὶ 

εἶπεν ὁ Κύριος πρὸς τὸν δοῦλον· 



 217 

Ἔξελθε εἰς τὰς ὁδοὺς καὶ φραγμοὺς 

καὶ ἀνάγκασον εἰσελθεῖν, ἵνα γεμισθῇ 

ὁ οἶκός μου. 24 λέγω γὰρ ὑμῖν ὅτι 

οὐδεὶς τῶν ἀνδρῶν ἐκείνων τῶν 

κεκλημένων γεύσεταί μου τοῦ 

δείπνου. Πολλοὶ γάρ εἰσι κλητοί, 

ὀλίγοι δὲ εκλεκτοί.  
  

12. Τοῦ ἐν Ἁγίοις Πατρός ἡμῶν Σπυρίδωνος, 
Ἐπισκόπου Τριμυθοῦντος τοῦ Θαυματουργοῦ 

13ης ΝΟΕΜΒΡΙΟΥ 
Ἐκ τοῦ κατὰ Ἰωάννην 

ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

15. Τοῦ Ἁγίου Ἱερομάρτυρος Ἐλευθερίου καί 

τῆς μητρός αὐτοῦ Ἀνθίας. 
Ἐκ τοῦ κατὰ Μάρκον 

β΄ 23 - γ΄ 5 

Τῷ καιρῷ ἐκείνῳ, ἐπορεύετο ὀ Ἰησοῦς 

τοῖς σάββασι διὰ τῶν σπορίμων, καὶ 

ἤρξαντο οἱ μαθηταὶ αὐτοῦ ὁδὸν ποιεῖν 

τίλλοντες τοὺς στάχυας. 24 καὶ οἱ 

Φαρισαῖοι ἔλεγον αὐτῷ· Ἴδε τί 

ποιοῦσιν ἐν τοῖς σάββασιν ὃ οὐκ 

ἔξεστι. 25 καὶ αὐτὸς ἔλεγεν αὐτοῖς· 

Οὐδέποτε ἀνέγνωτε τί ἐποίησε Δαυῒδ 

ὅτε χρείαν ἔσχε καὶ ἐπείνασεν αὐτὸς 

καὶ οἱ μετ' αὐτοῦ; 26 πῶς εἰσῆλθεν εἰς 



 218 

τὸν οἶκον τοῦ Θεοῦ ἐπὶ Ἀβιάθαρ 

ἀρχιερέως καὶ τοὺς ἄρτους τῆς 

προθέσεως ἔφαγεν, οὓς οὐκ ἔξεστι 

φαγεῖν εἰ μὴ τοῖς ἱερεῦσι, καὶ ἔδωκε 

καὶ τοῖς σὺν αὐτῷ οὖσι; 27 καὶ ἔλεγεν 

αὐτοῖς· Τὸ σάββατον διὰ τὸν 

ἄνθρωπον ἐγένετο, οὐχ ὁ ἄνθρωπος 

διὰ τὸ σάββατον· 28 ὥστε κύριός ἐστιν ὁ 

υἱὸς τοῦ ἀνθρώπου καὶ τοῦ σαββάτου. 

Καὶ εἰσῆλθε πάλιν εἰς τὴν συναγωγήν· 

καὶ ἦν ἐκεῖ ἄνθρωπος ἐξηραμμένην 

ἔχων τὴν χεῖρα. 2 καὶ παρετήρουν 

αὐτὸν εἰ τοῖς σάββασι θεραπεύσει 

αὐτόν, ἵνα κατηγορήσωσιν αὐτοῦ. 3 

καὶ λέγει τῷ ἀνθρώπῳ τῷ 

ἐξηραμμένην ἔχοντι τὴν χεῖρα· Ἔγειρε 

εἰς τὸ μέσον. 4 καὶ λέγει αὐτοῖς· 

Ἔξεστιν τοῖς σάββασιν ἀγαθοποιῆσαι 

ἢ κακοποιῆσαι; ψυχὴν σῶσαι ἢ 

ἀποκτεῖναι; οἱ δὲ ἐσιώπων. 5 καὶ 

περιβλεψάμενος αὐτοὺς μετ' ὀργῆς, 

συλλυπούμενος ἐπὶ τῇ πωρώσει τῆς 

καρδίας αὐτῶν, λέγει τῷ ἀνθρώπῳ· 

Ἔκτεινον τὴν χεῖρά σου. καὶ ἐξέτεινε, 

καὶ ἀποκατεστάθη ἡ χεὶρ αὐτοῦ ὑγιὴς 

ὡς ἡ ἄλλη.  
  

16. Τοῦ ἐν Ἁγίοις Πατρός ἡμῶν Μοδέστου, 

Ἀρχιεπισκόπου Ἱεροσολύμων. 
ἀμφὀτερα 13ης ΝΟΕΜΒΡΙΟΥ 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 



 219 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

Τοῦ Ἁγίου Προφήτου Δανιήλ, τῶν Ἁγίων 

Τριῶν Παίδων Ἀνανίου, Ἀζαρίου καί Μισαήλ. 

Τοῦ ἐν Ἁγίοις Πατρός ἡμῶν Διονυσίου, 

Ἐπισκόπου Αἰγίνης, τοῦ Θαυματουργοῦ, οὗ τό 

ἱερόν Λείψανον τεθησαύρισται ἐν Ζακύνθῳ 
Τῌ ΠΕΜΠΤῌ ΤΗΣ Ζ΄ ΕΒΔΟΜΑΔΟΣ 

Εἰς τὸν Ὄρθρον 
Ἐκ τοῦ κατὰ Λουκᾶν 

ια΄ 47 - 54, ιβ΄ 1 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· οὐαὶ ὑμῖν, ὅτι 

οἰκοδομεῖτε τὰ μνημεῖα τῶν 

προφητῶν, οἱ δὲ πατέρες ὑμῶν 

ἀπέκτειναν αὐτούς. 48 ἄρα μαρτυρεῖτε 

συνευδοκεῖτε τοῖς ἔργοις τῶν πατέρων 

ὑμῶν, ὅτι αὐτοὶ μὲν ἀπέκτειναν 

αὐτοὺς, ὑμεῖς δὲ οἰκοδομεῖτε αὐτῶν τὰ 

μνημεῖα. 49 διὰ τοῦτο καὶ ἡ σοφία τοῦ 

Θεοῦ εἶπεν· ἀποστελῶ εἰς αὐτοὺς 

προφήτας καὶ ἀποστόλους, καὶ ἐξ 

αὐτῶν ἀποκτενοῦσι καὶ ἐκδιώξουσιν, 
50 ἵνα ἐκζητηθῇ τὸ αἷμα πάντων τῶν 

προφητῶν τὸ ἐκκεχυνόμενον ἀπὸ 

καταβολῆς κόσμου ἀπὸ τῆς γενεᾶς 

ταύτης, 51 ἀπὸ τοῦ αἵματος Ἅβελ ἕως 

τοῦ αἵματος Ζαχαρίου τοῦ 

ἀπολομένου μεταξὺ τοῦ θυσιαστηρίου 

καὶ τοῦ οἴκου· ναί, λέγω ὑμῖν, 

ἐκζητηθήσεται ἀπὸ τῆς γενεᾶς 

ταύτης. 52 οὐαὶ ὑμῖν τοῖς νομικοῖς ὅτι 

ἤρατε τὴν κλεῖδα τῆς γνώσεως· αὐτοὶ 

οὐκ εἰσήλθετε, καὶ τοὺς εἰσερχομένους 

ἐκωλύσατε. 53 λέγοντος δὲ αὐτοῦ πρὸς 

αὐτοὺς πάντα ταύτα ἤρξαντο οἱ 

γραμματεῖς καὶ οἱ Φαρισαῖοι δεινῶς 

ἐνέχειν καὶ ἀποστοματίζειν αὐτὸν 

περὶ πλειόνων, 54 ἐνεδρεύοντες αὐτὸν, 

ζητοῦντες θηρεῦσαί τι ἐκ τοῦ 

στόματος αὐτοῦ, ἵνα κατηγορήσωσιν 

αὐτοῦ. Ἐν οἷς ἐπισυναχθεισῶν τῶν 

μυριάδων τοῦ ὄχλου, ὥστε καταπατεῖν 

ἀλλήλους, ἤρξατο λέγειν πρὸς τοὺς 

μαθητὰς αὐτοῦ πρῶτον· Προσέχετε 

ἑαυτοῖς ἀπὸ τῆς ζύμης τῶν 

Φαρισαίων, ἥτις ἐστὶν ὑπόκρισις.  
 

Εἰς τὴν Λειτουργίαν 
13Ης ΝΟΕΜΒΡΊΟΥ 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα• δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ 

ἀπολέσῃ• ἐγὼ ἦλθον ἵνα ζωὴν ἔχωσιν 

καὶ περισσὸν ἔχωσιν. ᾽Εγώ εἰμι ὁ 

ποιμὴν ὁ καλός• ὁ ποιμὴν ὁ καλὸς τὴν 

ψυχὴν αὐτοῦ τίθησιν ὑπὲρ τῶν 

προβάτων•ὁ μισθωτὸς καὶ οὐκ ὢν 

ποιμήν, οὗ οὐκ ἔστιν τὰ πρόβατα ἴδια, 

θεωρεῖ τὸν λύκον ἐρχόμενον καὶ 

ἀφίησιν τὰ πρόβατα καὶ φεύγει καὶ ὁ 

λύκος ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα• καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης• κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

Τοῦ Ἁγίου Ἱερομάρτυρος Ἰγνατίου τοῦ 

Θεοφόρου. 
ΠΑΡΑΣΚΕΥῌ ΔΕΚΑΤΗΣ ΤΡΙΤΗΣ 

ΕΒΔΟΜΑΔΟΣ ΛΟΥΚΑ 
Ἐκ τοῦ κατὰ Μάρκον 

θ΄ 33 - 41 

Τῷ καιρῷ ἐκείνῳ, ἦλθεν ὁ Ἰησοῦς καὶ 

οἱ μαθηταὶ αὐτοῦ εἰς Καπερναούμ· καὶ 



 220 

ἐν τῇ οἰκίᾳ γενόμενος ἐπηρώτα 

αὐτούς· Τί ἐν τῇ ὁδῷ πρὸς ἑαυτοὺς 

διελογίζεσθε; 34 οἱ δὲ ἐσιώπων· πρὸς 

ἀλλήλους γὰρ διελέχθησαν ἐν τῇ ὁδῷ 

τίς μείζων. 35 καὶ καθίσας ἐφώνησε 

τοὺς δώδεκα καὶ λέγει αὐτοῖς· Εἴ τις 

θέλει πρῶτος εἶναι, ἔσται πάντων 

ἔσχατος καὶ πάντων διάκονος. 36 καὶ 

λαβὼν παιδίον ἔστησεν αὐτὸ ἐν μέσῳ 

αὐτῶν, καὶ ἐναγκαλισάμενος αὐτὸ 

εἶπεν αὐτοῖς· 37 Ὃς ἐὰν ἓν τῶν 

τοιούτων παιδίων δέξηται ἐπὶ τῷ 

ὀνόματί μου, ἐμὲ δέχεται· καὶ ὃς ἐὰν 

ἐμὲ δέξηται, οὐκ ἐμὲ δέχεται, ἀλλὰ τὸν 

ἀποστείλαντά με. 38 Ἀπεκρίθη αὐτῷ ὁ 

Ἰωάννης λέγων· Διδάσκαλε, εἴδομέν 

τινα ἐν τῷ ὀνόματί σου ἐκβάλλοντα 

δαιμόνια, ὃς οὐκ ἀκολουθεῖ ἡμῖν, καὶ 

ἐκωλύσαμεν αὐτόν, ὅτι οὐκ ἀκολουθεῖ 

ἡμῖν. 39 ὁ δὲ Ἰησοῦς εἶπε· Μὴ κωλύετε 

αὐτόν· οὐδεὶς γάρ ἐστιν ὃς ποιήσει 

δύναμιν ἐπὶ τῷ ὀνόματί μου καὶ 

δυνήσεται ταχὺ κακολογῆσαί με· 40 ὃς 

γὰρ οὐκ ἔστι καθ' ἡμῶν, ὑπὲρ ἡμῶν 

ἐστιν. 41 ὃς γὰρ ἂν ποτίσῃ ὑμᾶς 

ποτήριον ὕδατος ἐν τῷ ὀνόματί μου, 

ὅτι Χριστοῦ ἐστε, ἀμὴν λέγω ὑμῖν, οὐ 

μὴ ἀπολέσῃ τὸν μισθὸν αὐτοῦ.  
  

Τῼ ΣΑΒΒΑΤῼ ΠΡΟ ΤΗΣ ΧΡΙΣΤΟΥ 

ΓΕΝΝΗΣΕΩΣ 
ΣΑΒΒΑΤῼ ΔΩΔΕΚΑΤΗΣ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιγ΄ 19 - 29 

Εἶπεν ὁ Κύριος τὴν παραβολὴν 

ταύτην· ὁμοίώθη ἡ βασιλεία τῶν 

οὐρανῶν κόκκῳ σινάπεως, ὃν λαβὼν 

ἄνθρωπος ἔβαλεν εἰς κῆπον ἑαυτοῦ· 

καὶ ηὔξησε καὶ ἐγένετο εἰς δένδρον 

μέγα, καὶ τὰ πετεινὰ τοῦ οὐρανοῦ 

κατεσκήνωσεν ἐν τοῖς κλάδοις αὐτοῦ. 
20 Πάλιν εἶπε· Τίνι ὁμοιώσω τὴν 

βασιλείαν τοῦ Θεοῦ; 21 ὁμοία ἐστὶ 

ζύμῃ, ἣν λαβοῦσα γυνὴ ἔκρυψεν εἰς 

ἀλεύρου σάτα τρία, ἕως οὗ ἐζυμώθη 

ὅλον. 22 Καὶ διεπορεύετο κατὰ πόλεις 

καὶ κώμας διδάσκων καὶ πορείαν 

ποιούμενος εἰς Ἱεροσαλήμ. 23 εἶπε δέ 

τις αὐτῷ· Κύριε, εἰ ὀλίγοι οἱ σῳζόμενοι; 

ὁ δὲ εἶπε πρὸς αὐτούς· 24 Ἀγωνίζεσθε 

εἰσελθεῖν διὰ τῆς στενῆς πύλης· ὅτι 

πολλοί, λέγω ὑμῖν, ζητήσουσιν 

εἰσελθεῖν καὶ οὐκ ἰσχύσουσιν. 25 ἀφ' οὗ 

ἂν ἐγερθῇ ὁ οἰκοδεσπότης καὶ 

ἀποκλείσῃ τὴν θύραν, καὶ ἄρξησθε 

ἔξω ἑστάναι καὶ κρούειν τὴν θύραν 

λέγοντες· Κύριε Κύριε, ἄνοιξον ἡμῖν· 

καὶ ἀποκριθεὶς ἐρεῖ ὑμῖν, οὐκ οἶδα 

ὑμᾶς πόθεν ἐστέ. 26 τότε ἄρξεσθε 

λέγειν· ἐφάγομεν ἐνώπιόν σου καὶ 

ἐπίομεν, καὶ ἐν ταῖς πλατείαις ἡμῶν 

ἐδίδαξας· 27 καὶ ἐρεῖ· λέγω ὑμῖν, οὐκ 

οἶδα ὑμᾶς πόθεν ἐστέ· ἀπόστητε ἀπ' 

ἐμοῦ πάντες οἱ ἐργάται τῆς ἀδικίας. 28 

ἐκεῖ ἔσται ὁ κλαυθμὸς καὶ ὁ βρυγμὸς 

τῶν ὀδόντων, ὅταν ὄψεσθε Ἀβραὰμ 

καὶ Ἰσαὰκ καὶ Ἰακὼβ καὶ πάντας τοὺς 

προφήτας ἐν τῇ βασιλείᾳ τοῦ Θεοῦ, 

ὑμᾶς δὲ ἐκβαλλομένους ἔξω, 29 καὶ 

ἥξουσιν ἀπὸ ἀνατολῶν καὶ δυσμῶν 

καὶ ἀπὸ βορρᾶ καὶ νότου, καὶ 

ἀνακλιθήσονται ἐν τῇ βασιλείᾳ τοῦ 

Θεοῦ.  
  

Τῌ ΚΥΡΙΑΚῌ ΠΡΟ ΤΗΣ ΧΡΙΣΤΟΥ 

ΓΕΝΝΗΣΕΩΣ 
Ἐκ τοῦ κατὰ Ματθαῖον 

α΄ 1 - 25 

Βίβλος γενέσεως ᾽Ιησοῦ Χριστοῦ υἱοῦ 

Δαυὶδ υἱοῦ ᾽Αβραάμ. ᾽Αβραὰμ 

ἐγέννησεν τὸν ᾽Ισαάκ, ᾽Ισαὰκ δὲ 

ἐγέννησεν τὸν ᾽Ιακώβ, ᾽Ιακὼβ δὲ 

ἐγέννησεν τὸν ᾽Ιούδαν καὶ τοὺς 

ἀδελφοὺς αὐτοῦ,᾽Ιούδας δὲ ἐγέννησεν 

τὸν Φάρες καὶ τὸν Ζάρα ἐκ τῆς Θαμάρ, 

Φάρες δὲ ἐγέννησεν τὸν Ἑσρώμ, 

Ἑσρὼμ δὲ ἐγέννησεν τὸν ᾽Αράμ,᾽Αρὰμ 



 221 

δὲ ἐγέννησεν τὸν ᾽Αμιναδάβ, 

᾽Αμιναδὰβ δὲ ἐγέννησεν τὸν 

Ναασσών, Ναασσὼν δὲ ἐγέννησεν 

τὸν Σαλμών,Σαλμὼν δὲ ἐγέννησεν 

τὸν Βοὸζ ἐκ τῆς ῾Ραχάβ, Βοὸζ δὲ 

ἐγέννησεν τὸν ᾽Ιωβὴδ ἐκ τῆς ῾Ρούθ, 

᾽Ιωβὴδ δὲ ἐγέννησεν τὸν 

᾽Ιεσσαί,᾽Ιεσσαὶ δὲ ἐγέννησεν τὸν 

Δαυὶδ τὸν βασιλέα. Δαυὶδ δὲ 

ἐγέννησεν τὸν Σολομῶνα ἐκ τῆς τοῦ 

Οὐρίου,Σολομὼν δὲ ἐγέννησεν τὸν 

῾Ροβοάμ, ῾Ροβοὰμ δὲ ἐγέννησεν τὸν 

᾽Αβιά, ᾽Αβιὰ δὲ ἐγέννησεν τὸν 

᾽Ασάφ,᾽Ασὰφ δὲ ἐγέννησεν τὸν 

᾽Ιωσαφάτ, ᾽Ιωσαφὰτ δὲ ἐγέννησεν τὸν 

᾽Ιωράμ, ᾽Ιωρὰμ δὲ ἐγέννησεν τὸν 

᾽Οζίαν,᾽Οζίας δὲ ἐγέννησεν τὸν 

᾽Ιωαθάμ, ᾽Ιωαθὰμ δὲ ἐγέννησεν τὸν 

᾽Αχάζ, ᾽Αχὰζ δὲ ἐγέννησεν τὸν 

Ἑζεκίαν,Ἑζεκίας δὲ ἐγέννησεν τὸν 

Μανασσῆ, Μανασσῆς δὲ ἐγέννησεν 

τὸν ᾽Αμώς, ᾽Αμὼς δὲ ἐγέννησεν τὸν 

᾽Ιωσίαν,᾽Ιωσίας δὲ ἐγέννησεν τὸν 

᾽Ιεχονίαν καὶ τοὺς ἀδελφοὺς αὐτοῦ ἐπὶ 

τῆς μετοικεσίας Βαβυλῶνος. Μετὰ δὲ 

τὴν μετοικεσίαν Βαβυλῶνος ᾽Ιεχονίας 

ἐγέννησεν τὸν Σαλαθιήλ, Σαλαθιὴλ 

δὲ ἐγέννησεν τὸν 

Ζοροβαβέλ,Ζοροβαβὲλ δὲ ἐγέννησεν 

τὸν ᾽Αβιούδ, ᾽Αβιοὺδ δὲ ἐγέννησεν τὸν 

᾽Ελιακίμ, ᾽Ελιακὶμ δὲ ἐγέννησεν τὸν 

᾽Αζώρ,᾽Αζὼρ δὲ ἐγέννησεν τὸν Σαδώκ, 

Σαδὼκ δὲ ἐγέννησεν τὸν ᾽Αχίμ, ᾽Αχὶμ 

δὲ ἐγέννησεν τὸν ᾽Ελιούδ,᾽Ελιοὺδ δὲ 

ἐγέννησεν τὸν ᾽Ελεάζαρ, ᾽Ελεάζαρ δὲ 

ἐγέννησεν τὸν Ματθάν, Ματθὰν δὲ 

ἐγέννησεν τὸν ᾽Ιακώβ,᾽Ιακὼβ δὲ 

ἐγέννησεν τὸν ᾽Ιωσὴφ τὸν ἄνδρα 

Μαρίας, ἐξ ἣς ἐγεννήθη ᾽Ιησοῦς ὁ 

λεγόμενος Χριστός. Πᾶσαι οὖν αἱ 

γενεαὶ ἀπὸ ᾽Αβραὰμ ἕως Δαυὶδ γενεαὶ 

δεκατέσσαρες, καὶ ἀπὸ Δαυὶδ ἕως τῆς 

μετοικεσίας Βαβυλῶνος γενεαὶ 

δεκατέσσαρες, καὶ ἀπὸ τῆς 

μετοικεσίας Βαβυλῶνος ἕως τοῦ 

Χριστοῦ γενεαὶ δεκατέσσαρες. Τοῦ δὲ 

᾽Ιησοῦ Χριστοῦ ἡ γένεσις οὕτως ἦν. 

Μνηστευθείσης τῆς μητρὸς αὐτοῦ 

Μαρίας τῷ ᾽Ιωσήφ, πρὶν ἢ συνελθεῖν 

αὐτοὺς εὑρέθη ἐν γαστρὶ ἔχουσα ἐκ 

πνεύματος ἁγίου. ᾽Ιωσὴφ δὲ ὁ ἀνὴρ 

αὐτῆς, δίκαιος ὢν καὶ μὴ θέλων αὐτὴν 

δειγματίσαι, ἐβουλήθη λάθρᾳ 

ἀπολῦσαι αὐτήν. Ταῦτα δὲ αὐτοῦ 

ἐνθυμηθέντος ἰδοὺ ἄγγελος κυρίου 

κατ᾽ ὄναρ ἐφάνη αὐτῷ λέγων· ᾽Ιωσὴφ 

υἱὸς Δαυίδ, μὴ φοβηθῇς παραλαβεῖν 

Μαριὰμ τὴν γυναῖκά σου, τὸ γὰρ ἐν 

αὐτῇ γεννηθὲν ἐκ πνεύματός ἐστιν 

ἁγίου·τέξεται δὲ υἱὸν καὶ καλέσεις τὸ 

ὄνομα αὐτοῦ ᾽Ιησοῦν, αὐτὸς γὰρ 

σώσει τὸν λαὸν αὐτοῦ ἀπὸ τῶν 

ἁμαρτιῶν αὐτῶν. Τοῦτο δὲ ὅλον 

γέγονεν ἵνα πληρωθῇ τὸ ῥηθὲν ὑπὸ 

κυρίου διὰ τοῦ προφήτου 

λέγοντος,᾽Ιδοὺ ἡ παρθένος ἐν γαστρὶ 

ἕξει καὶ τέξεται υἱόν, καὶ καλέσουσιν 

τὸ ὄνομα αὐτοῦ ᾽Εμμανουήλ, ὅ ἐστιν 

μεθερμηνευόμενον Μεθ᾽ ἡμῶν ὁ Θεός. 

Διεγερθεὶς δὲ ὁ᾽Ιωσὴφ ἀπὸ τοῦ ὕπνου 

ἐποίησεν ὡς προσέταξεν αὐτῷ ὁ 

ἄγγελος κυρίου καὶ παρέλαβε τὴν 

γυναῖκα αὐτοῦ·καὶ οὐκ ἐγίνωσκεν 

αὐτὴν ἕως οὗ ἔτεκεν υἱόν· καὶ 

ἐκάλεσεν τὸ ὄνομα αὐτοῦ ᾽Ιησοῦν.  
  

ΕΥΑΓΓΕΛΙΑ ΤΩΝ ΜΕΓΑΛΩΝ ΩΡΩΝ 
ΤΗΣ ΠΑΡΑΜΟΝΗΣ ΤΩΝ ΧΡΙΣΤΟΥΓΕΝΝΩΝ 

ΕΥΑΓΓΕΛΙΟΝ ΤΗΣ Α΄ ΩΡΑΣ 
Ἐκ τοῦ κατὰ Ματθαῖον 

α΄ 18 - 25 

Τοῦ Ἰησοῦ Χριστοῦ ἡ γέννησις οὕτως 

ἦν· μνηστευθείσης γὰρ τῆς μητρὸς 

αὐτοῦ Μαρίας τῷ Ἰωσήφ, πρὶν ἢ 

συνελθεῖν αὐτοὺς εὑρέθη ἐν γαστρὶ 

ἔχουσα ἐκ Πνεύματος ἁγίου. 19 Ἰωσὴφ 

δὲ ὁ ἀνὴρ αὐτῆς, δίκαιος ὢν καὶ μὴ 



 222 

θέλων αὐτὴν παραδειγματίσαι, 

ἐβουλήθη λάθρᾳ ἀπολῦσαι αὐτήν. 20 

ταῦτα δὲ αὐτοῦ ἐνθυμηθέντος ἰδοὺ 

ἄγγελος Κυρίου κατ' ὄναρ ἐφάνη 

αὐτῷ λέγων· Ἰωσὴφ υἱὸς Δαυῒδ, μὴ 

φοβηθῇς παραλαβεῖν Μαριὰμ τὴν 

γυναῖκά σου, τὸ γὰρ ἐν αὐτῇ γεννηθὲν 

ἐκ πνεύματός ἐστιν ἁγίου· 21 τέξεται δὲ 

υἱὸν καὶ καλέσεις τὸ ὄνομα αὐτοῦ 

Ἰησοῦν, αὐτὸς γὰρ σώσει τὸν λαὸν 

αὐτοῦ ἀπὸ τῶν ἁμαρτιῶν αὐτῶν. 22 

Τοῦτο δὲ ὅλον γέγονεν ἵνα πληρωθῇ 

τὸ ῥηθὲν ὑπὸ τοῦ Κυρίου διὰ τοῦ 

προφήτου λέγοντος· 23 Ἰδοὺ ἡ 

παρθένος ἐν γαστρὶ ἕξει καὶ τέξεται 

υἱόν, καὶ καλέσουσι τὸ ὄνομα αὐτοῦ 

Ἐμμανουήλ, ὅ ἐστιν 

μεθερμηνευόμενον Μεθ' ἡμῶν ὁ Θεός. 
24 Διεγερθεὶς δὲ ὁ Ἰωσὴφ ἀπὸ τοῦ 

ὕπνου ἐποίησεν ὡς προσέταξεν αὐτῷ 

ὁ ἄγγελος Κυρίου καὶ παρέλαβε τὴν 

γυναῖκα αὐτοῦ, 25 καὶ οὐκ ἐγίνωσκεν 

αὐτὴν ἕως οὗ ἔτεκε τὸν υἱόν αὐτῆς τὸν 

πρωτότοκον, καὶ ἐκάλεσε τὸ ὄνομα 

αὐτοῦ Ἰησοῦν.  
  

ΕΥΑΓΓΕΛΙΟΝ ΤΗΣ Γ΄ ΩΡΑΣ 
Ἐκ τοῦ κατὰ Λουκᾶν 

β΄ 1 - 20 

Ἐν ταῖς ἡμέραις ἐκείναις ἐξῆλθε 

δόγμα παρὰ Καίσαρος Αὐγούστου 

ἀπογράφεσθαι πᾶσαν τὴν 

οἰκουμένην. 2 αὕτη ἡ ἀπογραφὴ 

πρώτη ἐγένετο ἡγεμονεύοντος τῆς 

Συρίας Κυρηνίου. 3 καὶ ἐπορεύοντο 

πάντες ἀπογράφεσθαι, ἕκαστος εἰς 

τὴν ἰδίαν πόλιν. 4 Ἀνέβη δὲ καὶ Ἰωσὴφ 

ἀπὸ τῆς Γαλιλαίας ἐκ πόλεως 

Ναζαρὲτ εἰς τὴν Ἰουδαίαν εἰς πόλιν 

Δαυῒδ ἥτις καλεῖται Βηθλέεμ, διὰ τὸ 

εἶναι αὐτὸν ἐξ οἴκου καὶ πατριᾶς 

Δαυῒδ, 5 ἀπογράψασθαι σὺν Μαριὰμ 

τῇ ἐμνηστευμένῃ αὐτῷ γυναικὶ, οὔσῃ 

ἐγκύῳ. 6 ἐγένετο δὲ ἐν τῷ εἶναι αὐτοὺς 

ἐκεῖ ἐπλήσθησαν αἱ ἡμέραι τοῦ τεκεῖν 

αὐτήν, 7 καὶ ἔτεκεν τὸν υἱὸν αὐτῆς τὸν 

πρωτότοκον· καὶ ἐσπαργάνωσεν 

αὐτὸν καὶ ἀνέκλινεν αὐτὸν ἐν τῇ 

φάτνῃ, διότι οὐκ ἦν αὐτοῖς τόπος ἐν τῷ 

καταλύματι. 8 Καὶ ποιμένες ἦσαν ἐν τῇ 

χώρᾳ τῇ αὐτῇ ἀγραυλοῦντες καὶ 

φυλάσσοντες φυλακὰς τῆς νυκτὸς ἐπὶ 

τὴν ποίμνην αὐτῶν. 9 καὶ ἰδοὺ ἄγγελος 

Κυρίου ἐπέστη αὐτοῖς καὶ δόξα Κυρίου 

περιέλαμψεν αὐτούς, καὶ ἐφοβήθησαν 

φόβον μέγαν. 10 καὶ εἶπεν αὐτοῖς ὁ 

ἄγγελος· Μὴ φοβεῖσθε· ἰδοὺ γὰρ 

εὐαγγελίζομαι ὑμῖν χαρὰν μεγάλην 

ἥτις ἔσται παντὶ τῷ λαῷ, 11 ὅτι ἐτέχθη 

ὑμῖν σήμερον σωτὴρ ὅς ἐστιν Χριστὸς 

Κύριος ἐν πόλει Δαυῒδ. 12 καὶ τοῦτο 

ὑμῖν τὸ σημεῖον, εὑρήσετε βρέφος 

ἐσπαργανωμένον, κείμενον ἐν φάτνῃ. 
13 καὶ ἐξαίφνης ἐγένετο σὺν τῷ 

ἀγγέλῳ πλῆθος στρατιᾶς οὐρανίου 

αἰνούντων τὸν Θεὸν καὶ λεγόντων· 14 

Δόξα ἐν ὑψίστοις Θεῷ καὶ ἐπὶ γῆς 

εἰρήνη ἐν ἀνθρώποις εὐδοκία. 15 Καὶ 

ἐγένετο ὡς ἀπῆλθον ἀπ' αὐτῶν εἰς τὸν 

οὐρανὸν οἱ ἄγγελοι, καὶ οἱ ἄνθρωποι 

οἱ ποιμένες εἶπον πρὸς ἀλλήλους· 

Διέλθωμεν δὴ ἕως Βηθλέεμ καὶ ἴδωμεν 

τὸ ῥῆμα τοῦτο τὸ γεγονὸς ὃ ὁ Κύριος 

ἐγνώρισεν ἡμῖν. 16 καὶ ἦλθον 

σπεύσαντες καὶ ἀνεῦρον τήν τε 

Μαριὰμ καὶ τὸν Ἰωσὴφ καὶ τὸ βρέφος 

κείμενον ἐν τῇ φάτνῃ. 17 ἰδόντες δὲ 

διεγνώρισαν περὶ τοῦ ῥήματος τοῦ 

λαληθέντος αὐτοῖς περὶ τοῦ παιδίου 

τούτου· 18 καὶ πάντες οἱ ἀκούσαντες 

ἐθαύμασαν περὶ τῶν λαληθέντων ὑπὸ 

τῶν ποιμένων πρὸς αὐτούς. 19 ἡ δὲ 

Μαριὰμ πάντα συνετήρει τὰ ῥήματα 

ταῦτα συμβάλλουσα ἐν τῇ καρδίᾳ 

αὐτῆς. 20 καὶ ὑπέστρεψαν οἱ ποιμένες 

δοξάζοντες καὶ αἰνοῦντες τὸν Θεὸν 



 223 

ἐπὶ πᾶσιν οἷς ἤκουσαν καὶ εἶδον 

καθὼς ἐλαλήθη πρὸς αὐτούς.  
  

ΕΥΑΓΓΕΛΙΟΝ ΤΗΣ ΣΤ΄ ΩΡΑΣ 
Ἐκ τοῦ κατὰ Ματθαῖον. 

β΄ 1 - 12 

Τοῦ ᾽Ιησοῦ γεννηθέντος ἐν Βηθλεὲμ 

τῆς ᾽Ιουδαίας ἐν ἡμέραις ῾Ηρῴδου τοῦ 

βασιλέως, ἰδοὺ μάγοι ἀπὸ ἀνατολῶν 

παρεγένοντο εἰς ῾Ιεροσόλυμα 

λέγοντες· Ποῦ ἐστιν ὁ τεχθεὶς 

βασιλεὺς τῶν ᾽Ιουδαίων; εἴδομεν γὰρ 

αὐτοῦ τὸν ἀστέρα ἐν τῇ ἀνατολῇ καὶ 

ἤλθομεν προσκυνῆσαι αὐτῷ. Ἀκούσας 

δὲ ὁ βασιλεὺς ῾Ηρῴδης ἐταράχθη καὶ 

πᾶσα ῾Ιεροσόλυμα μετ᾽ αὐτοῦ,καὶ 

συναγαγὼν πάντας τοὺς ἀρχιερεῖς καὶ 

γραμματεῖς τοῦ λαοῦ ἐπυνθάνετο 

παρ᾽ αὐτῶν ποῦ ὁ Χριστὸς γεννᾶται. 

Οἱ δὲ εἶπαν αὐτῷ, ᾽Εν Βηθλεὲμ τῆς 

᾽Ιουδαίας· οὕτω γὰρ γέγραπται διὰ τοῦ 

προφήτου·Καὶ σύ, Βηθλεὲμ γῆ ᾽Ιούδα, 

οὐδαμῶς ἐλαχίστη εἶ ἐν τοῖς ἡγεμόσιν 

᾽Ιούδα· ἐκ σοῦ γὰρ ἐξελεύσεται 

ἡγούμενος, ὅστις ποιμανεῖ τὸν λαόν 

μου τὸν ᾽Ισραήλ. Τότε ῾Ηρῴδης λάθρᾳ 

καλέσας τοὺς μάγους ἠκρίβωσεν παρ᾽ 

αὐτῶν τὸν χρόνον τοῦ φαινομένου 

ἀστέρος,καὶ πέμψας αὐτοὺς εἰς 

Βηθλεὲμ εἶπεν· Πορευθέντες 

ἐξετάσατε ἀκριβῶς περὶ τοῦ παιδίου· 

ἐπὰν δὲ εὕρητε ἀπαγγείλατέ μοι, 

ὅπως κἀγὼ ἐλθὼν προσκυνήσω αὐτῷ. 

Οἱ δὲ ἀκούσαντες τοῦ βασιλέως 

ἐπορεύθησαν, καὶ ἰδοὺ ὁ ἀστὴρ ὃν 

εἶδον ἐν τῇ ἀνατολῇ προῆγεν αὐτοὺς 

ἕως ἐλθὼν ἔστη ἐπάνω οὗ ἦν τὸ 

παιδίον. Ἰδόντες δὲ τὸν ἀστέρα 

ἐχάρησαν χαρὰν μεγάλην σφόδρα. 

Καὶ ἐλθόντες εἰς τὴν οἰκίαν εἶδον τὸ 

παιδίον μετὰ Μαρίας τῆς μητρὸς 

αὐτοῦ, καὶ πεσόντες προσεκύνησαν 

αὐτῷ, καὶ ἀνοίξαντες τοὺς θησαυροὺς 

αὐτῶν προσήνεγκαν αὐτῷ δῶρα, 

χρυσὸν καὶ λίβανον καὶ σμύρναν. Καὶ 

χρηματισθέντες κατ᾽ ὄναρ μὴ 

ἀνακάμψαι πρὸς ῾Ηρῴδην, δι᾽ ἄλλης 

ὁδοῦ ἀνεχώρησαν εἰς τὴν χώραν 

αὐτῶν.  
  

ΕΥΑΓΓΕΛΙΟΝ ΤΗΣ Θ΄ ΩΡΑΣ 
Ἐκ τοῦ κατὰ Ματθαῖον 

β΄ 13 - 23 

᾽Αναχωρησάντων τῶν μάγων ἰδοὺ 

ἄγγελος Κυρίου φαίνεται κατ᾽ ὄναρ 

τῷ ᾽Ιωσὴφ λέγων, ᾽Εγερθεὶς 

παράλαβε τὸ παιδίον καὶ τὴν μητέρα 

αὐτοῦ καὶ φεῦγε εἰς Αἴγυπτον, καὶ ἴσθι 

ἐκεῖ ἕως ἂν εἴπω σοι· μέλλει γὰρ 

῾Ηρῴδης ζητεῖν τὸ παιδίον τοῦ 

ἀπολέσαι αὐτό. Ὁ δὲ ἐγερθεὶς 

παρέλαβεν τὸ παιδίον καὶ τὴν μητέρα 

αὐτοῦ νυκτὸς καὶ ἀνεχώρησεν εἰς 

Αἴγυπτον,καὶ ἦν ἐκεῖ ἕως τῆς τελευτῆς 

῾Ηρῴδου· ἵνα πληρωθῇ τὸ ῥηθὲν ὑπὸ 

κυρίου διὰ τοῦ προφήτου λέγοντος, 

᾽Εξ Αἰγύπτου ἐκάλεσα τὸν υἱόν μου. 

Τότε ῾Ηρῴδης ἰδὼν ὅτι ἐνεπαίχθη ὑπὸ 

τῶν μάγων ἐθυμώθη λίαν, καὶ 

ἀποστείλας ἀνεῖλεν πάντας τοὺς 

παῖδας τοὺς ἐν Βηθλεὲμ καὶ ἐν πᾶσι 

τοῖς ὁρίοις αὐτῆς ἀπὸ διετοῦς καὶ 

κατωτέρω, κατὰ τὸν χρόνον ὃν 

ἠκρίβωσεν παρὰ τῶν μάγων. Τότε 

ἐπληρώθη τὸ ῥηθὲν διὰ ᾽Ιερεμίου τοῦ 

προφήτου λέγοντος,Φωνὴ ἐν ῾Ραμᾶ 

ἠκούσθη, κλαυθμὸς καὶ ὀδυρμὸς 

πολύς· ῾Ραχὴλ κλαίουσα τὰ τέκνα 

αὐτῆς, καὶ οὐκ ἤθελεν παρακληθῆναι, 

ὅτι οὐκ εἰσίν. Τελευτήσαντος δὲ τοῦ 

῾Ηρῴδου ἰδοὺ ἄγγελος κυρίου 

φαίνεται κατ᾽ ὄναρ τῷ ᾽Ιωσὴφ ἐν 

Αἰγύπτῳ λέγων· ᾽Εγερθεὶς παράλαβε 

τὸ παιδίον καὶ τὴν μητέρα αὐτοῦ καὶ 

πορεύου εἰς γῆν ᾽Ισραήλ· τεθνήκασιν 

γὰρ οἱ ζητοῦντες τὴν ψυχὴν τοῦ 



 224 

παιδίου. Ὁ δὲ ἐγερθεὶς παρέλαβεν τὸ 

παιδίον καὶ τὴν μητέρα αὐτοῦ καὶ 

εἰσῆλθεν εἰς γῆν ᾽Ισραήλ. Ἀκούσας δὲ 

ὅτι ᾽Αρχέλαος βασιλεύει τῆς ᾽Ιουδαίας 

ἀντὶ τοῦ πατρὸς αὐτοῦ ῾Ηρῴδου 

ἐφοβήθη ἐκεῖ ἀπελθεῖν· χρηματισθεὶς 

δὲ κατ᾽ ὄναρ ἀνεχώρησεν εἰς τὰ μέρη 

τῆς Γαλιλαίας,καὶ ἐλθὼν κατῴκησεν 

εἰς πόλιν λεγομένην Ναζαρέτ, ὅπως 

πληρωθῇ τὸ ῥηθὲν διὰ τῶν προφητῶν 

ὅτι Ναζωραῖος κληθήσεται.  
  

ΕΙΣ ΤΟΝ ΕΣΠΕΡΙΝΟΝ ἢ ΤΗΝ ΘΕΙΑΝ 

ΛΕΙΤΟΥΡΓΙΑΝ 
Ἐκ τοῦ κατὰ Λουκᾶν 

β΄ 1 - 20 

Ἐν ταῖς ἡμέραις ἐκείναις ἐξῆλθε 

δόγμα παρὰ Καίσαρος Αὐγούστου 

ἀπογράφεσθαι πᾶσαν τὴν 

οἰκουμένην. 2 αὕτη ἡ ἀπογραφὴ 

πρώτη ἐγένετο ἡγεμονεύοντος τῆς 

Συρίας Κυρηνίου. 3 καὶ ἐπορεύοντο 

πάντες ἀπογράφεσθαι, ἕκαστος εἰς 

τὴν ἰδίαν πόλιν. 4 Ἀνέβη δὲ καὶ Ἰωσὴφ 

ἀπὸ τῆς Γαλιλαίας ἐκ πόλεως 

Ναζαρὲτ εἰς τὴν Ἰουδαίαν εἰς πόλιν 

Δαυῒδ ἥτις καλεῖται Βηθλέεμ, διὰ τὸ 

εἶναι αὐτὸν ἐξ οἴκου καὶ πατριᾶς 

Δαυῒδ, 5 ἀπογράψασθαι σὺν Μαριὰμ 

τῇ ἐμνηστευμένῃ αὐτῷ γυναικὶ, οὔσῃ 

ἐγκύῳ. 6 ἐγένετο δὲ ἐν τῷ εἶναι αὐτοὺς 

ἐκεῖ ἐπλήσθησαν αἱ ἡμέραι τοῦ τεκεῖν 

αὐτήν, 7 καὶ ἔτεκεν τὸν υἱὸν αὐτῆς τὸν 

πρωτότοκον· καὶ ἐσπαργάνωσεν 

αὐτὸν καὶ ἀνέκλινεν αὐτὸν ἐν τῇ 

φάτνῃ, διότι οὐκ ἦν αὐτοῖς τόπος ἐν τῷ 

καταλύματι. 8 Καὶ ποιμένες ἦσαν ἐν τῇ 

χώρᾳ τῇ αὐτῇ ἀγραυλοῦντες καὶ 

φυλάσσοντες φυλακὰς τῆς νυκτὸς ἐπὶ 

τὴν ποίμνην αὐτῶν. 9 καὶ ἰδοὺ ἄγγελος 

Κυρίου ἐπέστη αὐτοῖς καὶ δόξα Κυρίου 

περιέλαμψεν αὐτούς, καὶ ἐφοβήθησαν 

φόβον μέγαν. 10 καὶ εἶπεν αὐτοῖς ὁ 

ἄγγελος· Μὴ φοβεῖσθε· ἰδοὺ γὰρ 

εὐαγγελίζομαι ὑμῖν χαρὰν μεγάλην 

ἥτις ἔσται παντὶ τῷ λαῷ, 11 ὅτι ἐτέχθη 

ὑμῖν σήμερον σωτὴρ ὅς ἐστιν Χριστὸς 

Κύριος ἐν πόλει Δαυῒδ. 12 καὶ τοῦτο 

ὑμῖν τὸ σημεῖον, εὑρήσετε βρέφος 

ἐσπαργανωμένον, κείμενον ἐν φάτνῃ. 
13 καὶ ἐξαίφνης ἐγένετο σὺν τῷ 

ἀγγέλῳ πλῆθος στρατιᾶς οὐρανίου 

αἰνούντων τὸν Θεὸν καὶ λεγόντων· 14 

Δόξα ἐν ὑψίστοις Θεῷ καὶ ἐπὶ γῆς 

εἰρήνη ἐν ἀνθρώποις εὐδοκία. 15 Καὶ 

ἐγένετο ὡς ἀπῆλθον ἀπ' αὐτῶν εἰς τὸν 

οὐρανὸν οἱ ἄγγελοι, καὶ οἱ ἄνθρωποι 

οἱ ποιμένες εἶπον πρὸς ἀλλήλους· 

Διέλθωμεν δὴ ἕως Βηθλέεμ καὶ ἴδωμεν 

τὸ ῥῆμα τοῦτο τὸ γεγονὸς ὃ ὁ Κύριος 

ἐγνώρισεν ἡμῖν. 16 καὶ ἦλθον 

σπεύσαντες καὶ ἀνεῦρον τήν τε 

Μαριὰμ καὶ τὸν Ἰωσὴφ καὶ τὸ βρέφος 

κείμενον ἐν τῇ φάτνῃ. 17 ἰδόντες δὲ 

διεγνώρισαν περὶ τοῦ ῥήματος τοῦ 

λαληθέντος αὐτοῖς περὶ τοῦ παιδίου 

τούτου· 18 καὶ πάντες οἱ ἀκούσαντες 

ἐθαύμασαν περὶ τῶν λαληθέντων ὑπὸ 

τῶν ποιμένων πρὸς αὐτούς. 19 ἡ δὲ 

Μαριὰμ πάντα συνετήρει τὰ ῥήματα 

ταῦτα συμβάλλουσα ἐν τῇ καρδίᾳ 

αὐτῆς. 20 καὶ ὑπέστρεψαν οἱ ποιμένες 

δοξάζοντες καὶ αἰνοῦντες τὸν Θεὸν 

ἐπὶ πᾶσιν οἷς ἤκουσαν καὶ εἶδον, 

καθὼς ἐλαλήθη πρὸς αὐτούς.  
 

25. Η ΚΑΤΑ ΣΑΡΚΑ ΓΕΝΝΗΣΙΣ ΤΟΥ ΚΥΡΙΟΥ 

ΚΑΙ ΘΕΟΥ ΚΑΙ ΣΩΤΗΡΟΣ ΗΜΩΝ ΙΗΣΟΥ 

ΧΡΙΣΤΟΥ 
Εἰς τὸν Ὄρθρον 

Ἐκ τοῦ κατὰ Ματθαῖον 
α΄ 18 - 25 

Τοῦ Ἰησοῦ Χριστοῦ ἡ γέννησις οὕτως 

ἦν· μνηστευθείσης γὰρ τῆς μητρὸς 

αὐτοῦ Μαρίας τῷ Ἰωσήφ, πρὶν ἢ 

συνελθεῖν αὐτοὺς εὑρέθη ἐν γαστρὶ 

ἔχουσα ἐκ Πνεύματος ἁγίου. 19 Ἰωσὴφ 



 225 

δὲ ὁ ἀνὴρ αὐτῆς, δίκαιος ὢν καὶ μὴ 

θέλων αὐτὴν παραδειγματίσαι, 

ἐβουλήθη λάθρᾳ ἀπολῦσαι αὐτήν. 20 

ταῦτα δὲ αὐτοῦ ἐνθυμηθέντος ἰδοὺ 

ἄγγελος Κυρίου κατ' ὄναρ ἐφάνη 

αὐτῷ λέγων· Ἰωσὴφ υἱὸς Δαυῒδ, μὴ 

φοβηθῇς παραλαβεῖν Μαριὰμ τὴν 

γυναῖκά σου, τὸ γὰρ ἐν αὐτῇ γεννηθὲν 

ἐκ πνεύματός ἐστιν ἁγίου· 21 τέξεται δὲ 

υἱὸν καὶ καλέσεις τὸ ὄνομα αὐτοῦ 

Ἰησοῦν, αὐτὸς γὰρ σώσει τὸν λαὸν 

αὐτοῦ ἀπὸ τῶν ἁμαρτιῶν αὐτῶν. 22 

Τοῦτο δὲ ὅλον γέγονεν ἵνα πληρωθῇ 

τὸ ῥηθὲν ὑπὸ τοῦ Κυρίου διὰ τοῦ 

προφήτου λέγοντος· 23 Ἰδοὺ ἡ 

παρθένος ἐν γαστρὶ ἕξει καὶ τέξεται 

υἱόν, καὶ καλέσουσι τὸ ὄνομα αὐτοῦ 

Ἐμμανουήλ, ὅ ἐστιν 

μεθερμηνευόμενον Μεθ' ἡμῶν ὁ Θεός. 
24 Διεγερθεὶς δὲ ὁ Ἰωσὴφ ἀπὸ τοῦ 

ὕπνου ἐποίησεν ὡς προσέταξεν αὐτῷ 

ὁ ἄγγελος Κυρίου καὶ παρέλαβε τὴν 

γυναῖκα αὐτοῦ, 25 καὶ οὐκ ἐγίνωσκεν 

αὐτὴν ἕως οὗ ἔτεκε τὸν υἱόν αὐτῆς τὸν 

πρωτότοκον, καὶ ἐκάλεσε τὸ ὄνομα 

αὐτοῦ Ἰησοῦν.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

β΄ 1 - 12 

Τοῦ Ἰησοῦ γεννηθέντος ἐν Βηθλέεμ 

τῆς Ἰουδαίας ἐν ἡμέραις Ἡρῴδου τοῦ 

βασιλέως, ἰδοὺ μάγοι ἀπὸ ἀνατολῶν 

παρεγένοντο εἰς Ἱεροσόλυμα 2 

λέγοντες· Ποῦ ἐστιν ὁ τεχθεὶς 

βασιλεὺς τῶν Ἰουδαίων; εἴδομεν γὰρ 

αὐτοῦ τὸν ἀστέρα ἐν τῇ ἀνατολῇ καὶ 

ἤλθομεν προσκυνῆσαι αὐτῷ. 3 

ἀκούσας δὲ Ἡρῴδης ὁ βασιλεὺς 

ἐταράχθη καὶ πᾶσα Ἱεροσόλυμα μετ' 

αὐτοῦ, 4 καὶ συναγαγὼν πάντας τοὺς 

ἀρχιερεῖς καὶ γραμματεῖς τοῦ λαοῦ 

ἐπυνθάνετο παρ' αὐτῶν ποῦ ὁ Χριστὸς 

γεννᾶται. 5 οἱ δὲ εἶπον αὐτῷ· Ἐν 

Βηθλέεμ τῆς Ἰουδαίας· οὕτως γὰρ 

γέγραπται διὰ τοῦ προφήτου· 6 Καὶ σύ 

Βηθλέεμ, γῆ Ἰούδα, οὐδαμῶς ἐλαχίστη 

εἶ ἐν τοῖς ἡγεμόσιν Ἰούδα· ἐκ σοῦ γὰρ 

ἐξελεύσεται ἡγούμενος, ὅστις 

ποιμανεῖ τὸν λαόν μου τὸν Ἰσραήλ. 7 

Τότε Ἡρῴδης λάθρᾳ καλέσας τοὺς 

μάγους ἠκρίβωσεν παρ' αὐτῶν τὸν 

χρόνον τοῦ φαινομένου ἀστέρος, 8 καὶ 

πέμψας αὐτοὺς εἰς Βηθλέεμ εἶπε· 

Πορευθέντες ἐξετάσατε ἀκριβῶς περὶ 

τοῦ παιδίου· ἐπὰν δὲ εὕρητε 

ἀπαγγείλατέ μοι, ὅπως κἀγὼ ἐλθὼν 

προσκυνήσω αὐτῷ. 9 οἱ δὲ ἀκούσαντες 

τοῦ βασιλέως ἐπορεύθησαν· καὶ ἰδοὺ ὁ 

ἀστὴρ ὃν εἶδον ἐν τῇ ἀνατολῇ 

προῆγεν αὐτοὺς ἕως ἐλθὼν ἐστάθη 

ἐπάνω οὗ ἦν τὸ παιδίον· 10 ἰδόντες δὲ 

τὸν ἀστέρα ἐχάρησαν χαρὰν μεγάλην 

σφόδρα. 11 καὶ ἐλθόντες εἰς τὴν οἰκίαν 

εἶδον τὸ παιδίον μετὰ Μαρίας τῆς 

μητρὸς αὐτοῦ, καὶ πεσόντες 

προσεκύνησαν αὐτῷ, καὶ ἀνοίξαντες 

τοὺς θησαυροὺς αὐτῶν προσήνεγκαν 

αὐτῷ δῶρα, χρυσὸν καὶ λίβανον καὶ 

σμύρναν· 12 καὶ χρηματισθέντες κατ' 

ὄναρ μὴ ἀνακάμψαι πρὸς Ἡρῴδην, δι' 

ἄλλης ὁδοῦ ἀνεχώρησαν εἰς τὴν 

χώραν αὐτῶν.  
  

Ἡ Σύναξις τῆς Ὑπεραγίας Θεοτόκου. 
Ἐκ τοῦ κατὰ Ματθαῖον 

β΄ 13 - 23 

᾽Αναχωρησάντων τῶν μάγων ἰδοὺ 

ἄγγελος Κυρίου φαίνεται κατ᾽ ὄναρ 

τῷ ᾽Ιωσὴφ λέγων· ᾽Εγερθεὶς παράλαβε 

τὸ παιδίον καὶ τὴν μητέρα αὐτοῦ καὶ 

φεῦγε εἰς Αἴγυπτον, καὶ ἴσθι ἐκεῖ ἕως 

ἂν εἴπω σοι· μέλλει γὰρ ῾Ηρῴδης 

ζητεῖν τὸ παιδίον τοῦ ἀπολέσαι αὐτό. 

Ὁ δὲ ἐγερθεὶς παρέλαβεν τὸ παιδίον 

καὶ τὴν μητέρα αὐτοῦ νυκτὸς καὶ 



 226 

ἀνεχώρησεν εἰς Αἴγυπτον,καὶ ἦν ἐκεῖ 

ἕως τῆς τελευτῆς ῾Ηρῴδου· ἵνα 

πληρωθῇ τὸ ῥηθὲν ὑπὸ κυρίου διὰ τοῦ 

προφήτου λέγοντος, ᾽Εξ Αἰγύπτου 

ἐκάλεσα τὸν υἱόν μου. Τότε ῾Ηρῴδης 

ἰδὼν ὅτι ἐνεπαίχθη ὑπὸ τῶν μάγων 

ἐθυμώθη λίαν, καὶ ἀποστείλας 

ἀνεῖλεν πάντας τοὺς παῖδας τοὺς ἐν 

Βηθλεὲμ καὶ ἐν πᾶσι τοῖς ὁρίοις αὐτῆς 

ἀπὸ διετοῦς καὶ κατωτέρω, κατὰ τὸν 

χρόνον ὃν ἠκρίβωσεν παρὰ τῶν 

μάγων. Τότε ἐπληρώθη τὸ ῥηθὲν διὰ 

᾽Ιερεμίου τοῦ προφήτου 

λέγοντος,Φωνὴ ἐν ῾Ραμᾶ ἠκούσθη, 

κλαυθμὸς καὶ ὀδυρμὸς πολύς· ῾Ραχὴλ 

κλαίουσα τὰ τέκνα αὐτῆς, καὶ οὐκ 

ἤθελεν παρακληθῆναι, ὅτι οὐκ εἰσίν. 

Τελευτήσαντος δὲ τοῦ ῾Ηρῴδου ἰδοὺ 

ἄγγελος κυρίου φαίνεται κατ᾽ ὄναρ τῷ 

᾽Ιωσὴφ ἐν Αἰγύπτῳ λέγων· ᾽Εγερθεὶς 

παράλαβε τὸ παιδίον καὶ τὴν μητέρα 

αὐτοῦ καὶ πορεύου εἰς γῆν ᾽Ισραήλ· 

τεθνήκασιν γὰρ οἱ ζητοῦντες τὴν 

ψυχὴν τοῦ παιδίου. Ὁ δὲ ἐγερθεὶς 

παρέλαβεν τὸ παιδίον καὶ τὴν μητέρα 

αὐτοῦ καὶ εἰσῆλθεν εἰς γῆν ᾽Ισραήλ. 

Ἀκούσας δὲ ὅτι ᾽Αρχέλαος βασιλεύει 

τῆς ᾽Ιουδαίας ἀντὶ τοῦ πατρὸς αὐτοῦ 

῾Ηρῴδου ἐφοβήθη ἐκεῖ ἀπελθεῖν· 

χρηματισθεὶς δὲ κατ᾽ ὄναρ 

ἀνεχώρησεν εἰς τὰ μέρη τῆς 

Γαλιλαίας,καὶ ἐλθὼν κατῴκησεν εἰς 

πόλιν λεγομένην Ναζαρέτ, ὅπως 

πληρωθῇ τὸ ῥηθὲν διὰ τῶν προφητῶν 

ὅτι Ναζωραῖος κληθήσεται.  
  
Τοῦ Ἁγίου Πρωτομάρτυρος καί Ἀρχιδιακόνου 

Στεφάνου. 
ΚΥΡΙΑΚῌ ΙΓ΄ ΜΑΤΘΑΙΟΥ 

Ἐκ τοῦ κατὰ Ματθαῖον 
κα΄ 33 - 42 

Εἶπεν ὁ Κύριος τὴν παραβολὴν 

ταύτην· ἄνθρωπος τις ἦν 

οἰκοδεσπότης, ὅστις ἐφύτευσεν 

ἀμπελῶνα καὶ φραγμὸν αὐτῷ 

περιέθηκε καὶ ὤρυξεν ἐν αὐτῷ ληνὸν 

καὶ ᾠκοδόμησεν πύργον, καὶ ἐξέδοτο 

αὐτὸν γεωργοῖς, καὶ ἀπεδήμησεν. 34 

ὅτε δὲ ἤγγισεν ὁ καιρὸς τῶν καρπῶν, 

ἀπέστειλε τοὺς δούλους αὐτοῦ πρὸς 

τοὺς γεωργοὺς λαβεῖν τοὺς καρποὺς 

αὐτοῦ. 35 καὶ λαβόντες οἱ γεωργοὶ τοὺς 

δούλους αὐτοῦ ὃν μὲν ἔδειραν, ὃν δὲ 

ἀπέκτειναν, ὃν δὲ ἐλιθοβόλησαν. 36 

πάλιν ἀπέστειλεν ἄλλους δούλους 

πλείονας τῶν πρώτων, καὶ ἐποίησαν 

αὐτοῖς ὡσαύτως. 37 ὕστερον δὲ 

ἀπέστειλε πρὸς αὐτοὺς τὸν υἱὸν αὐτοῦ 

λέγων· ἐντραπήσονται τὸν υἱόν μου. 38 

οἱ δὲ γεωργοὶ ἰδόντες τὸν υἱὸν εἶπον ἐν 

ἑαυτοῖς· οὗτός ἐστιν ὁ κληρονόμος· 

δεῦτε ἀποκτείνωμεν αὐτὸν καὶ 

κατάσχωμεν τὴν κληρονομίαν αὐτοῦ. 
39 καὶ λαβόντες αὐτὸν ἐξέβαλον ἔξω 

τοῦ ἀμπελῶνος καὶ ἀπέκτειναν. 40 

ὅταν οὖν ἔλθῃ ὁ κύριος τοῦ 

ἀμπελῶνος, τί ποιήσει τοῖς γεωργοῖς 

ἐκείνοις; 41 λέγουσιν αὐτῷ· Κακοὺς 

κακῶς ἀπολέσει αὐτούς, καὶ τὸν 

ἀμπελῶνα ἐκδώσεται ἄλλοις 

γεωργοῖς, οἵτινες ἀποδώσουσιν αὐτῷ 

τοὺς καρποὺς ἐν τοῖς καιροῖς αὐτῶν. 42 

λέγει αὐτοῖς ὁ Ἰησοῦς· Οὐδέποτε 

ἀνέγνωτε ἐν ταῖς γραφαῖς, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας· 

παρὰ Κυρίου ἐγένετο αὕτη, καὶ ἔστι 

θαυμαστὴ ἐν ὀφθαλμοῖς ἡμῶν; 
  

Τῶν Ἁγίων Δισμυρίων Μαρτύρων τῶν ἐν 

Νικομηδείᾳ καέντων. 
ΤΡΙΤῌ Θ΄ ΕΒΔΟΜΑΔΟΣ ΛΟΥΚΑ 

Ἐκ τοῦ κατὰ Λουκᾶν 
ιδ΄ 25 - 35 

Τῷ καιρῷ ἐκείνῳ, συνεπορεύοντο τῷ 

Ἰησοῦ ὄχλοι πολλοί. Καὶ στραφεὶς εἶπε 

πρὸς αὐτούς· 26 Εἴ τις ἔρχεται πρός με 

καὶ οὐ μισεῖ τὸν πατέρα ἑαυτοῦ καὶ 



 227 

τὴν μητέρα καὶ τὴν γυναῖκα καὶ τὰ 

τέκνα καὶ τοὺς ἀδελφοὺς καὶ τὰς 

ἀδελφάς, ἔτι δὲ καὶ τὴν ἑαυτοῦ ψυχὴν, 

οὐ δύναταί μου μαθητής εἶναι. 27 καὶ 

ὅστις οὐ βαστάζει τὸν σταυρὸν ἑαυτοῦ 

καὶ ἔρχεται ὀπίσω μου, οὐ δύναται 

εἶναί μου μαθητής. 28 τίς γὰρ ἐξ ὑμῶν, 

θέλων πύργον οἰκοδομῆσαι, οὐχὶ 

πρῶτον καθίσας ψηφίζει τὴν 

δαπάνην, εἰ ἔχει τὰ πρὸς ἀπαρτισμόν, 
29 ἵνα μήποτε, θέντος αὐτοῦ θεμέλιον 

καὶ μὴ ἰσχύσαντος ἐκτελέσαι, πάντες 

οἱ θεωροῦντες ἄρξωνται αὐτῷ 

ἐμπαίζειν, 30 λέγοντες ὅτι οὗτος ὁ 

ἄνθρωπος ἤρξατο οἰκοδομεῖν καὶ οὐκ 

ἴσχυσεν ἐκτελέσαι; 31 ἢ τίς βασιλεὺς, 

πορευόμενος συμβαλεῖν ἑτέρῳ 

βασιλεῖ εἰς πόλεμον, οὐχὶ πρῶτον 

καθίσας βουλεύσεται εἰ δυνατός ἐστιν 

ἐν δέκα χιλιάσιν ἀπαντῆσαι τῷ μετὰ 

εἴκοσι χιλιάδων ἐρχομένῳ ἐπ' αὐτόν; 32 

εἰ δὲ μήγε, ἔτι πόρρω αὐτοῦ ὄντος 

πρεσβείαν ἀποστείλας ἐρωτᾷ τὰ πρὸς 

εἰρήνην. 33 οὕτως οὖν πᾶς ἐξ ὑμῶν, ὃς 

οὐκ ἀποτάσσεται πᾶσι τοῖς ἑαυτοῦ 

ὑπάρχουσιν, οὐ δύναται εἶναί μου 

μαθητής. 34 Καλὸν οὖν τὸ ἅλας· ἐὰν δὲ 

καὶ τὸ ἅλας μωρανθῇ, ἐν τίνι 

ἀρτυθήσεται; 35 οὔτε εἰς γῆν οὔτε εἰς 

κοπρίαν εὔθετόν ἐστιν· ἔξω βάλλουσιν 

αὐτό· ὁ ἔχων ὦτα ἀκούειν ἀκουέτω.  
  

29 Τῶν Ἁγίων Νηπίων τῶν ὑπό Ἡρώδου 

ἀναιρεθέντων, χιλιάδων ὄντων ιδ´. 
Ἐκ τοῦ κατὰ Ματθαῖον 

β΄ 13 - 23 

᾽Αναχωρησάντων τῶν μάγων ἰδοὺ 

ἄγγελος Κυρίου φαίνεται κατ᾽ ὄναρ 

τῷ ᾽Ιωσὴφ λέγων· ᾽Εγερθεὶς παράλαβε 

τὸ παιδίον καὶ τὴν μητέρα αὐτοῦ καὶ 

φεῦγε εἰς Αἴγυπτον, καὶ ἴσθι ἐκεῖ ἕως 

ἂν εἴπω σοι· μέλλει γὰρ ῾Ηρῴδης 

ζητεῖν τὸ παιδίον τοῦ ἀπολέσαι αὐτό. 

Ὁ δὲ ἐγερθεὶς παρέλαβεν τὸ παιδίον 

καὶ τὴν μητέρα αὐτοῦ νυκτὸς καὶ 

ἀνεχώρησεν εἰς Αἴγυπτον,καὶ ἦν ἐκεῖ 

ἕως τῆς τελευτῆς ῾Ηρῴδου· ἵνα 

πληρωθῇ τὸ ῥηθὲν ὑπὸ κυρίου διὰ τοῦ 

προφήτου λέγοντος, ᾽Εξ Αἰγύπτου 

ἐκάλεσα τὸν υἱόν μου. Τότε ῾Ηρῴδης 

ἰδὼν ὅτι ἐνεπαίχθη ὑπὸ τῶν μάγων 

ἐθυμώθη λίαν, καὶ ἀποστείλας 

ἀνεῖλεν πάντας τοὺς παῖδας τοὺς ἐν 

Βηθλεὲμ καὶ ἐν πᾶσι τοῖς ὁρίοις αὐτῆς 

ἀπὸ διετοῦς καὶ κατωτέρω, κατὰ τὸν 

χρόνον ὃν ἠκρίβωσεν παρὰ τῶν 

μάγων. Τότε ἐπληρώθη τὸ ῥηθὲν διὰ 

᾽Ιερεμίου τοῦ προφήτου 

λέγοντος,Φωνὴ ἐν ῾Ραμᾶ ἠκούσθη, 

κλαυθμὸς καὶ ὀδυρμὸς πολύς· ῾Ραχὴλ 

κλαίουσα τὰ τέκνα αὐτῆς, καὶ οὐκ 

ἤθελεν παρακληθῆναι, ὅτι οὐκ εἰσίν. 

Τελευτήσαντος δὲ τοῦ ῾Ηρῴδου ἰδοὺ 

ἄγγελος κυρίου φαίνεται κατ᾽ ὄναρ τῷ 

᾽Ιωσὴφ ἐν Αἰγύπτῳ λέγων· ᾽Εγερθεὶς 

παράλαβε τὸ παιδίον καὶ τὴν μητέρα 

αὐτοῦ καὶ πορεύου εἰς γῆν ᾽Ισραήλ, 

τεθνήκασιν γὰρ οἱ ζητοῦντες τὴν 

ψυχὴν τοῦ παιδίου. Ὁ δὲ ἐγερθεὶς 

παρέλαβεν τὸ παιδίον καὶ τὴν μητέρα 

αὐτοῦ καὶ εἰσῆλθεν εἰς γῆν ᾽Ισραήλ. 

Ἀκούσας δὲ ὅτι ᾽Αρχέλαος βασιλεύει 

τῆς ᾽Ιουδαίας ἀντὶ τοῦ πατρὸς αὐτοῦ 

῾Ηρῴδου ἐφοβήθη ἐκεῖ ἀπελθεῖν· 

χρηματισθεὶς δὲ κατ᾽ ὄναρ 

ἀνεχώρησεν εἰς τὰ μέρη τῆς 

Γαλιλαίας,καὶ ἐλθὼν κατῴκησεν εἰς 

πόλιν λεγομένην Ναζαρέτ, ὅπως 

πληρωθῇ τὸ ῥηθὲν διὰ τῶν προφητῶν 

ὅτι Ναζωραῖος κληθήσεται.  
  



 228 

Τῼ ΣΑΒΒΑΤῼ ΜΕΤΑ ΤΗΝ ΧΡΙΣΤΟΥ 

ΓΕΝΝΗΣΙΝ 
Ἐκ τοῦ κατὰ Ματθαῖον 

ιβ΄ 15 - 21 

Τῷ καιρῷ ἐκείνῳ, ἠκολούθησαν τῷ 

Ἰησοῦ ὄχλοι πολλοί, καὶ ἐθεράπευσεν 

αὐτοὺς πάντας, 16 καὶ ἐπετίμησεν 

αὐτοῖς ἵνα μὴ φανερὸν ποιήσωσιν 

αὐτὸν, 17 ὃπως πληρωθῇ τὸ ῥηθὲν διὰ 

Ἡσαΐου τοῦ προφήτου λέγοντος· 18 

Ἰδοὺ ὁ παῖς μου, ὃν ᾑρέτισα, ὁ 

ἀγαπητός μου, εἰς ὃν εὐδόκησεν ἡ 

ψυχή μου· θήσω τὸ Πνεῦμά μου ἐπ' 

αὐτόν, καὶ κρίσιν τοῖς ἔθνεσιν 

ἀπαγγελεῖ· 19 οὐκ ἐρίσει οὐδὲ 

κραυγάσει οὐδὲ ἀκούσει τις ἐν ταῖς 

πλατείαις τὴν φωνὴν αὐτοῦ. 20 

κάλαμον συντετριμμένον οὐ κατεάξει 

καὶ λίνον τυφόμενον οὐ σβέσει, ἕως 

ἂν ἐκβάλῃ εἰς νῖκος τὴν κρίσιν· 21 καὶ 

τῷ ὀνόματι αὐτοῦ ἔθνη ἐλπιοῦσιν.  
  

Τῌ ΚΥΡΙΑΚῌ ΜΕΤΑ ΤΗΝ ΧΡΙΣΤΟΥ 

ΓΕΝΝΗΣΙΝ 
Ἐκ τοῦ κατὰ Ματθαῖον 

β΄ 13 - 23 

᾽Αναχωρησάντων τῶν μάγων ἰδοὺ 

ἄγγελος Κυρίου φαίνεται κατ᾽ ὄναρ 

τῷ ᾽Ιωσὴφ λέγων·᾽Εγερθεὶς παράλαβε 

τὸ παιδίον καὶ τὴν μητέρα αὐτοῦ καὶ 

φεῦγε εἰς Αἴγυπτον, καὶ ἴσθι ἐκεῖ ἕως 

ἂν εἴπω σοι· μέλλει γὰρ ῾Ηρῴδης 

ζητεῖν τὸ παιδίον τοῦ ἀπολέσαι αὐτό. 

Ὁ δὲ ἐγερθεὶς παρέλαβεν τὸ παιδίον 

καὶ τὴν μητέρα αὐτοῦ νυκτὸς καὶ 

ἀνεχώρησεν εἰς Αἴγυπτον,καὶ ἦν ἐκεῖ 

ἕως τῆς τελευτῆς ῾Ηρῴδου· ἵνα 

πληρωθῇ τὸ ῥηθὲν ὑπὸ κυρίου διὰ τοῦ 

προφήτου λέγοντος, ᾽Εξ Αἰγύπτου 

ἐκάλεσα τὸν υἱόν μου. Τότε ῾Ηρῴδης 

ἰδὼν ὅτι ἐνεπαίχθη ὑπὸ τῶν μάγων 

ἐθυμώθη λίαν, καὶ ἀποστείλας 

ἀνεῖλεν πάντας τοὺς παῖδας τοὺς ἐν 

Βηθλεὲμ καὶ ἐν πᾶσι τοῖς ὁρίοις αὐτῆς 

ἀπὸ διετοῦς καὶ κατωτέρω, κατὰ τὸν 

χρόνον ὃν ἠκρίβωσεν παρὰ τῶν 

μάγων. Τότε ἐπληρώθη τὸ ῥηθὲν διὰ 

᾽Ιερεμίου τοῦ προφήτου 

λέγοντος,Φωνὴ ἐν ῾Ραμᾶ ἠκούσθη, 

κλαυθμὸς καὶ ὀδυρμὸς πολύς· ῾Ραχὴλ 

κλαίουσα τὰ τέκνα αὐτῆς, καὶ οὐκ 

ἤθελεν παρακληθῆναι, ὅτι οὐκ εἰσίν. 

Τελευτήσαντος δὲ τοῦ ῾Ηρῴδου ἰδοὺ 

ἄγγελος κυρίου φαίνεται κατ᾽ ὄναρ τῷ 

᾽Ιωσὴφ ἐν Αἰγύπτῳ λέγων· ᾽Εγερθεὶς 

παράλαβε τὸ παιδίον καὶ τὴν μητέρα 

αὐτοῦ καὶ πορεύου εἰς γῆν ᾽Ισραήλ· 

τεθνήκασιν γὰρ οἱ ζητοῦντες τὴν 

ψυχὴν τοῦ παιδίου. Ὁ δὲ ἐγερθεὶς 

παρέλαβεν τὸ παιδίον καὶ τὴν μητέρα 

αὐτοῦ καὶ εἰσῆλθεν εἰς γῆν ᾽Ισραήλ. 

Ἀκούσας δὲ ὅτι ᾽Αρχέλαος βασιλεύει 

τῆς ᾽Ιουδαίας ἀντὶ τοῦ πατρὸς αὐτοῦ 

῾Ηρῴδου ἐφοβήθη ἐκεῖ ἀπελθεῖν· 

χρηματισθεὶς δὲ κατ᾽ ὄναρ 

ἀνεχώρησεν εἰς τὰ μέρη τῆς 

Γαλιλαίας,καὶ ἐλθὼν κατῴκησεν εἰς 

πόλιν λεγομένην Ναζαρέτ, ὅπως 

πληρωθῇ τὸ ῥηθὲν διὰ τῶν προφητῶν 

ὅτι Ναζωραῖος κληθήσεται.  
  

Τῼ ΣΑΒΒΑΤῼ ΠΡΟ ΤΩΝ ΦΩΤΩΝ 
Ἐκ τοῦ κατὰ Ματθαῖον 

γ΄ 1 - 6 

Τῷ καιρῷ ἐκείνῳ, παραγίνεται 

᾽Ιωάννης ὁ βαπτιστὴς κηρύσσων ἐν τῇ 

ἐρήμῳ τῆς ᾽Ιουδαίας καὶ λέγων· 

Μετανοεῖτε, ἤγγικεν γὰρ ἡ βασιλεία 

τῶν οὐρανῶν. Οὗτος γάρ ἐστιν ὁ 

ῥηθεὶς διὰ ᾽Ησαΐου τοῦ προφήτου 

λέγοντος, Φωνὴ βοῶντος ἐν τῇ ἐρήμῳ, 

Ἑτοιμάσατε τὴν ὁδὸν κυρίου, εὐθείας 

ποιεῖτε τὰς τρίβους αὐτοῦ. Αὐτὸς δὲ ὁ 

᾽Ιωάννης εἶχεν τὸ ἔνδυμα αὐτοῦ ἀπὸ 

τριχῶν καμήλου καὶ ζώνην 

δερματίνην περὶ τὴν ὀσφὺν αὐτοῦ, ἡ 

δὲ τροφὴ ἦν αὐτοῦ ἀκρίδες καὶ μέλι 



 229 

ἄγριον. Τότε ἐξεπορεύετο πρὸς 

αὐτὸν ῾Ιεροσόλυμα καὶ πᾶσα ἡ 

᾽Ιουδαία καὶ πᾶσα ἡ περίχωρος τοῦ 

᾽Ιορδάνου,καὶ ἐβαπτίζοντο ἐν τῷ 

᾽Ιορδάνῃ ποταμῷ ὑπ᾽ αὐτοῦ 

ἐξομολογούμενοι τὰς ἁμαρτίας 

αὐτῶν.  
  

Τῌ ΚΥΡΙΑΚῌ ΠΡΟ ΤΩΝ ΦΩΤΩΝ 
Ἐκ τοῦ κατὰ Μᾶρκον. 

α΄ 1 - 8 

᾿Αρχὴ τοῦ εὐαγγελίου ᾿Ιησοῦ 

Χριστοῦ, υἱοῦ τοῦ Θεοῦ. ῾Ως 

γέγραπται ἐν τοῖς προφήταις, ἰδοὺ 

ἐγὼ ἀποστέλλω τὸν ἄγγελόν μου 

πρὸ προσώπου σου, ὃς κατασκευάσει 

τὴν ὁδόν σου ἔμπροσθέν σου·φωνὴ 

βοῶντος ἐν τῇ ἐρήμῳ, ἑτοιμάσατε 

τὴν ὁδὸν Κυρίου, εὐθείας ποιεῖτε τὰς 

τρίβους αὐτοῦ,ἐγένετο ᾿Ιωάννης 

βαπτίζων ἐν τῇ ἐρήμῳ καὶ κηρύσσων 

βάπτισμα μετανοίας εἰς ἄφεσιν 

ἁμαρτιῶν. Καὶ ἐξεπορεύετο πρὸς 

αὐτὸν πᾶσα ἡ ᾿Ιουδαία χώρα καὶ οἱ 

῾Ιεροσολυμῖται, καὶ ἐβαπτίζοντο 

πάντες ἐν τῷ ᾿Ιορδάνῃ ποταμῷ ὑπ᾿ 

αὐτοῦ ἐξομολογούμενοι τὰς 

ἁμαρτίας αὐτῶν. Ἦν δὲ ὁ ᾿Ιωάννης 

ἐνδεδυμένος τρίχας καμήλου καὶ 

ζώνην δερματίνην περὶ τὴν ὀσφὺν 

αὐτοῦ, καὶ ἐσθίων ἀκρίδας καὶ μέλι 

ἄγριον. Καὶ ἐκήρυσσε λέγων· ἔρχεται 

ὁ ἰσχυρότερός μου ὀπίσω μου, οὗ οὐκ 

εἰμὶ ἱκανὸς κύψας λῦσαι τὸν ἱμάντα 

τῶν ὑποδημάτων αὐτοῦ·ἐγὼ μὲν 

ἐβάπτισα ὑμᾶς ἐν ὕδατι, αὐτὸς δὲ 

βαπτίσει ὑμᾶς ἐν Πνεύματι ῾Αγίῳ.  
  

Εἰ μὲν τύχωσι δύο Κυριακαὶ μεταξὺ τῶν 

Χριστουγέννων καὶ τῶν Φώτων , 

ἀναγινώσκεται τῇ μὲν πρώτῃ Κυριακῇ: 
Εὐαγγέλιον κατὰ Ματθαῖον 

᾽Αναχωρησάντων τῶν μάγων ἰδοὺ ἄγγελος 

Κυρίου…. 
Τῇ δὲ ἑτἐρα Κυριακῇ: 

Εὐαγγέλιον κατὰ Μᾶρκον 
᾿Αρχὴ τοῦ εὐαγγελίου ᾿Ιησοῦ Χριστοῦ, υἱοῦ 

τοῦ Θεοῦ… 
Ἐὰν δὲ τύχῃ ἓν μόνον Σάββατον καὶ μία 

Κυριακὴ, εἰς μὲν τὸ Σάββατον 

ἀναγιγνώσκεται: 
Σαββάτῳ μετὰ τὴν Χριστοῦ Γέννησιν. 

Εἰς δὲ τὴν Κυριακὴν· 
Κυριακὴ πρὸ τῶν Φώτων 

  



 230 

ΙΑΝΟΥΑΡΙΟΣ 

 

Η ΚΑΤΑ ΣΑΡΚΑ ΠΕΡΙΤΟΜΗ ΤΟΥ ΚΥΡΙΟΥ 

ΗΜΩΝ ΙΗΣΟΥ ΧΡΙΣΤΟΥ 
καί μνήμη τοῦ ἐν Ἁγίοις Πατρός ἡμῶν 

Βασιλείου τοῦ Μεγάλου, Ἀρχιεπισκόπου 

Καισαρείας τῆς Καππαδοκίας 
Εἰς τὸν Ὄρθρον τοῦ Ἁγίου 

13ης Νοεμβρίου 
Ἐκ τοῦ κατὰ Ἰωάννην 

ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

πρὸ ἐμοῦ κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν της Ἑορτῆς 
Ἐκ τοῦ κατὰ Λουκᾶν. 

β΄ 20 - 21, 40 - 52 
Τῷ καιρῷ ἐκείνῳ, ὑπέστρεψαν οἱ 

ποιμένες δοξάζοντες καὶ αἰνοῦντες 

τὸν Θεὸν ἐπὶ πᾶσιν οἷς ἤκουσαν καὶ 

εἶδον καθὼς ἐλαλήθη πρὸς αὐτούς. 

Καὶ ὅτε ἐπλήσθησαν ἡμέραι ὀκτὼ τοῦ 

περιτεμεῖν αὐτόν, καὶ ἐκλήθη τὸ 

ὄνομα αὐτοῦ ᾽Ιησοῦς, τὸ κληθὲν ὑπὸ 

τοῦ ἀγγέλου πρὸ τοῦ συλληφθῆναι 

αὐτὸν ἐν τῇ κοιλίᾳ. Τὸ δὲ παιδίον 

ηὔξανε καὶ ἐκραταιοῦτο πληρούμενον 

σοφίᾳ, καὶ χάρις Θεοῦ ἦν ἐπ᾽ αὐτό. 

Καὶ ἐπορεύοντο οἱ γονεῖς αὐτοῦ κατ᾽ 

ἔτος εἰς ᾽Ιερουσαλὴμ τῇ ἑορτῇ τοῦ 

πάσχα. Καὶ ὅτε ἐγένετο ἐτῶν δώδεκα, 

ἀναβαινόντων αὐτῶν κατὰ τὸ ἔθος 

τῆς ἑορτῆς καὶ τελειωσάντων τὰς 

ἡμέρας, ἐν τῷ ὑποστρέφειν αὐτοὺς 

ὑπέμεινεν ᾽Ιησοῦς ὁ παῖς ἐν 

᾽Ιερουσαλήμ, καὶ οὐκ ἔγνωσαν οἱ 

γονεῖς αὐτοῦ. Νομίσαντες δὲ αὐτὸν 

εἶναι ἐν τῇ συνοδίᾳ ἦλθον ἡμέρας 

ὁδὸν καὶ ἀνεζήτουν αὐτὸν ἐν τοῖς 

συγγενεῦσιν καὶ τοῖς γνωστοῖς,καὶ μὴ 

εὑρόντες ὑπέστρεψαν εἰς ᾽Ιερουσαλὴμ 

ἀναζητοῦντες αὐτόν. Καὶ ἐγένετο 

μετὰ ἡμέρας τρεῖς εὗρον αὐτὸν ἐν τῷ 

ἱερῷ καθεζόμενον ἐν μέσῳ τῶν 

διδασκάλων καὶ ἀκούοντα αὐτῶν καὶ 

ἐπερωτῶντα αὐτούς·ἐξίσταντο δὲ 

πάντες οἱ ἀκούοντες αὐτοῦ ἐπὶ τῇ 

συνέσει καὶ ταῖς ἀποκρίσεσιν αὐτοῦ. 

Καὶ ἰδόντες αὐτὸν ἐξεπλάγησαν, καὶ 

πρὸς αὐτὸν ἡ μήτηρ αὐτοῦ εἶπεν· 

Τέκνον, τί ἐποίησας ἡμῖν οὕτως; ἰδοὺ ὁ 

πατήρ σου κἀγὼ ὀδυνώμενοι 

ἐζητοῦμέν σε. Καὶ εἶπεν πρὸς αὐτούς· 

Τί ὅτι ἐζητεῖτέ με; οὐκ ᾔδειτε ὅτι ἐν 

τοῖς τοῦ πατρός μου δεῖ εἶναί με;καὶ 

αὐτοὶ οὐ ᾔ συνῆκαν τὸ ῥῆμα ὃ 

ἐλάλησεν αὐτοῖς. Καὶ κατέβη μετ᾽ 

αὐτῶν καὶ ἦλθεν εἰς Ναζαρέτ, καὶ ἦν 

ὑποτασσόμενος αὐτοῖς. Ἡ δὲ μήτηρ 

αὐτοῦ διετήρει πάντα τὰ ῥήματα ἐν τῇ 



 231 

καρδίᾳ αὐτῆς. Καὶ ᾽Ιησοῦς προέκοπτεν 

σοφίᾳ καὶ ἡλικίᾳ καὶ χάριτι παρὰ Θεῷ 

καὶ ἀνθρώποις 
  

Τῶν ἐν Ἁγίοις Πατέρων ἡμῶν Σιλβέστρου, 

Πάπα Ρώμης καί Κοσμᾶ, Πατριάρχου 

Κωνσταντινουπόλεως, τοῦ Ἱεροσολυμίτου. 
ΠΕΜΠΤΗΣ ΤΗΣ ΔΙΑΚΑΙΝΗΣΙΜΟΥ 

Ἐκ τοῦ κατὰ Ἰωάννην 
γ΄ 1 - 15 

Τῷ καιρῷ ἐκείνῳ, ἄνθρωπός τις ἦν ἐκ 

τῶν Φαρισαίων, Νικόδημος ὄνομα 

αὐτῷ, ἄρχων τῶν Ἰουδαίων· 2 οὗτος 

ἦλθε πρὸς αὐτὸν νυκτὸς καὶ εἶπεν 

αὐτῷ· Ραββί, οἴδαμεν ὅτι ἀπὸ Θεοῦ 

ἐλήλυθας διδάσκαλος· οὐδεὶς γὰρ 

ταῦτα τὰ σημεῖα δύναται ποιεῖν ἃ σὺ 

ποιεῖς, ἐὰν μὴ ᾖ ὁ Θεὸς μετ' αὐτοῦ. 3 

ἀπεκρίθη Ἰησοῦς καὶ εἶπεν αὐτῷ· 

Ἀμὴν ἀμὴν λέγω σοι, ἐὰν μή τις 

γεννηθῇ ἄνωθεν, οὐ δύναται ἰδεῖν τὴν 

βασιλείαν τοῦ Θεοῦ. 4 λέγει πρὸς 

αὐτὸν ὁ Νικόδημος· Πῶς δύναται 

ἄνθρωπος γεννηθῆναι γέρων ὤν; μὴ 

δύναται εἰς τὴν κοιλίαν τῆς μητρὸς 

αὐτοῦ δεύτερον εἰσελθεῖν καὶ 

γεννηθῆναι; 5 ἀπεκρίθη Ἰησοῦς· Ἀμὴν 

ἀμὴν λέγω σοι, ἐὰν μή τις γεννηθῇ ἐξ 

ὕδατος καὶ Πνεύματος, οὐ δύναται 

εἰσελθεῖν εἰς τὴν βασιλείαν τοῦ Θεοῦ. 
6 τὸ γεγεννημένον ἐκ τῆς σαρκὸς σάρξ 

ἐστιν, καὶ τὸ γεγεννημένον ἐκ τοῦ 

Πνεύματος πνεῦμά ἐστι. 7 μὴ 

θαυμάσῃς ὅτι εἶπόν σοι, δεῖ ὑμᾶς 

γεννηθῆναι ἄνωθεν. 8 τὸ πνεῦμα ὅπου 

θέλει πνεῖ, καὶ τὴν φωνὴν αὐτοῦ 

ἀκούεις, ἀλλ' οὐκ οἶδας πόθεν ἔρχεται 

καὶ ποῦ ὑπάγει· οὕτως ἐστὶ πᾶς ὁ 

γεγεννημένος ἐκ τοῦ Πνεύματος. 9 

ἀπεκρίθη Νικόδημος καὶ εἶπεν αὐτῷ· 

Πῶς δύναται ταῦτα γενέσθαι; 10 

ἀπεκρίθη Ἰησοῦς καὶ εἶπεν αὐτῷ· Σὺ εἶ 

ὁ διδάσκαλος τοῦ Ἰσραὴλ καὶ ταῦτα οὐ 

γινώσκεις; 11 ἀμὴν ἀμὴν λέγω σοι ὅτι ὃ 

οἴδαμεν λαλοῦμεν καὶ ὃ ἑωράκαμεν 

μαρτυροῦμεν, καὶ τὴν μαρτυρίαν 

ἡμῶν οὐ λαμβάνετε. 12 εἰ τὰ ἐπίγεια 

εἶπον ὑμῖν καὶ οὐ πιστεύετε, πῶς ἐὰν 

εἴπω ὑμῖν τὰ ἐπουράνια πιστεύσετε; 13 

καὶ οὐδεὶς ἀναβέβηκεν εἰς τὸν 

οὐρανὸν εἰ μὴ ὁ ἐκ τοῦ οὐρανοῦ 

καταβάς, ὁ υἱὸς τοῦ ἀνθρώπου ὁ ὤν ἐν 

τῷ οὐρανῷ. 14 καὶ καθὼς Μωϋσῆς 

ὕψωσε τὸν ὄφιν ἐν τῇ ἐρήμῳ, οὕτως 

ὑψωθῆναι δεῖ τὸν υἱὸν τοῦ ἀνθρώπου, 
15 ἵνα πᾶς ὁ πιστεύων εἰς αὐτὸν μὴ 

ἀπόληται ἀλλ' ἔχῃ ζωὴν αἰώνιον.  
  

4. Σύναξις τῶν ἁγίων 70 ἀποστόλων, 

Θεοκτίστου ὁσίου 
ΔΕΥΤΕΡΑΣ ΤΗΣ ΔΙΑΚΑΙΝΗΣΙΜΟΥ 

Ἐκ τοῦ κατὰ Ἰωάννην 
α΄ 18 - 28 

Θεὸν οὐδεὶς ἑώρακεν πώποτε· ὁ 

μονογενὴς υἱὸς ὁ ὢν εἰς τὸν κόλπον 

τοῦ πατρὸς ἐκεῖνος ἐξηγήσατο. Καὶ 

αὕτη ἐστὶν ἡ μαρτυρία τοῦ Ἰωάννου, 

ὅτε ἀπέστειλαν οἱ Ἰουδαῖοι ἐξ 

Ἱεροσολύμων ἱερεῖς καὶ Λευίτας ἵνα 

ἐρωτήσωσιν αὐτόν· Σὺ τίς εἶ; καὶ 

ὡμολόγησεν καὶ οὐκ ἠρνήσατο· καὶ 

ὡμολόγησεν ὅτι Ἐγὼ οὐκ εἰμὶ ὁ 

Χριστός. καὶ ἠρώτησαν αὐτόν· Τί οὖν; 

Ἠλίας εἶ σύ ; καὶ λέγει· Οὐκ εἰμί. Ὁ 

προφήτης εἶ σύ; καὶ ἀπεκρίθη, Οὔ. 

εἶπoν οὖν αὐτῷ· Τίς εἶ; ἵνα ἀπόκρισιν 

δῶμεν τοῖς πέμψασιν ἡμᾶς· τί λέγεις 

περὶ σεαυτοῦ; ἔφη· Ἐγὼ φωνὴ 

βοῶντος ἐν τῇ ἐρήμῳ, εὐθύνατε τὴν 

ὁδὸν Κυρίου, καθὼς εἶπεν Ἡσαΐας ὁ 

προφήτης. Καὶ ἀπεσταλμένοι ἦσαν ἐκ 

τῶν Φαρισαίων· καὶ ἠρώτησαν αὐτὸν 

καὶ εἶπον αὐτῷ· Τί οὖν βαπτίζεις, εἰ σὺ 

οὐκ εἶ ὁ Χριστὸς οὔτε Ἠλίας οὔτε ὁ 

προφήτης; ἀπεκρίθη αὐτοῖς ὁ Ἰωάννης 

λέγων· Ἐγὼ βαπτίζω ἐν ὕδατι· μέσος 

δὲ ὑμῶν ἕστηκεν ὃν ὑμεῖς οὐκ οἴδατε, 

αὐτὸς ἐστιν ὁ ὀπίσω μου ἐρχόμενος, ὃς 



 232 

ἔμπροσθέν μου γέγονεν, οὗ ἐγὼ οὐκ 

εἰμὶ ἄξιος ἵνα λύσω αὐτοῦ τὸν ἱμάντα 

τοῦ ὑποδήματος. Ταῦτα ἐν Βηθανίᾳ 

ἐγένετο πέραν τοῦ Ἰορδάνου, ὅπου ἦν 

Ἰωάννης βαπτίζων.  
  

ΕΥΑΓΓΕΛΙΑ ΤΩΝ ΜΕΓΑΛΩΝ ΩΡΩΝ ΤΗΣ 

ΠΑΡΑΜΟΝΗΣ ΤΩΝ ΘΕΟΦΑΝΕΙΩΝ 
ΕΥΑΓΓΕΛΙΟΝ ΤΗΣ Α΄ ΩΡΑΣ 

Ἐκ τοῦ κατὰ Ματθαῖον 
γ΄ 1 - 6 

Τῷ καιρῷ ἐκείνῳ, παραγίνεται 

᾽Ιωάννης ὁ βαπτιστὴς κηρύσσων ἐν τῇ 

ἐρήμῳ τῆς ᾽Ιουδαίας καὶ λέγων· 

Μετανοεῖτε, ἤγγικεν γὰρ ἡ βασιλεία 

τῶν οὐρανῶν. Οὗτος γάρ ἐστιν ὁ 

ῥηθεὶς διὰ ᾽Ησαΐου τοῦ προφήτου 

λέγοντος· Φωνὴ βοῶντος ἐν τῇ ἐρήμῳ, 

Ἑτοιμάσατε τὴν ὁδὸν Κυρίου, εὐθείας 

ποιεῖτε τὰς τρίβους αὐτοῦ. Αὐτὸς δὲ ὁ 

᾽Ιωάννης εἶχεν τὸ ἔνδυμα αὐτοῦ ἀπὸ 

τριχῶν καμήλου καὶ ζώνην 

δερματίνην περὶ τὴν ὀσφὺν αὐτοῦ, ἡ 

δὲ τροφὴ ἦν αὐτοῦ ἀκρίδες καὶ μέλι 

ἄγριον. Τότε ἐξεπορεύετο πρὸς αὐτὸν 

῾Ιεροσόλυμα καὶ πᾶσα ἡ ᾽Ιουδαία καὶ 

πᾶσα ἡ περίχωρος τοῦ ᾽Ιορδάνου,καὶ 

ἐβαπτίζοντο ἐν τῷ ᾽Ιορδάνῃ ποταμῷ 

ὑπ᾽ αὐτοῦ ἐξομολογούμενοι τὰς 

ἁμαρτίας αὐτῶν.  
  

ΕΥΑΓΓΕΛΙΟΝ ΤΗΣ Γ΄ ΩΡΑΣ 
Ἐκ τοῦ κατὰ Μᾶρκον 

α΄ 1 - 8 

᾿Αρχὴ τοῦ εὐαγγελίου ᾿Ιησοῦ Χριστοῦ, 

υἱοῦ τοῦ Θεοῦ. ῾Ως γέγραπται ἐν τοῖς 

προφήταις, ἰδοὺ ἐγὼ ἀποστέλλω τὸν 

ἄγγελόν μου πρὸ προσώπου σου, ὃς 

κατασκευάσει τὴν ὁδόν σου 

ἔμπροσθέν σου·φωνὴ βοῶντος ἐν τῇ 

ἐρήμῳ, ἑτοιμάσατε τὴν ὁδὸν Κυρίου, 

εὐθείας ποιεῖτε τὰς τρίβους 

αὐτοῦ,ἐγένετο ᾿Ιωάννης βαπτίζων ἐν 

τῇ ἐρήμῳ καὶ κηρύσσων βάπτισμα 

μετανοίας εἰς ἄφεσιν ἁμαρτιῶν. Καὶ 

ἐξεπορεύετο πρὸς αὐτὸν πᾶσα ἡ 

᾿Ιουδαία χώρα καὶ οἱ ῾Ιεροσολυμῖται, 

καὶ ἐβαπτίζοντο πάντες ἐν τῷ 

᾿Ιορδάνῃ ποταμῷ ὑπ᾿ αὐτοῦ 

ἐξομολογούμενοι τὰς ἁμαρτίας 

αὐτῶν. Ἦν δὲ ὁ ᾿Ιωάννης ἐνδεδυμένος 

τρίχας καμήλου καὶ ζώνην δερματίνην 

περὶ τὴν ὀσφὺν αὐτοῦ, καὶ ἐσθίων 

ἀκρίδας καὶ μέλι ἄγριον. Καὶ 

ἐκήρυσσε λέγων· ἔρχεται ὁ 

ἰσχυρότερός μου ὀπίσω μου, οὗ οὐκ 

εἰμὶ ἱκανὸς κύψας λῦσαι τὸν ἱμάντα 

τῶν ὑποδημάτων αὐτοῦ·ἐγὼ μὲν 

ἐβάπτισα ὑμᾶς ἐν ὕδατι, αὐτὸς δὲ 

βαπτίσει ὑμᾶς ἐν Πνεύματι ῾Αγίῳ.  
  

ΕΥΑΓΓΕΛΙΟΝ ΤΗΣ ΣΤ΄ ΩΡΑΣ 
Ἐκ τοῦ κατὰ Μᾶρκον 

α΄ 9 - 11 

Τῷ καιρῷ ἐκείνῳ, ἦλθεν ὁ Ἰησοῦς ἀπὸ 

Ναζαρὲτ τῆς Γαλιλαίας καὶ ἐβαπτίσθη 

ὑπὸ Ἰωάννου εἰς τὸν Ἰορδάνην. 10 καὶ 

εὐθέως ἀναβαίνων ἀπὸ τοῦ ὕδατος 

εἶδε σχιζομένους τοὺς οὐρανοὺς καὶ τὸ 

Πνεῦμα ὡσεὶ περιστερὰν καταβαῖνον 

ἐπ' αὐτόν· 11 καὶ φωνὴ ἐγένετο ἐκ τῶν 

οὐρανῶν· Σὺ εἶ ὁ υἱός μου ὁ ἀγαπητός, 

ἐν σοὶ ηὐδόκησα.  
  

ΕΥΑΓΓΕΛΙΟΝ ΤΗΣ Θ΄ ΩΡΑΣ 
Ἐκ τοῦ κατὰ Λουκᾶν. 

γ΄ 1 - 18 

᾽Εν ἔτει δὲ πεντεκαιδεκάτῳ τῆς 

ἡγεμονίας Τιβερίου Καίσαρος, 

ἡγεμονεύοντος Ποντίου Πιλάτου τῆς 

᾽Ιουδαίας, καὶ τετραρχοῦντος τῆς 

Γαλιλαίας ῾Ηρῴδου, Φιλίππου δὲ τοῦ 

ἀδελφοῦ αὐτοῦ τετραρχοῦντος τῆς 

᾽Ιτουραίας καὶ Τραχωνίτιδος χώρας, 

καὶ Λυσανίου τῆς ᾽Αβιληνῆς ἐπὶ 

ἀρχιερέως ῞Αννα καὶ Καϊάφα, ἐγένετο 

ῥῆμα Θεοῦ ἐπὶ ᾽Ιωάννην τὸν Ζαχαρίου 

υἱὸν ἐν τῇ ἐρήμῳ. Καὶ ἦλθεν εἰς πᾶσαν 



 233 

τὴν περίχωρον τοῦ ᾽Ιορδάνου 

κηρύσσων βάπτισμα μετανοίας εἰς 

ἄφεσιν ἁμαρτιῶν,ὡς γέγραπται ἐν 

βίβλῳ λόγων ᾽Ησαΐου τοῦ προφήτου, 

Φωνὴ βοῶντος ἐν τῇ ἐρήμῳ, 

Ἑτοιμάσατε τὴν ὁδὸν κυρίου, εὐθείας 

ποιεῖτε τὰς τρίβους αὐτοῦ. Πᾶσα 

φάραγξ πληρωθήσεται καὶ πᾶν ὄρος 

καὶ βουνὸς ταπεινωθήσεται, καὶ ἔσται 

τὰ σκολιὰ εἰς εὐθείαν καὶ αἱ τραχεῖαι 

εἰς ὁδοὺς λείας·καὶ ὄψεται πᾶσα σὰρξ 

τὸ σωτήριον τοῦ Θεοῦ. ῎Ελεγεν οὖν 

τοῖς ἐκπορευομένοις ὄχλοις 

βαπτισθῆναι ὑπ᾽ αὐτοῦ, Γεννήματα 

ἐχιδνῶν, τίς ὑπέδειξεν ὑμῖν φυγεῖν 

ἀπὸ τῆς μελλούσης ὀργῆς;ποιήσατε 

οὖν καρποὺς ἀξίους τῆς μετανοίας· 

καὶ μὴ ἄρξησθε λέγειν ἐν ἑαυτοῖς, 

Πατέρα ἔχομεν τὸν ᾽Αβραάμ, λέγω 

γὰρ ὑμῖν ὅτι δύναται ὁ θεὸς ἐκ τῶν 

λίθων τούτων ἐγεῖραι τέκνα τῷ 

᾽Αβραάμ. Ἤδη δὲ καὶ ἡ ἀξίνη πρὸς τὴν 

ῥίζαν τῶν δένδρων κεῖται· πᾶν οὖν 

δένδρον μὴ ποιοῦν καρπὸν καλὸν 

ἐκκόπτεται καὶ εἰς πῦρ βάλλεται. Καὶ 

ἐπηρώτων αὐτὸν οἱ ὄχλοι λέγοντες, Τί 

οὖν ποιήσωμεν;ἀποκριθεὶς δὲ λέγει 

αὐτοῖς· ῾Ο ἔχων δύο χιτῶνας μεταδότω 

τῷ μὴ ἔχοντι, καὶ ὁ ἔχων βρώματα 

ὁμοίως ποιείτω. Ἦλθον δὲ καὶ 

τελῶναι βαπτισθῆναι καὶ εἶπαν πρὸς 

αὐτόν· Διδάσκαλε, τί ποιήσωμεν;ὁ δὲ 

εἶπεν πρὸς αὐτούς· Μηδὲν πλέον παρὰ 

τὸ διατεταγμένον ὑμῖν πράσσετε. 

Ἐπηρώτων δὲ αὐτὸν καὶ 

στρατευόμενοι λέγοντες· Τί 

ποιήσωμεν καὶ ἡμεῖς; καὶ εἶπε πρὸς 

αὐτοὺς· Μηδένα διασείσητε μηδὲ 

συκοφαντήσητε, καὶ ἀρκεῖσθε τοῖς 

ὀψωνίοις ὑμῶν. Προσδοκῶντος δὲ τοῦ 

λαοῦ καὶ διαλογιζομένων πάντων ἐν 

ταῖς καρδίαις αὐτῶν περὶ τοῦ 

᾽Ιωάννου, μήποτε αὐτὸς εἴη ὁ 

Χριστός,ἀπεκρίνατο ὁ ᾽Ιωάννης ἅπασι 

λέγων · ᾽Εγὼ μὲν ὕδατι βαπτίζω ὑμᾶς· 

ἔρχεται δὲ ὁ ἰσχυρότερός μου, οὗ οὐκ 

εἰμὶ ἱκανὸς λῦσαι τὸν ἱμάντα τῶν 

ὑποδημάτων αὐτοῦ· αὐτὸς ὑμᾶς 

βαπτίσει ἐν πνεύματι ἁγίῳ καὶ πυρί·οὗ 

τὸ πτύον ἐν τῇ χειρὶ αὐτοῦ διακαθᾶραι 

τὴν ἅλωνα αὐτοῦ καὶ συναγαγεῖν τὸν 

σῖτον εἰς τὴν ἀποθήκην αὐτοῦ, τὸ δὲ 

ἄχυρον κατακαύσει πυρὶ ἀσβέστῳ. 

Πολλὰ μὲν οὖν καὶ ἕτερα παρακαλῶν 

εὐηγγελίζετο τὸν λαόν.  
  
ΕΙΣ ΤΟΝ ΕΣΠΕΡΙΝΟΝ ἢ ΤΗΝ ΛΕΙΤΟΥΡΓΙΑΝ 

Ἐκ τοῦ κατὰ Λουκᾶν. 
γ΄ 1 - 18 

᾽Εν ἔτει δὲ πεντεκαιδεκάτῳ…. (Τὸ αὐτὸ ὡς 

ἀνωτέρω) 

  
6. ΤΑ ΑΓΙΑ ΘΕΟΦΑΝΕΙΑ ΤΟΥ ΚΥΡΙΟΥ ΚΑΙ 

ΘΕΟΥ ΚΑΙ ΣΩΤΗΡΟΣ ΗΜΩΝ ΙΗΣΟΥ 

ΧΡΙΣΤΟΥ 
Εἰς τὸν Ὄρθρον 

Ἐκ τοῦ κατὰ Μᾶρκον 
α΄ 9 - 11 

Τῷ καιρῷ ἐκείνῳ, ἦλθεν ὁ Ἰησοῦς ἀπὸ 

Ναζαρὲτ τῆς Γαλιλαίας καὶ ἐβαπτίσθη 

ὑπὸ Ἰωάννου εἰς τὸν Ἰορδάνην. 10 καὶ 

εὐθέως ἀναβαίνων ἀπὸ τοῦ ὕδατος 

εἶδε σχιζομένους τοὺς οὐρανοὺς καὶ τὸ 

Πνεῦμα ὡσεὶ περιστερὰν καταβαῖνον 

ἐπ' αὐτόν· 11 καὶ φωνὴ ἐγένετο ἐκ τῶν 

οὐρανῶν· Σὺ εἶ ὁ υἱός μου ὁ ἀγαπητός, 

ἐν σοὶ εὐδόκησα.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

γ΄ 13 - 17 

Τῷ καιρῷ ἐκείνῳ, παραγίνεται ὁ 

᾽Ιησοῦς ἀπὸ τῆς Γαλιλαίας ἐπὶ τὸν 

᾽Ιορδάνην πρὸς τὸν ᾽Ιωάννην τοῦ 

βαπτισθῆναι ὑπ᾽ αὐτοῦ. Ὁ δὲ ᾽Ιωάννης 

διεκώλυεν αὐτὸν λέγων, ᾽Εγὼ χρείαν 

ἔχω ὑπὸ σοῦ βαπτισθῆναι, καὶ σὺ ἔρχῃ 

πρός με;ἀποκριθεὶς δὲ ὁ ᾽Ιησοῦς εἶπεν 



 234 

πρὸς αὐτόν· ῎Αφες ἄρτι, οὕτως γὰρ 

πρέπον ἐστὶν ἡμῖν πληρῶσαι πᾶσαν 

δικαιοσύνην. τότε ἀφίησιν αὐτόν. καὶ 

βαπτισθεὶς ὁ ᾽Ιησοῦς ἀνέβη εὐθὺς ἀπὸ 

τοῦ ὕδατος· καὶ ἰδοὺ ἠνεῴχθησαν 

αὐτῷ οἱ οὐρανοί, καὶ εἶδε τὸ πνεῦμα 

τοῦ Θεοῦ καταβαῖνον ὡσεὶ περιστερὰν 

καὶ ἐρχόμενον ἐπ᾽ αὐτόν·καὶ ἰδοὺ 

φωνὴ ἐκ τῶν οὐρανῶν λέγουσα· Οὗτός 

ἐστιν ὁ υἱός μου ὁ ἀγαπητός, ἐν ᾧ 

εὐδόκησα.  
  

7. Τοῦ τιμίου ἐνδόξου προφήτου, προδρόμου 

καὶ βαπτιστοῦ ᾿Ιωάννου 
Ἐκ τοῦ κατὰ Ἰωάννην 

α΄ 29 - 34 

Τῷ καιρῷ ἐκείνῳ, βλέπει ὁ Ἰωάννης 

τὸν ᾽Ιησοῦν ἐρχόμενον πρὸς αὐτόν, 

καὶ λέγει· ῎Ιδε ὁ ἀμνὸς τοῦ Θεοῦ ὁ 

αἴρων τὴν ἁμαρτίαν τοῦ κόσμου. 

Οὗτός ἐστιν ὑπὲρ οὗ ἐγὼ εἶπον. 

᾽Οπίσω μου ἔρχεται ἀνὴρ ὃς 

ἔμπροσθέν μου γέγονεν, ὅτι πρῶτός 

μου ἦν. Κἀγὼ οὐκ ᾔδειν αὐτόν, ἀλλ᾽ 

ἵνα φανερωθῇ τῷ ᾽Ισραὴλ, διὰ τοῦτο 

ἦλθον ἐγὼ ἐν ὕδατι βαπτίζων. Καὶ 

ἐμαρτύρησεν ᾽Ιωάννης λέγων ὅτι 

Τεθέαμαι τὸ πνεῦμα καταβαῖνον ὡς 

περιστερὰν ἐξ οὐρανοῦ, καὶ ἔμεινεν 

ἐπ᾽ αὐτόν· κἀγὼ οὐκ ᾔδειν αὐτόν, ἀλλ᾽ 

ὁ πέμψας με βαπτίζειν ἐν ὕδατι 

ἐκεῖνός μοι εἶπεν· ᾽Εφ᾽ ὃν ἂν ἴδῃς τὸ 

πνεῦμα καταβαῖνον καὶ μένον ἐπ᾽ 

αὐτόν, οὗτός ἐστιν ὁ βαπτίζων ἐν 

πνεύματι ἁγίῳ. Κἀγὼ ἑώρακα, καὶ 

μεμαρτύρηκα ὅτι οὗτός ἐστιν ὁ υἱὸς 

τοῦ Θεοῦ.  
  

Εὐαγγέλιον μεθέορτον τῶν Φώτων 
ΣΑΒΒΑΤΟΥ ΤΗΣ ΔΙΑΚΑΙΝΗΣΙΜΟΥ 

Ἐκ τοῦ κατὰ Ἰωάννην 
γ΄ 22 - 33 

Τῷ καιρῷ ἐκείνῳ ἦλθεν ὁ Ἰησοῦς καὶ 

οἱ μαθηταὶ αὐτοῦ εἰς τὴν Ἰουδαίαν 

γῆν, καὶ ἐκεῖ διέτριβεν μετ' αὐτῶν καὶ 

ἐβάπτιζεν. 23 ἦν δὲ καὶ Ἰωάννης 

βαπτίζων ἐν Αἰνὼν ἐγγὺς τοῦ Σαλείμ, 

ὅτι ὕδατα πολλὰ ἦν ἐκεῖ, καὶ 

παρεγίνοντο καὶ ἐβαπτίζοντο· 24 οὔπω 

γὰρ ἦν βεβλημένος εἰς τὴν φυλακὴν ὁ 

Ἰωάννης. 25 Ἐγένετο οὖν ζήτησις ἐκ 

τῶν μαθητῶν Ἰωάννου μετὰ Ἰουδαίου 

περὶ καθαρισμοῦ. 26 καὶ ἦλθον πρὸς 

τὸν Ἰωάννην καὶ εἶπον αὐτῷ· Ραββί, ὃς 

ἦν μετὰ σοῦ πέραν τοῦ Ἰορδάνου, ᾧ σὺ 

μεμαρτύρηκας, ἴδε οὗτος βαπτίζει καὶ 

πάντες ἔρχονται πρὸς αὐτόν. 27 

ἀπεκρίθη Ἰωάννης καὶ εἶπεν· Οὐ 

δύναται ἄνθρωπος λαμβάνειν οὐδὲν 

ἐὰν μὴ ᾖ δεδομένον αὐτῷ ἐκ τοῦ 

οὐρανοῦ. 28 αὐτοὶ ὑμεῖς μοι μαρτυρεῖτε 

ὅτι εἶπον· οὐκ εἰμὶ ἐγὼ ὁ Χριστός, ἀλλ' 

ὅτι Ἀπεσταλμένος εἰμὶ ἔμπροσθεν 

ἐκείνου. 29 ὁ ἔχων τὴν νύμφην νυμφίος 

ἐστίν· ὁ δὲ φίλος τοῦ νυμφίου, ὁ 

ἑστηκὼς καὶ ἀκούων αὐτοῦ, χαρᾷ 

χαίρει διὰ τὴν φωνὴν τοῦ νυμφίου. 

αὕτη οὖν ἡ χαρὰ ἡ ἐμὴ πεπλήρωται. 30 

ἐκεῖνον δεῖ αὐξάνειν, ἐμὲ δὲ 

ἐλαττοῦσθαι. 31 Ὁ ἄνωθεν ἐρχόμενος 

ἐπάνω πάντων ἐστίν. ὁ ὢν ἐκ τῆς γῆς 

ἐκ τῆς γῆς ἐστιν καὶ ἐκ τῆς γῆς λαλεῖ· 

ὁ ἐκ τοῦ οὐρανοῦ ἐρχόμενος ἐπάνω 

πάντων ἐστί, 32 καὶ ὃ ἑώρακεν καὶ 

ἤκουσεν, τοῦτο μαρτυρεῖ, καὶ τὴν 

μαρτυρίαν αὐτοῦ οὐδεὶς λαμβάνει. 33 ὁ 

λαβὼν αὐτοῦ τὴν μαρτυρίαν 

ἐσφράγισεν ὅτι ὁ Θεὸς ἀληθής ἐστιν.  
  

Εὐαγγέλιον μεθέορτον τῶν Φώτων 
ΔΕΥΤΕΡΑΣ ΤΗΣ ΙΒ΄ ΕΒΔΟΜΑΔΟΣ 

Ἐκ τοῦ κατὰ Μάρκον 
α΄ 9 - 15 

Ἐν ἐκείναις ταῖς ἡμέραις ἦλθεν ὁ 

Ἰησοῦς ἀπὸ Ναζαρὲτ τῆς Γαλιλαίας 

καὶ ἐβαπτίσθη ὑπὸ Ἰωάννου εἰς τὸν 

Ἰορδάνην. 10 καὶ εὐθέως ἀναβαίνων 



 235 

ἀπὸ τοῦ ὕδατος εἶδε σχιζομένους τοὺς 

οὐρανοὺς καὶ τὸ Πνεῦμα ὡς 

περιστερὰν καταβαῖνον ἐπ' αὐτόν· 11 

καὶ φωνὴ ἐγένετο ἐκ τῶν οὐρανῶν· Σὺ 

εἶ ὁ υἱός μου ὁ ἀγαπητός, ἐν σοὶ 

εὐδόκησα. 12 Καὶ εὐθέως τὸ Πνεῦμα 

αὐτὸν ἐκβάλλει εἰς τὴν ἔρημον· 13 καὶ 

ἦν ἐκεῖ ἐν τῇ ἐρήμῳ ἡμέρας 

τεσσαράκοντα πειραζόμενος ὑπὸ τοῦ 

σατανᾶ, καὶ ἦν μετὰ τῶν θηρίων, καὶ 

οἱ ἄγγελοι διηκόνουν αὐτῷ. 14 Μετὰ δὲ 

τὸ παραδοθῆναι Ἰωάννην ἦλθεν ὁ 

Ἰησοῦς εἰς τὴν Γαλιλαίαν κηρύσσων 

τὸ εὐαγγέλιον τῆς βασιλείας τοῦ Θεοῦ 
15 καὶ λέγων ὅτι Πεπλήρωται ὁ καιρὸς 

καὶ ἤγγικεν ἡ βασιλεία τοῦ Θεοῦ· 

μετανοεῖτε καὶ πιστεύετε ἐν τῷ 

εὐαγγελίῳ.  
  

Τοῦ ἐν Ἁγίοις πατρὸς ἡμῶν Γρηγορίου, 

ἐπισκόπου Νύσσης 
Εὐαγγέλιον μεθέορτον 

ΔΕΥΤΕΡΑΣ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

γ΄ 19 - 22 

Τῷ καιρῷ ἐκείνῳ, ὁ Ἡρῴδης ὁ 

τετράρχης, ἐλεγχόμενος ὑπὸ Ἰωάννου 

περὶ Ἡρῳδιάδος τῆς γυναικὸς τοῦ 

ἀδελφοῦ αὐτοῦ καὶ περὶ πάντων ὧν 

ἐποίησε πονηρῶν ὁ Ἡρῴδης, 20 

προσέθηκε καὶ τοῦτο ἐπὶ πᾶσι καὶ 

κατέκλεισε τὸν Ἰωάννην ἐν τῇ 

φυλακῇ. 21 Ἐγένετο δὲ ἐν τῷ 

βαπτισθῆναι ἅπαντα τὸν λαὸν καὶ 

Ἰησοῦ βαπτισθέντος καὶ 

προσευχομένου ἀνεῳχθῆναι τὸν 

οὐρανὸν 22 καὶ καταβῆναι τὸ Πνεῦμα 

τὸ ἅγιον σωματικῷ εἴδει ὡσεὶ 

περιστερὰν ἐπ' αὐτόν, καὶ φωνὴν ἐξ 

οὐρανοῦ γενέσθαι λέγουσαν· Σὺ εἶ ὁ 

υἱός μου ὁ ἀγαπητός, ἐν σοὶ εὐδόκησα.  
  

Τοῦ Ἁγίου 
Ἐκ τοῦ κατὰ Ματθαῖον 

δ΄ 25 - ε΄ 12 

Τῷ καιρῷ ἐκείνῳ, ἠκολούθησαν τῷ 

Ἰησοῦ ὄχλοι πολλοὶ ἀπὸ τῆς 

Γαλιλαίας καὶ Δεκαπόλεως καὶ 

Ἱεροσολύμων καὶ Ἰουδαίας καὶ πέραν 

τοῦ Ἰορδάνου. 1 Ἰδὼν δὲ τοὺς ὄχλους 

ἀνέβη εἰς τὸ ὄρος· καὶ καθίσαντος 

αὐτοῦ προσῆλθαν αὐτῷ οἱ μαθηταὶ 

αὐτοῦ· 2 καὶ ἀνοίξας τὸ στόμα αὐτοῦ 

ἐδίδασκεν αὐτοὺς λέγων· 3 Μακάριοι 

οἱ πτωχοὶ τῷ πνεύματι, ὅτι αὐτῶν 

ἐστιν ἡ βασιλεία τῶν οὐρανῶν. 4 

μακάριοι οἱ πενθοῦντες, ὅτι αὐτοὶ 

παρακληθήσονται. 5 μακάριοι οἱ 

πραεῖς, ὅτι αὐτοὶ κληρονομήσουσιν 

τὴν γῆν. 6 μακάριοι οἱ πεινῶντες καὶ 

διψῶντες τὴν δικαιοσύνην, ὅτι αὐτοὶ 

χορτασθήσονται. 7 μακάριοι οἱ 

ἐλεήμονες, ὅτι αὐτοὶ ἐλεηθήσονται. 8 

μακάριοι οἱ καθαροὶ τῇ καρδίᾳ, ὅτι 

αὐτοὶ τὸν Θεὸν ὄψονται. 9 μακάριοι οἱ 

εἰρηνοποιοί, ὅτι αὐτοὶ υἱοὶ Θεοῦ 

κληθήσονται. 10 μακάριοι οἱ 

δεδιωγμένοι ἕνεκεν δικαιοσύνης, ὅτι 

αὐτῶν ἐστιν ἡ βασιλεία τῶν οὐρανῶν. 
11 μακάριοί ἐστε ὅταν ὀνειδίσωσιν 

ὑμᾶς καὶ διώξωσιν καὶ εἴπωσιν πᾶν 

πονηρὸν καθ' ὑμῶν ψευδόμενοι 

ἕνεκεν ἐμοῦ· 12 χαίρετε καὶ 

ἀγαλλιᾶσθε, ὅτι ὁ μισθὸς ὑμῶν πολὺς 

ἐν τοῖς οὐρανοῖς.  
  

Τοῦ Ὁσίου πατρὸς ἡμῶν Θεοδοσίου τοῦ 

Κοινοβιάρχου 
Εὐαγγέλιον μεθέορτον 

ΤΕΤΑΡΤΗΣ ΤΗΣ Α΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

δ΄ 1 - 15 

Τῷ καιρῷ ἐκείνῳ, ὑπέστρεψεν ὁ 

Ἰησοῦς ἀπὸ τοῦ Ἰορδάνου, καὶ ἤγετο 

ἐν τῷ Πνεύματι εἰς τὴν ἔρημον 2 

ἡμέρας τεσσαράκοντα πειραζόμενος 



 236 

ὑπὸ τοῦ διαβόλου, καὶ οὐκ ἔφαγεν 

οὐδὲν ἐν ταῖς ἡμέραις ἐκείναις· καὶ 

συντελεσθεισῶν αὐτῶν ὕστερον 

ἐπείνασε. 3 καὶ εἶπεν αὐτῷ ὁ διάβολος· 

Εἰ υἱὸς εἶ τοῦ Θεοῦ, εἰπὲ τῷ λίθῳ 

τούτῳ ἵνα γένηται ἄρτος. 4 καὶ 

ἀπεκρίθη ὁ Ἰησοῦς πρὸς αὐτὸν λέγων· 

Γέγραπται ὅτι οὐκ ἐπ' ἄρτῳ μόνῳ 

ζήσεται ἄνθρωπος, ἀλλ' ἐπὶ παντὶ 

ῥήματι ἐκπορευομένῳ διὰ στόματος 

Θεοῦ. 5 Καὶ ἀναγαγὼν αὐτὸν ὁ 

διάβολος εἰς ὄρος ὑψηλὸν ἔδειξεν 

αὐτῷ πάσας τὰς βασιλείας τῆς 

οἰκουμένης ἐν στιγμῇ χρόνου· 6 καὶ 

εἶπεν αὐτῷ ὁ διάβολος· Σοὶ δώσω τὴν 

ἐξουσίαν ταύτην ἅπασαν καὶ τὴν 

δόξαν αὐτῶν, ὅτι ἐμοὶ παραδέδοται 

καὶ ᾧ ἐὰν θέλω δίδωμι αὐτήν· 7 σὺ οὖν 

ἐὰν προσκυνήσῃς ἐνώπιόν μου, ἔσται 

σοῦ πᾶσα. 8 καὶ ἀποκριθεὶς αὐτῷ εἶπεν 

ὁ Ἰησοῦς· Ὕπαγε ὀπίσω μου σατανᾶ 

γέγραπται γὰρ, Κύριον τὸν Θεόν σου 

προσκυνήσεις καὶ αὐτῷ μόνῳ 

λατρεύσεις. 9 Καὶ ἤγαγεν αὐτὸν εἰς 

Ἱερουσόλυμα, καὶ ἔστησεν αὐτὸν ἐπὶ 

τὸ πτερύγιον τοῦ ἱεροῦ καὶ εἶπεν αὐτῷ· 

Εἰ υἱὸς εἶ τοῦ Θεοῦ, βάλε σεαυτὸν 

ἐντεῦθεν κάτω· 10 γέγραπται γὰρ ὅτι 

τοῖς ἀγγέλοις αὐτοῦ ἐντελεῖται περὶ 

σοῦ τοῦ διαφυλάξαι σε, 11 καὶ ὅτι ἐπὶ 

χειρῶν ἀροῦσίν σε, μήποτε προσκόψῃς 

πρὸς λίθον τὸν πόδα σου. 12 καὶ 

ἀποκριθεὶς εἶπεν αὐτῷ ὁ Ἰησοῦς ὅτι 

Εἴρηται, οὐκ ἐκπειράσεις Κύριον τὸν 

Θεόν σου. 13 Καὶ συντελέσας πάντα 

πειρασμὸν ὁ διάβολος ἀπέστη ἀπ' 

αὐτοῦ ἄχρι καιροῦ. 14 Καὶ ὑπέστρεψεν 

ὁ Ἰησοῦς ἐν τῇ δυνάμει τοῦ Πνεύματος 

εἰς τὴν Γαλιλαίαν· καὶ φήμη ἐξῆλθε 

καθ' ὅλης τῆς περιχώρου περὶ αὐτοῦ. 15 

καὶ αὐτὸς ἐδίδασκεν ἐν ταῖς 

συναγωγαῖς αὐτῶν, δοξαζόμενος ὑπὸ 

πάντων.  

Τοῦ ὁσίου 
5ης Δεκεμβρίου 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

Εὐαγγέλιον μεθέορτον τῶν Φώτων 
Ἐκ τοῦ κατὰ Ἰωάννην 

ι΄ 39 - 42 

Τῷ καιρῷ ἐκείνῳ, ἐζήτουν οἱ Ἰουδαῖοι 

πιάσαι τὸν Ἰησοῦν· καὶ ἐξῆλθεν ἐκ τῆς 

χειρὸς αὐτῶν. 40 Καὶ ἀπῆλθε πάλιν 

πέραν τοῦ Ἰορδάνου, εἰς τὸν τόπον 

ὅπου ἦν Ἰωάννης τὸ πρῶτον 

βαπτίζων, καὶ ἔμεινεν ἐκεῖ. 41 καὶ 

πολλοὶ ἦλθον πρὸς αὐτὸν καὶ ἔλεγον 

ὅτι Ἰωάννης μὲν σημεῖον ἐποίησεν 

οὐδέν, πάντα δὲ ὅσα εἶπεν Ἰωάννης 

περὶ τούτου, ἀληθῆ ἦν. 42 καὶ πολλοὶ 

ἐπίστευσαν ἐκεῖ εἰς αὐτὸν.  
  

Εὐαγγέλιον μεθέορτον τῶν Φώτων 
ΤΕΤΑΡΤΗΣ ΤΗΣ ΙΑ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κ΄ 1 - 8 

Τῷ καιρῷ ἐκείνῳ, διδάσκοντος τοῦ 

Ἰησοῦ τὸν λαὸν ἐν τῷ ἱερῷ καὶ 

εὐαγγελιζομένου ἐπέστησαν οἱ ἱερεῖς 

καὶ οἱ γραμματεῖς σὺν τοῖς 

πρεσβυτέροις 2 καὶ εἶπον πρὸς αὐτόν 

λέγοντες· Εἰπέ ἡμῖν ἐν ποίᾳ ἐξουσίᾳ 

ταῦτα ποιεῖς, ἢ τίς ἐστιν ὁ δούς σοι τὴν 



 237 

ἐξουσίαν ταύτην; 3 ἀποκριθεὶς δὲ εἶπε 

πρὸς αὐτούς· Ἐρωτήσω ὑμᾶς κἀγὼ 

ἕνα λόγον, καὶ εἴπατέ μοι· 4 τὸ 

βάπτισμα Ἰωάννου ἐξ οὐρανοῦ ἦν ἢ ἐξ 

ἀνθρώπων; 5 οἱ δὲ συνελογίσαντο 

πρὸς ἑαυτοὺς λέγοντες ὅτι ἐὰν 

εἴπωμεν, ἐξ οὐρανοῦ, ἐρεῖ, διατί οὖν 

οὐκ ἐπιστεύσατε αὐτῷ; 6 ἐὰν δὲ 

εἴπωμεν, ἐξ ἀνθρώπων, πᾶς ὁ λαὸς 

καταλιθάσει ἡμᾶς· πεπεισμένος γάρ 

ἐστιν Ἰωάννην προφήτην εἶναι. 7 καὶ 

ἀπεκρίθησαν μὴ εἰδέναι πόθεν. 8 καὶ ὁ 

Ἰησοῦς εἶπεν αὐτοῖς· Οὐδὲ ἐγὼ λέγω 

ὑμῖν ἐν ποίᾳ ἐξουσίᾳ ταῦτα ποιῶ.  
  

Ἐκ τοῦ κατὰ Ματθαῖον 
δ΄ 1 - 11 

Τῷ καιρῷ ἐκείνῳ, ἀνήχθη ὁ ᾽Ιησοῦς εἰς 

τὴν ἔρημον ὑπὸ τοῦ πνεύματος, 

πειρασθῆναι ὑπὸ τοῦ διαβόλου. Καὶ 

νηστεύσας ἡμέρας τεσσαράκοντα καὶ 

νύκτας τεσσαράκοντα ὕστερον 

ἐπείνασε. Καὶ προσελθὼν αὐτῷ ὁ 

πειράζων εἶπεν, Εἰ υἱὸς εἶ τοῦ Θεοῦ, 

εἰπὲ ἵνα οἱ λίθοι οὗτοι ἄρτοι γένωνται. 

Ὁ δὲ ἀποκριθεὶς εἶπεν, Γέγραπται, 

Οὐκ ἐπ᾽ ἄρτῳ μόνῳ ζήσεται ὁ 

ἄνθρωπος, ἀλλ᾽ ἐπὶ παντὶ ῥήματι 

ἐκπορευομένῳ διὰ στόματος Θεοῦ. 

Τότε παραλαμβάνει αὐτὸν ὁ διάβολος 

εἰς τὴν ἁγίαν πόλιν, καὶ ἵστησιν αὐτὸν 

ἐπὶ τὸ πτερύγιον τοῦ ἱεροῦ,καὶ λέγει 

αὐτῷ, Εἰ υἱὸς εἶ τοῦ Θεοῦ, βάλε 

σεαυτὸν κάτω· γέγραπται γὰρ ὅτι Τοῖς 

ἀγγέλοις αὐτοῦ ἐντελεῖται περὶ σοῦ 

καὶ ἐπὶ χειρῶν ἀροῦσίν σε, μήποτε 

προσκόψῃς πρὸς λίθον τὸν πόδα σου. 

Ἔφη αὐτῷ ὁ ᾽Ιησοῦς, Πάλιν 

γέγραπται, Οὐκ ἐκπειράσεις Κύριον 

τὸν Θεόν σου. Πάλιν παραλαμβάνει 

αὐτὸν ὁ διάβολος εἰς ὄρος ὑψηλὸν 

λίαν, καὶ δείκνυσιν αὐτῷ πάσας τὰς 

βασιλείας τοῦ κόσμου καὶ τὴν δόξαν 

αὐτῶν,καὶ λέγει αὐτῷ·Ταῦτά σοι 

πάντα δώσω ἐὰν πεσὼν προσκυνήσῃς 

μοι. Τότε λέγει αὐτῷ ὁ ᾽Ιησοῦς, 

Ὕπαγε, ὀπἰσω μου, Σατανᾶ· 

γέγραπται γάρ· Κύριον τὸν Θεόν σου 

προσκυνήσεις καὶ αὐτῷ μόνῳ 

λατρεύσεις. Τότε ἀφίησιν αὐτὸν ὁ 

διάβολος, καὶ ἰδοὺ ἄγγελοι προσῆλθον 

καὶ διηκόνουν αὐτῷ.  
  

Τῌ ΚΥΡΙΑΚῌ ΜΕΤΑ ΤΑ ΦΩΤΑ 
Ἐκ τοῦ κατὰ Ματθαῖον 

δ΄ 12 - 17 

Τῷ καιρῷ ἐκείνῳ, ἀκούσας ὁ Ἰησοῦς 

ὅτι ᾽Ιωάννης παρεδόθη ἀνεχώρησεν 

εἰς τὴν Γαλιλαίαν. Καὶ καταλιπὼν τὴν 

Ναζαρὲτ ἐλθὼν κατῴκησεν εἰς 

Καπερναοὺμ τὴν παραθαλασσίαν ἐν 

ὁρίοις Ζαβουλὼν καὶ Νεφθαλίμ·ἵνα 

πληρωθῇ τὸ ῥηθὲν διὰ ᾽Ησαΐου τοῦ 

προφήτου λέγοντος· Γῆ Ζαβουλὼν καὶ 

γῆ Νεφθαλίμ, ὁδὸν θαλάσσης, πέραν 

τοῦ ᾽Ιορδάνου, Γαλιλαία τῶν ἐθνῶν,ὁ 

λαὸς ὁ καθήμενος ἐν σκότει φῶς εἶδεν 

μέγα, καὶ τοῖς καθημένοις ἐν χώρᾳ καὶ 

σκιᾷ θανάτου φῶς ἀνέτειλεν αὐτοῖς. 

᾽Απὸ τότε ἤρξατο ὁ ᾽Ιησοῦς κηρύσσειν 

καὶ λέγειν· Μετανοεῖτε, ἤγγικεν γὰρ ἡ 

βασιλεία τῶν οὐρανῶν.  
  
Τῶν ἐν Σινᾷ καί Ραϊθῷ ἀναιρεθέντων Ἁγίων 

Ἀββάδων. 
ΣΑΒΒΑΤΟΥ ΤΗΣ ΙΑ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιβ΄ 32 - 40 

Εἶπεν ὁ Κύριος· Μὴ φοβοῦ τὸ μικρὸν 

ποίμνιον· ὅτι εὐδόκησεν ὁ πατὴρ ὑμῶν 

δοῦναι ὑμῖν τὴν βασιλείαν. 33 

πωλήσατε τὰ ὑπάρχοντα ὑμῶν καὶ 

δότε ἐλεημοσύνην. ποιήσατε ἑαυτοῖς 

βαλάντια μὴ παλαιούμενα, θησαυρὸν 

ἀνέκλειπτον ἐν τοῖς οὐρανοῖς, ὅπου 

κλέπτης οὐκ ἐγγίζει οὐδὲ σὴς 

διαφθείρει· 34 ὅπου γάρ ἐστιν ὁ 



 238 

θησαυρὸς ὑμῶν, ἐκεῖ καὶ ἡ καρδία 

ὑμῶν ἔσται. 35 Ἔστωσαν ὑμῶν αἱ 

ὀσφύες περιεζωσμέναι καὶ οἱ λύχνοι 

καιόμενοι· 36 καὶ ὑμεῖς ὅμοιοι 

ἀνθρώποις προσδεχομένοις τὸν 

Κύριον ἑαυτῶν πότε ἀναλύσῃ ἐκ τῶν 

γάμων, ἵνα ἐλθόντος καὶ κρούσαντος 

εὐθέως ἀνοίξωσιν αὐτῷ. 37 μακάριοι οἱ 

δοῦλοι ἐκεῖνοι, οὓς ἐλθὼν ὁ κύριος 

εὑρήσει γρηγοροῦντας. ἀμὴν λέγω 

ὑμῖν ὅτι περιζώσεται καὶ ἀνακλινεῖ 

αὐτοὺς, καὶ παρελθὼν διακονήσει 

αὐτοῖς. 38 καὶ ἐὰν ἔλθῃ ἐν τῇ δευτέρᾳ 

φυλακῇ καὶ ἐν τῇ τρίτῃ φυλακῇ ἔλθῃ 

καὶ εὕρῃ οὕτω, μακάριοί εἰσιν οἱ 

δοῦλοι ἐκεῖνοι. 39 τοῦτο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ ὥρᾳ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν ἀφῆκε διορυγῆναι τὸν οἶκον 

αὐτοῦ. 40 καὶ ὑμεῖς οὖν γίνεσθε ἕτοιμοι· 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται.  
  
῾Οσίων Παύλου τοῦ Θηβαίου καὶ ᾿Ιωάννου τοῦ 

καλυβίτου 
το αὐτὸ 

ΣΑΒΒΑΤΟΥ ΤΗΣ ΙΑ΄ ΕΒΔΟΜΑΔΟΣ 
Ἐκ τοῦ κατὰ Λουκᾶν 

ιβ΄ 32 - 40 

Εἶπεν ὁ Κύριος· Μὴ φοβοῦ τὸ μικρὸν 

ποίμνιον· ὅτι εὐδόκησεν ὁ πατὴρ ὑμῶν 

δοῦναι ὑμῖν τὴν βασιλείαν. 33 

πωλήσατε τὰ ὑπάρχοντα ὑμῶν καὶ 

δότε ἐλεημοσύνην. ποιήσατε ἑαυτοῖς 

βαλάντια μὴ παλαιούμενα, θησαυρὸν 

ἀνέκλειπτον ἐν τοῖς οὐρανοῖς, ὅπου 

κλέπτης οὐκ ἐγγίζει οὐδὲ σὴς 

διαφθείρει· 34 ὅπου γάρ ἐστιν ὁ 

θησαυρὸς ὑμῶν, ἐκεῖ καὶ ἡ καρδία 

ὑμῶν ἔσται. 35 Ἔστωσαν ὑμῶν αἱ 

ὀσφύες περιεζωσμέναι καὶ οἱ λύχνοι 

καιόμενοι· 36 καὶ ὑμεῖς ὅμοιοι 

ἀνθρώποις προσδεχομένοις τὸν 

Κύριον ἑαυτῶν πότε ἀναλύσῃ ἐκ τῶν 

γάμων, ἵνα ἐλθόντος καὶ κρούσαντος 

εὐθέως ἀνοίξωσιν αὐτῷ. 37 μακάριοι οἱ 

δοῦλοι ἐκεῖνοι, οὓς ἐλθὼν ὁ κύριος 

εὑρήσει γρηγοροῦντας. ἀμὴν λέγω 

ὑμῖν ὅτι περιζώσεται καὶ ἀνακλινεῖ 

αὐτοὺς, καὶ παρελθὼν διακονήσει 

αὐτοῖς. 38 καὶ ἐὰν ἔλθῃ ἐν τῇ δευτέρᾳ 

φυλακῇ καὶ ἐν τῇ τρίτῃ φυλακῇ ἔλθῃ 

καὶ εὕρῃ οὕτω, μακάριοί εἰσιν οἱ 

δοῦλοι ἐκεῖνοι. 39 τοῦτο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ ὥρᾳ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν ἀφῆκε διορυγῆναι τὸν οἶκον 

αὐτοῦ. 40 καὶ ὑμεῖς οὖν γίνεσθε ἕτοιμοι· 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται.  
  
Ἡ προσκύνησις τῆς τιμίας Ἁλύσεως τοῦ Ἁγίου 

καί ἐνδόξου Ἀποστόλου Πέτρου. 
ΕΩΘΙΝΟΝ ΙΑ΄ 

Ἐκ τοῦ κατὰ Ἰωάννην 
κα΄ 14 - 25 

Τῷ καιρῷ ἐκείνῳ, ἐφανέρωσεν ἑαυτὸν 

ὁ ᾿Ιησοῦς τοῖς μαθηταῖς αὐτοῦ 

ἐγερθεὶς ἐκ νεκρῶν καὶ λέγει τῷ 

Σίμωνι Πέτρῳ· Σίμων ᾿Ιωνᾶ, ἀγαπᾷς 

με πλεῖον τούτων; λέγει αὐτῶ· ναί, 

Κύριε, σὺ οἶδας ὅτι φιλῶ σε. λέγει 

αὐτῷ· βόσκε τὰ ἀρνία μου. Λέγει αὐτῷ 

πάλιν δεύτερον· Σίμων ᾿Ιωνᾶ, ἀγαπᾷς 

με; λέγει αὐτῷ· ναί, Κύριε, σὺ οἶδας ὅτι 

φιλῶ σε. λέγει αὐτῷ· ποίμανε τὰ 

πρόβατά μου. Λέγει αὐτῷ τὸ τρίτον· 

Σίμων ᾿Ιωνᾶ, φιλεῖς με; ἐλυπήθη ὁ 

Πέτρος ὅτι εἶπεν αὐτῷ τὸ τρίτον, 

φιλεῖς με, καὶ εἶπεν αὐτῷ· Κύριε, σὺ 

πάντα οἶδας, σὺ γινώσκεις ὅτι φιλῶ 

σε. λέγει αὐτῷ ὁ ᾿Ιησοῦς· βόσκε τὰ 

πρόβατά μου. Ἀμὴν ἀμὴν λέγω σοι, 

ὅτε ἦς νεώτερος, ἐζώννυες σεαυτὸν 

καὶ περιεπάτεις ὅπου ἤθελες· ὅταν δὲ 

γηράσῃς, ἐκτενεῖς τὰς χεῖράς σου, καὶ 

ἄλλος σε ζώσει, καὶ οἴσει ὅπου οὐ 

θέλεις. Τοῦτο δὲ εἶπε σημαίνων ποίῳ 



 239 

θανάτῳ δοξάσει τὸν Θεόν. καὶ τοῦτο 

εἰπὼν λέγει αὐτῷ· ἀκολούθει μοι. 

Ἐπιστραφεὶς δὲ ὁ Πέτρος βλέπει τὸν 

μαθητὴν ὃν ἠγάπα ὁ ᾿Ιησοῦς 

ἀκολουθοῦντα, ὃς καὶ ἀνέπεσεν ἐν τῷ 

δείπνῳ ἐπὶ τὸ στῆθος αὐτοῦ καὶ εἶπε· 

Κύριε, τίς ἐστιν ὁ παραδιδούς 

σε;τοῦτον ἰδὼν ὁ Πέτρος λέγει τῷ 

᾿Ιησοῦ· Κύριε, οὗτος δὲ τί;λέγει αὐτῷ ὁ 

᾿Ιησοῦς· ἐὰν αὐτὸν θέλω μένειν ἕως 

ἔρχομαι, τί πρὸς σέ; σὺ ἀκολούθει μοι. 

Ἐξῆλθεν οὖν ὁ λόγος οὗτος εἰς τοὺς 

ἀδελφοὺς ὅτι ὁ μαθητὴς ἐκεῖνος οὐκ 

ἀποθνήσκει· καὶ οὐκ εἶπεν αὐτῷ ὁ 

᾿Ιησοῦς ὅτι οὐκ ἀποθνήσκει, ἀλλ᾿ ἐὰν 

αὐτὸν θέλω μένειν ἕως ἔρχομαι, τί 

πρὸς σέ; Οὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθής ἐστιν ἡ 

μαρτυρία αὐτοῦ. Ἔστι δὲ ἄλλα πολλὰ 

ὅσα ἐποίησεν ὁ ᾿Ιησοῦς, ἅτινα ἐὰν 

γράφηται καθ᾿ ἕν, οὐδὲ αὐτὸν οἶμαι 

τὸν κόσμον χωρῆσαι τὰ γραφόμενα 

βιβλία. Ἀμήν.  
  

Τοῦ Ὁσίου Πατρός ἡμῶν Ἀντωνίου τοῦ 

Μεγάλου. 
Εἰς τὸν Ὄρθρον 
5ης Δεκεμβρίου 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 

στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  
Τῶν ἐν Ἁγίοις Πατέρων ἡμῶν Ἀθανασίου καί 

Κυρίλλου, Πατριαρχῶν Ἀλεξανδρείας. 
Εἰς τὸν Ὄρθρον 

13ης Νοεμβρίου(Λειτουργίας) 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 



 240 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει - καὶ ὁ λύκος 

ἁρπάζει αὐτὰ καὶ σκορπίζει - ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκουσί με τὰ ἐμά,καθὼς γινώσκει 

με ὁ πατὴρ κἀγὼ γινώσκω τὸν 

πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ε΄ 14 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Ὑμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη· 15 οὐδὲ καίουσι λύχνον καὶ 

τιθέασιν αὐτὸν ὑπὸ τὸν μόδιον, ἀλλ' 

ἐπὶ τὴν λυχνίαν, καὶ λάμπει πᾶσι τοῖς 

ἐν τῇ οἰκίᾳ. 16 οὕτως λαμψάτω τὸ φῶς 

ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. 17 Μὴ νομίσητε ὅτι 

ἦλθον καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. 18 ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. 19 ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ' ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  
20. Τοῦ Ὁσίου Πατρός Εὐθυμίου τοῦ Μεγάλου. 

Αμφότερα 17ης Ἰανουαρίου 
Εἰς τὸν Ὄρθρον 
5ης Δεκεμβρίου 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

Εἰς τὴν Λειτουργίαν 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 



 241 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

21. Τοῦ Ὁσίου Πατρός ἡμῶν Μαξίμου τοῦ 

Ὁμολογητοῦ 
6ης Νοεμβρίου 

Ἐκ τοῦ κατὰ Λουκᾶν 
ιβ΄ 8 - 12 

Εἶπεν ὁ Κὐριος τοῖς ἑαυτοῦ μαθηταῖς· 

Πᾶς ὃς ἂν ὁμολογήσῃ ἐν ἐμοὶ 

ἔμπροσθεν τῶν ἀνθρώπων, καὶ ὁ υἱὸς 

τοῦ ἀνθρώπου ὁμολογήσει ἐν αὐτῷ 

ἔμπροσθεν τῶν ἀγγέλων τοῦ Θεοῦ·ὁ 

δὲ ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. Καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

πνεῦμα βλασφημήσαντι οὐκ 

ἀφεθήσεται. Ὅταν δὲ εἰσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ 

μεριμνήσητε πῶς ἢ τί ἀπολογήσησθε 

ἢ τί εἴπητε·τὸ γὰρ ἅγιον πνεῦμα 

διδάξει ὑμᾶς ἐν αὐτῇ τῇ ὥρᾳ ἃ δεῖ 

εἰπεῖν.  
  

22. Τοῦ Ἁγίου Ἀποστόλου Τιμοθέου καί τοῦ 

Ὁσιομάρτυρος Ἀναστασίου τοῦ Πέρσου 
ΚΥΡΙΑΚῌ ΠΡΩΤῌ ΤΩΝ ΑΓΙΩΝ ΠΑΝΤΩΝ 

Ἐκ τοῦ κατὰ Ματθαῖον 
ι΄ 32 - 33, 37 - 38, ιθ΄ 27 - 30 

Εἶπεν ὁ Κύριος τοῖς ἑαυτοῦ 

Μαθηταῖς·Πᾶς ὅστις ὁμολογήσει ἐν 

ἐμοὶ ἔμπροσθεν τῶν ἀνθρώπων, 

ὁμολογήσω κἀγὼ ἐν αὐτῷ ἔμπροσθεν 

τοῦ πατρός μου τοῦ ἐν οὐρανοῖς· 33 

ὅστις δ' ἂν ἀρνήσηταί με ἔμπροσθεν 

τῶν ἀνθρώπων, ἀρνήσομαι αὐτὸν 

κἀγὼ ἔμπροσθεν τοῦ πατρός μου τοῦ 

ἐν οὐρανοῖς. 37 Ὁ φιλῶν πατέρα ἢ 

μητέρα ὑπὲρ ἐμὲ οὐκ ἔστι μου ἄξιος· 

καὶ ὁ φιλῶν υἱὸν ἢ θυγατέρα ὑπὲρ ἐμὲ 

οὐκ ἔστι μου ἄξιος· 38 καὶ ὃς οὐ 

λαμβάνει τὸν σταυρὸν αὐτοῦ καὶ 

ἀκολουθεῖ ὀπίσω μου, οὐκ ἔστι μου 

ἄξιος. Ἀποκριθεὶς δὲ ὁ Πέτρος εἶπεν 

αὐτῷ· Ἰδοὺ ἡμεῖς ἀφήκαμεν πάντα καὶ 

ἠκολουθήσαμέν σοι· τί ἄρα ἔσται ἡμῖν; 
28 ὁ δὲ Ἰησοῦς εἶπεν αὐτοῖς· Ἀμὴν λέγω 

ὑμῖν ὅτι ὑμεῖς οἱ ἀκολουθήσαντές μοι, 

ἐν τῇ παλιγγενεσίᾳ, ὅταν καθίσῃ ὁ 

υἱὸς τοῦ ἀνθρώπου ἐπὶ θρόνου δόξης 

αὐτοῦ, καθίσεσθε καὶ ὑμεῖς ἐπὶ 

δώδεκα θρόνους κρίνοντες τὰς δώδεκα 

φυλὰς τοῦ Ἰσραήλ. 29 καὶ πᾶς ὅς 

ἀφῆκεν οἰκίας ἢ ἀδελφοὺς ἢ ἀδελφὰς 

ἢ πατέρα ἢ μητέρα ἢ γυναίκα ἢ τέκνα 

ἢ ἀγροὺς ἕνεκεν τοῦ ὀνόματός μου, 

ἑκατονταπλασίονα λήψεται καὶ ζωὴν 

αἰώνιον κληρονομήσει. 30 Πολλοὶ δὲ 

ἔσονται πρῶτοι ἔσχατοι καὶ ἔσχατοι 

πρῶτοι.  
  

23. Τοῦ Ἁγίου Ἱερομάρτυρος Κλήμεντος, 

Ἐπισκόπου Ἀγκύρας. 
ΣΑΒΒΑΤῼ ΤΗΣ Α΄ ΕΒΔΟΜΑΔΟΣ ΤΩΝ 

ΝΗΣΤΕΙΩΝ 
Ἐκ τοῦ κατὰ Μάρκον 

β΄ 23 - γ΄ 5 

Τῷ καιρῷ ἐκείνῳ, ἐπορεύετο ὀ Ἰησοῦς 

τοῖς σάββασι διὰ τῶν σπορίμων, καὶ 

ἤρξαντο οἱ μαθηταὶ αὐτοῦ ὁδὸν ποιεῖν 

τίλλοντες τοὺς στάχυας. 24 καὶ οἱ 

Φαρισαῖοι ἔλεγον αὐτῷ· Ἴδε τί 

ποιοῦσιν ἐν τοῖς σάββασιν ὃ οὐκ 

ἔξεστι. 25 καὶ αὐτὸς ἔλεγεν αὐτοῖς· 

Οὐδέποτε ἀνέγνωτε τί ἐποίησε Δαυῒδ 

ὅτε χρείαν ἔσχε καὶ ἐπείνασεν αὐτὸς 

καὶ οἱ μετ' αὐτοῦ; 26 πῶς εἰσῆλθεν εἰς 

τὸν οἶκον τοῦ Θεοῦ ἐπὶ Ἀβιάθαρ 

ἀρχιερέως καὶ τοὺς ἄρτους τῆς 



 242 

προθέσεως ἔφαγεν, οὓς οὐκ ἔξεστι 

φαγεῖν εἰ μὴ τοῖς ἱερεῦσι, καὶ ἔδωκε 

καὶ τοῖς σὺν αὐτῷ οὖσι; 27 καὶ ἔλεγεν 

αὐτοῖς· Τὸ σάββατον διὰ τὸν 

ἄνθρωπον ἐγένετο, οὐχ ὁ ἄνθρωπος 

διὰ τὸ σάββατον· 28 ὥστε κύριός ἐστιν ὁ 

υἱὸς τοῦ ἀνθρώπου καὶ τοῦ σαββάτου. 

Καὶ εἰσῆλθε πάλιν εἰς τὴν συναγωγήν· 

καὶ ἦν ἐκεῖ ἄνθρωπος ἐξηραμμένην 

ἔχων τὴν χεῖρα. 2 καὶ παρετήρουν 

αὐτὸν εἰ τοῖς σάββασι θεραπεύσει 

αὐτόν, ἵνα κατηγορήσωσιν αὐτοῦ. 3 

καὶ λέγει τῷ ἀνθρώπῳ τῷ 

ἐξηραμμένην ἔχοντι τὴν χεῖρα· Ἔγειρε 

εἰς τὸ μέσον. 4 καὶ λέγει αὐτοῖς· 

Ἔξεστιν τοῖς σάββασιν ἀγαθοποιῆσαι 

ἢ κακοποιῆσαι; ψυχὴν σῶσαι ἢ 

ἀποκτεῖναι; οἱ δὲ ἐσιώπων. 5 καὶ 

περιβλεψάμενος αὐτοὺς μετ' ὀργῆς, 

συλλυπούμενος ἐπὶ τῇ πωρώσει τῆς 

καρδίας αὐτῶν, λέγει τῷ ἀνθρώπῳ· 

Ἔκτεινον τὴν χεῖρά σου. καὶ ἐξέτεινε, 

καὶ ἀποκατεστάθη ἡ χεὶρ αὐτοῦ ὑγιὴς 

ὡς ἡ ἄλλη.  
  

25. Τῶν ἐν Ἁγίοις Πατέρων ἡμῶν Γρηγορίου 

τοῦ Θεολόγου Ἀρχιεπισκόπου 

Κωνσταντινουπόλεως. 
13ης Νοεμβρίου 
Εἰς τὸν ὄρθρον 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 



 243 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  

 27. Ἀνακομιδή τοῦ ἱεροῦ λειψάνου τοῦ ἐν 
Ἁγίοις Πατρός ἡμῶν Ἰωάννου, Ἀρχιεπισκόπου 

Κωνσταντινουπόλεως τοῦ Χρυσοστόμου 
Τὰ αὐτὰ. ὡς ἀνωτέρω 13ης Νοεμβρίου 

Εἰς τὸν ὄρθρον 
Ἐκ τοῦ κατὰ Ἰωάννην 

ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ᾽Αμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων 

ἀλλὰ ἀναβαίνων ἀλλαχόθεν ἐκεῖνος 

κλέπτης ἐστὶν καὶ λῃστής·ὁ δὲ 

εἰσερχόμενος διὰ τῆς θύρας ποιμήν 

ἐστιν τῶν προβάτων. Τούτῳ ὁ 

θυρωρὸς ἀνοίγει, καὶ τὰ πρόβατα τῆς 

φωνῆς αὐτοῦ ἀκούει, καὶ τὰ ἴδια 

πρόβατα φωνεῖ κατ᾽ ὄνομα καὶ ἐξάγει 

αὐτά. Ὅταν τὰ ἴδια πάντα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασιν 

τὴν φωνὴν αὐτοῦ·ἀλλοτρίῳ δὲ οὐ μὴ 

ἀκολουθήσουσιν ἀλλὰ φεύξονται ἀπ᾽ 

αὐτοῦ, ὅτι οὐκ οἴδασιν τῶν ἀλλοτρίων 

τὴν φωνήν. Ταύτην τὴν παροιμίαν 

εἶπεν αὐτοῖς ὁ ᾽Ιησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 

Εἶπεν οὖν πάλιν ὁ ᾽Ιησοῦς, ᾽Αμὴν 

ἀμὴν λέγω ὑμῖν ὅτι ἐγώ εἰμι ἡ θύρα 

τῶν προβάτων. Πάντες ὅσοι ἦλθον 

[πρὸ ἐμοῦ] κλέπται εἰσὶν καὶ λῃσταί· 

ἀλλ᾽ οὐκ ἤκουσαν αὐτῶν τὰ πρόβατα. 

Ἐγώ εἰμι ἡ θύρα· δι᾽ ἐμοῦ ἐάν τις 

εἰσέλθῃ σωθήσεται καὶ εἰσελεύσεται 

καὶ ἐξελεύσεται καὶ νομὴν εὑρήσει.  
 

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  

28. Τοῦ Ὁσίου Πατρός ἡμῶν Ἐφραίμ τοῦ 

Σύρου. 
Ἐκ τοῦ κατὰ Λουκᾶν 

στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 



 244 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
 

29. Ἀνακομιδή τῶν ἱ. Λειψάνων τοῦ Ἁγίου 

Ἱερομάρτυρος Ἰγνατίου τοῦ Θεοφόρου. 
ΠΑΡΑΣΚΕΥῌ ΤΗΣ ΙΓ΄ ΕΒΔΟΜΑΔΟΣ 

Ἐκ τοῦ κατὰ Μάρκον 
θ΄ 33 - 41 

Τῷ καιρῷ ἐκείνῳ, ἦλθεν ὁ Ἰησοῦς καὶ 

οἱ μαθηταὶ αὐτοῦ εἰς Καπερναούμ· καὶ 

ἐν τῇ οἰκίᾳ γενόμενος ἐπηρώτα 

αὐτούς· Τί ἐν τῇ ὁδῷ πρὸς ἑαυτοὺς 

διελογίζεσθε; 34 οἱ δὲ ἐσιώπων· πρὸς 

ἀλλήλους γὰρ διελέχθησαν ἐν τῇ ὁδῷ 

τίς μείζων. 35 καὶ καθίσας ἐφώνησε 

τοὺς δώδεκα καὶ λέγει αὐτοῖς· Εἴ τις 

θέλει πρῶτος εἶναι, ἔσται πάντων 

ἔσχατος καὶ πάντων διάκονος. 36 καὶ 

λαβὼν παιδίον ἔστησεν αὐτὸ ἐν μέσῳ 

αὐτῶν, καὶ ἐναγκαλισάμενος αὐτὸ 

εἶπεν αὐτοῖς· 37 Ὃς ἐὰν ἓν τῶν 

τοιούτων παιδίων δέξηται ἐπὶ τῷ 

ὀνόματί μου, ἐμὲ δέχεται· καὶ ὃς ἐὰν 

ἐμὲ δέξηται, οὐκ ἐμὲ δέχεται, ἀλλὰ τὸν 

ἀποστείλαντά με. 38 Ἀπεκρίθη αὐτῷ ὁ 

Ἰωάννης λέγων· Διδάσκαλε, εἴδομέν 

τινα ἐν τῷ ὀνόματί σου ἐκβάλλοντα 

δαιμόνια, ὃς οὐκ ἀκολουθεῖ ἡμῖν, καὶ 

ἐκωλύσαμεν αὐτόν, ὅτι οὐκ ἀκολουθεῖ 

ἡμῖν. 39 ὁ δὲ Ἰησοῦς εἶπε· Μὴ κωλύετε 

αὐτόν· οὐδεὶς γάρ ἐστιν ὃς ποιήσει 

δύναμιν ἐπὶ τῷ ὀνόματί μου καὶ 

δυνήσεται ταχὺ κακολογῆσαί με· 40 ὃς 

γὰρ οὐκ ἔστι καθ' ἡμῶν, ὑπὲρ ἡμῶν 

ἐστιν. 41 ὃς γὰρ ἂν ποτίσῃ ὑμᾶς 

ποτήριον ὕδατος ἐν τῷ ὀνόματί μου, 

ὅτι Χριστοῦ ἐστε, ἀμὴν λέγω ὑμῖν, οὐ 

μὴ ἀπολέσῃ τὸν μισθὸν αὐτοῦ.  
  

30. Τῶν ἐν Ἁγίοις Πατέρων ἡμῶν Μεγάλων 

Ἱεραρχῶν καί Οἰκουμενικῶν Διδασκάλων, 

Βασιλείου τοῦ Μεγάλου, 
Γρηγορίου τοῦ Θεολόγου καί Ἰωάννου τοῦ 

Χρυσοστόμου 
Εἰς τὸν Ὄρθρον 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· ἐγώ εἰμι ἡ θύρα· δι' 

ἐμοῦ ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει. 10 ὁ κλέπτης οὐκ 

ἔρχεται εἰ μὴ ἵνα κλέψῃ καὶ θύσῃ καὶ 

ἀπολέσῃ· ἐγὼ ἦλθον ἵνα ζωὴν ἔχωσι 

καὶ περισσὸν ἔχωσιν. 11 ἐγώ εἰμι ὁ 

ποιμὴν ὁ καλός. ὁ ποιμὴν ὁ καλὸς τὴν 

ψυχὴν αὐτοῦ τίθησιν ὑπὲρ τῶν 

προβάτων· 12 ὁ μισθωτὸς δὲ καὶ οὐκ ὢν 

ποιμήν, οὗ οὐκ εἰσὶ τὰ πρόβατα ἴδια, 

θεωρεῖ τὸν λύκον ἐρχόμενον καὶ 

ἀφίησι τὰ πρόβατα καὶ φεύγει· καὶ ὁ 

λύκος ἁρπάζει αὐτὰ καὶ σκορπίζει τὰ 

πρόβατα. 13 ὁ δὲ μισθωτὸς φεύγει, ὅτι 

μισθωτός ἐστι καὶ οὐ μέλει αὐτῷ περὶ 

τῶν προβάτων. 14 ἐγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν, 15 καθὼς 

γινώσκει με ὁ πατὴρ κἀγὼ γινώσκω 

τὸν πατέρα, καὶ τὴν ψυχήν μου τίθημι 

ὑπὲρ τῶν προβάτων. 16 καὶ ἄλλα 

πρόβατα ἔχω, ἃ οὐκ ἔστιν ἐκ τῆς 

αὐλῆς ταύτης· κἀκεῖνά με δεῖ ἀγαγεῖν, 

καὶ τῆς φωνῆς μου ἀκούσουσι, καὶ 

γενήσεται μία ποίμνη, εἷς ποιμήν.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ε΄ 14 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Ὑμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 



 245 

κειμένη· 15 οὐδὲ καίουσι λύχνον καὶ 

τιθέασιν αὐτὸν ὑπὸ τὸν μόδιον, ἀλλ' 

ἐπὶ τὴν λυχνίαν, καὶ λάμπει πᾶσι 

τοῖς ἐν τῇ οἰκίᾳ. 16 οὕτως λαμψάτω τὸ 

φῶς ὑμῶν ἔμπροσθεν τῶν 

ἀνθρώπων, ὅπως ἴδωσιν ὑμῶν τὰ 

καλὰ ἔργα καὶ δοξάσωσιν τὸν 

πατέρα ὑμῶν τὸν ἐν τοῖς οὐρανοῖς. 17 

Μὴ νομίσητε ὅτι ἦλθον καταλῦσαι 

τὸν νόμον ἢ τοὺς προφήτας· οὐκ 

ἦλθον καταλῦσαι ἀλλὰ πληρῶσαι. 18 

ἀμὴν γὰρ λέγω ὑμῖν, ἕως ἂν 

παρέλθῃ ὁ οὐρανὸς καὶ ἡ γῆ, ἰῶτα ἓν 

ἢ μία κεραία οὐ μὴ παρέλθῃ ἀπὸ τοῦ 

νόμου ἕως ἂν πάντα γένηται. 19 ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ' ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  

31. Τῶν Ἁγίων καί Θαυματουργῶν 

Ἀναργύρων Κύρου καί Ἰωάννου, 
Ἐκ τοῦ κατὰ Ματθαῖον 

ι΄ 1, 5 - 8 
Τῷ καιρῷ ἐκείνῳ, προσκαλεσάμενος 

ὁ Ἰησοῦς τοὺς δώδεκα μαθητὰς 

αὐτοῦ ἔδωκεν αὐτοῖς ἐξουσίαν 

πνευμάτων ἀκαθάρτων ὥστε 

ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 

Τούτους τοὺς δώδεκα ἀπέστειλεν ὁ 

Ἰησοῦς παραγγείλας αὐτοῖς λέγων· 

Εἰς ὁδὸν ἐθνῶν μὴ ἀπέλθητε, καὶ εἰς 

πόλιν Σαμαριτῶν μὴ εἰσέλθητε· 6 

πορεύεσθε δὲ μᾶλλον πρὸς τὰ 

πρόβατα τὰ ἀπολωλότα οἴκου 

Ἰσραήλ. 7 πορευόμενοι δὲ κηρύσσετε 

λέγοντες ὅτι Ἤγγικεν ἡ βασιλεία 

τῶν οὐρανῶν. 8 ἀσθενοῦντας 

θεραπεύετε, λεπροὺς καθαρίζετε, 

νεκροὺς ἐγείρετε, δαιμόνια 

ἐκβάλλετε· δωρεὰν ἐλάβετε, δωρεὰν 

δότε.  

  



 246 

ΦΕΒΡΟΥΑΡΙΟΣ 

 

Τοῦ Ἁγίου Μάρτυρος Τρύφωνος. 
ΣΑΒΒΑΤῼ ΤΗΣ Ι΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ι΄ 19 - 21 

Εἶπεν ὁ Κύριος τοῖς ἑαυτοῦ 

Μαθηταῖς· ἰδοὺ δίδωμι ὑμῖν τὴν 

ἐξουσίαν τοῦ πατεῖν ἐπάνω ὄφεων 

καὶ σκορπίων καὶ ἐπὶ πᾶσαν τὴν 

δύναμιν τοῦ ἐχθροῦ, καὶ οὐδὲν ὑμᾶς 

οὐ μὴ ἀδικήσῃ. 20 πλὴν ἐν τούτῳ μὴ 

χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, 

πάτερ, κύριε τοῦ οὐρανοῦ καὶ τῆς 

γῆς, ὅτι ἀπέκρυψας ταῦτα ἀπὸ 

σοφῶν καὶ συνετῶν, καὶ 

ἀπεκάλυψας αὐτὰ νηπίοις· ναί, ὁ 

Πατήρ, ὅτι οὕτως ἐγένετο εὐδοκία 

ἔμπροσθέν σου.  
  

Η ΥΠΑΠΑΝΤΗ ΤΟΥ ΚΥΡΙΟΥ ΚΑΙ ΘΕΟΥ 

ΚΑΙ ΣΩΤΗΡΟΣ ΗΜΩΝ ΙΗΣΟΥ ΧΡΙΣΤΟΥ. 
Εἰς τὸν Ὄρθρον 

Ἐκ τοῦ κατὰ Λουκᾶν 
β΄ 25 - 32 

Τῷ καιρῷ ἐκείνῳ, ἦν ἄνθρωπος ἐν 

Ἰερουσολύμοις ᾧ ὄνομα Συμεών, καὶ 

ὁ ἄνθρωπος οὗτος δίκαιος καὶ 

εὐλαβής, προσδεχόμενος 

παράκλησιν τοῦ Ἰσραήλ, καὶ Πνεῦμα 

ἦν ἅγιον ἐπ' αὐτόν· 26 καὶ ἦν αὐτῷ 

κεχρηματισμένον ὑπὸ τοῦ 

Πνεύματος τοῦ ἁγίου μὴ ἰδεῖν 

θάνατον πρὶν ἢ ἴδῃ τὸν Χριστὸν 

Κυρίου. 27 καὶ ἦλθεν ἐν τῷ Πνεύματι 

εἰς τὸ ἱερόν· καὶ ἐν τῷ εἰσαγαγεῖν 

τοὺς γονεῖς τὸ παιδίον Ἰησοῦν τοῦ 

ποιῆσαι αὐτοὺς κατὰ τὸ εἰθισμένον 

τοῦ νόμου περὶ αὐτοῦ 28 καὶ αὐτὸς 

ἐδέξατο αὐτὸν εἰς τὰς ἀγκάλας 

αὐτοῦ καὶ εὐλόγησε τὸν Θεὸν καὶ 

εἶπε· 29 Νῦν ἀπολύεις τὸν δοῦλόν σου, 

δέσποτα, κατὰ τὸ ῥῆμά σου ἐν 

εἰρήνῃ, 30 ὅτι εἶδον οἱ ὀφθαλμοί μου 

τὸ σωτήριόν σου, 31 ὃ ἡτοίμασας κατὰ 

πρόσωπον πάντων τῶν λαῶν. 32 φῶς 

εἰς ἀποκάλυψιν ἐθνῶν καὶ δόξαν 

λαοῦ σου Ἰσραήλ.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 

β΄ 22 - 40 

Τῷ καιρῷ ἐκείνῳ, ἀνήγαγον oἱ γονεῖς 

τὸ παιδίον Ἰησοῦν εἰς Ἱεροσόλυμα 

παραστῆσαι τῷ Κυρίῳ, 23 καθὼς 

γέγραπται ἐν νόμῳ Κυρίου ὅτι πᾶν 

ἄρσεν διανοῖγον μήτραν ἅγιον τῷ 

Κυρίῳ κληθήσεται, 24 καὶ τοῦ δοῦναι 

θυσίαν κατὰ τὸ εἰρημένον ἐν τῷ 

νόμῳ Κυρίου, ζεῦγος τρυγόνων ἢ δύο 

νεοσσοὺς περιστερῶν. 25 Καὶ ἰδοὺ ἦν 

ἄνθρωπος ἐν Ἰερουσολύμοις ᾧ 

ὄνομα Συμεών, καὶ ὁ ἄνθρωπος 

οὗτος δίκαιος καὶ εὐλαβής, 

προσδεχόμενος παράκλησιν τοῦ 

Ἰσραήλ, καὶ Πνεῦμα ἦν ἅγιον ἐπ' 

αὐτόν· 26 καὶ ἦν αὐτῷ 

κεχρηματισμένον ὑπὸ τοῦ 

Πνεύματος τοῦ ἁγίου μὴ ἰδεῖν 

θάνατον πρὶν ἢ ἴδῃ τὸν Χριστὸν 

Κυρίου. 27 καὶ ἦλθεν ἐν τῷ Πνεύματι 

εἰς τὸ ἱερόν· καὶ ἐν τῷ εἰσαγαγεῖν 

τοὺς γονεῖς τὸ παιδίον Ἰησοῦν τοῦ 

ποιῆσαι αὐτοὺς κατὰ τὸ εἰθισμένον 

τοῦ νόμου περὶ αὐτοῦ 28 καὶ αὐτὸς 

ἐδέξατο αὐτὸν εἰς τὰς ἀγκάλας 

αὐτοῦ καὶ εὐλόγησε τὸν Θεὸν καὶ 

εἶπε· 29 Νῦν ἀπολύεις τὸν δοῦλόν σου, 

δέσποτα, κατὰ τὸ ῥῆμά σου ἐν 

εἰρήνῃ, 30 ὅτι εἶδον οἱ ὀφθαλμοί μου 



 247 

τὸ σωτήριόν σου, 31 ὃ ἡτοίμασας κατὰ 

πρόσωπον πάντων τῶν λαῶν. 32 φῶς 

εἰς ἀποκάλυψιν ἐθνῶν καὶ δόξαν 

λαοῦ σου Ἰσραήλ. 33 καὶ ἦν Ἰωσὴφ καὶ 

ἡ μήτηρ αὐτοῦ θαυμάζοντες ἐπὶ τοῖς 

λαλουμένοις περὶ αὐτοῦ. 34 καὶ 

εὐλόγησεν αὐτοὺς Συμεὼν καὶ εἶπεν 

πρὸς Μαριὰμ τὴν μητέρα αὐτοῦ· Ἰδοὺ 

οὗτος κεῖται εἰς πτῶσιν καὶ 

ἀνάστασιν πολλῶν ἐν τῷ Ἰσραὴλ καὶ 

εἰς σημεῖον ἀντιλεγόμενον. 35 καὶ σοῦ 

δὲ αὐτῆς τὴν ψυχὴν διελεύσεται 

ῥομφαία, ὅπως ἂν ἀποκαλυφθῶσιν 

ἐκ πολλῶν καρδιῶν διαλογισμοί. 36 

Καὶ ἦν Ἅννα προφῆτις, θυγάτηρ 

Φανουήλ, ἐκ φυλῆς Ἀσήρ· αὕτη 

προβεβηκυῖα ἐν ἡμέραις πολλαῖς, 

ζήσασα μετὰ ἀνδρὸς ἔτη ἑπτὰ ἀπὸ 

τῆς παρθενίας αὐτῆς, 37 καὶ αὐτὴ 

χήρα ἕως ἐτῶν ὀγδοήκοντα 

τεσσάρων, ἣ οὐκ ἀφίστατο ἀπὸ τοῦ 

ἱεροῦ νηστείαις καὶ δεήσεσι 

λατρεύουσα νύκτα καὶ ἡμέραν· 38 καὶ 

αὕτη αὐτῇ τῇ ὥρᾳ ἐπιστᾶσα 

ἀνθωμολογεῖτο τῷ Κυρίῳ καὶ ἐλάλει 

περὶ αὐτοῦ πᾶσι τοῖς προσδεχομένοις 

λύτρωσιν ἐν Ἱερουσαλήμ. 39 Καὶ ὡς 

ἐτέλεσαν πάντα τὰ κατὰ τὸν νόμον 

Κυρίου, ὑπέστρεψαν εἰς τὴν 

Γαλιλαίαν εἰς πόλιν ἑαυτῶν 

Ναζαρέτ. 40 Τὸ δὲ παιδίον ηὔξανε καὶ 

ἐκραταιοῦτο πνεύματι πληρούμενον 

σοφίας, καὶ χάρις Θεοῦ ἦν ἐπ' αὐτό.  
  

Τοῦ Ἁγίου καί Δικαίου Συμεών τοῦ 

Θεοδόχου, καί Ἄννης τῆς Προφήτιδος. 
Ἐκ τοῦ κατὰ Λουκᾶν 

β΄ 25 - 38 

Τῷ καιρῷ ἐκείνῳ, ἦν ἄνθρωπος ἐν 

Ἰερουσολύμοις ᾧ ὄνομα Συμεών, καὶ 

ὁ ἄνθρωπος οὗτος δίκαιος καὶ 

εὐλαβής, προσδεχόμενος 

παράκλησιν τοῦ Ἰσραήλ, καὶ Πνεῦμα 

ἦν ἅγιον ἐπ' αὐτόν· 26 καὶ ἦν αὐτῷ 

κεχρηματισμένον ὑπὸ τοῦ 

Πνεύματος τοῦ ἁγίου μὴ ἰδεῖν 

θάνατον πρὶν ἢ ἴδῃ τὸν Χριστὸν 

Κυρίου. 27 καὶ ἦλθεν ἐν τῷ Πνεύματι 

εἰς τὸ ἱερόν· καὶ ἐν τῷ εἰσαγαγεῖν 

τοὺς γονεῖς τὸ παιδίον Ἰησοῦν τοῦ 

ποιῆσαι αὐτοὺς κατὰ τὸ εἰθισμένον 

τοῦ νόμου περὶ αὐτοῦ 28 καὶ αὐτὸς 

ἐδέξατο αὐτὸν εἰς τὰς ἀγκάλας 

αὐτοῦ καὶ εὐλόγησε τὸν Θεὸν καὶ 

εἶπε· 29 Νῦν ἀπολύεις τὸν δοῦλόν σου, 

δέσποτα, κατὰ τὸ ῥῆμά σου ἐν 

εἰρήνῃ, 30 ὅτι εἶδον οἱ ὀφθαλμοί μου 

τὸ σωτήριόν σου, 31 ὃ ἡτοίμασας κατὰ 

πρόσωπον πάντων τῶν λαῶν. 32 φῶς 

εἰς ἀποκάλυψιν ἐθνῶν καὶ δόξαν 

λαοῦ σου Ἰσραήλ. 33 καὶ ἦν Ἰωσὴφ καὶ 

ἡ μήτηρ αὐτοῦ θαυμάζοντες ἐπὶ τοῖς 

λαλουμένοις περὶ αὐτοῦ. 34 καὶ 

εὐλόγησεν αὐτοὺς Συμεὼν καὶ εἶπεν 

πρὸς Μαριὰμ τὴν μητέρα αὐτοῦ· Ἰδοὺ 

οὗτος κεῖται εἰς πτῶσιν καὶ 

ἀνάστασιν πολλῶν ἐν τῷ Ἰσραὴλ καὶ 

εἰς σημεῖον ἀντιλεγόμενον. 35 καὶ σοῦ 

δὲ αὐτῆς τὴν ψυχὴν διελεύσεται 

ῥομφαία, ὅπως ἂν ἀποκαλυφθῶσιν 

ἐκ πολλῶν καρδιῶν διαλογισμοί. 36 

Καὶ ἦν Ἅννα προφῆτις, θυγάτηρ 

Φανουήλ, ἐκ φυλῆς Ἀσήρ· αὕτη 

προβεβηκυῖα ἐν ἡμέραις πολλαῖς, 

ζήσασα μετὰ ἀνδρὸς ἔτη ἑπτὰ ἀπὸ 

τῆς παρθενίας αὐτῆς, 37 καὶ αὐτὴ 

χήρα ἕως ἐτῶν ὀγδοήκοντα 

τεσσάρων, ἣ οὐκ ἀφίστατο ἀπὸ τοῦ 

ἱεροῦ νηστείαις καὶ δεήσεσι 

λατρεύουσα νύκτα καὶ ἡμέραν· 38 καὶ 

αὕτη αὐτῇ τῇ ὥρᾳ ἐπιστᾶσα 

ἀνθωμολογεῖτο τῷ Κυρίῳ καὶ ἐλάλει 

περὶ αὐτοῦ πᾶσι τοῖς προσδεχομένοις 

λύτρωσιν ἐν Ἱερουσαλήμ.  
  



 248 

8. Τοῦ Ἁγίου Μεγαλομάρτυρος Θεοδώρου 

τοῦ Στρατηλάτου. 
ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 16 - 22 

Εἶπεν ὁ Κύριος τοῖς ἑαυτοῦ 

Μαθηταῖς· 16 Ἰδοὺ ἐγὼ ἀποστέλλω 

ὑμᾶς ὡς πρόβατα ἐν μέσῳ λύκων· 

γίνεσθε οὖν φρόνιμοι ὡς οἱ ὄφεις καὶ 

ἀκέραιοι ὡς αἱ περιστεραί. 17 

προσέχετε δὲ ἀπὸ τῶν ἀνθρώπων· 

παραδώσουσι γὰρ ὑμᾶς εἰς συνέδρια, 

καὶ ἐν ταῖς συναγωγαῖς αὐτῶν 

μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα 

ἐπὶ γονεῖς καὶ θανατώσουσιν αὐτούς· 
22 καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται.  
  

Τοῦ Ἁγίου μάρτυρος Νικηφόρου 
Τῌ ΤΡΙΤῌ ΤΗΣ ΙΒ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαὐτοῦ 

Μαθηταῖς· προσέχετε ἀπὸ τῶν 

ἀνθρώπων· ἐπιβαλοῦσιν γὰρ ἐφ' 

ὑμᾶς τὰς χεῖρας αὐτῶν καὶ διώξουσι, 

παραδιδόντες εἰς συναγωγὰς καὶ 

φυλακάς, ἀγομένους ἐπὶ βασιλεῖς 

καὶ ἡγεμόνας ἕνεκεν τοῦ ὀνόματός 

μου· 13 ἀποβήσεται δὲ ὑμῖν εἰς 

μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
10. Τοῦ Ἁγίου Ἱερομάρτυρος Χαραλάμπους 

τοῦ Θαυματουργοῦ. 
Λειτουργίας Ἁγ. Δημητρίου 

Ἐκ τοῦ κατὰ Ἰωάννην 
ιε’ 17 - ις’ 2 

Εἶπεν ὁ Κύριος τοῖς ἑαυτοῦ 

Μαθηταῖς· ταῦτα ἐντέλλομαι ὑμῖν, 

ἵνα ἀγαπᾶτε ἀλλήλους. 18 Εἰ ὁ 

κόσμος ὑμᾶς μισεῖ, γινώσκετε ὅτι ἐμὲ 

πρῶτον ὑμῶν μεμίσηκεν. 19 εἰ ἐκ τοῦ 

κόσμου ἦτε, ὁ κόσμος ἂν τὸ ἴδιον 

ἐφίλει· ὅτι δὲ ἐκ τοῦ κόσμου οὐκ ἐστέ, 

ἀλλ' ἐγὼ ἐξελεξάμην ὑμᾶς ἐκ τοῦ 

κόσμου, διὰ τοῦτο μισεῖ ὑμᾶς ὁ 

κόσμος. 20 μνημονεύετε τοῦ λόγου οὗ 

ἐγὼ εἶπον ὑμῖν· οὐκ ἔστι δοῦλος 

μείζων τοῦ κυρίου αὐτοῦ. εἰ ἐμὲ 

ἐδίωξαν, καὶ ὑμᾶς διώξουσιν· εἰ τὸν 

λόγον μου ἐτήρησαν, καὶ τὸν 

ὑμέτερον τηρήσουσιν. 21 ἀλλὰ ταῦτα 

πάντα ποιήσουσιν ὑμῖν διὰ τὸ ὄνομά 

μου, ὅτι οὐκ οἴδασι τὸν πέμψαντά με. 
22 εἰ μὴ ἦλθον καὶ ἐλάλησα αὐτοῖς, 

ἁμαρτίαν οὐκ εἴχον· νῦν δὲ πρόφασιν 

οὐκ ἔχουσι περὶ τῆς ἁμαρτίας αὐτῶν. 
23 ὁ ἐμὲ μισῶν καὶ τὸν πατέρα μου 

μισεῖ. 24 εἰ τὰ ἔργα μὴ ἐποίησα ἐν 

αὐτοῖς ἃ οὐδεὶς ἄλλος πεποίηκεν, 

ἁμαρτίαν οὐκ εἴχον· νῦν δὲ καὶ 

ἑωράκασι καὶ μεμισήκασι καὶ ἐμὲ καὶ 

τὸν πατέρα μου. 25 ἀλλ' ἵνα πληρωθῇ 

ὁ λόγος ὁ γεγραμμένος ἐν τῷ νόμῳ 

αὐτῶν, ὅτι ἐμίσησάν με δωρεάν. 26 



 249 

ὅταν δὲ ἔλθῃ ὁ παράκλητος ὃν ἐγὼ 

πέμψω ὑμῖν παρὰ τοῦ πατρός, τὸ 

Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

11. Τοῦ Ἁγίου Ἱερομάρτυρος Βλασίου, 

Ἀρχιεπισκόπου Σεβαστείας. 
Ἐκ τοῦ κατὰ Ματθαῖον 

ι΄ 1, 5 - 8 
Τῷ καιρῷ ἐκείνῳ, προσκαλεσάμενος 

ὁ Ἰησοῦς τούς δώδεκα μαθητὰς 

αὐτοῦ ἔδωκεν αὐτοῖς ἐξουσίαν 

πνευμάτων ἀκαθάρτων ὥστε 

ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 

Τούτους τοὺς δώδεκα ἀπέστειλεν ὁ 

᾽Ιησοῦς παραγγείλας αὐτοῖς λέγων, 

Εἰς ὁδὸν ἐθνῶν μὴ ἀπέλθητε, καὶ εἰς 

πόλιν Σαμαριτῶν μὴ 

εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα 

οἴκου ᾽Ισραήλ. Πορευόμενοι δὲ 

κηρύσσετε λέγοντες ὅτι ῎Ηγγικεν ἡ 

βασιλεία τῶν οὐρανῶν. 

Ἀσθενοῦντας θεραπεύετε, νεκροὺς 

ἐγείρετε, λεπροὺς καθαρίζετε, 

δαιμόνια ἐκβάλλετε· δωρεὰν 

ἐλάβετε, δωρεὰν δότε.  
  

17. Τοῦ Ἁγίου Μάρτυρος Θεοδώρου τοῦ 

Τήρωνος. 
ΣΑΒΒΑΤῼ ΤΗΣ ΙΖ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
κ΄ 46 - 47, κα΄ 1 - 4 

Εἶπεν ὁ Κύριος τοῖς ἑαὐτοῦ 

Μαθηταῖς· Προσέχετε ἀπὸ τῶν 

γραμματέων τῶν θελόντων 

περιπατεῖν ἐν στολαῖς καὶ 

φιλούντων ἀσπασμοὺς ἐν ταῖς 

ἀγοραῖς καὶ πρωτοκαθεδρίας ἐν ταῖς 

συναγωγαῖς καὶ πρωτοκλισίας ἐν 

τοῖς δείπνοις, 47 οἳ κατεσθίουσιν τὰς 

οἰκίας τῶν χηρῶν καὶ προφάσει 

μακρὰ προσεύχονται· οὗτοι λήψονται 

περισσότερον κρίμα. Ἀναβλέψας δὲ 

εἶδε τοὺς βάλλοντας τὰ δῶρα αὐτῶν 

εἰς τὸ γαζοφυλάκιον πλουσίους. 2 

εἶδε δέ τινα χήραν πενιχρὰν 

βάλλουσαν ἐκεῖ λεπτὰ δύο, 3 καὶ 

εἶπεν· Ἀληθῶς λέγω ὑμῖν ὅτι ἡ χήρα 

ἡ πτωχὴ αὕτη πλεῖον πάντων 

ἔβαλεν· 4 ἅπαντες γὰρ οὗτοι ἐκ τοῦ 

περισσεύοντος αὐτοῖς ἔβαλον εἰς τὰ 

δῶρα τοῦ Θεοῦ, αὕτη δὲ ἐκ τοῦ 

ὑστερήματος αὐτῆς ἅπαντα τὸν βίον 

ὃν εἶχεν ἔβαλε. Ταῦτα λέγων 

ἐφώνει·. Ὁ ἔχων ὦτα ἀκούειν 

ἀκουέτω.  
  

23. Πολυκάρπου, Ἐπισκόπου Σμύρνης. 
Ἐκ τοῦ κατὰ Ἰωάννην 

ιβ΄ 24 - 26, 35 - 36 
Εἶπεν ὁ Κύριος τοῖς ἑαυτοῦ 

Μαθηταῖς· ἐὰν μὴ ὁ κόκκος τοῦ σίτου 

πεσὼν εἰς τὴν γῆν ἀποθάνῃ, αὐτὸς 

μόνος μένει· ἐὰν δὲ ἀποθάνῃ, πολὺν 

καρπὸν φέρει. 25 ὁ φιλῶν τὴν ψυχὴν 

αὐτοῦ ἀπολέσει αὐτήν, καὶ ὁ μισῶν 

τὴν ψυχὴν αὐτοῦ ἐν τῷ κόσμῳ τούτῳ, 

εἰς ζωὴν αἰώνιον φυλάξει αὐτήν. 26 

ἐὰν ἐμοί διακονῇ τις, ἐμοὶ 

ἀκολουθείτω, καὶ ὅπου εἰμὶ ἐγὼ, ἐκεῖ 

καὶ ὁ διάκονος ὁ ἐμὸς ἔσται· καὶ ἐάν 

τις ἐμοὶ διακονῇ, τιμήσει αὐτὸν ὁ 

πατήρ. 35 εἶπεν οὖν τοῖς ὄχλοις ὁ 

Ἰησοῦς· Ἔτι μικρὸν χρόνον τὸ φῶς 

μεθ' ὑμῶν ἐστι· περιπατεῖτε ἕως τὸ 

φῶς ἔχετε, ἵνα μὴ σκοτία ὑμᾶς 

καταλάβῃ· καὶ ὁ περιπατῶν ἐν τῇ 

σκοτίᾳ οὐκ οἶδεν ποῦ ὑπάγει. 36 ἕως 



 250 

τὸ φῶς ἔχετε, πιστεύετε εἰς τὸ φῶς 

ἵνα υἱοὶ φωτὸς γένησθε.  
  
24. Μνήμη τῆς εὑρέσεως τῆς τιμίας κεφαλῆς 

τοῦ Ἁγίου Προφήτου Προδρόμου καί 

Βαπτιστοῦ Ἰωάννου. 
Εἰς τὸν Ὄρθρον 

Ἐκ τοῦ κατὰ Λουκᾶν 
ζ΄ 17 - 30 

Τῷ καιρῷ ἐκείνῳ, ἐξῆλθεν ὁ λόγος 

τοῦ Ἰησοῦ ἐν ὅλῃ τῇ Ἰουδαίᾳ καὶ ἐν 

πάσῃ τῇ περιχώρῳ. 18 Καὶ 

ἀπήγγειλαν Ἰωάννῃ οἱ μαθηταὶ 

αὐτοῦ περὶ πάντων τούτων. 19 καὶ 

προσκαλεσάμενος δύο τινὰς τῶν 

μαθητῶν αὐτοῦ ὁ Ἰωάννης ἔπεμψε 

πρὸς τὸν Ἰησοῦν λέγων· Σὺ εἶ ὁ 

ἐρχόμενος ἢ ἕτερον προσδοκῶμεν; 20 

παραγενόμενοι δὲ πρὸς αὐτὸν οἱ 

ἄνδρες εἶπον· Ἰωάννης ὁ βαπτιστὴς 

ἀπέστειλεν ἡμᾶς πρὸς σὲ λέγων· σὺ 

εἶ ὁ ἐρχόμενος ἢ ἕτερον 

προσδοκῶμεν; 21 ἐν αὐτῇ δὲ τῇ ὥρᾳ 

ἐθεράπευσε πολλοὺς ἀπὸ νόσων καὶ 

μαστίγων καὶ πνευμάτων πονηρῶν, 

καὶ τυφλοῖς πολλοῖς ἐχαρίσατο τὸ 

βλέπειν. 22 καὶ ἀποκριθεὶς ὁ Ἰησοῦς 

εἶπεν αὐτοῖς· Πορευθέντες 

ἀπαγγείλατε Ἰωάννῃ ἃ εἴδετε καὶ 

ἠκούσατε· τυφλοὶ ἀναβλέπουσι καὶ 

χωλοὶ περιπατοῦσι, λεπροὶ 

καθαρίζονται, κωφοὶ ἀκούουσι, 

νεκροὶ ἐγείρονται, πτωχοὶ 

εὐαγγελίζονται· 23 καὶ μακάριός ἐστιν 

ὃς ἐὰν μὴ σκανδαλισθῇ ἐν ἐμοί. 24 

Ἀπελθόντων δὲ τῶν μαθητῶν 

Ἰωάννου ἤρξατο λέγειν πρὸς τοὺς 

ὄχλους περὶ Ἰωάννου· Τί 

ἐξεληλύθατε εἰς τὴν ἔρημον 

θεάσασθαι; κάλαμον ὑπὸ ἀνέμου 

σαλευόμενον; 25 ἀλλὰ τί ἐξεληλύθατε 

ἰδεῖν; ἄνθρωπον ἐν μαλακοῖς 

ἱματίοις ἠμφιεσμένον; ἰδοὺ οἱ ἐν 

ἱματισμῷ ἐνδόξῳ καὶ τρυφῇ 

ὑπάρχοντες ἐν τοῖς βασιλείοις εἰσίν. 
26 ἀλλὰ τί ἐξεληλύθατε ἰδεῖν; 

προφήτην· ναί λέγω ὑμῖν, καὶ 

περισσότερον προφήτου. 27 οὗτός ἐστι 

περὶ οὗ γέγραπται, ἰδοὺ ἐγὼ 

ἀποστέλλω τὸν ἄγγελόν μου πρὸ 

προσώπου σου, ὃς κατασκευάσει τὴν 

ὁδόν σου ἔμπροσθέν σου. 28 λέγω γὰρ 

ὑμῖν, μείζων ἐν γεννητοῖς γυναικῶν 

προφήτης Ἰωάννου τοῦ βαπτιστοῦ 

οὐδείς ἐστιν· ὁ δὲ μικρότερος ἐν τῇ 

βασιλείᾳ τοῦ Θεοῦ μείζων αὐτοῦ 

ἐστι. 29 καὶ πᾶς ὁ λαὸς ἀκούσας καὶ οἱ 

τελῶναι ἐδικαίωσαν τὸν Θεόν, 

βαπτισθέντες τὸ βάπτισμα Ἰωάννου· 
30 οἱ δὲ Φαρισαῖοι καὶ οἱ νομικοὶ τὴν 

βουλὴν τοῦ Θεοῦ ἠθέτησαν εἰς 

ἑαυτούς, μὴ βαπτισθέντες ὑπ' αὐτοῦ.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ια΄ 2 - 15 

Τῷ καιρῷ ἐκείνῳ, ἀκούσας ὁ 

Ἰωάννης ἐν τῷ δεσμωτηρίῳ τὰ ἔργα 

τοῦ Χριστοῦ, πέμψας δύο τῶν 

μαθητῶν αὐτοῦ 3 εἶπεν αὐτῷ· Σὺ εἶ ὁ 

ἐρχόμενος ἢ ἕτερον προσδοκῶμεν; 4 

καὶ ἀποκριθεὶς ὁ Ἰησοῦς εἶπεν 

αὐτοῖς· Πορευθέντες ἀπαγγείλατε 

Ἰωάννῃ ἃ ἀκούετε καὶ βλέπετε· 5 

τυφλοὶ ἀναβλέπουσι καὶ χωλοὶ 

περιπατοῦσι, λεπροὶ καθαρίζονται 

καὶ κωφοὶ ἀκούουσι, νεκροὶ 

ἐγείρονται καὶ πτωχοὶ 

εὐαγγελίζονται· 6 καὶ μακάριός ἐστιν 

ὃς ἐὰν μὴ σκανδαλισθῇ ἐν ἐμοί. 7 

Τούτων δὲ πορευομένων ἤρξατο ὁ 

Ἰησοῦς λέγειν τοῖς ὄχλοις περὶ 

Ἰωάννου· Τί ἐξήλθετε εἰς τὴν ἔρημον 

θεάσασθαι; κάλαμον ὑπὸ ἀνέμου 

σαλευόμενον; 8 ἀλλὰ τί ἐξήλθετε 

ἰδεῖν; ἄνθρωπον ἐν μαλακοῖς 

ἠμφιεσμένον; ἰδοὺ οἱ τὰ μαλακὰ 



 251 

φοροῦντες ἐν τοῖς οἴκοις τῶν 

βασιλέων εἰσίν. 9 ἀλλὰ τί ἐξήλθετε 

ἰδεῖν; προφήτην; ναί λέγω ὑμῖν, καὶ 

περισσότερον προφήτου. 10 οὗτος γὰρ 

ἐστι περὶ οὗ γέγραπται· ἰδοὺ ἐγὼ 

ἀποστέλλω τὸν ἄγγελόν μου πρὸ 

προσώπου σου, ὃς κατασκευάσει τὴν 

ὁδόν σου ἔμπροσθέν σου. 11 ἀμὴν 

λέγω ὑμῖν, οὐκ ἐγήγερται ἐν 

γεννητοῖς γυναικῶν μείζων Ἰωάννου 

τοῦ βαπτιστοῦ· ὁ δὲ μικρότερος ἐν τῇ 

βασιλείᾳ τῶν οὐρανῶν μείζων αὐτοῦ 

ἐστιν. 12 ἀπὸ δὲ τῶν ἡμερῶν Ἰωάννου 

τοῦ βαπτιστοῦ ἕως ἄρτι ἡ βασιλεία 

τῶν οὐρανῶν βιάζεται, καὶ βιασταὶ 

ἁρπάζουσιν αὐτήν. 13 πάντες γὰρ οἱ 

προφῆται καὶ ὁ νόμος ἕως Ἰωάννου 

ἐπροφήτευσαν· 14 καὶ εἰ θέλετε 

δέξασθαι, αὐτός ἐστιν Ἠλίας ὁ 

μέλλων ἔρχεσθαι. 15 ὁ ἔχων ὦτα 

ἀκουέτω.  



 252 

ΜΑΡΤΙΟΣ 

 

9. Τῶν Ἁγίων Τεσσαράκοντα Μαρτύρων τῶν 

ἐν Σεβαστείᾳ μαρτυρησάντων 
Εἰς τὸν Ὄρθρον 

23ης Ἀπριλίου Λειτουργίας 
Ἐκ τοῦ κατὰ Ἰωάννην 

ιε΄ 17 - ιστ΄ 2 

Εἶπεν ὁ Κύριος τοῖς ἑαυτοῦ Μαθηταῖς· 

ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. 18 Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 

μεμίσηκεν. 19 εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ' ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 20 

μνημονεύετε τοῦ λόγου οὗ ἐγὼ εἶπον 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. 21 ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. 22 εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἴχον· 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. 23 ὁ ἐμὲ μισῶν καὶ 

τὸν πατέρα μου μισεῖ. 24 εἰ τὰ ἔργα μὴ 

ἐποίησα ἐν αὐτοῖς ἃ οὐδεὶς ἄλλος 

πεποίηκεν, ἁμαρτίαν οὐκ εἴχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. 25 ἀλλ' ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. 26 ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

κ΄ 1 - 16 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν ἀνθρώπῳ οἰκοδεσπότῃ, ὅστις 

ἐξῆλθεν ἅμα πρωῒ μισθώσασθαι 

ἐργάτας εἰς τὸν ἀμπελῶνα αὐτοῦ· 2 

καὶ συμφωνήσας μετὰ τῶν ἐργατῶν 

ἐκ δηναρίου τὴν ἡμέραν ἀπέστειλεν 

αὐτοὺς εἰς τὸν ἀμπελῶνα αὐτοῦ. 3 καὶ 

ἐξελθὼν περὶ τρίτην ὥραν εἶδεν 

ἄλλους ἑστῶτας ἐν τῇ ἀγορᾷ ἀργούς, 4 

καὶ ἐκείνοις εἶπεν· ὑπάγετε καὶ ὑμεῖς 

εἰς τὸν ἀμπελῶνα, καὶ ὃ ἐὰν ᾖ δίκαιον 

δώσω ὑμῖν. οἱ δὲ ἀπῆλθον. 5 πάλιν 

ἐξελθὼν περὶ ἕκτην καὶ ἐνάτην ὥραν 

ἐποίησεν ὡσαύτως. 6 περὶ δὲ τὴν 

ἑνδεκάτην ἐξελθὼν εὗρεν ἄλλους 

ἑστῶτας ἀργούς, καὶ λέγει αὐτοῖς· τί 

ὧδε ἑστήκατε ὅλην τὴν ἡμέραν ἀργοί; 
7 λέγουσιν αὐτῷ· ὅτι οὐδεὶς ἡμᾶς 

ἐμισθώσατο. λέγει αὐτοῖς· ὑπάγετε 

καὶ ὑμεῖς εἰς τὸν ἀμπελῶνα, καὶ ὃ ἐὰν 

ᾖ δίκαιον λήψεσθε. 8 ὀψίας δὲ 

γενομένης λέγει ὁ κύριος τοῦ 

ἀμπελῶνος τῷ ἐπιτρόπῳ αὐτοῦ· 

κάλεσον τοὺς ἐργάτας καὶ ἀπόδος 

αὐτοῖς τὸν μισθὸν ἀρξάμενος ἀπὸ τῶν 

ἐσχάτων ἕως τῶν πρώτων. 9 καὶ 

ἐλθόντες οἱ περὶ τὴν ἑνδεκάτην ὥραν 

ἔλαβον ἀνὰ δηνάριον. 10 ἐλθόντες δὲ οἱ 

πρῶτοι ἐνόμισαν ὅτι πλείονα 

λήψονται, καὶ ἔλαβον καὶ αὐτοὶ ἀνὰ 

δηνάριον. 11 λαβόντες δὲ ἐγόγγυζον 

κατὰ τοῦ οἰκοδεσπότου 12 λέγοντες ὅτι 

οὗτοι οἱ ἔσχατοι μίαν ὥραν ἐποίησαν, 

καὶ ἴσους ἡμῖν αὐτοὺς ἐποίησας τοῖς 



 253 

βαστάσασι τὸ βάρος τῆς ἡμέρας καὶ 

τὸν καύσωνα. 13 ὁ δὲ ἀποκριθεὶς εἶπεν 

ἑνὶ αὐτῶν· ἑταῖρε, οὐκ ἀδικῶ σε· οὐχὶ 

δηναρίου συνεφώνησάς μοι; 14 ἆρον τὸ 

σὸν καὶ ὕπαγε· θέλω δὲ τούτῳ τῷ 

ἐσχάτῳ δοῦναι ὡς καὶ σοί. 15 ἢ οὐκ 

ἔξεστί μοι ποιῆσαι ὃ θέλω ἐν τοῖς 

ἐμοῖς, εἰ ὁ ὀφθαλμός σου πονηρός 

ἐστιν ὅτι ἐγὼ ἀγαθός εἰμι; 16 Οὕτως 

ἔσονται οἱ ἔσχατοι πρῶτοι καὶ οἱ 

πρῶτοι ἔσχατοι· πολλοὶ γὰρ εἰσι 

κλητοί, ὀλίγοι δὲ ἐκλεκτοί.  
  
Τοῦ Ὁσίου Πατρὸς ἡμῶν Ἀλεξίου, ἀνθρώπου 

τοῦ Θεοῦ. 
Ἐκ τοῦ κατὰ Λουκᾶν 

θ΄ 12 - 18 

Τῷ καιρῷ ἐκείνῳ, προσελθόντες τῷ 

Ἰησοῦ οἱ δώδεκα μαθηταὶ αὐτοῦ εἶπον 

αὐτῷ· Ἀπόλυσον τὸν ὄχλον, ἵνα 

πορευθέντες εἰς τὰς κύκλῳ κώμας καὶ 

τοὺς ἀγροὺς καταλύσωσι καὶ εὕρωσι 

ἐπισιτισμόν, ὅτι ὧδε ἐν ἐρήμῳ τόπῳ 

ἐσμέν. 13 εἶπε δὲ πρὸς αὐτούς· Δότε 

αὐτοῖς ὑμεῖς φαγεῖν. οἱ δὲ εἶπον· Οὐκ 

εἰσὶν ἡμῖν πλεῖον ἢ πέντε ἄρτοι καὶ 

ἰχθύες δύο, εἰ μήτι πορευθέντες ἡμεῖς 

ἀγοράσομεν εἰς πάντα τὸν λαὸν 

τοῦτον βρώματα· 14 ἦσαν γὰρ ὡσεὶ 

ἄνδρες πεντακισχίλιοι. εἶπε δὲ πρὸς 

τοὺς μαθητὰς αὐτοῦ· Κατακλίνατε 

αὐτοὺς κλισίας ἀνὰ πεντήκοντα. 15 καὶ 

ἐποίησαν οὕτω καὶ ἀνέκλιναν 

ἅπαντας. 16 λαβὼν δὲ τοὺς πέντε 

ἄρτους καὶ τοὺς δύο ἰχθύας, 

ἀναβλέψας εἰς τὸν οὐρανὸν 

εὐλόγησεν αὐτοὺς καὶ κατέκλασε, καὶ 

ἐδίδου τοῖς μαθηταῖς παραθεῖναι τῷ 

ὄχλῳ. 17 καὶ ἔφαγον καὶ ἐχορτάσθησαν 

πάντες, καὶ ἤρθη τὸ περισσεῦσαν 

αὐτοῖς κλασμάτων κόφινοι δώδεκα. 18 

Καὶ ἐγένετο ἐν τῷ εἶναι αὐτὸν 

προσευχόμενον κατὰ μόνας, συνῆσαν 

αὐτῷ οἱ μαθηταί αὐτοῦ.  
  
25. Ὁ Εὐαγγελισμὸς τῆς ὑπεραγίας δεσποίνης 

ἡμῶν Θεοτόκου καὶ ἀειπαρθένου Μαρίας. 
Εἰς τὸν Ὄρθρον 

Ἐκ τοῦ κατὰ Λουκᾶν 
α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν τὸ 

βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς τῆς 

κοιλίας σου. 43 καὶ πόθεν μοι τοῦτο ἵνα 

ἔλθῃ ἡ μήτηρ τοῦ Κυρίου μου πρὸς μέ; 
44 ἰδοὺ γὰρ ὡς ἐγένετο ἡ φωνὴ τοῦ 

ἀσπασμοῦ σου εἰς τὰ ὦτά μου, 

ἐσκίρτησεν τὸ βρέφος ἐν ἀγαλλιάσει 

ἐν τῇ κοιλίᾳ μου. 45 καὶ μακαρία ἡ 

πιστεύσασα ὅτι ἔσται τελείωσις τοῖς 

λελαλημένοις αὐτῇ παρὰ Κυρίου. 46 

Καὶ εἶπε Μαριάμ· Μεγαλύνει ἡ ψυχή 

μου τὸν Κύριον 47 καὶ ἠγαλλίασε τὸ 

πνεῦμά μου ἐπὶ τῷ Θεῷ τῷ σωτῆρί 

μου, 48 ὅτι ἐπέβλεψεν ἐπὶ τὴν 

ταπείνωσιν τῆς δούλης αὐτοῦ. ἰδοὺ 

γὰρ ἀπὸ τοῦ νῦν μακαριοῦσί με πᾶσαι 

αἱ γενεαί. 49 ὅτι ἐποίησέ μοι μεγάλα ὁ 

δυνατός καὶ ἅγιον τὸ ὄνομα αὐτοῦ. 56 

Ἔμεινε δὲ Μαριὰμ σὺν αὐτῇ ὡσεὶ 

μῆνας τρεῖς καὶ ὑπέστρεψεν εἰς τὸν 

οἶκον αὐτῆς.  
  



 254 

Εἰς τὴν Λειτουργίαν 
Ἐκ τοῦ κατὰ Λουκᾶν 

α΄ 24 - 38 

Ἐν ταῖς ἡμέραις ἐκείναις συνέλαβεν 

Ἐλισάβετ ἡ γυνὴ Ζαχαρίου· καὶ 

περιέκρυβεν ἑαυτὴν μῆνας πέντε, 25 

λέγουσα ὅτι οὕτω μοι πεποίηκεν ὁ 

Κύριος ἐν ἡμέραις αἷς ἐπεῖδεν ἀφελεῖν 

τό ὄνειδός μου ἐν ἀνθρώποις. 26 Ἐν δὲ 

τῷ μηνὶ τῷ ἕκτῳ ἀπεστάλη ὁ ἄγγελος 

Γαβριὴλ ἀπὸ τοῦ Θεοῦ εἰς πόλιν τῆς 

Γαλιλαίας, ᾗ ὄνομα Ναζαρὲτ, 27 πρὸς 

παρθένον μεμνηστευμένην ἀνδρὶ, ᾧ 

ὄνομα Ἰωσὴφ, ἐξ οἴκου Δαυῒδ, καὶ τὸ 

ὄνομα τῆς παρθένου Μαριάμ. 28 καὶ 

εἰσελθὼν ὁ ἄγγελος πρὸς αὐτὴν εἶπε· 

Χαῖρε, κεχαριτωμένη· ὁ Κύριος μετὰ 

σοῦ· εὐλογημένη σὺ ἐν γυναιξίν. 29 ἡ 

δὲ ἰδοῦσα διεταράχθη ἐπὶ τῷ λόγῳ 

αὐτοῦ, καὶ διελογίζετο ποταπὸς εἴη ὁ 

ἀσπασμὸς οὗτος. 30 καὶ εἶπεν ὁ 

ἄγγελος αὐτῇ· Μὴ φοβοῦ, Μαριάμ· 

εὗρες γὰρ χάριν παρὰ τῷ Θεῷ. 31 καὶ 

ἰδοὺ συλλήψῃ ἐν γαστρὶ καὶ τέξῃ υἱόν, 

καὶ καλέσεις τὸ ὄνομα αὐτοῦ Ἰησοῦν. 
32 οὗτος ἔσται μέγας καὶ υἱὸς ὑψίστου 

κληθήσεται, καὶ δώσει αὐτῷ Κύριος ὁ 

Θεὸς τὸν θρόνον Δαυῒδ τοῦ πατρὸς 

αὐτοῦ, 33 καὶ βασιλεύσει ἐπὶ τὸν οἶκον 

Ἰακὼβ εἰς τοὺς αἰῶνας, καὶ τῆς 

βασιλείας αὐτοῦ οὐκ ἔσται τέλος. 34 

εἶπε δὲ Μαριὰμ πρὸς τὸν ἄγγελον· 

Πῶς ἔσται μοι τοῦτο, ἐπεὶ ἄνδρα οὐ 

γινώσκω; 35 καὶ ἀποκριθεὶς ὁ ἄγγελος 

εἶπεν αὐτῇ· Πνεῦμα ἅγιον 

ἐπελεύσεται ἐπὶ σέ καὶ δύναμις 

ὑψίστου ἐπισκιάσει σοι· διὸ καὶ τὸ 

γεννώμενον ἅγιον κληθήσεται υἱὸς 

Θεοῦ. 36 καὶ ἰδοὺ Ἐλισάβετ ἡ συγγενὴς 

σου καὶ αὐτὴ συνεληφυῖα υἱὸν ἐν 

γήρει αὐτῆς, καὶ οὗτος μὴν ἕκτος ἐστὶν 

αὐτῇ τῇ καλουμένῃ στείρᾳ· 37 ὅτι οὐκ 

ἀδυνατήσει παρὰ τῷ Θεῷ πᾶν ῥῆμα. 38 

εἶπεν δὲ Μαριάμ· Ἰδοὺ ἡ δούλη Κυρίου· 

γένοιτό μοι κατὰ τὸ ῥῆμά σου. καὶ 

ἀπῆλθεν ἀπ' αὐτῆς ὁ ἄγγελος.  
  

26. Σύναξις τοῦ Ἀρχιστρατήγου Γαβριήλ 
Λειτουργίας 8ης Νοεμβρίου 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κὐριος τοῖς ἑαυτοῦ μαθηταῖς· 

῾Ο ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 

῾Υπέστρεψαν δὲ οἱ ἑβδομήκοντα μετὰ 

χαρᾶς λέγοντες, Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. Εἶπεν δὲ αὐτοῖς, 

᾽Εθεώρουν τὸν Σατανᾶν ὡς ἀστραπὴν 

ἐκ τοῦ οὐρανοῦ πεσόντα. Ἰδοὺ δέδωκα 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων, καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. Πλὴν ἐν τούτῳ 

μὴ χαίρετε ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. ᾽Εν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· ᾽Εξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

εὐδοκία ἐγένετο ἔμπροσθέν σου.  
  

Τοῦ Ὁσίου Πατρὸς ἡμῶν Ἰωάννου τοῦ 

συγγραφέως τῆς «Κλίμακος». 
Λειτουργίας 5ης Δεκεμβρίου 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 



 255 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' 

ὑμᾶς καὶ μάθετε ἀπ' ἐμοῦ, ὅτι πρᾷός 

εἰμι καὶ ταπεινὸς τῇ καρδίᾳ, καὶ 

εὑρήσετε ἀνάπαυσιν ταῖς ψυχαῖς 

ὑμῶν· 30 ὁ γὰρ ζυγός μου χρηστὸς καὶ 

τὸ φορτίον μου ἐλαφρόν ἐστιν. 

 
  



 256 

ΑΠΡΙΛΙΟΣ 

 

Τῆς Ὁσίας Μητρὸς ἡμῶν Μαρίας τῆς 

Αἰγυπτίας. 
Ἐκ τοῦ κατὰ Ἰωάννην 

η΄ 3 - 11 

Τῷ καιρῷ ἐκείνῳ, ἄγουσι τῷ Ἰησοῦ οἱ 

γραμματεῖς καὶ οἱ Φαρισαῖοι γυναῖκα 

ἐπὶ μοιχείᾳ κατειλημμένην, καὶ 

στήσαντες αὐτὴν ἐν μέσῳ 4 λέγουσιν 

αὐτῷ· Διδάσκαλε, αὕτη ἡ γυνὴ 

κατείληπται ἐπ' αὐτοφώρῳ 

μοιχευομένη· 5 ἐν δὲ τῷ νόμῳ ἡμῶν 

Μωϋσῆς ἐνετείλατο τὰς τοιαύτας 

λιθάζειν. 6 σὺ οὖν τί λέγεις; τοῦτο δὲ 

εἶπον ἐκπειράζοντες αὐτόν, ἵνα σχῶσι 

κατηγορίαν κατ' αὐτοῦ. ὁ δὲ Ἰησοῦς 

κάτω κύψας τῷ δακτύλῳ ἔγραφεν εἰς 

τὴν γῆν. 7 ὡς δὲ ἐπέμενον ἐρωτῶντες 

αὐτόν, ἀνέκυψε καὶ εἶπεν αὐτοῖς· Ὁ 

ἀναμάρτητος ὑμῶν πρῶτος βαλέτω 

λίθον ἐπ' αὐτὴν. 8 καὶ πάλιν κάτω 

κύψας ἔγραφεν εἰς τὴν γῆν. 9 οἱ δὲ 

ἀκούσαντες ἐξήρχοντο εἷς καθ' εἷς, 

ἀρξάμενοι ἀπὸ τῶν πρεσβυτέρων, καὶ 

κατελείφθη ὁ Ἰησοῦς καὶ ἡ γυνὴ ἐν 

μέσῳ οὖσα. 10 ἀνακύψας δὲ ὁ Ἰησοῦς 

εἶπεν αὐτῇ· Γύναι, ποῦ εἰσιν; οὐδείς σε 

κατέκρινεν; 11 ἡ δὲ εἶπεν· Οὐδείς, 

Κύριε. εἶπε δὲ ὁ Ἰησοῦς· Οὐδὲ ἐγώ σε 

κατακρίνω· πορεύου καὶ ἀπὸ τοῦ νῦν 

μηκέτι ἁμάρτανε.  
  

22. Τοῦ Ὁσίου Πατρὸς ἡμῶν Θεοδώρου τοῦ 

Συκεώτου. 
Λειτουργίας 5ης Δεκεμβρίου 

Ἐκ τοῦ κατὰ Ματθαῖον 
ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  

23. Τοῦ Ἁγίου ἐνδόξου Μεγαλομάρτυρος 

Γεωργίου τοῦ Τροπαιοφόρου 
Εἰς τὸν Ὄρθρον 

Ἐκ τοῦ κατὰ Λουκᾶν 
κα΄ 12 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Προσέχετε ἀπὸ τῶν ἀνθρώπων· 

ἐπιβαλοῦσιν γὰρ ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ιε΄ 17 - ιστ΄ 2 

Εἶπεν ὁ Κύριος τοῖς ἑαυτοῦ Μαθηταῖς· 

ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. 18 Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 



 257 

μεμίσηκεν. 19 εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ' ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 20 

μνημονεύετε τοῦ λόγου οὗ ἐγὼ εἶπον 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. 21 ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. 22 εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἴχον· 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. 23 ὁ ἐμὲ μισῶν καὶ 

τὸν πατέρα μου μισεῖ. 24 εἰ τὰ ἔργα μὴ 

ἐποίησα ἐν αὐτοῖς ἃ οὐδεὶς ἄλλος 

πεποίηκεν, ἁμαρτίαν οὐκ εἴχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. 25 ἀλλ' ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. 26 ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας, ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ· 27 καὶ ὑμεῖς δὲ 

μαρτυρεῖτε, ὅτι ἀπ' ἀρχῆς μετ' ἐμοῦ 

ἐστε. 1 Ταῦτα λελάληκα ὑμῖν ἵνα μὴ 

σκανδαλισθῆτε. 2 ἀποσυναγώγους 

ποιήσουσιν ὑμᾶς· ἀλλ' ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

25. Τοῦ Ἁγίου Ἀποστόλου καὶ Εὐαγγελιστοῦ 

Μάρκου. 
Λειτουργίας 8ης Νοεμβρίου 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κὐριος τοῖς ἑαυτοῦ μαθηταῖς· 

῾Ο ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 

῾Υπέστρεψαν δὲ οἱ ἑβδομήκοντα μετὰ 

χαρᾶς λέγοντες, Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. Εἶπεν δὲ αὐτοῖς, 

᾽Εθεώρουν τὸν Σατανᾶν ὡς ἀστραπὴν 

ἐκ τοῦ οὐρανοῦ πεσόντα. Ἰδοὺ δέδωκα 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων, καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. Πλὴν ἐν τούτῳ 

μὴ χαίρετε ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. ᾽Εν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· ᾽Εξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

εὐδοκία ἐγένετο ἔμπροσθέν σου.  
  

Τοῦ Ἁγίου ἐνδόξου Ἀποστόλου Ἰακώβου, 

ἀδελφοῦ τοῦ Ἁγίου Ἰωάννου τοῦ Θεολόγου 
ΣΑΒΒΑΤῼ ΤΗΣ Ζ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
θ΄ 1 - 6 

Τῷ καιρῷ ἐκείνῳ, συγκαλεσάμενος ὁ 

Ἰησοῦς τοὺς δώδεκα μαθητὰς αὐτοῦ 

ἔδωκεν αὐτοῖς δύναμιν καὶ ἐξουσίαν 

ἐπὶ πάντα τὰ δαιμόνια καὶ νόσους 

θεραπεύειν· 2 καὶ ἀπέστειλεν αὐτοὺς 

κηρύσσειν τὴν βασιλείαν τοῦ Θεοῦ καὶ 

ἰᾶσθαι τοὺς ἀσθενοῦντας, 3 καὶ εἶπε 

πρὸς αὐτούς· Μηδὲν αἴρετε εἰς τὴν 

ὁδόν, μήτε ῥάβδους μήτε πήραν μήτε 

ἄρτον μήτε ἀργύριον μήτε ἀνὰ δύο 

χιτῶνας ἔχειν. 4 καὶ εἰς ἣν ἂν οἰκίαν 

εἰσέλθητε, ἐκεῖ μένετε καὶ ἐκεῖθεν 

ἐξέρχεσθε. 5 καὶ ὅσοι ἐὰν μὴ δέξωνται 

ὑμᾶς, ἐξερχόμενοι ἀπὸ τῆς πόλεως 

ἐκείνης τὸν κονιορτὸν ἀπὸ τῶν ποδῶν 

ὑμῶν ἀποτινάξατε εἰς μαρτύριον ἐπ' 

αὐτούς. 6 ἐξερχόμενοι δὲ διήρχοντο 



 258 

κατὰ τὰς κώμας εὐαγγελιζόμενοι καὶ θεραπεύοντες πανταχοῦ. 
 
  



 259 

ΜΑΙΟΣ 

 

Τοῦ Ἁγίου Προφήτου Ἱερεμίου 
ΠΑΡΑΣΚΕΥῌ ΤΗΣ Α΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
δ΄ 22 - 30 

Τῷ καιρῷ ἐκείνῳ, ἐθαύμαζον οἱ ὄχλοι 

ἐπὶ τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος τοῦ 

Ἰησοῦ καὶ ἔλεγον· Οὐχ οὗτός ἐστιν ὁ 

υἱὸς Ἰωσὴφ ; 23 καὶ εἶπε πρὸς αὐτούς· 

Πάντως ἐρεῖτέ μοι τὴν παραβολὴν 

ταύτην· ἰατρέ, θεράπευσον σεαυτόν· 

ὅσα ἠκούσαμεν γενόμενα ἐν τῇ 

Καπερναοὺμ, ποίησον καὶ ὧδε ἐν τῇ 

πατρίδι σου. 24 εἶπε δέ· Ἀμὴν λέγω ὑμῖν 

ὅτι οὐδεὶς προφήτης δεκτός ἐστιν ἐν τῇ 

πατρίδι αὐτοῦ. 25 ἐπ' ἀληθείας δὲ λέγω 

ὑμῖν πολλαὶ χῆραι ἦσαν ἐν ταῖς 

ἡμέραις Ἠλίου ἐν τῷ Ἰσραήλ, ὅτε 

ἐκλείσθη ὁ οὐρανὸς ἐπὶ ἔτη τρία καὶ 

μῆνας ἕξ, ὡς ἐγένετο λιμὸς μέγας ἐπὶ 

πᾶσαν τὴν γῆν, 26 καὶ πρὸς οὐδεμίαν 

αὐτῶν ἐπέμφθη Ἠλίας εἰ μὴ εἰς 

Σαρεπτὰ τῆς Σιδωνίας πρὸς γυναῖκα 

χήραν. 27 καὶ πολλοὶ λεπροὶ ἦσαν ἐπὶ 

Ἐλισαίου τοῦ προφήτου ἐν τῷ Ἰσραὴλ, 

καὶ οὐδεὶς αὐτῶν ἐκαθαρίσθη εἰ μὴ 

Νεεμὰν ὁ Σύρος. 28 καὶ ἐπλήσθησαν 

πάντες θυμοῦ ἐν τῇ συναγωγῇ 

ἀκούοντες ταῦτα, 29 καὶ ἀναστάντες 

ἐξέβαλον αὐτὸν ἔξω τῆς πόλεως καὶ 

ἤγαγον αὐτὸν ἕως ὀφρύος τοῦ ὄρους, 

ἐφ' οὗ ἡ πόλις αὐτῶν ᾠκοδόμητο, εἰς 

τὸ κατακρημνίσαι αὐτόν· 30 αὐτὸς δὲ 

διελθὼν διὰ μέσου αὐτῶν ἐπορεύετο.  
  

Μνήμη τῆς ἀνακομιδῆς τοῦ ἱεροῦ Λειψάνου 

τοῦ ἐν Ἁγίοις Πατρὸς ἡμῶν Ἀθανασίου, 

Πατριάρχου Ἀλεξανδρείας. 
18ης Ιανουαρίου Λειτουργίας 

Ἐκ τοῦ κατὰ Ματθαῖον 
ε΄ 14 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Ὑμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη· 15 οὐδὲ καίουσι λύχνον καὶ 

τιθέασιν αὐτὸν ὑπὸ τὸν μόδιον, ἀλλ' 

ἐπὶ τὴν λυχνίαν, καὶ λάμπει πᾶσι τοῖς 

ἐν τῇ οἰκίᾳ. 16 οὕτως λαμψάτω τὸ φῶς 

ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. 17 Μὴ νομίσητε ὅτι 

ἦλθον καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. 18 ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. 19 ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ' ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  

Μνήμη τοῦ Ἁγίου ἐνδόξου Ἀποστόλου καὶ 

Εὐαγγελιστοῦ, ἐπιστηθίου φίλου, ἠγαπημένου 

καὶ παρθένου, Ἰωάννου τοῦ Θεολόγου· ἤτοι, ἡ 

σύναξις τῆς Ἁγίας Κόνεως, τῆς ἐκπεμπομένης 

ἐκ τοῦ τάφου αὐτοῦ, ἤγουν τοῦ μάννα. Τοῦ 

Ὁσίου Πατρὸς ἡμῶν Ἀρσενίου τοῦ Μεγάλου. 
Εἰς τὸν Ὄρθρον 
ΕΩΘΙΝΟΝ ΙΑ΄ 

Ἐκ τοῦ κατὰ Ἰωάννην 
κα΄ 14 - 25 

Τῷ καιρῷ ἐκείνῳ, ἐφανέρωσεν ἑαυτὸν 

ὁ ᾿Ιησοῦς τοῖς μαθηταῖς αὐτοῦ 

ἐγερθεὶς ἐκ νεκρῶν καὶ λέγει τῷ 

Σίμωνι Πέτρῳ· Σίμων ᾿Ιωνᾶ, ἀγαπᾷς 

με πλεῖον τούτων; λέγει αὐτῶ· ναί, 

Κύριε, σὺ οἶδας ὅτι φιλῶ σε. λέγει 

αὐτῷ· βόσκε τὰ ἀρνία μου. Λέγει αὐτῷ 

πάλιν δεύτερον· Σίμων ᾿Ιωνᾶ, ἀγαπᾷς 

με; λέγει αὐτῷ· ναί, Κύριε, σὺ οἶδας ὅτι 

φιλῶ σε. λέγει αὐτῷ· ποίμανε τὰ 



 260 

πρόβατά μου. Λέγει αὐτῷ τὸ τρίτον· 

Σίμων ᾿Ιωνᾶ, φιλεῖς με; ἐλυπήθη ὁ 

Πέτρος ὅτι εἶπεν αὐτῷ τὸ τρίτον, 

φιλεῖς με, καὶ εἶπεν αὐτῷ· Κύριε, σὺ 

πάντα οἶδας, σὺ γινώσκεις ὅτι φιλῶ 

σε. λέγει αὐτῷ ὁ ᾿Ιησοῦς· βόσκε τὰ 

πρόβατά μου. Ἀμὴν ἀμὴν λέγω σοι, 

ὅτε ἦς νεώτερος, ἐζώννυες σεαυτὸν 

καὶ περιεπάτεις ὅπου ἤθελες· ὅταν δὲ 

γηράσῃς, ἐκτενεῖς τὰς χεῖράς σου, καὶ 

ἄλλος σε ζώσει, καὶ οἴσει ὅπου οὐ 

θέλεις. Τοῦτο δὲ εἶπε σημαίνων ποίῳ 

θανάτῳ δοξάσει τὸν Θεόν. καὶ τοῦτο 

εἰπὼν λέγει αὐτῷ· ἀκολούθει μοι. 

Ἐπιστραφεὶς δὲ ὁ Πέτρος βλέπει τὸν 

μαθητὴν ὃν ἠγάπα ὁ ᾿Ιησοῦς 

ἀκολουθοῦντα, ὃς καὶ ἀνέπεσεν ἐν τῷ 

δείπνῳ ἐπὶ τὸ στῆθος αὐτοῦ καὶ εἶπε· 

Κύριε, τίς ἐστιν ὁ παραδιδούς 

σε;τοῦτον ἰδὼν ὁ Πέτρος λέγει τῷ 

᾿Ιησοῦ· Κύριε, οὗτος δὲ τί;λέγει αὐτῷ ὁ 

᾿Ιησοῦς· ἐὰν αὐτὸν θέλω μένειν ἕως 

ἔρχομαι, τί πρὸς σέ; σὺ ἀκολούθει μοι. 

Ἐξῆλθεν οὖν ὁ λόγος οὗτος εἰς τοὺς 

ἀδελφοὺς ὅτι ὁ μαθητὴς ἐκεῖνος οὐκ 

ἀποθνήσκει· καὶ οὐκ εἶπεν αὐτῷ ὁ 

᾿Ιησοῦς ὅτι οὐκ ἀποθνήσκει, ἀλλ᾿ ἐὰν 

αὐτὸν θέλω μένειν ἕως ἔρχομαι, τί 

πρὸς σέ;Οὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθής ἐστιν ἡ 

μαρτυρία αὐτοῦ. Ἔστι δὲ ἄλλα πολλὰ 

ὅσα ἐποίησεν ὁ ᾿Ιησοῦς, ἅτινα ἐὰν 

γράφηται καθ᾿ ἕν, οὐδὲ αὐτὸν οἶμαι 

τὸν κόσμον χωρῆσαι τὰ γραφόμενα 

βιβλία. Ἀμήν.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 
ιθ΄ 25 - 27, κα΄ 24 - 25 

Τῷ καιρῷ ἐκείνῳ, εἱστήκεισαν παρὰ 

τῷ σταυρῷ τοῦ Ἰησοῦ ἡ μήτηρ αὐτοῦ 

καὶ ἡ ἀδελφὴ τῆς μητρὸς αὐτοῦ, 

Μαρία ἡ τοῦ Κλωπᾶ καὶ Μαρία ἡ 

Μαγδαληνή. 26 Ἰησοῦς οὖν ἰδὼν τὴν 

μητέρα καὶ τὸν μαθητὴν παρεστῶτα 

ὃν ἠγάπα, λέγει τῇ μητρί αὐτοῦ· Γύναι, 

ἴδε ὁ υἱός σου, 27 εἶτα λέγει τῷ μαθητῇ· 

Ἰδοὺ ἡ μήτηρ σου. καὶ ἀπ' ἐκείνης τῆς 

ὥρας ἔλαβεν ὁ μαθητὴς αὐτὴν εἰς τὰ 

ἴδια. Οὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθὴς ἐστιν ἡ 

μαρτυρία αὐτοῦ. 25 ἔστι δὲ καὶ ἄλλα 

πολλὰ ὅσα ἐποίησεν ὁ Ἰησοῦς, ἅτινα 

ἐὰν γράφηται καθ' ἕν, οὐδὲ αὐτὸν 

οἶμαι τὸν κόσμον χωρῆσαι τὰ 

γραφόμενα βιβλία. Ἀμήν.  
  

Τοῦ Ὁσίου 
Ἐκ τοῦ κατὰ Ματθαῖον 

ια΄ 27 - 30 

Εἶπεν ὁ Κύριος τοῖς ἑαυτοῦ Μαθηταῖς· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς ἐπιγινώσκει τὸν υἱὸν εἰ 

μὴ ὁ πατήρ, οὐδὲ τὸν πατέρα τις 

ἐπιγινώσκει εἰ μὴ ὁ υἱὸς καὶ ᾧ ἐὰν 

βούληται ὁ υἱὸς ἀποκαλύψαι. 28 Δεῦτε 

πρός με πάντες οἱ κοπιῶντες καὶ 

πεφορτισμένοι, κἀγὼ ἀναπαύσω 

ὑμᾶς. 29 ἄρατε τὸν ζυγόν μου ἐφ' ὑμᾶς 

καὶ μάθετε ἀπ' ἐμοῦ, ὅτι πρᾷός εἰμι 

καὶ ταπεινὸς τῇ καρδίᾳ, καὶ εὑρήσετε 

ἀνάπαυσιν ταῖς ψυχαῖς ὑμῶν· 30 ὁ γὰρ 

ζυγός μου χρηστὸς καὶ τὸ φορτίον μου 

ἐλαφρόν ἐστιν.  
  
  

Τοῦ Ἁγίου Προφήτου Ἠσαΐου. 
ΠΑΡΑΣΚΕΥῌ ΤΗΣ Α΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
δ΄ 22 - 30 

Τῷ καιρῷ ἐκείνῳ, ἐθαύμαζον οἱ ὄχλοι 

ἐπὶ τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος τοῦ 

Ἰησοῦ καὶ ἔλεγον· Οὐχ οὗτός ἐστιν ὁ 

υἱὸς Ἰωσὴφ ; 23 καὶ εἶπε πρὸς αὐτούς· 



 261 

Πάντως ἐρεῖτέ μοι τὴν παραβολὴν 

ταύτην· ἰατρέ, θεράπευσον σεαυτόν· 

ὅσα ἠκούσαμεν γενόμενα ἐν τῇ 

Καπερναοὺμ, ποίησον καὶ ὧδε ἐν τῇ 

πατρίδι σου. 24 εἶπε δέ· Ἀμὴν λέγω ὑμῖν 

ὅτι οὐδεὶς προφήτης δεκτός ἐστιν ἐν τῇ 

πατρίδι αὐτοῦ. 25 ἐπ' ἀληθείας δὲ λέγω 

ὑμῖν πολλαὶ χῆραι ἦσαν ἐν ταῖς 

ἡμέραις Ἠλίου ἐν τῷ Ἰσραήλ, ὅτε 

ἐκλείσθη ὁ οὐρανὸς ἐπὶ ἔτη τρία καὶ 

μῆνας ἕξ, ὡς ἐγένετο λιμὸς μέγας ἐπὶ 

πᾶσαν τὴν γῆν, 26 καὶ πρὸς οὐδεμίαν 

αὐτῶν ἐπέμφθη Ἠλίας εἰ μὴ εἰς 

Σαρεπτὰ τῆς Σιδωνίας πρὸς γυναῖκα 

χήραν. 27 καὶ πολλοὶ λεπροὶ ἦσαν ἐπὶ 

Ἐλισαίου τοῦ προφήτου ἐν τῷ Ἰσραὴλ, 

καὶ οὐδεὶς αὐτῶν ἐκαθαρίσθη εἰ μὴ 

Νεεμὰν ὁ Σύρος. 28 καὶ ἐπλήσθησαν 

πάντες θυμοῦ ἐν τῇ συναγωγῇ 

ἀκούοντες ταῦτα, 29 καὶ ἀναστάντες 

ἐξέβαλον αὐτὸν ἔξω τῆς πόλεως καὶ 

ἤγαγον αὐτὸν ἕως ὀφρύος τοῦ ὄρους, 

ἐφ' οὗ ἡ πόλις αὐτῶν ᾠκοδόμητο, εἰς 

τὸ κατακρημνίσαι αὐτόν· 30 αὐτὸς δὲ 

διελθὼν διὰ μέσου αὐτῶν ἐπορεύετο.  
  

15. Τοῦ Ὁσίου Πατρὸς ἡμῶν Παχωμίου τοῦ 

Μεγάλου. Τοῦ Ὁσίου Πατρὸς ἡμῶν Ἀχιλλείου, 

Ἀρχιεπισκόπου Λαρίσης. 
ΤΡΙΤῌ ΤΗΣ Α΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
δ΄ 23 - 25, ε΄ 1 - 13 

Τῷ καιρῷ ἐκείνῳ περιῆγεν ὅλην τὴν 

Γαλιλαίαν ὁ Ἰησοῦς, διδάσκων ἐν ταῖς 

συναγωγαῖς αὐτῶν καὶ κηρύσσων τὸ 

εὐαγγέλιον τῆς βασιλείας καὶ 

θεραπεύων πᾶσαν νόσον καὶ πᾶσαν 

μαλακίαν ἐν τῷ λαῷ. 24 καὶ ἀπῆλθεν ἡ 

ἀκοὴ αὐτοῦ εἰς ὅλην τὴν Συρίαν· καὶ 

προσήνεγκαν αὐτῷ πάντας τοὺς 

κακῶς ἔχοντας ποικίλαις νόσοις καὶ 

βασάνοις συνεχομένους καὶ 

δαιμονιζομένους καὶ σεληνιαζομένους 

καὶ παραλυτικούς, καὶ ἐθεράπευσεν 

αὐτούς· 25 καὶ ἠκολούθησαν αὐτῷ 

ὄχλοι πολλοὶ ἀπὸ τῆς Γαλιλαίας καὶ 

Δεκαπόλεως καὶ Ἱεροσολύμων καὶ 

Ἰουδαίας καὶ πέραν τοῦ Ἰορδάνου. 

Ἰδὼν δὲ τοὺς ὄχλους ἀνέβη εἰς τὸ ὄρος· 

καὶ καθίσαντος αὐτοῦ προσῆλθαν 

αὐτῷ οἱ μαθηταὶ αὐτοῦ· 2 καὶ ἀνοίξας 

τὸ στόμα αὐτοῦ ἐδίδασκεν αὐτοὺς 

λέγων· 3 Μακάριοι οἱ πτωχοὶ τῷ 

πνεύματι, ὅτι αὐτῶν ἐστιν ἡ βασιλεία 

τῶν οὐρανῶν. 4 μακάριοι οἱ 

πενθοῦντες, ὅτι αὐτοὶ 

παρακληθήσονται. 5 μακάριοι οἱ 

πραεῖς, ὅτι αὐτοὶ κληρονομήσουσιν 

τὴν γῆν. 6 μακάριοι οἱ πεινῶντες καὶ 

διψῶντες τὴν δικαιοσύνην, ὅτι αὐτοὶ 

χορτασθήσονται. 7 μακάριοι οἱ 

ἐλεήμονες, ὅτι αὐτοὶ ἐλεηθήσονται. 8 

μακάριοι οἱ καθαροὶ τῇ καρδίᾳ, ὅτι 

αὐτοὶ τὸν Θεὸν ὄψονται. 9 μακάριοι οἱ 

εἰρηνοποιοί, ὅτι αὐτοὶ υἱοὶ Θεοῦ 

κληθήσονται. 10 μακάριοι οἱ 

δεδιωγμένοι ἕνεκεν δικαιοσύνης, ὅτι 

αὐτῶν ἐστιν ἡ βασιλεία τῶν οὐρανῶν. 
11 μακάριοί ἐστε ὅταν ὀνειδίσωσιν 

ὑμᾶς καὶ διώξωσιν καὶ εἴπωσιν πᾶν 

πονηρὸν καθ' ὑμῶν ψευδόμενοι 

ἕνεκεν ἐμοῦ· 12 χαίρετε καὶ 

ἀγαλλιᾶσθε, ὅτι ὁ μισθὸς ὑμῶν πολὺς 

ἐν τοῖς οὐρανοῖς· οὕτω γὰρ ἐδίωξαν 

τοὺς προφήτας τοὺς πρὸ ὑμῶν. 13 

Ὑμεῖς ἐστε τὸ ἅλας τῆς γῆς· ἐὰν δὲ τὸ 

ἅλας μωρανθῇ, ἐν τίνι ἁλισθήσεται; 

εἰς οὐδὲν ἰσχύει ἔτι εἰ μὴ βληθῆναι 

ἔξω καὶ καταπατεῖσθαι ὑπὸ τῶν 

ἀνθρώπων.  
  

Τοῦ Ἁγίου Μάρτυρος Θαλλελαίου. 
ΣΑΒΒΑΤῼ ΤΗΣ Ι΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ι΄ 19 - 21 

Εἶπεν ὁ Κύριος τοῖς ἑαυτοῦ Μαθηταῖς· 

ἰδοὺ δίδωμι ὑμῖν τὴν ἐξουσίαν τοῦ 



 262 

πατεῖν ἐπάνω ὄφεων καὶ σκορπίων 

καὶ ἐπὶ πᾶσαν τὴν δύναμιν τοῦ 

ἐχθροῦ, καὶ οὐδὲν ὑμᾶς οὐ μὴ 

ἀδικήσῃ. 20 πλὴν ἐν τούτῳ μὴ χαίρετε, 

ὅτι τὰ πνεύματα ὑμῖν ὑποτάσσεται· 

χαίρετε δὲ ὅτι τὰ ὀνόματα ὑμῶν 

ἐγράφη ἐν τοῖς οὐρανοῖς. 21 Ἐν αὐτῇ τῇ 

ὥρᾳ ἠγαλλιάσατο τῷ πνεύματι ὁ 

Ἰησοῦς καὶ εἶπεν· Ἐξομολογοῦμαί σοι, 

πάτερ, κύριε τοῦ οὐρανοῦ καὶ τῆς γῆς, 

ὅτι ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ Πατήρ, ὅτι οὕτως 

ἐγένετο εὐδοκία ἔμπροσθέν σου.  
  

Τῶν Ἁγίων ἐνδόξων, μεγάλων, θεοστέπτων 

καὶ ἰσαποστόλων Βασιλέων, Κωνσταντίνου 

καὶ Ἑλένης. 
Εἰς τὸν Ὄρθρον (30ης Ιανουαρίου Ὄρθρου) 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· ἐγώ εἰμι ἡ θύρα· δι' 

ἐμοῦ ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει. 10 ὁ κλέπτης οὐκ 

ἔρχεται εἰ μὴ ἵνα κλέψῃ καὶ θύσῃ καὶ 

ἀπολέσῃ· ἐγὼ ἦλθον ἵνα ζωὴν ἔχωσι 

καὶ περισσὸν ἔχωσιν. 11 ἐγώ εἰμι ὁ 

ποιμὴν ὁ καλός. ὁ ποιμὴν ὁ καλὸς τὴν 

ψυχὴν αὐτοῦ τίθησιν ὑπὲρ τῶν 

προβάτων· 12 ὁ μισθωτὸς δὲ καὶ οὐκ ὢν 

ποιμήν, οὗ οὐκ εἰσὶ τὰ πρόβατα ἴδια, 

θεωρεῖ τὸν λύκον ἐρχόμενον καὶ 

ἀφίησι τὰ πρόβατα καὶ φεύγει· καὶ ὁ 

λύκος ἁρπάζει αὐτὰ καὶ σκορπίζει τὰ 

πρόβατα. 13 ὁ δὲ μισθωτὸς φεύγει, ὅτι 

μισθωτός ἐστι καὶ οὐ μέλει αὐτῷ περὶ 

τῶν προβάτων. 14 ἐγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν, 15 καθὼς 

γινώσκει με ὁ πατὴρ κἀγὼ γινώσκω 

τὸν πατέρα, καὶ τὴν ψυχήν μου τίθημι 

ὑπὲρ τῶν προβάτων. 16 καὶ ἄλλα 

πρόβατα ἔχω, ἃ οὐκ ἔστιν ἐκ τῆς 

αὐλῆς ταύτης· κἀκεῖνά με δεῖ ἀγαγεῖν, 

καὶ τῆς φωνῆς μου ἀκούσουσι, καὶ 

γενήσεται μία ποίμνη, εἷς ποιμήν.  
  

Εἰς τὴν Λειτουργίαν 
Ἐκ τοῦ κατὰ Ἰωάννην 

ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἀμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων, 

ἀλλὰ ἀναβαίνων ἀλλαχόθεν, ἐκεῖνος 

κλέπτης ἐστὶ καὶ λῃστής· 2 ὁ δὲ 

εἰσερχόμενος διὰ τῆς θύρας ποιμήν 

ἐστι τῶν προβάτων. 3 τούτῳ ὁ θυρωρὸς 

ἀνοίγει, καὶ τὰ πρόβατα τῆς φωνῆς 

αὐτοῦ ἀκούει, καὶ τὰ ἴδια πρόβατα 

καλεῖ κατ' ὄνομα καὶ ἐξάγει αὐτά. 4 

καὶ ὅταν τὰ ἴδια πρόβατα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασι 

τὴν φωνὴν αὐτοῦ· 5 ἀλλοτρίῳ δὲ οὐ μὴ 

ἀκολουθήσωσιν, ἀλλὰ φεύξονται ἀπ' 

αὐτοῦ, ὅτι οὐκ οἴδασι τῶν ἀλλοτρίων 

τὴν φωνήν. 6 Ταύτην τὴν παροιμίαν 

εἶπεν αὐτοῖς ὁ Ἰησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 7 

Εἶπεν οὖν πάλιν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν ὅτι ἐγώ εἰμι ἡ 

θύρα τῶν προβάτων. 8 πάντες ὅσοι 

ἦλθον πρὸ ἐμοῦ, κλέπται εἰσὶ καὶ 

λῃσταί· ἀλλ' οὐκ ἤκουσαν αὐτῶν τὰ 

πρόβατα. 9 ἐγώ εἰμι ἡ θύρα· δι' ἐμοῦ 

ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει.  
  
24. Τοῦ Ὁσίου Πατρὸς ἡμῶν Συμεὼν τοῦ ἐν τῷ 

Θαυμαστῷ ὄρει 
Ἐκ τοῦ κατὰ Ματθαῖον 

ε΄ 14 - 19 (30ης Ιανουαρίου Λειτουργίας) 

Εἶπεν ὁ Κύριος τοῖς ἑαυτοῦ Μαθηταῖς· 

Ὑμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 



 263 

κειμένη· 15 οὐδὲ καίουσι λύχνον καὶ 

τιθέασιν αὐτὸν ὑπὸ τὸν μόδιον, ἀλλ' 

ἐπὶ τὴν λυχνίαν, καὶ λάμπει πᾶσι τοῖς 

ἐν τῇ οἰκίᾳ. 16 οὕτως λαμψάτω τὸ φῶς 

ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. 17 Μὴ νομίσητε ὅτι 

ἦλθον καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. 18 ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. 19 ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ' ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  
Ἡ τρίτη εὕρεσις τῆς τιμίας Κεφαλῆς του Ἁγίου 

καὶ ἐνδόξου Προφήτου, Προδρόμου καὶ 

Βαπτιστοῦ Ἰωάννου. 
24ης Φεβρουαρίου αμφότερα 

Εἰς τὸν Ὄρθρον 
Ἐκ τοῦ κατὰ Λουκᾶν 

ζ΄ 17 - 30 

Τῷ καιρῷ ἐκείνῳ, ἐξῆλθεν ὁ λόγος τοῦ 

Ἰησοῦ ἐν ὅλῃ τῇ Ἰουδαίᾳ καὶ ἐν πάσῃ 

τῇ περιχώρῳ. 18 Καὶ ἀπήγγειλαν 

Ἰωάννῃ οἱ μαθηταὶ αὐτοῦ περὶ 

πάντων τούτων. 19 καὶ 

προσκαλεσάμενος δύο τινὰς τῶν 

μαθητῶν αὐτοῦ ὁ Ἰωάννης ἔπεμψε 

πρὸς τὸν Ἰησοῦν λέγων· Σὺ εἶ ὁ 

ἐρχόμενος ἢ ἕτερον προσδοκῶμεν; 20 

παραγενόμενοι δὲ πρὸς αὐτὸν οἱ 

ἄνδρες εἶπον· Ἰωάννης ὁ βαπτιστὴς 

ἀπέστειλεν ἡμᾶς πρὸς σὲ λέγων· σὺ εἶ 

ὁ ἐρχόμενος ἢ ἕτερον προσδοκῶμεν; 21 

ἐν αὐτῇ δὲ τῇ ὥρᾳ ἐθεράπευσε 

πολλοὺς ἀπὸ νόσων καὶ μαστίγων καὶ 

πνευμάτων πονηρῶν, καὶ τυφλοῖς 

πολλοῖς ἐχαρίσατο τὸ βλέπειν. 22 καὶ 

ἀποκριθεὶς ὁ Ἰησοῦς εἶπεν αὐτοῖς· 

Πορευθέντες ἀπαγγείλατε Ἰωάννῃ ἃ 

εἴδετε καὶ ἠκούσατε· τυφλοὶ 

ἀναβλέπουσι καὶ χωλοὶ περιπατοῦσι, 

λεπροὶ καθαρίζονται, κωφοὶ ἀκούουσι, 

νεκροὶ ἐγείρονται, πτωχοὶ 

εὐαγγελίζονται· 23 καὶ μακάριός ἐστιν 

ὃς ἐὰν μὴ σκανδαλισθῇ ἐν ἐμοί. 24 

Ἀπελθόντων δὲ τῶν μαθητῶν 

Ἰωάννου ἤρξατο λέγειν πρὸς τοὺς 

ὄχλους περὶ Ἰωάννου· Τί ἐξεληλύθατε 

εἰς τὴν ἔρημον θεάσασθαι; κάλαμον 

ὑπὸ ἀνέμου σαλευόμενον; 25 ἀλλὰ τί 

ἐξεληλύθατε ἰδεῖν; ἄνθρωπον ἐν 

μαλακοῖς ἱματίοις ἠμφιεσμένον; ἰδοὺ 

οἱ ἐν ἱματισμῷ ἐνδόξῳ καὶ τρυφῇ 

ὑπάρχοντες ἐν τοῖς βασιλείοις εἰσίν. 26 

ἀλλὰ τί ἐξεληλύθατε ἰδεῖν; προφήτην· 

ναί λέγω ὑμῖν, καὶ περισσότερον 

προφήτου. 27 οὗτός ἐστι περὶ οὗ 

γέγραπται, ἰδοὺ ἐγὼ ἀποστέλλω τὸν 

ἄγγελόν μου πρὸ προσώπου σου, ὃς 

κατασκευάσει τὴν ὁδόν σου 

ἔμπροσθέν σου. 28 λέγω γὰρ ὑμῖν, 

μείζων ἐν γεννητοῖς γυναικῶν 

προφήτης Ἰωάννου τοῦ βαπτιστοῦ 

οὐδείς ἐστιν· ὁ δὲ μικρότερος ἐν τῇ 

βασιλείᾳ τοῦ Θεοῦ μείζων αὐτοῦ ἐστι. 
29 καὶ πᾶς ὁ λαὸς ἀκούσας καὶ οἱ 

τελῶναι ἐδικαίωσαν τὸν Θεόν, 

βαπτισθέντες τὸ βάπτισμα Ἰωάννου· 30 

οἱ δὲ Φαρισαῖοι καὶ οἱ νομικοὶ τὴν 

βουλὴν τοῦ Θεοῦ ἠθέτησαν εἰς 

ἑαυτούς, μὴ βαπτισθέντες ὑπ' αὐτοῦ.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ια΄ 2 - 15 

Τῷ καιρῷ ἐκείνῳ, ὁ ἀκούσας Ἰωάννης 

ἐν τῷ δεσμωτηρίῳ τὰ ἔργα τοῦ 

Χριστοῦ, πέμψας δύο τῶν μαθητῶν 



 264 

αὐτοῦ 3 εἶπεν αὐτῷ· Σὺ εἶ ὁ ἐρχόμενος 

ἢ ἕτερον προσδοκῶμεν; 4 καὶ 

ἀποκριθεὶς ὁ Ἰησοῦς εἶπεν αὐτοῖς· 

Πορευθέντες ἀπαγγείλατε Ἰωάννῃ ἃ 

ἀκούετε καὶ βλέπετε· 5 τυφλοὶ 

ἀναβλέπουσι καὶ χωλοὶ περιπατοῦσι, 

λεπροὶ καθαρίζονται καὶ κωφοὶ 

ἀκούουσι, νεκροὶ ἐγείρονται καὶ 

πτωχοὶ εὐαγγελίζονται· 6 καὶ μακάριός 

ἐστιν ὃς ἐὰν μὴ σκανδαλισθῇ ἐν ἐμοί. 7 

Τούτων δὲ πορευομένων ἤρξατο ὁ 

Ἰησοῦς λέγειν τοῖς ὄχλοις περὶ 

Ἰωάννου· Τί ἐξήλθετε εἰς τὴν ἔρημον 

θεάσασθαι; κάλαμον ὑπὸ ἀνέμου 

σαλευόμενον; 8 ἀλλὰ τί ἐξήλθετε ἰδεῖν; 

ἄνθρωπον ἐν μαλακοῖς ἠμφιεσμένον; 

ἰδοὺ οἱ τὰ μαλακὰ φοροῦντες ἐν τοῖς 

οἴκοις τῶν βασιλέων εἰσίν. 9 ἀλλὰ τί 

ἐξήλθετε ἰδεῖν; προφήτην; ναί λέγω 

ὑμῖν, καὶ περισσότερον προφήτου. 10 

οὗτος γὰρ ἐστι περὶ οὗ γέγραπται· ἰδοὺ 

ἐγὼ ἀποστέλλω τὸν ἄγγελόν μου πρὸ 

προσώπου σου, ὃς κατασκευάσει τὴν 

ὁδόν σου ἔμπροσθέν σου. 11 ἀμὴν λέγω 

ὑμῖν, οὐκ ἐγήγερται ἐν γεννητοῖς 

γυναικῶν μείζων Ἰωάννου τοῦ 

βαπτιστοῦ· ὁ δὲ μικρότερος ἐν τῇ 

βασιλείᾳ τῶν οὐρανῶν μείζων αὐτοῦ 

ἐστιν. 12 ἀπὸ δὲ τῶν ἡμερῶν Ἰωάννου 

τοῦ βαπτιστοῦ ἕως ἄρτι ἡ βασιλεία 

τῶν οὐρανῶν βιάζεται, καὶ βιασταὶ 

ἁρπάζουσιν αὐτήν. 13 πάντες γὰρ οἱ 

προφῆται καὶ ὁ νόμος ἕως Ἰωάννου 

ἐπροφήτευσαν· 14 καὶ εἰ θέλετε 

δέξασθαι, αὐτός ἐστιν Ἠλίας ὁ 

μέλλων ἔρχεσθαι. 15 ὁ ἔχων ὦτα 

ἀκουέτω. 

 
 



 265 

ΙΟΥΝΙΟΣ 

 

2. Τοῦ ἐν Ἁγίοις Πατρὸς ἡμῶν Νικηφόρου, 

Ἀρχιεπισκόπου Κων/πόλεως τοῦ Ὁμολογητοῦ 
6ης Νοεμβρίου 

Ἐκ τοῦ κατὰ Λουκᾶν 
ιβ΄ 8 - 12 

Εἶπεν ὁ Κὐριος τοῖς ἑαυτοῦ μαθηταῖς· 

Πᾶς ὃς ἂν ὁμολογήσῃ ἐν ἐμοὶ 

ἔμπροσθεν τῶν ἀνθρώπων, καὶ ὁ υἱὸς 

τοῦ ἀνθρώπου ὁμολογήσει ἐν αὐτῷ 

ἔμπροσθεν τῶν ἀγγέλων τοῦ Θεοῦ·ὁ 

δὲ ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. Καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

πνεῦμα βλασφημήσαντι οὐκ 

ἀφεθήσεται. Ὅταν δὲ εἰσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ 

μεριμνήσητε πῶς ἢ τί ἀπολογήσησθε 

ἢ τί εἴπητε·τὸ γὰρ ἅγιον πνεῦμα 

διδάξει ὑμᾶς ἐν αὐτῇ τῇ ὥρᾳ ἃ δεῖ 

εἰπεῖν.  
  
4. Τοῦ ἐν Ἁγίοις Πατρὸς ἡμῶν Μητροφάνους, 

Ἀρχιεπισκόπου Κωνσταντινουπόλεως. 
21ης Μαΐου (Λειτουργίας) 

Ἐκ τοῦ κατὰ Ἰωάννην 
ι΄ 1 - 9 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Ἀμὴν ἀμὴν 

λέγω ὑμῖν, ὁ μὴ εἰσερχόμενος διὰ τῆς 

θύρας εἰς τὴν αὐλὴν τῶν προβάτων, 

ἀλλὰ ἀναβαίνων ἀλλαχόθεν, ἐκεῖνος 

κλέπτης ἐστὶ καὶ λῃστής· 2 ὁ δὲ 

εἰσερχόμενος διὰ τῆς θύρας ποιμήν 

ἐστι τῶν προβάτων. 3 τούτῳ ὁ θυρωρὸς 

ἀνοίγει, καὶ τὰ πρόβατα τῆς φωνῆς 

αὐτοῦ ἀκούει, καὶ τὰ ἴδια πρόβατα 

καλεῖ κατ' ὄνομα καὶ ἐξάγει αὐτά. 4 

καὶ ὅταν τὰ ἴδια πρόβατα ἐκβάλῃ, 

ἔμπροσθεν αὐτῶν πορεύεται, καὶ τὰ 

πρόβατα αὐτῷ ἀκολουθεῖ, ὅτι οἴδασι 

τὴν φωνὴν αὐτοῦ· 5 ἀλλοτρίῳ δὲ οὐ μὴ 

ἀκολουθήσωσιν, ἀλλὰ φεύξονται ἀπ' 

αὐτοῦ, ὅτι οὐκ οἴδασι τῶν ἀλλοτρίων 

τὴν φωνήν. 6 Ταύτην τὴν παροιμίαν 

εἶπεν αὐτοῖς ὁ Ἰησοῦς· ἐκεῖνοι δὲ οὐκ 

ἔγνωσαν τίνα ἦν ἃ ἐλάλει αὐτοῖς. 7 

Εἶπεν οὖν πάλιν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν ὅτι ἐγώ εἰμι ἡ 

θύρα τῶν προβάτων. 8 πάντες ὅσοι 

ἦλθον πρὸ ἐμοῦ, κλέπται εἰσὶ καὶ 

λῃσταί· ἀλλ' οὐκ ἤκουσαν αὐτῶν τὰ 

πρόβατα. 9 ἐγώ εἰμι ἡ θύρα· δι' ἐμοῦ 

ἐάν τις εἰσέλθῃ, σωθήσεται, καὶ 

εἰσελεύσεται καὶ ἐξελεύσεται, καὶ 

νομὴν εὑρήσει.  
  

8. Ἡ ἀνακομιδὴ τοῦ λειψάνου τοῦ Ἁγίου 

Μεγαλομάρτυρος Θεοδώρου τοῦ 

Στρατηλάτου 
ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 16 - 22 

Εἶπεν ὁ Κύριος τοῖς ἑαυτοῦ Μαθηταῖς· 
16 Ἰδοὺ ἐγὼ ἀποστέλλω ὑμᾶς ὡς 

πρόβατα ἐν μέσῳ λύκων· γίνεσθε οὖν 

φρόνιμοι ὡς οἱ ὄφεις καὶ ἀκέραιοι ὡς 

αἱ περιστεραί. 17 προσέχετε δὲ ἀπὸ τῶν 

ἀνθρώπων· παραδώσουσι γὰρ ὑμᾶς 

εἰς συνέδρια, καὶ ἐν ταῖς συναγωγαῖς 

αὐτῶν μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα ἐπὶ 

γονεῖς καὶ θανατώσουσιν αὐτούς· 22 



 266 

καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται.  
  

9. Τοῦ ἐν Ἁγίοις Πατρὸς ἡμῶν Κυρίλλου, 

Ἀρχιεπισκόπου Ἀλεξανδρείας 
 

30ης Ἰανουαρίου Λειτουργίας 
Ἐκ τοῦ κατὰ Ματθαῖον 

ε΄ 14 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Ὑμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη· 15 οὐδὲ καίουσι λύχνον καὶ 

τιθέασιν αὐτὸν ὑπὸ τὸν μόδιον, ἀλλ' 

ἐπὶ τὴν λυχνίαν, καὶ λάμπει πᾶσι τοῖς 

ἐν τῇ οἰκίᾳ. 16 οὕτως λαμψάτω τὸ φῶς 

ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. 17 Μὴ νομίσητε ὅτι 

ἦλθον καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. 18 ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. 19 ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ' ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  
11. Τῶν Ἁγίων Ἀποστόλων Βαρθολομαίου καὶ 

Βαρνάβα 
8ης Νοεμβρίου Λειτουργίας 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κὐριος τοῖς ἑαυτοῦ μαθηταῖς· 

῾Ο ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 

῾Υπέστρεψαν δὲ οἱ ἑβδομήκοντα μετὰ 

χαρᾶς λέγοντες, Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. Εἶπεν δὲ αὐτοῖς, 

᾽Εθεώρουν τὸν Σατανᾶν ὡς ἀστραπὴν 

ἐκ τοῦ οὐρανοῦ πεσόντα. Ἰδοὺ δέδωκα 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων, καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. Πλὴν ἐν τούτῳ 

μὴ χαίρετε ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. ᾽Εν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· ᾽Εξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

εὐδοκία ἐγένετο ἔμπροσθέν σου.  
  

14. Τοῦ Ἁγίου Προφήτου Ἐλισσαίου 
Ἐκ τοῦ κατὰ Λουκᾶν 

δ΄ 22 - 30 

Τῷ καιρῷ ἐκείνῳ, ἐθαύμαζον οἱ ὄχλοι 

ἐπὶ τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος τοῦ 

Ἰησοῦ καὶ ἔλεγον· Οὐχ οὗτός ἐστιν ὁ 

υἱὸς Ἰωσὴφ ; 23 καὶ εἶπε πρὸς αὐτούς· 

Πάντως ἐρεῖτέ μοι τὴν παραβολὴν 

ταύτην· ἰατρέ, θεράπευσον σεαυτόν· 

ὅσα ἠκούσαμεν γενόμενα ἐν τῇ 

Καπερναοὺμ, ποίησον καὶ ὧδε ἐν τῇ 

πατρίδι σου. 24 εἶπε δέ· Ἀμὴν λέγω ὑμῖν 

ὅτι οὐδεὶς προφήτης δεκτός ἐστιν ἐν τῇ 

πατρίδι αὐτοῦ. 25 ἐπ' ἀληθείας δὲ λέγω 

ὑμῖν πολλαὶ χῆραι ἦσαν ἐν ταῖς 

ἡμέραις Ἠλίου ἐν τῷ Ἰσραήλ, ὅτε 

ἐκλείσθη ὁ οὐρανὸς ἐπὶ ἔτη τρία καὶ 

μῆνας ἕξ, ὡς ἐγένετο λιμὸς μέγας ἐπὶ 

πᾶσαν τὴν γῆν, 26 καὶ πρὸς οὐδεμίαν 

αὐτῶν ἐπέμφθη Ἠλίας εἰ μὴ εἰς 

Σαρεπτὰ τῆς Σιδωνίας πρὸς γυναῖκα 



 267 

χήραν. 27 καὶ πολλοὶ λεπροὶ ἦσαν ἐπὶ 

Ἐλισαίου τοῦ προφήτου ἐν τῷ Ἰσραὴλ, 

καὶ οὐδεὶς αὐτῶν ἐκαθαρίσθη εἰ μὴ 

Νεεμὰν ὁ Σύρος. 28 καὶ ἐπλήσθησαν 

πάντες θυμοῦ ἐν τῇ συναγωγῇ 

ἀκούοντες ταῦτα, 29 καὶ ἀναστάντες 

ἐξέβαλον αὐτὸν ἔξω τῆς πόλεως καὶ 

ἤγαγον αὐτὸν ἕως ὀφρύος τοῦ ὄρους, 

ἐφ' οὗ ἡ πόλις αὐτῶν ᾠκοδόμητο, εἰς 

τὸ κατακρημνίσαι αὐτόν· 30 αὐτὸς δὲ 

διελθὼν διὰ μέσου αὐτῶν ἐπορεύετο.  
  

19. Τοῦ Ἁγίου Ἀποστόλου Ἰούδα, συγγενοῦς 

τοῦ Κυρίου 
Ἐκ τοῦ κατὰ Ἰωάννην 

ιδ΄ 21 - 24 

Εἶπεν ὁ Κύριος τοῖς ἑαυτοῦ Μαθηταῖς· 

ὁ ἔχων τὰς ἐντολάς μου καὶ τηρῶν 

αὐτὰς, ἐκεῖνός ἐστιν ὁ ἀγαπῶν με· ὁ δὲ 

ἀγαπῶν με ἀγαπηθήσεται ὑπὸ τοῦ 

πατρός μου, καὶ ἐγὼ ἀγαπήσω αὐτὸν 

καὶ ἐμφανίσω αὐτῷ ἐμαυτόν. 22 Λέγει 

αὐτῷ Ἰούδας, οὐχ ὁ Ἰσκαριώτης· Κύριε, 

καὶ τί γέγονεν ὅτι ἡμῖν μέλλεις 

ἐμφανίζειν σεαυτὸν καὶ οὐχὶ τῷ 

κόσμῳ; 23 ἀπεκρίθη Ἰησοῦς καὶ εἶπεν 

αὐτῷ· Ἐάν τις ἀγαπᾷ με, τὸν λόγον 

μου τηρήσει, καὶ ὁ πατήρ μου 

ἀγαπήσει αὐτόν, καὶ πρὸς αὐτὸν 

ἐλευσόμεθα καὶ μονὴν παρ' αὐτῷ 

ποιήσομεν. 24 ὁ μὴ ἀγαπῶν με τοὺς 

λόγους μου οὐ τηρεῖ· καὶ ὁ λόγος ὃν 

ἀκούετε οὐκ ἔστιν ἐμὸς, ἀλλὰ τοῦ 

πέμψαντός με πατρός.  
  

24. Τὸ Γενέθλιον τοῦ τιμίου καὶ ἐνδόξου 

Προφήτου, Προδρόμου καὶ Βαπτιστοῦ 

Ἰωάννου. 
Εἰς τὸν Ὄρθρον 

Ἐκ τοῦ κατὰ Λουκᾶν 
α΄ 24 - 25, 57 - 68, 76 - 80 

Τῷ καιρῷ ἐκείνῳ, συνέλαβεν 

Ἐλισάβετ ἡ γυνὴ Ζαχαρίου· καὶ 

περιέκρυβεν ἑαυτὴν μῆνας πέντε, 25 

λέγουσα ὅτι Οὕτω μοι πεποίηκεν ὁ 

Κύριος ἐν ἡμέραις αἷς ἐπεῖδεν ἀφελεῖν 

τό ὄνειδός μου ἐν ἀνθρώποις. Τῇ δὲ 

Ἐλισάβετ ἐπλήσθη ὁ χρόνος τοῦ 

τεκεῖν αὐτήν, καὶ ἐγέννησεν υἱόν. 58 

καὶ ἤκουσαν οἱ περίοικοι καὶ οἱ 

συγγενεῖς αὐτῆς ὅτι ἐμεγάλυνε Κύριος 

τὸ ἔλεος αὐτοῦ μετ' αὐτῆς, καὶ 

συνέχαιρον αὐτῇ. 59 Καὶ ἐγένετο ἐν τῇ 

ἡμέρᾳ τῇ ὀγδόῃ ἦλθον περιτεμεῖν τὸ 

παιδίον, καὶ ἐκάλουν αὐτὸ ἐπὶ τῷ 

ὀνόματι τοῦ πατρὸς αὐτοῦ Ζαχαρίαν. 
60 καὶ ἀποκριθεῖσα ἡ μήτηρ αὐτοῦ 

εἶπεν· Οὐχί, ἀλλὰ κληθήσεται 

Ἰωάννης. 61 καὶ εἶπον πρὸς αὐτὴν ὅτι 

Οὐδείς ἐστιν ἐν τῇ συγγενείᾳ σου ὃς 

καλεῖται τῷ ὀνόματι τούτῳ· 62 

ἐνένευον δὲ τῷ πατρὶ αὐτοῦ τὸ τί ἂν 

θέλοι καλεῖσθαι αὐτόν. 63 καὶ αἰτήσας 

πινακίδιον ἔγραψε λέγων· Ἰωάννης 

ἐστὶ τὸ ὄνομα αὐτοῦ· καὶ ἐθαύμασαν 

πάντες. 64 ἀνεῴχθη δὲ τὸ στόμα αὐτοῦ 

παραχρῆμα καὶ ἡ γλῶσσα αὐτοῦ, καὶ 

ἐλάλει εὐλογῶν τὸν Θεόν. 65 καὶ 

ἐγένετο ἐπὶ πάντας φόβος τοὺς 

περιοικοῦντας αὐτούς, καὶ ἐν ὅλῃ τῇ 

ὀρεινῇ τῆς Ἰουδαίας διελαλεῖτο πάντα 

τὰ ῥήματα ταῦτα, 66 καὶ ἔθεντο πάντες 

οἱ ἀκούσαντες ἐν τῇ καρδίᾳ αὐτῶν, 

λέγοντες· Τί ἄρα τὸ παιδίον τοῦτο 

ἔσται; καὶ χεὶρ Κυρίου ἦν μετ' αὐτοῦ. 67 

Καὶ Ζαχαρίας ὁ πατὴρ αὐτοῦ ἐπλήσθη 

Πνεύματος ἁγίου καὶ προεφήτευσε 

λέγων· 68 Εὐλογητὸς Κύριος, ὁ Θεὸς 

τοῦ Ἰσραήλ, ὅτι ἐπεσκέψατο καὶ 

ἐποίησε λύτρωσιν τῷ λαῷ αὐτοῦ. 76 

Καὶ σὺ, παιδίον, προφήτης ὑψίστου 

κληθήσῃ· προπορεύσῃ γὰρ πρὸ 

προσώπου Κυρίου ἑτοιμάσαι ὁδοὺς 

αὐτοῦ, 77 τοῦ δοῦναι γνῶσιν σωτηρίας 

τῷ λαῷ αὐτοῦ ἐν ἀφέσει ἁμαρτιῶν 

αὐτῶν 78 διὰ σπλάγχνα ἐλέους Θεοῦ 

ἡμῶν, ἐν οἷς ἐπεσκέψατο ἡμᾶς 



 268 

ἀνατολὴ ἐξ ὕψους 79 ἐπιφᾶναι τοῖς ἐν 

σκότει καὶ σκιᾷ θανάτου καθημένοις, 

τοῦ κατευθῦναι τοὺς πόδας ἡμῶν εἰς 

ὁδὸν εἰρήνης. 80 Τὸ δὲ παιδίον ηὔξανε 

καὶ ἐκραταιοῦτο πνεύματι, καὶ ἦν ἐν 

ταῖς ἐρήμοις ἕως ἡμέρας ἀναδείξεως 

αὐτοῦ πρὸς τὸν Ἰσραήλ.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 

α΄ 1 - 25, 57 - 68, 76 - 80 
Ἐπειδήπερ πολλοὶ ἐπεχείρησαν 

ἀνατάξασθαι διήγησιν περὶ τῶν 

πεπληροφορημένων ἐν ἡμῖν 

πραγμάτων, 2 καθὼς παρέδοσαν ἡμῖν 

οἱ ἀπ' ἀρχῆς αὐτόπται καὶ ὑπηρέται 

γενόμενοι τοῦ λόγου, 3 ἔδοξε κἀμοὶ 

παρηκολουθηκότι ἄνωθεν πᾶσιν 

ἀκριβῶς καθεξῆς σοι γράψαι, 

κράτιστε Θεόφιλε, 4 ἵνα ἐπιγνῷς περὶ 

ὧν κατηχήθης λόγων τὴν ἀσφάλειαν. 
5 Ἐγένετο ἐν ταῖς ἡμέραις Ἡρῴδου τοῦ 

βασιλέως τῆς Ἰουδαίας ἱερεύς τις 

ὀνόματι Ζαχαρίας ἐξ ἐφημερίας Ἀβιά, 

καὶ γυνὴ αὐτῷ ἐκ τῶν θυγατέρων 

Ἀαρών, καὶ τὸ ὄνομα αὐτῆς Ἐλισάβετ. 
6 ἦσαν δὲ δίκαιοι ἀμφότεροι ἐναντίον 

τοῦ Θεοῦ, πορευόμενοι ἐν πάσαις ταῖς 

ἐντολαῖς καὶ δικαιώμασιν τοῦ Κυρίου 

ἄμεμπτοι. 7 καὶ οὐκ ἦν αὐτοῖς τέκνον, 

καθότι ἡ Ἐλισάβετ ἦν στεῖρα, καὶ 

ἀμφότεροι προβεβηκότες ἐν ταῖς 

ἡμέραις αὐτῶν ἦσαν. 8 Ἐγένετο δὲ ἐν 

τῷ ἱερατεύειν αὐτὸν ἐν τῇ τάξει τῆς 

ἐφημερίας αὐτοῦ ἔναντι τοῦ Θεοῦ, 9 

κατὰ τὸ ἔθος τῆς ἱερατείας ἔλαχε τοῦ 

θυμιᾶσαι εἰσελθὼν εἰς τὸν ναὸν τοῦ 

Κυρίου· 10 καὶ πᾶν τὸ πλῆθος ἦν τοῦ 

λαοῦ προσευχόμενον ἔξω τῇ ὥρᾳ τοῦ 

θυμιάματος. 11 ὤφθη δὲ αὐτῷ ἄγγελος 

Κυρίου ἑστὼς ἐκ δεξιῶν τοῦ 

θυσιαστηρίου τοῦ θυμιάματος. 12 καὶ 

ἐταράχθη Ζαχαρίας ἰδών, καὶ φόβος 

ἐπέπεσεν ἐπ' αὐτόν. 13 εἶπε δὲ πρὸς 

αὐτὸν ὁ ἄγγελος· Μὴ φοβοῦ, Ζαχαρία· 

διότι εἰσηκούσθη ἡ δέησίς σου, καὶ ἡ 

γυνή σου Ἐλισάβετ γεννήσει υἱόν σοι, 

καὶ καλέσεις τὸ ὄνομα αὐτοῦ 

Ἰωάννην· 14 καὶ ἔσται χαρά σοι καὶ 

ἀγαλλίασις, καὶ πολλοὶ ἐπὶ τῇ γενέσει 

αὐτοῦ χαρήσονται. 15 ἔσται γὰρ μέγας 

ἐνώπιον τοῦ Κυρίου, καὶ οἶνον καὶ 

σίκερα οὐ μὴ πίῃ, καὶ Πνεύματος 

ἁγίου πλησθήσεται ἔτι ἐκ κοιλίας 

μητρὸς αὐτοῦ, 16 καὶ πολλοὺς τῶν υἱῶν 

Ἰσραὴλ ἐπιστρέψει ἐπὶ Κύριον τὸν 

Θεὸν αὐτῶν. 17 καὶ αὐτὸς 

προελεύσεται ἐνώπιον αὐτοῦ ἐν 

πνεύματι καὶ δυνάμει Ἠλίου, 

ἐπιστρέψαι καρδίας πατέρων ἐπὶ 

τέκνα καὶ ἀπειθεῖς ἐν φρονήσει 

δικαίων, ἑτοιμάσαι Κυρίῳ λαὸν 

κατεσκευασμένον. 18 καὶ εἶπε 

Ζαχαρίας πρὸς τὸν ἄγγελον· Κατὰ τί 

γνώσομαι τοῦτο; ἐγὼ γάρ εἰμι 

πρεσβύτης καὶ ἡ γυνή μου 

προβεβηκυῖα ἐν ταῖς ἡμέραις αὐτῆς. 19 

καὶ ἀποκριθεὶς ὁ ἄγγελος εἶπεν αὐτῷ· 

Ἐγώ εἰμι Γαβριὴλ ὁ παρεστηκὼς 

ἐνώπιον τοῦ Θεοῦ, καὶ ἀπεστάλην 

λαλῆσαι πρός σε καὶ εὐαγγελίσασθαί 

σοι ταῦτα. 20 καὶ ἰδοὺ ἔσῃ σιωπῶν καὶ 

μὴ δυνάμενος λαλῆσαι ἄχρι ἧς ἡμέρας 

γένηται ταῦτα, ἀνθ' ὧν οὐκ 

ἐπίστευσας τοῖς λόγοις μου, οἵτινες 

πληρωθήσονται εἰς τὸν καιρὸν αὐτῶν. 
21 καὶ ἦν ὁ λαὸς προσδοκῶν τὸν 

Ζαχαρίαν, καὶ ἐθαύμαζον ἐν τῷ 

χρονίζειν αὐτόν ἐν τῷ ναῷ. 22 ἐξελθὼν 

δὲ οὐκ ἠδύνατο λαλῆσαι αὐτοῖς, καὶ 

ἐπέγνωσαν ὅτι ὀπτασίαν ἑώρακεν ἐν 

τῷ ναῷ· καὶ αὐτὸς ἦν διανεύων αὐτοῖς, 

καὶ διέμενεν κωφός. 23 καὶ ἐγένετο ὡς 

ἐπλήσθησαν αἱ ἡμέραι τῆς 

λειτουργίας αὐτοῦ ἀπῆλθεν εἰς τὸν 

οἶκον αὐτοῦ. 24 Μετὰ δὲ ταύτας τὰς 



 269 

ἡμέρας συνέλαβεν Ἐλισάβετ ἡ γυνὴ 

αὐτοῦ· καὶ περιέκρυβεν ἑαυτὴν μῆνας 

πέντε, 25 λέγουσα ὅτι οὕτω μοι 

πεποίηκεν ὁ Κύριος ἐν ἡμέραις αἷς 

ἐπεῖδεν ἀφελεῖν τό ὄνειδός μου ἐν 

ἀνθρώποις. Τῇ δὲ Ἐλισάβετ ἐπλήσθη ὁ 

χρόνος τοῦ τεκεῖν αὐτήν, καὶ 

ἐγέννησεν υἱόν. 58 καὶ ἤκουσαν οἱ 

περίοικοι καὶ οἱ συγγενεῖς αὐτῆς ὅτι 

ἐμεγάλυνε Κύριος τὸ ἔλεος αὐτοῦ μετ' 

αὐτῆς, καὶ συνέχαιρον αὐτῇ. 59 Καὶ 

ἐγένετο ἐν τῇ ἡμέρᾳ τῇ ὀγδόῃ ἦλθον 

περιτεμεῖν τὸ παιδίον, καὶ ἐκάλουν 

αὐτὸ ἐπὶ τῷ ὀνόματι τοῦ πατρὸς αὐτοῦ 

Ζαχαρίαν. 60 καὶ ἀποκριθεῖσα ἡ μήτηρ 

αὐτοῦ εἶπεν· Οὐχί, ἀλλὰ κληθήσεται 

Ἰωάννης. 61 καὶ εἶπον πρὸς αὐτὴν ὅτι 

Οὐδείς ἐστιν ἐν τῇ συγγενείᾳ σου ὃς 

καλεῖται τῷ ὀνόματι τούτῳ· 62 

ἐνένευον δὲ τῷ πατρὶ αὐτοῦ τὸ τί ἂν 

θέλοι καλεῖσθαι αὐτόν. 63 καὶ αἰτήσας 

πινακίδιον ἔγραψε λέγων· Ἰωάννης 

ἐστὶ τὸ ὄνομα αὐτοῦ· καὶ ἐθαύμασαν 

πάντες. 64 ἀνεῴχθη δὲ τὸ στόμα αὐτοῦ 

παραχρῆμα καὶ ἡ γλῶσσα αὐτοῦ, καὶ 

ἐλάλει εὐλογῶν τὸν Θεόν. 65 καὶ 

ἐγένετο ἐπὶ πάντας φόβος τοὺς 

περιοικοῦντας αὐτούς, καὶ ἐν ὅλῃ τῇ 

ὀρεινῇ τῆς Ἰουδαίας διελαλεῖτο πάντα 

τὰ ῥήματα ταῦτα, 66 καὶ ἔθεντο πάντες 

οἱ ἀκούσαντες ἐν τῇ καρδίᾳ αὐτῶν, 

λέγοντες· Τί ἄρα τὸ παιδίον τοῦτο 

ἔσται; καὶ χεὶρ Κυρίου ἦν μετ' αὐτοῦ. 67 

Καὶ Ζαχαρίας ὁ πατὴρ αὐτοῦ ἐπλήσθη 

Πνεύματος ἁγίου καὶ προεφήτευσε 

λέγων· 68 Εὐλογητὸς Κύριος, ὁ Θεὸς 

τοῦ Ἰσραήλ, ὅτι ἐπεσκέψατο καὶ 

ἐποίησε λύτρωσιν τῷ λαῷ αὐτοῦ. 76 

Καὶ σὺ, παιδίον, προφήτης ὑψίστου 

κληθήσῃ· προπορεύσῃ γὰρ πρὸ 

προσώπου Κυρίου ἑτοιμάσαι ὁδοὺς 

αὐτοῦ, 77 τοῦ δοῦναι γνῶσιν σωτηρίας 

τῷ λαῷ αὐτοῦ ἐν ἀφέσει ἁμαρτιῶν 

αὐτῶν 78 διὰ σπλάγχνα ἐλέους Θεοῦ 

ἡμῶν, ἐν οἷς ἐπεσκέψατο ἡμᾶς 

ἀνατολὴ ἐξ ὕψους 79 ἐπιφᾶναι τοῖς ἐν 

σκότει καὶ σκιᾷ θανάτου καθημένοις, 

τοῦ κατευθῦναι τοὺς πόδας ἡμῶν εἰς 

ὁδὸν εἰρήνης. 80 Τὸ δὲ παιδίον ηὔξανε 

καὶ ἐκραταιοῦτο πνεύματι, καὶ ἦν ἐν 

ταῖς ἐρήμοις ἕως ἡμέρας ἀναδείξεως 

αὐτοῦ πρὸς τὸν Ἰσραήλ.  
  

26. Τοῦ Ὁσίου Πατρὸς ἡμῶν Δαυΐδ τοῦ ἐν 

Θεσσαλονίκῃ 
17ης Ἰανουαρίου Λειτουργίας 

Ἐκ τοῦ κατὰ Λουκᾶν 
στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς Ἰουδαίας καὶ Ἱερουσαλὴμ 

καὶ τῆς παραλίου Τύρου καὶ Σιδῶνος, 

οἳ ἦλθον ἀκοῦσαι αὐτοῦ καὶ ἰαθῆναι 

ἀπὸ τῶν νόσων αὐτῶν, 18 καὶ οἱ 

ὀχλούμενοι ἀπὸ πνευμάτων 

ἀκαθάρτων, καὶ ἐθεραπεύοντο· 19 καὶ 

πᾶς ὁ ὄχλος ἐζήτει ἅπτεσθαι αὐτοῦ, 

ὅτι δύναμις παρ' αὐτοῦ ἐξήρχετο καὶ 

ἰᾶτο πάντας. 20 Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγε· Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 21 

μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 22 

μακάριοί ἐστε ὅταν μισήσωσιν ὑμᾶς οἱ 

ἄνθρωποι, καὶ ὅταν ἀφορίσωσιν ὑμᾶς 

καὶ ὀνειδίσωσι καὶ ἐκβάλωσι τὸ ὄνομα 

ὑμῶν ὡς πονηρὸν ἕνεκα τοῦ υἱοῦ τοῦ 

ἀνθρώπου. 23 Χαίρετε ἐν ἐκείνῃ τῇ 

ἡμέρᾳ καὶ σκιρτήσατε· ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  



 270 

27. Τοῦ Ὁσίου Πατρὸς ἡμῶν Σαμψὼν τοῦ 

Ξενοδόχου 
ΣΑΒΒΑΤῼ ΤΗΣ ΙΑ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιβ΄ 32 - 40 

Εἶπεν ὁ Κύριος· Μὴ φοβοῦ τὸ μικρὸν 

ποίμνιον· ὅτι εὐδόκησεν ὁ πατὴρ ὑμῶν 

δοῦναι ὑμῖν τὴν βασιλείαν. 33 

πωλήσατε τὰ ὑπάρχοντα ὑμῶν καὶ 

δότε ἐλεημοσύνην. ποιήσατε ἑαυτοῖς 

βαλάντια μὴ παλαιούμενα, θησαυρὸν 

ἀνέκλειπτον ἐν τοῖς οὐρανοῖς, ὅπου 

κλέπτης οὐκ ἐγγίζει οὐδὲ σὴς 

διαφθείρει· 34 ὅπου γάρ ἐστιν ὁ 

θησαυρὸς ὑμῶν, ἐκεῖ καὶ ἡ καρδία 

ὑμῶν ἔσται. 35 Ἔστωσαν ὑμῶν αἱ 

ὀσφύες περιεζωσμέναι καὶ οἱ λύχνοι 

καιόμενοι· 36 καὶ ὑμεῖς ὅμοιοι 

ἀνθρώποις προσδεχομένοις τὸν 

Κύριον ἑαυτῶν πότε ἀναλύσῃ ἐκ τῶν 

γάμων, ἵνα ἐλθόντος καὶ κρούσαντος 

εὐθέως ἀνοίξωσιν αὐτῷ. 37 μακάριοι οἱ 

δοῦλοι ἐκεῖνοι, οὓς ἐλθὼν ὁ κύριος 

εὑρήσει γρηγοροῦντας. ἀμὴν λέγω 

ὑμῖν ὅτι περιζώσεται καὶ ἀνακλινεῖ 

αὐτοὺς, καὶ παρελθὼν διακονήσει 

αὐτοῖς. 38 καὶ ἐὰν ἔλθῃ ἐν τῇ δευτέρᾳ 

φυλακῇ καὶ ἐν τῇ τρίτῃ φυλακῇ ἔλθῃ 

καὶ εὕρῃ οὕτω, μακάριοί εἰσιν οἱ 

δοῦλοι ἐκεῖνοι. 39 τοῦτο δὲ γινώσκετε 

ὅτι εἰ ᾔδει ὁ οἰκοδεσπότης ποίᾳ ὥρᾳ ὁ 

κλέπτης ἔρχεται, ἐγρηγόρησεν ἂν καὶ 

οὐκ ἂν ἀφῆκε διορυγῆναι τὸν οἶκον 

αὐτοῦ. 40 καὶ ὑμεῖς οὖν γίνεσθε ἕτοιμοι· 

ὅτι ᾗ ὥρᾳ οὐ δοκεῖτε ὁ υἱὸς τοῦ 

ἀνθρώπου ἔρχεται.  
  

28. Ἀνακομιδὴ τῶν λειψάνων τῶν Ἁγίων καὶ 

θαυματουργῶν Ἀναργύρων Κύρου καὶ 

Ἰωάννου. 
1ης Νοεμβρίου 

Ἐκ τοῦ κατὰ Ματθαῖον 
ι΄ 1, 5 - 8 

Τῷ καιρῷ ἐκείνῳ, προσκαλεσάμενος ὁ 

Ἰησοῦς τούς δώδεκα μαθητὰς αὐτοῦ 

ἔδωκεν αὐτοῖς ἐξουσίαν πνευμάτων 

ἀκαθάρτων ὥστε ἐκβάλλειν αὐτὰ καὶ 

θεραπεύειν πᾶσαν νόσον καὶ πᾶσαν 

μαλακίαν. Τούτους τοὺς δώδεκα 

ἀπέστειλεν ὁ ᾽Ιησοῦς παραγγείλας 

αὐτοῖς λέγων, Εἰς ὁδὸν ἐθνῶν μὴ 

ἀπέλθητε, καὶ εἰς πόλιν Σαμαριτῶν 

μὴ εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα οἴκου 

᾽Ισραήλ. Πορευόμενοι δὲ κηρύσσετε 

λέγοντες ὅτι ῎Ηγγικεν ἡ βασιλεία τῶν 

οὐρανῶν. Ἀσθενοῦντας θεραπεύετε, 

νεκροὺς ἐγείρετε, λεπροὺς 

καθαρίζετε, δαιμόνια ἐκβάλλετε· 

δωρεὰν ἐλάβετε, δωρεὰν δότε.  
  

29. Τῶν Ἁγίων ἐνδόξων καὶ πανευφήμων 

Ἀποστόλων καὶ Πρωτοκορυφαίων Πέτρου καὶ 

Παύλου 
Εἰς τὸν Ὄρθρον 

Ἐκ τοῦ κατὰ Ἰωάννην 
κα΄ 15 - 25 

Τῷ καιρῷ ἐκείνῳ, ἐφανερώσεν ἑαυτὸν 

ὁ Ἰησοῦς τοῖς μαθηταῖς αὐτοῦ 

ἐγερθεὶς ἐκ νεκρῶν. καὶ λέγει τῷ 

Σίμωνι Πέτρῳ· Σίμων Ἰωνᾶ, ἀγαπᾷς 

με πλέον τούτων; λέγει αὐτῷ· Ναί, 

Κύριε, σὺ οἶδας ὅτι φιλῶ σε. λέγει 

αὐτῷ· Βόσκε τὰ ἀρνία μου. 16 λέγει 

αὐτῷ πάλιν δεύτερον· Σίμων Ἰωνᾶ, 

ἀγαπᾷς με; λέγει αὐτῷ· Ναί, Κύριε, σὺ 

οἶδας ὅτι φιλῶ σε. λέγει αὐτῷ· 

Ποίμαινε τὰ πρόβατά μου. 17 λέγει 

αὐτῷ τὸ τρίτον· Σίμων Ἰωνᾶ, φιλεῖς με; 

ἐλυπήθη ὁ Πέτρος ὅτι εἶπεν αὐτῷ τὸ 

τρίτον, φιλεῖς με, καὶ εἶπεν αὐτῷ· 

Κύριε, σὺ πάντα οἶδας, σὺ γινώσκεις 

ὅτι φιλῶ σε. λέγει αὐτῷ ὁ Ἰησοῦς· 

Βόσκε τὰ πρόβατά μου. 18 ἀμὴν ἀμὴν 

λέγω σοι, ὅτε ἦς νεώτερος, ἐζώννυες 

σεαυτὸν καὶ περιεπάτεις ὅπου ἤθελες· 

ὅταν δὲ γηράσῃς, ἐκτενεῖς τὰς χεῖράς 

σου, καὶ ἄλλος σε ζώσει, καὶ οἴσει 

ὅπου οὐ θέλεις. 19 τοῦτο δὲ εἶπε 



 271 

σημαίνων ποίῳ θανάτῳ δοξάσει τὸν 

Θεόν. καὶ τοῦτο εἰπὼν λέγει αὐτῷ· 

Ἀκολούθει μοι. 20 ἐπιστραφεὶς δὲ ὁ 

Πέτρος βλέπει τὸν μαθητὴν ὃν ἠγάπα 

ὁ Ἰησοῦς ἀκολουθοῦντα, ὃς καὶ 

ἀνέπεσεν ἐν τῷ δείπνῳ ἐπὶ τὸ στῆθος 

αὐτοῦ καὶ εἶπε· Κύριε, τίς ἐστιν ὁ 

παραδιδούς σε; 21 τοῦτον ἰδὼν ὁ 

Πέτρος λέγει τῷ Ἰησοῦ· Κύριε, οὗτος 

δὲ τί; 22 λέγει αὐτῷ ὁ Ἰησοῦς· Ἐὰν 

αὐτὸν θέλω μένειν ἕως ἔρχομαι, τί 

πρὸς σέ; σύ ἀκολούθει μοι. 23 ἐξῆλθεν 

οὖν ὁ λόγος οὗτος εἰς τοὺς ἀδελφοὺς 

ὅτι ὁ μαθητὴς ἐκεῖνος οὐκ 

ἀποθνήσκει· καὶ οὐκ εἶπεν αὐτῷ ὁ 

Ἰησοῦς ὅτι οὐκ ἀποθνήσκει, ἀλλ' Ἐὰν 

αὐτὸν θέλω μένειν ἕως ἔρχομαι, τί 

πρὸς σέ; 24 Οὗτός ἐστιν ὁ μαθητὴς ὁ 

μαρτυρῶν περὶ τούτων καὶ γράψας 

ταῦτα, καὶ οἴδαμεν ὅτι ἀληθὴς ἐστιν ἡ 

μαρτυρία αὐτοῦ. 25 ἔστι δὲ καὶ ἄλλα 

πολλὰ ὅσα ἐποίησεν ὁ Ἰησοῦς, ἅτινα 

ἐὰν γράφηται καθ' ἕν, οὐδὲ αὐτὸν 

οἶμαι τὸν κόσμον χωρῆσαι τὰ 

γραφόμενα βιβλία. Ἀμήν.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ιστ΄ 13 - 19 

Τῷ καιρῷ ἐκείνῳ, ἐλθὼν ὁ Ἰησοῦς εἰς 

τὰ μέρη Καισαρείας τῆς Φιλίππου 

ἠρώτα τοὺς μαθητὰς αὐτοῦ λέγων· 

Τίνα με λέγουσιν οἱ ἄνθρωποι εἶναι 

τὸν υἱὸν τοῦ ἀνθρώπου; 14 οἱ δὲ εἶπον· 

Οἱ μὲν Ἰωάννην τὸν βαπτιστήν, ἄλλοι 

δὲ Ἠλίαν, ἕτεροι δὲ Ἰερεμίαν ἢ ἕνα 

τῶν προφητῶν. 15 λέγει αὐτοῖς· Ὑμεῖς 

δὲ τίνα με λέγετε εἶναι; 16 ἀποκριθεὶς 

δὲ Σίμων Πέτρος εἶπε· Σὺ εἶ ὁ Χριστὸς 

ὁ υἱὸς τοῦ Θεοῦ τοῦ ζῶντος. 17 καὶ 

ἀποκριθεὶς ὁ Ἰησοῦς εἶπεν αὐτῷ· 

Μακάριος εἶ, Σίμων Βαριωνᾶ, ὅτι σὰρξ 

καὶ αἷμα οὐκ ἀπεκάλυψέ σοι, ἀλλ' ὁ 

πατήρ μου ὁ ἐν τοῖς οὐρανοῖς. 18 κἀγὼ 

δέ σοι λέγω ὅτι σὺ εἶ Πέτρος, καὶ ἐπὶ 

ταύτῃ τῇ πέτρᾳ οἰκοδομήσω μου τὴν 

ἐκκλησίαν, καὶ πύλαι ᾅδου οὐ 

κατισχύσουσιν αὐτῆς. 19 καὶ δώσω σοι 

τὰς κλεῖς τῆς βασιλείας τῶν οὐρανῶν, 

καὶ ὃ ἐὰν δήσῃς ἐπὶ τῆς γῆς, ἔσται 

δεδεμένον ἐν τοῖς οὐρανοῖς, καὶ ὃ ἐὰν 

λύσῃς ἐπὶ τῆς γῆς, ἔσται λελυμένον ἐν 

τοῖς οὐρανοῖς.  
  

30. Ἡ Σύναξις τῶν Ἁγίων ἐνδόξων καὶ 

πανευφήμων Ἀποστόλων τῶν ΙΒ´ 
Ἐκ τοῦ κατὰ Ματθαῖον 

θ΄ 36 - ι΄ 8 

Τῷ καιρῷ ἐκείνῳ, ἰδὼν ὁ Ἰησοῦς τοὺς 

ὄχλους ἐσπλαγχνίσθη περὶ αὐτῶν ὅτι 

ἦσαν ἐκλελυμένοι καὶ ἐρριμμένοι ὡς 

πρόβατα μὴ ἔχοντα ποιμένα. 37 τότε 

λέγει τοῖς μαθηταῖς αὐτοῦ· Ὁ μὲν 

θερισμὸς πολύς, οἱ δὲ ἐργάται ὀλίγοι· 
38 δεήθητε οὖν τοῦ κυρίου τοῦ 

θερισμοῦ ὅπως ἐκβάλῃ ἐργάτας εἰς 

τὸν θερισμὸν αὐτοῦ. 1 Καὶ 

προσκαλεσάμενος τοὺς δώδεκα 

μαθητὰς αὐτοῦ ἔδωκεν αὐτοῖς 

ἐξουσίαν πνευμάτων ἀκαθάρτων 

ὥστε ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 2 

Τῶν δὲ δώδεκα ἀποστόλων τὰ 

ὀνόματά ἐισι ταῦτα· πρῶτος Σίμων ὁ 

λεγόμενος Πέτρος καὶ Ἀνδρέας ὁ 

ἀδελφὸς αὐτοῦ, Ἰάκωβος ὁ τοῦ 

Ζεβεδαίου καὶ Ἰωάννης ὁ ἀδελφὸς 

αὐτοῦ, 3 Φίλιππος καὶ Βαρθολομαῖος, 

Θωμᾶς καὶ Ματθαῖος ὁ τελώνης, 

Ἰάκωβος ὁ τοῦ Ἁλφαίου καὶ Λεββαῖος 

ὁ ἐπικληθεὶς Θαδδαῖος, 4 Σίμων ὁ 

Κανανίτης καὶ Ἰούδας ὁ Ἰσκαριώτης ὁ 

καὶ παραδοὺς αὐτόν. 5 Τούτους τοὺς 

δώδεκα ἀπέστειλεν ὁ Ἰησοῦς 

παραγγείλας αὐτοῖς λέγων· Εἰς ὁδὸν 

ἐθνῶν μὴ ἀπέλθητε, καὶ εἰς πόλιν 



 272 

Σαμαριτῶν μὴ εἰσέλθητε· 6 πορεύεσθε 

δὲ μᾶλλον πρὸς τὰ πρόβατα τὰ 

ἀπολωλότα οἴκου Ἰσραήλ. 7 

πορευόμενοι δὲ κηρύσσετε λέγοντες 

ὅτι Ἤγγικεν ἡ βασιλεία τῶν οὐρανῶν. 

8 ἀσθενοῦντας θεραπεύετε, λεπροὺς 

καθαρίζετε, νεκροὺς ἐγείρετε, 

δαιμόνια ἐκβάλλετε· δωρεὰν ἐλάβετε, 

δωρεὰν δότε. 

 
 
  



 273 

ΙΟΥΛΙΟΣ 

 

Τῶν Ἁγίων καί Θαυματουργῶν Ἀναργύρων 

Κοσμᾶ καί Δαμιανοῦ τῶν ἐν Ρώμῃ 

μαρτυρησάντων 
1ης Νοεμβρίου 

Ἐκ τοῦ κατὰ Ματθαῖον 
ι΄ 1, 5 - 8 

Τῷ καιρῷ ἐκείνῳ, προσκαλεσάμενος ὁ 

Ἰησοῦς τούς δώδεκα μαθητὰς αὐτοῦ 

ἔδωκεν αὐτοῖς ἐξουσίαν πνευμάτων 

ἀκαθάρτων ὥστε ἐκβάλλειν αὐτὰ καὶ 

θεραπεύειν πᾶσαν νόσον καὶ πᾶσαν 

μαλακίαν. Τούτους τοὺς δώδεκα 

ἀπέστειλεν ὁ ᾽Ιησοῦς παραγγείλας 

αὐτοῖς λέγων. Εἰς ὁδὸν ἐθνῶν μὴ 

ἀπέλθητε, καὶ εἰς πόλιν Σαμαριτῶν 

μὴ εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα οἴκου 

᾽Ισραήλ. Πορευόμενοι δὲ κηρύσσετε 

λέγοντες ὅτι ῎Ηγγικεν ἡ βασιλεία τῶν 

οὐρανῶν. Ἀσθενοῦντας θεραπεύετε, 

νεκροὺς ἐγείρετε, λεπροὺς 

καθαρίζετε, δαιμόνια ἐκβάλλετε· 

δωρεὰν ἐλάβετε, δωρεὰν δότε.  
 

Μνήμη τῆς ἐν τῇ ἁγίᾳ σορῷ καταθέσεως τῆς 

τιμίας Ἐσθῆτος τῆς Ὑπεραγίας Θεοτόκου, ἐν 

Βλαχέρναις 
Ὄρθρου 25ης Μαρτίου 
Ἐκ τοῦ κατὰ Λουκᾶν 

α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν τὸ 

βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς τῆς 

κοιλίας σου. 43 καὶ πόθεν μοι τοῦτο ἵνα 

ἔλθῃ ἡ μήτηρ τοῦ Κυρίου μου πρὸς μέ; 
44 ἰδοὺ γὰρ ὡς ἐγένετο ἡ φωνὴ τοῦ 

ἀσπασμοῦ σου εἰς τὰ ὦτά μου, 

ἐσκίρτησεν τὸ βρέφος ἐν ἀγαλλιάσει 

ἐν τῇ κοιλίᾳ μου. 45 καὶ μακαρία ἡ 

πιστεύσασα ὅτι ἔσται τελείωσις τοῖς 

λελαλημένοις αὐτῇ παρὰ Κυρίου. 46 

Καὶ εἶπε Μαριάμ· Μεγαλύνει ἡ ψυχή 

μου τὸν Κύριον 47 καὶ ἠγαλλίασε τὸ 

πνεῦμά μου ἐπὶ τῷ Θεῷ τῷ σωτῆρί 

μου, 48 ὅτι ἐπέβλεψεν ἐπὶ τὴν 

ταπείνωσιν τῆς δούλης αὐτοῦ. ἰδοὺ 

γὰρ ἀπὸ τοῦ νῦν μακαριοῦσί με πᾶσαι 

αἱ γενεαί. 49 ὅτι ἐποίησέ μοι μεγάλα ὁ 

δυνατός καὶ ἅγιον τὸ ὄνομα αὐτοῦ. 56 

Ἔμεινε δὲ Μαριὰμ σὺν αὐτῇ ὡσεὶ 

μῆνας τρεῖς καὶ ὑπέστρεψεν εἰς τὸν 

οἶκον αὐτῆς.  

  
8. Τοῦ Ἁγίου Μεγαλομάρτυρος Προκοπίου 

Ἐκ τοῦ κατὰ Λουκᾶν 
στ΄ 17 - 19, θ΄ 1 - 2, ι΄ 16 - 22 

Τῷ καιρῷ ἐκείνῳ, ἦλθε πρὸς τὸν 

Ἰησοῦν ὄχλος μαθητῶν αὐτοῦ, καὶ 

πλῆθος πολὺ τοῦ λαοῦ ἀπὸ πάσης τῆς 

Ἰουδαίας καὶ Ἱερουσαλὴμ καὶ τῆς 

παραλίου Τύρου καὶ Σιδῶνος, οἳ ἦλθον 

ἀκοῦσαι αὐτοῦ καὶ ἰαθῆναι ἀπὸ τῶν 

νόσων αὐτῶν, 18 καὶ οἱ ὀχλούμενοι ἀπὸ 

πνευμάτων ἀκαθάρτων, καὶ 

ἐθεραπεύοντο· 19 καὶ πᾶς ὁ ὄχλος 

ἐζήτει ἅπτεσθαι αὐτοῦ, ὅτι δύναμις 

παρ' αὐτοῦ ἐξήρχετο καὶ ἰᾶτο πάντας. 
1 Συγκαλεσάμενος δὲ τοὺς δώδεκα 

μαθητὰς αὐτοῦ ἔδωκεν αὐτοῖς 

δύναμιν καὶ ἐξουσίαν ἐπὶ πάντα τὰ 

δαιμόνια καὶ νόσους θεραπεύειν· 2 καὶ 

ἀπέστειλεν αὐτοὺς κηρύσσειν τὴν 

βασιλείαν τοῦ Θεοῦ καὶ ἰᾶσθαι τοὺς 

ἀσθενοῦντας, Καὶ ἔλεγεν αὐτοῖς·16 Ὁ 

ἀκούων ὑμῶν ἐμοῦ ἀκούει, καὶ ὁ 



 274 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 
17 Ὑπέστρεψαν δὲ οἱ ἑβδομήκοντα 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  

11. Τῆς Ἁγίας Μεγαλομάρτυρος καί 

πανευφήμου Εὐφημίας, ἥτις τόν τόμον τῆς ἐν 

Χαλκηδόνι Δ´ Οἰκουμενικῆς Συνόδου 

ἐκύρωσεν. 
ΔΕΥΤΕΡᾼ ΤΗΣ Δ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ζ΄ 36 - 50 

Τῷ καιρῷ ἐκείνῳ, ἠρώτα τις τῶν 

Φαρισαίων τὸν Ἰησοῦν ἵνα φάγῃ μετ' 

αὐτοῦ· καὶ εἰσελθὼν εἰς τὴν οἰκίαν τοῦ 

Φαρισαίου ἀνεκλίθη. 37 καὶ ἰδοὺ γυνὴ 

ἐν τῇ πόλει ἥτις ἦν ἁμαρτωλός, καὶ 

ἐπιγνοῦσα ὅτι ἀνάκειται ἐν τῇ οἰκίᾳ 

τοῦ Φαρισαίου, κομίσασα ἀλάβαστρον 

μύρου 38 καὶ στᾶσα ὀπίσω παρὰ τοὺς 

πόδας αὐτοῦ κλαίουσα, ἤρξατο 

βρέχειν τοὺς πόδας αὐτοῦ τοῖς 

δάκρυσι καὶ ταῖς θριξὶ τῆς κεφαλῆς 

αὐτῆς ἐξέμασσε, καὶ κατεφίλει τοὺς 

πόδας αὐτοῦ καὶ ἤλειφε τῷ μύρῳ. 39 

ἰδὼν δὲ ὁ Φαρισαῖος ὁ καλέσας αὐτὸν 

εἶπεν ἐν ἑαυτῷ λέγων· Οὗτος εἰ ἦν 

προφήτης, ἐγίνωσκεν ἂν τίς καὶ 

ποταπὴ ἡ γυνὴ ἥτις ἅπτεται αὐτοῦ, ὅτι 

ἁμαρτωλός ἐστι. 40 καὶ ἀποκριθεὶς ὁ 

Ἰησοῦς εἶπε πρὸς αὐτόν· Σίμων, ἔχω 

σοί τι εἰπεῖν. ὁ δέ φησί· Διδάσκαλε, 

εἰπέ. 41 δύο χρεοφειλέται ἦσαν 

δανειστῇ τινι· ὁ εἷς ὤφειλε δηνάρια 

πεντακόσια, ὁ δὲ ἕτερος πεντήκοντα. 
42 μὴ ἐχόντων δὲ αὐτῶν ἀποδοῦναι, 

ἀμφοτέροις ἐχαρίσατο. τίς οὖν αὐτῶν, 

εἰπέ, πλεῖον ἀγαπήσει αὐτόν; 43 

ἀποκριθεὶς δὲ ὁ Σίμων εἶπεν· 

Ὑπολαμβάνω ὅτι ᾧ τὸ πλεῖον 

ἐχαρίσατο. ὁ δὲ εἶπεν αὐτῷ· Ὀρθῶς 

ἔκρινας. 44 καὶ στραφεὶς πρὸς τὴν 

γυναῖκα τῷ Σίμωνι ἔφη· Βλέπεις 

ταύτην τὴν γυναῖκα; εἰσῆλθόν σου εἰς 

τὴν οἰκίαν, ὕδωρ ἐπὶ τοὺς πόδας μου 

οὐκ ἔδωκας· αὕτη δὲ τοῖς δάκρυσιν 

ἔβρεξέ μου τοὺς πόδας καὶ ταῖς θριξὶ 

τῆς κεφαλῆς αὐτῆς ἐξέμαξε. 45 φίλημά 

μοι οὐκ ἔδωκας· αὕτη δὲ ἀφ' ἧς 

εἰσῆλθεν οὐ διέλιπε καταφιλοῦσά μου 

τοὺς πόδας. 46 ἐλαίῳ τὴν κεφαλήν μου 

οὐκ ἤλειψας· αὕτη δὲ μύρῳ ἤλειψέ μου 

τοὺς πόδας. 47 οὗ χάριν λέγω σοι, 

ἀφέωνται αἱ ἁμαρτίαι αὐτῆς αἱ 

πολλαί, ὅτι ἠγάπησε πολύ· ᾧ δὲ 

ὀλίγον ἀφίεται, ὀλίγον ἀγαπᾷ. 48 εἶπε 

δὲ αὐτῇ· Ἀφέωνταί σου αἱ ἁμαρτίαι. 49 

καὶ ἤρξαντο οἱ συνανακείμενοι λέγειν 

ἐν ἑαυτοῖς· Τίς οὗτός ἐστιν ὃς καὶ 

ἁμαρτίας ἀφίησιν; 50 εἶπε δὲ πρὸς τὴν 

γυναῖκα· Ἡ πίστις σου σέσωκέ σε· 

πορεύου εἰς εἰρήνην.  
 



 275 

ΚΥΡΙΑΚΗ ΤΩΝ ΑΓΙΩΝ ΠΑΤΕΡΩΝ 
Κατὰ την 13ην τοῦ μηνὸς, εἰ τὐχοι ἐν Κυριακῇ, 

ἢ τῇ πρώτῃ Κυριακῇ μετ΄ αὐτὴν ἐρχομένῃ. 
Ἐκ τοῦ κατὰ Ματθαῖον 

ε΄ 14 - 19 

Εἶπεν ὁ Κύριος τοῖς ἑαυτοῦ 

Μαθηταῖς·Ὑμεῖς ἐστε τὸ φῶς τοῦ 

κόσμου. οὐ δύναται πόλις κρυβῆναι 

ἐπάνω ὄρους κειμένη· 15 οὐδὲ καίουσι 

λύχνον καὶ τιθέασιν αὐτὸν ὑπὸ τὸν 

μόδιον, ἀλλ' ἐπὶ τὴν λυχνίαν, καὶ 

λάμπει πᾶσι τοῖς ἐν τῇ οἰκίᾳ. 16 οὕτως 

λαμψάτω τὸ φῶς ὑμῶν ἔμπροσθεν 

τῶν ἀνθρώπων, ὅπως ἴδωσιν ὑμῶν τὰ 

καλὰ ἔργα καὶ δοξάσωσιν τὸν πατέρα 

ὑμῶν τὸν ἐν τοῖς οὐρανοῖς. 17 Μὴ 

νομίσητε ὅτι ἦλθον καταλῦσαι τὸν 

νόμον ἢ τοὺς προφήτας· οὐκ ἦλθον 

καταλῦσαι ἀλλὰ πληρῶσαι. 18 ἀμὴν 

γὰρ λέγω ὑμῖν, ἕως ἂν παρέλθῃ ὁ 

οὐρανὸς καὶ ἡ γῆ, ἰῶτα ἓν ἢ μία κεραία 

οὐ μὴ παρέλθῃ ἀπὸ τοῦ νόμου ἕως ἂν 

πάντα γένηται. 19 ὃς ἐὰν οὖν λύσῃ 

μίαν τῶν ἐντολῶν τούτων τῶν 

ἐλαχίστων καὶ διδάξῃ οὕτως τοὺς 

ἀνθρώπους, ἐλάχιστος κληθήσεται ἐν 

τῇ βασιλείᾳ τῶν οὐρανῶν.  
  
Τῶν Ἁγίων Μαρτύρων Κηρύκου καί Ἰουλίττης 

τῆς μητρός αὐτοῦ. 
ΣΑΒΒΑΤῼ ΤΗΣ Ι΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ιζ΄ 24 - 27, ιη΄ 1 - 4 

Τῷ καιρῷ ἐκείνῳ προσῆλθον οἱ τὰ 

δίδραχμα λαμβάνοντες τῷ Πέτρῳ καὶ 

εἶπον· Ὁ διδάσκαλος ὑμῶν οὐ τελεῖ τὰ 

δίδραχμα; 25 λέγει, Ναί. καὶ ὅτε 

εἰσῆλθον εἰς τὴν οἰκίαν, προέφθασεν 

αὐτὸν ὁ Ἰησοῦς λέγων· Τί σοι δοκεῖ, 

Σίμων; οἱ βασιλεῖς τῆς γῆς ἀπὸ τίνων 

λαμβάνουσι τέλη ἢ κῆνσον; ἀπὸ τῶν 

υἱῶν αὐτῶν ἢ ἀπὸ τῶν ἀλλοτρίων; 26 

λέγει αὐτῷ ὁ Πέτρος· Ἀπὸ τῶν 

ἀλλοτρίων, ἔφη αὐτῷ ὁ Ἰησοῦς· Ἄρα 

γε ἐλεύθεροί εἰσιν οἱ υἱοί. 27 ἵνα δὲ μὴ 

σκανδαλίσωμεν αὐτούς, πορευθεὶς εἰς 

τὴν θάλασσαν βάλε ἄγκιστρον καὶ 

τὸν ἀναβάντα πρῶτον ἰχθὺν ἆρον, καὶ 

ἀνοίξας τὸ στόμα αὐτοῦ εὑρήσεις 

στατῆρα· ἐκεῖνον λαβὼν δὸς αὐτοῖς 

ἀντὶ ἐμοῦ καὶ σοῦ. Ἐν ἐκείνῃ τῇ ὥρᾳ 

προσῆλθον οἱ μαθηταὶ τῷ Ἰησοῦ 

λέγοντες· Τίς ἄρα μείζων ἐστὶν ἐν τῇ 

βασιλείᾳ τῶν οὐρανῶν; 2 καὶ 

προσκαλεσάμενος ὁ Ἰησοῦς παιδίον 

ἔστησεν αὐτὸ ἐν μέσῳ αὐτῶν καὶ 

εἶπεν· 3 Ἀμὴν λέγω ὑμῖν, ἐὰν μὴ 

στραφῆτε καὶ γένησθε ὡς τὰ παιδία, 

οὐ μὴ εἰσέλθητε εἰς τὴν βασιλείαν τῶν 

οὐρανῶν. 4 ὅστις οὖν ταπεινώσει 

ἑαυτὸν ὡς τὸ παιδίον τοῦτο, οὗτός 

ἐστιν ὁ μείζων ἐν τῇ βασιλείᾳ τῶν 

οὐρανῶν.  
  

17. Τῆς Ἁγίας Μεγαλομάρτυρος Μαρίνης 
ΔΕΥΤΕΡᾼ ΤΗΣ ΙΕ΄ ΕΒΔΟΜΑΔΟΣ 

Ἐκ τοῦ κατὰ Μάρκον 
ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 



 276 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
  

20. Τοῦ Ἁγίου ἐνδόξου Προφήτου Ἠλιού τοῦ 

Θεσβίτου. 
Ἐκ τοῦ κατὰ Λουκᾶν 

δ΄ 22 - 30 

Τῷ καιρῷ ἐκείνῳ, ἐθαύμαζον οἱ ὄχλοι 

ἐπὶ τοῖς λόγοις τῆς χάριτος τοῖς 

ἐκπορευομένοις ἐκ τοῦ στόματος τοῦ 

Ἰησοῦ καὶ ἔλεγον· Οὐχ οὗτός ἐστιν ὁ 

υἱὸς Ἰωσὴφ ; 23 καὶ εἶπε πρὸς αὐτούς· 

Πάντως ἐρεῖτέ μοι τὴν παραβολὴν 

ταύτην· ἰατρέ, θεράπευσον σεαυτόν· 

ὅσα ἠκούσαμεν γενόμενα ἐν τῇ 

Καπερναοὺμ, ποίησον καὶ ὧδε ἐν τῇ 

πατρίδι σου. 24 εἶπε δέ· Ἀμὴν λέγω ὑμῖν 

ὅτι οὐδεὶς προφήτης δεκτός ἐστιν ἐν τῇ 

πατρίδι αὐτοῦ. 25 ἐπ' ἀληθείας δὲ λέγω 

ὑμῖν πολλαὶ χῆραι ἦσαν ἐν ταῖς 

ἡμέραις Ἠλίου ἐν τῷ Ἰσραήλ, ὅτε 

ἐκλείσθη ὁ οὐρανὸς ἐπὶ ἔτη τρία καὶ 

μῆνας ἕξ, ὡς ἐγένετο λιμὸς μέγας ἐπὶ 

πᾶσαν τὴν γῆν, 26 καὶ πρὸς οὐδεμίαν 

αὐτῶν ἐπέμφθη Ἠλίας εἰ μὴ εἰς 

Σαρεπτὰ τῆς Σιδωνίας πρὸς γυναῖκα 

χήραν. 27 καὶ πολλοὶ λεπροὶ ἦσαν ἐπὶ 

Ἐλισαίου τοῦ προφήτου ἐν τῷ Ἰσραὴλ, 

καὶ οὐδεὶς αὐτῶν ἐκαθαρίσθη εἰ μὴ 

Νεεμὰν ὁ Σύρος. 28 καὶ ἐπλήσθησαν 

πάντες θυμοῦ ἐν τῇ συναγωγῇ 

ἀκούοντες ταῦτα, 29 καὶ ἀναστάντες 

ἐξέβαλον αὐτὸν ἔξω τῆς πόλεως καὶ 

ἤγαγον αὐτὸν ἕως ὀφρύος τοῦ ὄρους, 

ἐφ' οὗ ἡ πόλις αὐτῶν ᾠκοδόμητο, εἰς 

τὸ κατακρημνίσαι αὐτόν· 30 αὐτὸς δὲ 

διελθὼν διὰ μέσου αὐτῶν ἐπορεύετο.  
  

22. Τῆς Ἁγίας Μυροφόρου καί Ἰσαποστόλου 

Μαρίας τῆς Μαγδαληνῆς 
Ἐκ τοῦ κατὰ Λουκᾶν 

η΄ 1 - 3 

Τῷ καιρῷ ἐκείνῳ, ἐπορεύετο ὁ Ἰησοῦς 

κατὰ πόλιν καὶ κώμην κηρύσσων καὶ 

εὐαγγελιζόμενος τὴν βασιλείαν τοῦ 

Θεοῦ, καὶ οἱ δώδεκα σὺν αὐτῷ, 2 καὶ 

γυναῖκές τινες αἳ ἦσαν 

τεθεραπευμέναι ἀπὸ νόσων καὶ 

μαστίγων καὶ πνευμάτων πονηρῶν 

καὶ ἀσθενειῶν, Μαρία ἡ καλουμένη 

Μαγδαληνή, ἀφ' ἧς δαιμόνια ἑπτὰ 

ἐξεληλύθει, 3 καὶ Ἰωάννα γυνὴ Χουζᾶ 

ἐπιτρόπου Ἡρῴδου καὶ Σουσάννα καὶ 

ἕτεραι πολλαί, αἵτινες διηκόνουν αὐτῷ 

ἀπὸ τῶν ὑπαρχόντων αὐταῖς.  
  

25. Ἡ Κοίμησις τῆς Ἁγίας Ἄννης, μητρός τῆς 

Ὑπεραγίας Θεοτόκου 
ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
η΄ 16 - 21 

Εἶπεν ὁ Κύριος· Οὐδεὶς λύχνον ἅψας 

καλύπτει αὐτὸν σκεύει ἢ ὑποκάτω 

κλίνης τίθησιν, ἀλλ' ἐπὶ λυχνίας 

ἐπιτίθησιν, ἵνα οἱ εἰσπορευόμενοι 

βλέπωσι τὸ φῶς. 17 οὐ γάρ ἐστι 

κρυπτὸν ὃ οὐ φανερὸν γενήσεται, 

οὐδὲ ἀπόκρυφον ὃ οὐ γνωσθήσεται 

καὶ εἰς φανερὸν ἔλθῃ. 18 βλέπετε οὖν 

πῶς ἀκούετε· ὃς γὰρ ἐὰν ἔχῃ, 

δοθήσεται αὐτῷ, καὶ ὃς ἐὰν μὴ ἔχῃ, 

καὶ ὃ δοκεῖ ἔχειν ἀρθήσεται ἀπ' αὐτοῦ. 
19 Παρεγένοντο δὲ πρὸς αὐτὸν ἡ μήτηρ 

καὶ οἱ ἀδελφοὶ αὐτοῦ, καὶ οὐκ 

ἠδύναντο συντυχεῖν αὐτῷ διὰ τὸν 

ὄχλον. 20 καὶ ἀπηγγέλη αὐτῷ 

λεγόντων· Ἡ μήτηρ σου καὶ οἱ ἀδελφοί 

σου ἑστήκασιν ἔξω ἰδεῖν σε θέλοντες. 



 277 

21 ὁ δὲ ἀποκριθεὶς εἶπεν πρὸς αὐτούς· 

Μήτηρ μου καὶ ἀδελφοί μου οὗτοί 

εἰσιν οἱ τὸν λόγον τοῦ Θεοῦ ἀκούοντες 

καὶ ποιοῦντες αὐτόν.  
  
27. Τοῦ Ἁγίου Μεγαλομάρτυρος καί ἰαματικοῦ 

Παντελεήμονος 
Ἐκ τοῦ κατὰ Λουκᾶν 

κα΄ 12 - 19 

Εἶπεν ὁ Κύριος τοῖς ἑαυτοῦ Μαθηταῖς· 

Προσέχετε ἀπὸ τῶν ἀνθρώπων· 

ἐπιβαλοῦσιν ἐφ' ὑμᾶς τὰς χεῖρας 

αὐτῶν καὶ διώξουσι, παραδιδόντες εἰς 

συναγωγὰς καὶ φυλακάς, ἀγομένους 

ἐπὶ βασιλεῖς καὶ ἡγεμόνας ἕνεκεν τοῦ 

ὀνόματός μου· 13 ἀποβήσεται δὲ ὑμῖν 

εἰς μαρτύριον. 14 θέτε οὖν εἰς τὰς 

καρδίαις ὑμῶν μὴ προμελετᾶν 

ἀπολογηθῆναι· 15 ἐγὼ γὰρ δώσω ὑμῖν 

στόμα καὶ σοφίαν, ᾗ οὐ δυνήσονται 

ἀντειπεῖν οὐδὲ ἀντιστῆναι πάντες οἱ 

ἀντικείμενοι ὑμῖν. 16 παραδοθήσεσθε 

δὲ καὶ ὑπὸ γονέων καὶ συγγενῶν καὶ 

φίλων καὶ ἀδελφῶν, καὶ 

θανατώσουσιν ἐξ ὑμῶν, 17 καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου· 18 καὶ θρὶξ ἐκ τῆς κεφαλῆς ὑμῶν 

οὐ μὴ ἀπόληται· 19 ἐν τῇ ὑπομονῇ 

ὑμῶν κτήσασθε τὰς ψυχὰς ὑμῶν.  
  

Τοῦ Ἁγίου καί Δικαίου Εὐδοκίμου 
ΣΑΒΒΑΤῼ ΤΗΣ ΣΤ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
η΄ 16 - 21 

Εἶπεν ὁ Κύριος· Οὐδεὶς λύχνον ἅψας 

καλύπτει αὐτὸν σκεύει ἢ ὑποκάτω 

κλίνης τίθησιν, ἀλλ' ἐπὶ λυχνίας 

ἐπιτίθησιν, ἵνα οἱ εἰσπορευόμενοι 

βλέπωσι τὸ φῶς. 17 οὐ γάρ ἐστι 

κρυπτὸν ὃ οὐ φανερὸν γενήσεται, 

οὐδὲ ἀπόκρυφον ὃ οὐ γνωσθήσεται 

καὶ εἰς φανερὸν ἔλθῃ. 18 βλέπετε οὖν 

πῶς ἀκούετε· ὃς γὰρ ἐὰν ἔχῃ, 

δοθήσεται αὐτῷ, καὶ ὃς ἐὰν μὴ ἔχῃ, 

καὶ ὃ δοκεῖ ἔχειν ἀρθήσεται ἀπ' αὐτοῦ. 
19 Παρεγένοντο δὲ πρὸς αὐτὸν ἡ μήτηρ 

καὶ οἱ ἀδελφοὶ αὐτοῦ, καὶ οὐκ 

ἠδύναντο συντυχεῖν αὐτῷ διὰ τὸν 

ὄχλον. 20 καὶ ἀπηγγέλη αὐτῷ 

λεγόντων· Ἡ μήτηρ σου καὶ οἱ ἀδελφοί 

σου ἑστήκασιν ἔξω ἰδεῖν σε θέλοντες. 
21 ὁ δὲ ἀποκριθεὶς εἶπεν πρὸς αὐτούς· 

Μήτηρ μου καὶ ἀδελφοί μου οὗτοί 

εἰσιν οἱ τὸν λόγον τοῦ Θεοῦ ἀκούοντες 

καὶ ποιοῦντες αὐτόν.
  
  



 278 

ΑΥΓΟΥΣΤΟΣ 

 

Τῶν Ἁγίων ἑπτά Παίδων τῶν Μακκαβαίων, 

τῆς μητρός αὐτῶν Σολομονῆς καί τοῦ 

διδασκάλου αὐτῶν Ἐλεαζάρου. 
ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 16 - 22 

Εἶπεν ὁ Κύριος τοῖς ἑαυτοῦ Μαθηταῖς· 
16 Ἰδοὺ ἐγὼ ἀποστέλλω ὑμᾶς ὡς 

πρόβατα ἐν μέσῳ λύκων· γίνεσθε οὖν 

φρόνιμοι ὡς οἱ ὄφεις καὶ ἀκέραιοι ὡς 

αἱ περιστεραί. 17 προσέχετε δὲ ἀπὸ τῶν 

ἀνθρώπων· παραδώσουσι γὰρ ὑμᾶς 

εἰς συνέδρια, καὶ ἐν ταῖς συναγωγαῖς 

αὐτῶν μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα ἐπὶ 

γονεῖς καὶ θανατώσουσιν αὐτούς· 22 

καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται.  
  

Ἡ ἀνακομιδή τοῦ ἱ. Λειψάνου τοῦ Ἁγίου 

Πρωτομάρτυρος καί Ἀρχιδιακόνου Στεφάνου 
ΚΥΡΙΑΚῌ ΔΕΚΑΤῌ ΤΡΙΤῌ 

Ἐκ τοῦ κατὰ Ματθαῖον 
κα΄ 33 - 42 

Εἶπεν ὁ Κύριος τὴν παραβολὴν 

ταύτην· ἄνθρωπος τις ἦν 

οἰκοδεσπότης, ὅστις ἐφύτευσεν 

ἀμπελῶνα καὶ φραγμὸν αὐτῷ 

περιέθηκε καὶ ὤρυξεν ἐν αὐτῷ ληνὸν 

καὶ ᾠκοδόμησεν πύργον, καὶ ἐξέδοτο 

αὐτὸν γεωργοῖς, καὶ ἀπεδήμησεν. 34 

ὅτε δὲ ἤγγισεν ὁ καιρὸς τῶν καρπῶν, 

ἀπέστειλε τοὺς δούλους αὐτοῦ πρὸς 

τοὺς γεωργοὺς λαβεῖν τοὺς καρποὺς 

αὐτοῦ. 35 καὶ λαβόντες οἱ γεωργοὶ τοὺς 

δούλους αὐτοῦ ὃν μὲν ἔδειραν, ὃν δὲ 

ἀπέκτειναν, ὃν δὲ ἐλιθοβόλησαν. 36 

πάλιν ἀπέστειλεν ἄλλους δούλους 

πλείονας τῶν πρώτων, καὶ ἐποίησαν 

αὐτοῖς ὡσαύτως. 37 ὕστερον δὲ 

ἀπέστειλε πρὸς αὐτοὺς τὸν υἱὸν αὐτοῦ 

λέγων· ἐντραπήσονται τὸν υἱόν μου. 38 

οἱ δὲ γεωργοὶ ἰδόντες τὸν υἱὸν εἶπον ἐν 

ἑαυτοῖς· οὗτός ἐστιν ὁ κληρονόμος· 

δεῦτε ἀποκτείνωμεν αὐτὸν καὶ 

κατάσχωμεν τὴν κληρονομίαν αὐτοῦ. 
39 καὶ λαβόντες αὐτὸν ἐξέβαλον ἔξω 

τοῦ ἀμπελῶνος καὶ ἀπέκτειναν. 40 

ὅταν οὖν ἔλθῃ ὁ κύριος τοῦ 

ἀμπελῶνος, τί ποιήσει τοῖς γεωργοῖς 

ἐκείνοις; 41 λέγουσιν αὐτῷ· Κακοὺς 

κακῶς ἀπολέσει αὐτούς, καὶ τὸν 

ἀμπελῶνα ἐκδώσεται ἄλλοις 

γεωργοῖς, οἵτινες ἀποδώσουσιν αὐτῷ 

τοὺς καρποὺς ἐν τοῖς καιροῖς αὐτῶν. 42 

λέγει αὐτοῖς ὁ Ἰησοῦς· Οὐδέποτε 

ἀνέγνωτε ἐν ταῖς γραφαῖς, λίθον ὃν 

ἀπεδοκίμασαν οἱ οἰκοδομοῦντες, 

οὗτος ἐγενήθη εἰς κεφαλὴν γωνίας· 

παρὰ Κυρίου ἐγένετο αὕτη, καὶ ἔστι 

θαυμαστὴ ἐν ὀφθαλμοῖς ἡμῶν; 
  
Η ΜΕΤΑΜΟΡΦΩΣΙΣ ΤΟΥ ΚΥΡΙΟΥ ΚΑΙ ΘΕΟΥ 

ΚΑΙ ΣΩΤΗΡΟΣ ΗΜΩΝ ΙΗΣΟΥ ΧΡΙΣΤΟΥ 
Εἰς τὸν Ὄρθρον 

Ἐκ τοῦ κατὰ Λουκᾶν 
θ΄ 28 - 36 

Τῷ καιρῷ ἐκείνῳ, παραλαμβάνει ὁ 

Ἰησοῦς τὸν Πέτρον καὶ Ἰωάννην καὶ 

Ἰάκωβον ἀνέβη εἰς τὸ ὄρος 

προσεύξασθαι. 29 καὶ ἐγένετο ἐν τῷ 

προσεύχεσθαι αὐτὸν τὸ εἶδος τοῦ 

προσώπου αὐτοῦ ἕτερον καὶ ὁ 

ἱματισμὸς αὐτοῦ λευκὸς 



 279 

ἐξαστράπτων. 30 καὶ ἰδοὺ ἄνδρες δύο 

συνελάλουν αὐτῷ, οἵτινες ἦσαν 

Μωϋσῆς καὶ Ἠλίας, 31 οἳ ὀφθέντες ἐν 

δόξῃ ἔλεγον τὴν ἔξοδον αὐτοῦ ἣν 

ἔμελλε πληροῦν ἐν Ἱερουσαλήμ. 32 ὁ δὲ 

Πέτρος καὶ οἱ σὺν αὐτῷ ἦσαν 

βεβαρημένοι ὕπνῳ· διαγρηγορήσαντες 

δὲ εἶδον τὴν δόξαν αὐτοῦ καὶ τοὺς δύο 

ἄνδρας τοὺς συνεστῶτας αὐτῷ. 33 καὶ 

ἐγένετο ἐν τῷ διαχωρίζεσθαι αὐτοὺς 

ἀπ’ αὐτοῦ εἶπεν ὁ Πέτρος πρὸς τὸν 

Ἰησοῦν· Ἐπιστάτα, καλόν ἐστιν ἡμᾶς 

ὧδε εἶναι· καὶ ποιήσωμεν σκηνὰς 

τρεῖς, μίαν σοὶ καὶ μίαν Μωϋσεῖ καὶ 

μίαν Ἠλίᾳ, μὴ εἰδὼς ὃ λέγει. 34 ταῦτα 

δὲ αὐτοῦ λέγοντος ἐγένετο νεφέλη καὶ 

ἐπεσκίασεν αὐτούς· ἐφοβήθησαν δὲ ἐν 

τῷ εἰσελθεῖν ἐκείνους εἰς τὴν νεφέλην· 
35 καὶ φωνὴ ἐγένετο ἐκ τῆς νεφέλης 

λέγουσα· Οὗτός ἐστιν ὁ υἱός μου ὁ 

ἀγαπητός· αὐτοῦ ἀκούετε. 36 καὶ ἐν τῷ 

γενέσθαι τὴν φωνὴν εὑρέθη Ἰησοῦς 

μόνος. καὶ αὐτοὶ ἐσίγησαν καὶ οὐδενὶ 

ἀπήγγειλαν ἐν ἐκείναις ταῖς ἡμέραις 

οὐδὲν ὧν ἑωράκασιν.  
  

Εἰς τὴν Λειτουργίαν 
Ἐκ τοῦ κατὰ Ματθαῖον 

ιζ΄ 1 - 9 

Τῷ καιρῷ ἐκείνῳ, παραλαμβάνει ὁ 

Ἰησοῦς τὸν Πέτρον καὶ Ἰάκωβον καὶ 

Ἰωάννην τὸν ἀδελφὸν αὐτοῦ, καὶ 

ἀναφέρει αὐτοὺς εἰς ὄρος ὑψηλὸν κατ' 

ἰδίαν· 2 καὶ μετεμορφώθη ἔμπροσθεν 

αὐτῶν, καὶ ἔλαμψε τὸ πρόσωπον 

αὐτοῦ ὡς ὁ ἥλιος, τὰ δὲ ἱμάτια αὐτοῦ 

ἐγένετο λευκὰ ὡς τὸ φῶς. 3 καὶ ἰδοὺ 

ὤφθησαν αὐτοῖς Μωϋσῆς καὶ Ἠλίας 

μετ' αὐτοῦ συλλαλοῦντες. 4 

ἀποκριθεὶς δὲ ὁ Πέτρος εἶπε τῷ Ἰησοῦ· 

Κύριε, καλόν ἐστιν ἡμᾶς ὧδε εἶναι· εἰ 

θέλεις, ποιήσωμεν ὧδε τρεῖς σκηνάς, 

σοὶ μίαν καὶ Μωσεῖ μίαν καὶ μίαν 

Ἠλίᾳ. 5 ἔτι αὐτοῦ λαλοῦντος ἰδοὺ 

νεφέλη φωτεινὴ ἐπεσκίασεν αὐτούς, 

καὶ ἰδοὺ φωνὴ ἐκ τῆς νεφέλης 

λέγουσα· Οὗτός ἐστιν ὁ υἱός μου ὁ 

ἀγαπητός, ἐν ᾧ εὐδόκησα· αὐτοῦ 

ἀκούετε· 6 καὶ ἀκούσαντες οἱ μαθηταὶ 

ἔπεσαν ἐπὶ πρόσωπον αὐτῶν καὶ 

ἐφοβήθησαν σφόδρα. 7 καὶ προσελθὼν 

ὁ Ἰησοῦς ἥψατο αὐτῶν καὶ εἶπεν· 

Ἐγέρθητε καὶ μὴ φοβεῖσθε. 8 

ἐπάραντες δὲ τοὺς ὀφθαλμοὺς αὐτῶν 

οὐδένα εἶδον εἰ μὴ τὸν Ἰησοῦν μόνον. 9 

καὶ καταβαινόντων αὐτῶν ἀπὸ τοῦ 

ὄρους ἐνετείλατο αὐτοῖς ὁ Ἰησοῦς 

λέγων· Μηδενὶ εἴπητε τὸ ὅραμα ἕως οὗ 

ὁ υἱὸς τοῦ ἀνθρώπου ἐκ νεκρῶν 

ἀναστῇ.  
  

7. ΕΥΑΓΓΕΛΙΟΝ ΜΕΘΕΟΡΤΟΝ 
Ἐκ τοῦ κατὰ Μᾶρκον 

θ΄ 2 - 9 

Τῷ καιρῷ ἐκείνῳ, παραλαμβάνει ὁ 

Ἰησοῦς τὸν Πέτρον καὶ τὸν Ἰάκωβον 

καὶ τὸν Ἰωάννην καὶ ἀναφέρει αὐτοὺς 

εἰς ὄρος ὑψηλὸν κατ' ἰδίαν μόνους· καὶ 

μετεμορφώθη ἔμπροσθεν αὐτῶν, 3 καὶ 

τὰ ἱμάτια αὐτοῦ ἐγένετο στίλβοντα, 

λευκὰ λίαν ὡς χιών, οἷα γναφεὺς ἐπὶ 

τῆς γῆς οὐ δύναται οὕτω λευκᾶναι. 4 

καὶ ὤφθη αὐτοῖς Ἠλίας σὺν Μωϋσεῖ, 

καὶ ἦσαν συλλαλοῦντες τῷ Ἰησοῦ. καὶ 

ἀποκριθεὶς ὁ Πέτρος λέγει τῷ Ἰησοῦ· 5 

Ραββί, καλόν ἐστιν ἡμᾶς ὧδε εἶναι· καὶ 

ποιήσωμεν σκηνάς τρεῖς, σοὶ μίαν καὶ 

Μωϋσεῖ μίαν καὶ Ἠλίᾳ μίαν. 6 οὐ γὰρ 

ᾔδει τί λαλήσῃ· ἦσαν γὰρ ἔκφοβοι. 7 

καὶ ἐγένετο νεφέλη ἐπισκιάζουσα 

αὐτοῖς, καὶ ἦλθε φωνὴ ἐκ τῆς νεφέλης 

λέγουσα· Οὗτός ἐστιν ὁ υἱός μου ὁ 

ἀγαπητός· αὐτοῦ ἀκούετε. 8 καὶ 

ἐξάπινα περιβλεψάμενοι οὐκέτι 

οὐδένα εἶδον, ἀλλὰ τὸν Ἰησοῦν μόνον 

μεθ' ἑαυτῶν. 9 καταβαινόντων δὲ 



 280 

αὐτῶν ἀπὸ τοῦ ὄρους διεστείλατο 

αὐτοῖς ἵνα μηδενὶ διηγήσωνται ἃ 

εἶδον, εἰ μὴ ὅταν ὁ υἱὸς τοῦ ἀνθρώπου 

ἐκ νεκρῶν ἀναστῇ.  
  

9. Τοῦ Ἁγίου Ἀποστόλου Ματθία 
Ἐκ τοῦ κατὰ Λουκᾶν 

ι΄ 16 - 21 

Εἶπεν ὁ Κὐριος τοῖς ἑαυτοῦ μαθηταῖς· 

῾Ο ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 

῾Υπέστρεψαν δὲ οἱ ἑβδομήκοντα μετὰ 

χαρᾶς λέγοντες, Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. Εἶπεν δὲ αὐτοῖς, 

᾽Εθεώρουν τὸν Σατανᾶν ὡς ἀστραπὴν 

ἐκ τοῦ οὐρανοῦ πεσόντα. Ἰδοὺ δέδωκα 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων, καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. Πλὴν ἐν τούτῳ 

μὴ χαίρετε ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. ᾽Εν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· ᾽Εξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

εὐδοκία ἐγένετο ἔμπροσθέν σου.  
  

15. Η ΚΟΙΜΗΣΙΣ ΤΗΣ ΥΠΕΡΑΓΙΑΣ 

ΔΕΣΠΟΙΝΗΣ ΗΜΩΝ ΘΕΟΤΟΚΟΥ ΚΑΙ 

ΑΕΙΠΑΡΘΕΝΟΥ ΜΑΡΙΑΣ 
Εἰς τὸν Ὄρθρον 

Ἐκ τοῦ κατὰ Λουκᾶν 
α΄ 39 - 49. 56 

Ἐν ταῖς ἡμέραις ἐκείναις ἀναστᾶσα 

Μαριὰμ ἐπορεύθη εἰς τὴν ὀρεινὴν 

μετὰ σπουδῆς εἰς πόλιν Ἰούδα, 40 καὶ 

εἰσῆλθεν εἰς τὸν οἶκον Ζαχαρίου καὶ 

ἠσπάσατο τὴν Ἐλισάβετ. 41 καὶ 

ἐγένετο ὡς ἤκουσεν ἡ Ἐλισάβετ τὸν 

ἀσπασμὸν τῆς Μαρίας, ἐσκίρτησεν τὸ 

βρέφος ἐν τῇ κοιλίᾳ αὐτῆς· καὶ 

ἐπλήσθη Πνεύματος ἁγίου ἡ 

Ἐλισάβετ 42 καὶ ἀνεφώνησε φωνῇ 

μεγάλῃ καὶ εἶπεν· Εὐλογημένη σὺ ἐν 

γυναιξί καὶ εὐλογημένος ὁ καρπὸς τῆς 

κοιλίας σου. 43 καὶ πόθεν μοι τοῦτο ἵνα 

ἔλθῃ ἡ μήτηρ τοῦ Κυρίου μου πρὸς μέ; 
44 ἰδοὺ γὰρ ὡς ἐγένετο ἡ φωνὴ τοῦ 

ἀσπασμοῦ σου εἰς τὰ ὦτά μου, 

ἐσκίρτησεν τὸ βρέφος ἐν ἀγαλλιάσει 

ἐν τῇ κοιλίᾳ μου. 45 καὶ μακαρία ἡ 

πιστεύσασα ὅτι ἔσται τελείωσις τοῖς 

λελαλημένοις αὐτῇ παρὰ Κυρίου. 46 

Καὶ εἶπε Μαριάμ· Μεγαλύνει ἡ ψυχή 

μου τὸν Κύριον 47 καὶ ἠγαλλίασε τὸ 

πνεῦμά μου ἐπὶ τῷ Θεῷ τῷ σωτῆρί 

μου, 48 ὅτι ἐπέβλεψεν ἐπὶ τὴν 

ταπείνωσιν τῆς δούλης αὐτοῦ. ἰδοὺ 

γὰρ ἀπὸ τοῦ νῦν μακαριοῦσί με πᾶσαι 

αἱ γενεαί. 49 ὅτι ἐποίησέ μοι μεγάλα ὁ 

δυνατός καὶ ἅγιον τὸ ὄνομα αὐτοῦ. 56 

Ἔμεινε δὲ Μαριὰμ σὺν αὐτῇ ὡσεὶ 

μῆνας τρεῖς καὶ ὑπέστρεψεν εἰς τὸν 

οἶκον αὐτῆς.  
  

Εἰς τὴν Λειτουργίαν 
Ἐκ τοῦ κατὰ Λουκᾶν 
ι΄ 38 - 42, ια΄ 27 - 28 

Τῷ καιρῷ ἐκείνῳ, εἰσῆλθεν εἰς κώμην 

τινά. γυνὴ δέ τις ὀνόματι Μάρθα 

ὑπεδέξατο αὐτὸν εἰς τὸν οἴκον αὐτῆς. 
39 καὶ τῇδε ἦν ἀδελφὴ καλουμένη 

Μαρία, ἣ καὶ παρακαθίσασα παρὰ 

τοὺς πόδας τοῦ Ἰησοῦ ἤκουε τὸν 

λόγον αὐτοῦ. 40 ἡ δὲ Μάρθα 

περιεσπᾶτο περὶ πολλὴν διακονίαν· 

ἐπιστᾶσα δὲ εἶπε· Κύριε, οὐ μέλει σοι 

ὅτι ἡ ἀδελφή μου μόνην με κατέλιπε 

διακονεῖν; εἰπὲ οὖν αὐτῇ ἵνα μοι 

συναντιλάβηται. 41 ἀποκριθεὶς δὲ 



 281 

εἶπεν αὐτῇ ὁ Ἰησοῦς· Μάρθα Μάρθα, 

μεριμνᾷς καὶ τυρβάζῃ περὶ πολλά· 42 

ἑνὸς δέ ἐστι χρεία· Μαρία δὲ τὴν 

ἀγαθὴν μερίδα ἐξελέξατο, ἥτις οὐκ 

ἀφαιρεθήσεται ἀπ' αὐτῆς. . 27 Ἐγένετο 

δὲ ἐν τῷ λέγειν αὐτὸν ταῦτα ἐπάρασά 

τις γυνὴ φωνὴν ἐκ τοῦ ὄχλου εἶπεν 

αὐτῷ· Μακαρία ἡ κοιλία ἡ βαστάσασά 

σε καὶ μαστοὶ οὓς ἐθήλασας. 28 αὐτὸς 

δὲ εἶπε· Μενοῦνγε μακάριοι οἱ 

ἀκούοντες τὸν λόγον τοῦ Θεοῦ καὶ 

φυλάσσοντες αὐτόν.  
  
Ἀνάμνησις τῆς ἐξ Ἐδέσσης τῆς Μεσοποταμίας 

εἰς Κωνσταντινούπολιν ἀνακομιδῆς τῆς 

ἀχειροποιήτου Εἰκόνος τοῦ Κυρίου καί Θεοῦ 

καί Σωτῆρος ἡμῶν Ἰησοῦ Χριστοῦ, ἤτοι τοῦ 

Ἁγίου Μανδηλίου 
Ἐκ τοῦ κατὰ Λουκᾶν 

θ΄ 51 - 57, ι΄ 22 - 24, ιγ΄ 22 
Τῷ καιρῷ ἐκείνῳ, ἐγένετο ἐν τῷ 

συμπληροῦσθαι τὰς ἡμέρας τῆς 

ἀναλήψεως αὐτοῦ καὶ αὐτὸς ἐστήριξε 

τὸ πρόσωπον αὐτοῦ τοῦ πορεύεσθαι 

εἰς Ἱερουσαλήμ, 52 καὶ ἀπέστειλεν 

ἀγγέλους πρὸ προσώπου αὐτοῦ. καὶ 

πορευθέντες εἰσῆλθον εἰς κώμην 

Σαμαρειτῶν, ὡστε ἑτοιμάσαι αὐτῷ· 53 

καὶ οὐκ ἐδέξαντο αὐτόν, ὅτι τὸ 

πρόσωπον αὐτοῦ ἦν πορευόμενον εἰς 

Ἱερουσαλήμ. 54 ἰδόντες δὲ οἱ μαθηταὶ 

αὐτοῦ Ἰάκωβος καὶ Ἰωάννης εἶπον· 

Κύριε, θέλεις εἴπωμεν πῦρ καταβῆναι 

ἀπὸ οὐρανοῦ καὶ ἀναλῶσαι αὐτούς, 

ὡς καὶ Ἠλίας ἐποίησε; 55 στραφεὶς δὲ 

ἐπετίμησεν αὐτοῖς καὶ εἶπεν· Οὐκ 

οἴδατε ποίου πνεύματός ἐστε ὑμεῖς· 56 

ὁ υἱὸς τοῦ ἀνθρώπου οὐκ ἦλθε ψυχὰς 

ἀνθρώπων ἀπολέσαι, ἀλλὰ σῶσαι. καὶ 

ἐπορεύθησαν εἰς ἑτέραν κώμην. 57 

Ἐγένετο δὲ πορευομένων αὐτῶν ἐν τῇ 

ὁδῷ ἔλεγε τοῖς ακολουθοῦσιν αὐτῷ· 

Πάντα μοι παρεδόθη ὑπὸ τοῦ πατρός 

μου· καὶ οὐδεὶς γινώσκει τίς ἐστιν ὁ 

υἱὸς, εἰ μὴ ὁ πατήρ, καὶ τίς ἐστιν ὁ 

πατὴρ, εἰ μὴ ὁ υἱὸς καὶ ᾧ ἐὰν βούληται 

ὁ υἱὸς ἀποκαλύψαι. 23 καὶ στραφεὶς 

πρὸς τοὺς μαθητὰς κατ' ἰδίαν εἶπε· 

Μακάριοι οἱ ὀφθαλμοὶ οἱ βλέποντες ἃ 

βλέπετε. 24 λέγω γὰρ ὑμῖν ὅτι πολλοὶ 

προφῆται καὶ βασιλεῖς ἠθέλησαν ἰδεῖν 

ἃ ὑμεῖς βλέπετε, καὶ οὐκ εἶδον, καὶ 

ἀκοῦσαι ἃ ἀκούετε, καὶ οὐκ ἤκουσαν. 

Καὶ διεπορεύετο κατὰ πόλεις καὶ 

κώμας διδάσκων καὶ πορείαν 

ποιούμενος εἰς Ἱερουσαλήμ.  
  

21. Τοῦ Ἁγίου Ἀποστόλου Θαδδαίου 
ΤΡΙΤῌ ΤΗΣ ΙΓ΄ ΕΒΔΟΜΑΔΟΣ 

Ἐκ τοῦ κατὰ Μάρκον 
γ΄ 13 - 21 

Τῷ καιρῷ ἐκείνῳ ἀνέβη ὁ Ἰησοῦς εἰς τὸ 

ὄρος, καὶ προσκαλεῖται οὓς ἤθελεν 

αὐτός, καὶ ἀπῆλθον πρὸς αὐτόν. 14 καὶ 

ἐποίησε δώδεκα, ἵνα ὦσι μετ' αὐτοῦ 

καὶ ἵνα ἀποστέλλῃ αὐτοὺς κηρύσσειν 
15 καὶ ἔχειν ἐξουσίαν θεραπεύειν τὰς 

νόσους καὶ ἐκβάλλειν τὰ δαιμόνια· 16 

καὶ ἐπέθηκεν ὄνομα τῷ Σίμωνι 

Πέτρον, 17 καὶ Ἰάκωβον τὸν τοῦ 

Ζεβεδαίου καὶ Ἰωάννην τὸν ἀδελφὸν 

τοῦ Ἰακώβου· καὶ ἐπέθηκεν αὐτοῖς 

ὀνόματα Βοανεργές, ὅ ἐστιν υἱοὶ 

βροντῆς· 18 καὶ Ἀνδρέαν καὶ Φίλιππον 

καὶ Βαρθολομαῖον καὶ Ματθαῖον καὶ 

Θωμᾶν καὶ Ἰάκωβον τὸν τοῦ Ἁλφαίου 

καὶ Θαδδαῖον καὶ Σίμωνα τὸν 

Κανανίτην 19 καὶ Ἰούδαν Ἰσκαριώτην, 

ὃς καὶ παρέδωκεν αὐτόν. 20 Καὶ 

ἔρχονται εἰς οἶκον· καὶ συνέρχεται 

πάλιν ὄχλος, ὥστε μὴ δύνασθαι 

αὐτοὺς μηδὲ ἄρτον φαγεῖν. 21 καὶ 

ἀκούσαντες οἱ παρ' αὐτοῦ ἐξῆλθον 

κρατῆσαι αὐτόν· ἔλεγον γὰρ ὅτι 

ἐξέστη.  
  



 282 

25. Ἡ Ἐπάνοδος τοῦ σεπτοῦ Λειψάνου τοῦ 

Ἁγίου ἐνδόξου Ἀποστόλου Βαρθολομαίου. 
Τοῦ Ἁγίου Ἀποστόλου Τίτου, Ἐπισκόπου 

Γορτύνης τῆς κατά Κρήτην, μαθητοῦ τοῦ 

Ἁγίου Ἀποστόλου Παύλου 
12ης Νοεμβρίου 

Ἐκ τοῦ κατὰ Ματθαῖον 
ε΄ 14 - 17 

Εἶπεν ὁ Κὐριος τοῖς ἑαυτοῦ μαθηταῖς· 

῾Υμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη·οὐδὲ καίουσιν λύχνον καὶ 

τιθέασιν αὐτὸν ὑπὸ τὸν μόδιον ἀλλ᾽ 

ἐπὶ τὴν λυχνίαν, καὶ λάμπει πᾶσιν 

τοῖς ἐν τῇ οἰκίᾳ. Οὕτως λαμψάτω τὸ 

φῶς ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. Μὴ νομίσητε ὅτι ἦλθον 

καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. Ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. Ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ᾽ ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  
29. Ἡ ἀποτομή τῆς τιμίας Κεφαλῆς τοῦ Τιμίου 

καί Ἐνδόξου Προφήτου Προδρόμου καί 

Βαπτιστοῦ Ἰωάννου. 
Εἰς τὸν Ὄρθρον 

Ἐκ τοῦ κατὰ Ματθαῖον 
ιδ΄ 1 - 13 

Τῷ καιρῷ ἐκείνῳ, ἤκουσεν Ἡρῴδης ὁ 

τετράρχης τὴν ἀκοὴν Ἰησοῦ, 2 καὶ 

εἶπεν τοῖς παισὶν αὐτοῦ· Οὗτός ἐστιν 

Ἰωάννης ὁ βαπτιστής· αὐτὸς ἠγέρθη 

ἀπὸ τῶν νεκρῶν, καὶ διὰ τοῦτο αἱ 

δυνάμεις ἐνεργοῦσιν ἐν αὐτῷ. 3 Ὁ γὰρ 

Ἡρῴδης κρατήσας τὸν Ἰωάννην 

ἔδησεν αὐτὸν καὶ ἔθετο ἐν φυλακῇ διὰ 

Ἡρῳδιάδα τὴν γυναῖκα Φιλίππου τοῦ 

ἀδελφοῦ αὐτοῦ· 4 ἔλεγεν γὰρ αὐτῷ ὁ 

Ἰωάννης· Οὐκ ἔξεστί σοι ἔχειν αὐτήν. 5 

καὶ θέλων αὐτὸν ἀποκτεῖναι ἐφοβήθη 

τὸν ὄχλον, ὅτι ὡς προφήτην αὐτὸν 

εἶχον. 6 γενεσίων δὲ ἀγομένων τοῦ 

Ἡρῴδου ὠρχήσατο ἡ θυγάτηρ τῆς 

Ἡρῳδιάδος ἐν τῷ μέσῳ καὶ ἤρεσε τῷ 

Ἡρῴδῃ, 7 ὅθεν μεθ' ὅρκου 

ὡμολόγησεν αὐτῇ δοῦναι ὃ ἐὰν 

αἰτήσηται. 8 ἡ δὲ προβιβασθεῖσα ὑπὸ 

τῆς μητρὸς αὐτῆς, Δός μοι, φησίν, ὧδε 

ἐπὶ πίνακι τὴν κεφαλὴν Ἰωάννου τοῦ 

βαπτιστοῦ. 9 καὶ ἐλυπήθη ὁ βασιλεὺς, 

διὰ δὲ τοὺς ὅρκους καὶ τοὺς 

συνανακειμένους ἐκέλευσε δοθῆναι, 10 

καὶ πέμψας ἀπεκεφάλισε τὸν 

Ἰωάννην ἐν τῇ φυλακῇ· 11 καὶ ἠνέχθη ἡ 

κεφαλὴ αὐτοῦ ἐπὶ πίνακι καὶ ἐδόθη τῷ 

κορασίῳ, καὶ ἤνεγκε τῇ μητρὶ αὐτῆς. 12 

καὶ προσελθόντες οἱ μαθηταὶ αὐτοῦ 

ἦραν τὸ σῶμα καὶ ἔθαψαν αὐτό, καὶ 

ἐλθόντες ἀπήγγειλαν τῷ Ἰησοῦ. 13 

Ἀκούσας δὲ ὁ Ἰησοῦς ἀνεχώρησεν 

ἐκεῖθεν ἐν πλοίῳ εἰς ἔρημον τόπον 

κατ' ἰδίαν· καὶ ἀκούσαντες οἱ ὄχλοι 

ἠκολούθησαν αὐτῷ πεζῇ ἀπὸ τῶν 

πόλεων.  
  

Εἰς τὴν Λειτουργίαν 
Ἐκ τοῦ κατὰ Μᾶρκον 

στ΄ 14 - 30 

Τῷ καιρῷ ἐκείνῳ, ἤκουσεν Ἡρῴδης ὁ 

βασιλεὺς τὴν ἀκοὴν Ἰησοῦ· φανερὸν 

γὰρ ἐγένετο τὸ ὄνομα αὐτοῦ· καὶ 

ἔλεγεν ὅτι Ἰωάννης ὁ βαπτίζων ἐκ 

νεκρῶν ἠγέρθη, καὶ διὰ τοῦτο 

ἐνεργοῦσιν αἱ δυνάμεις ἐν αὐτῷ. 15 

ἄλλοι ἔλεγον ὅτι Ἠλίας ἐστίν· ἄλλοι 

δὲ ἔλεγον ὅτι προφήτης ὡς εἷς τῶν 

προφητῶν. 16 ἀκούσας δὲ ὁ Ἡρῴδης 



 283 

εἶπεν ὅτι Ὃν ἐγὼ ἀπεκεφάλισα 

Ἰωάννην, οὗτός ἐστιν· αὐτὸς ἠγέρθη 

ἐκ νεκρῶν. 17 αὐτὸς γὰρ ὁ Ἡρῴδης 

ἀποστείλας ἐκράτησε τὸν Ἰωάννην 

καὶ ἔδησεν αὐτὸν ἐν φυλακῇ διὰ 

Ἡρῳδιάδα τὴν γυναῖκα Φιλίππου τοῦ 

ἀδελφοῦ αὐτοῦ ὅτι αὐτὴν ἐγάμησεν. 18 

ἔλεγε γὰρ ὁ Ἰωάννης τῷ Ἡρῴδῃ ὅτι 

Οὐκ ἔξεστί σοι ἔχειν τὴν γυναῖκα τοῦ 

ἀδελφοῦ σου. 19 ἡ δὲ Ἡρῳδιὰς ἐνεῖχεν 

αὐτῷ καὶ ἤθελεν αὐτὸν ἀποκτεῖναι, 

καὶ οὐκ ἠδύνατο· 20 ὁ γὰρ Ἡρῴδης 

ἐφοβεῖτο τὸν Ἰωάννην, εἰδὼς αὐτὸν 

ἄνδρα δίκαιον καὶ ἅγιον, καὶ 

συνετήρει αὐτόν καὶ ἀκούσας αὐτοῦ 

πολλὰ ἐποίει καὶ ἡδέως αὐτοῦ ἤκουε. 
21 καὶ γενομένης ἡμέρας εὐκαίρου, ὅτε 

Ἡρῴδης τοῖς γενεσίοις αὐτοῦ δεῖπνον 

ἐποίει τοῖς μεγιστᾶσιν αὐτοῦ καὶ τοῖς 

χιλιάρχοις καὶ τοῖς πρώτοις τῆς 

Γαλιλαίας, 22 καὶ εἰσελθούσης τῆς 

θυγατρὸς αὐτῆς τῆς Ἡρῳδιάδος καὶ 

ὀρχησαμένης καὶ ἀρεσάσης τῷ Ἡρῴδῃ 

καὶ τοῖς συνανακειμένοις, εἶπεν ὁ 

βασιλεὺς τῷ κορασίῳ· Αἴτησόν με ὃ 

ἐὰν θέλῃς, καὶ δώσω σοι. 23 καὶ ὤμοσεν 

αὐτῇ ὅτι Ὅ ἐάν με αἰτήσῃς δώσω σοι 

ἕως ἡμίσους τῆς βασιλείας μου. 24 ἡ δὲ 

ἐξελθοῦσα εἶπε τῇ μητρὶ αὐτῆς· Τί 

αἰτήσομαι; ἡ δὲ εἶπε· Τὴν κεφαλὴν 

Ἰωάννου τοῦ βαπτιστοῦ. 25 καὶ 

εἰσελθοῦσα εὐθέως μετὰ σπουδῆς 

πρὸς τὸν βασιλέα ᾐτήσατο λέγουσα· 

Θέλω ἵνα μοι δῷς ἐξαυτῆς ἐπὶ πίνακι 

τὴν κεφαλὴν Ἰωάννου τοῦ βαπτιστοῦ. 
26 καὶ περίλυπος γενόμενος ὁ 

βασιλεὺς, διὰ τοὺς ὅρκους καὶ τοὺς 

συνανακειμένους οὐκ ἠθέλησεν 

αὐτὴν ἀθετῆσαι. 27 καὶ εὐθέως 

ἀποστείλας ὁ βασιλεὺς 

σπεκουλάτωρα ἐπέταξεν ἐνεχθῆναι 

τὴν κεφαλὴν αὐτοῦ. 28 ὁ δὲ ἀπελθὼν 

ἀπεκεφάλισεν αὐτὸν ἐν τῇ φυλακῇ, 

καὶ ἤνεγκε τὴν κεφαλὴν αὐτοῦ ἐπὶ 

πίνακι καὶ ἔδωκεν αὐτὴν τῷ κορασίῳ, 

καὶ τὸ κοράσιον ἔδωκεν αὐτὴν τῇ 

μητρὶ αὐτῆς. 29 καὶ ἀκούσαντες οἱ 

μαθηταὶ αὐτοῦ ἦλθον καὶ ἦραν τὸ 

πτῶμα αὐτοῦ, καὶ ἔθηκαν αὐτὸ ἐν 

μνημείῳ. 30 Καὶ συνάγονται οἱ 

ἀπόστολοι πρὸς τὸν Ἰησοῦν, καὶ 

ἀπήγγειλαν αὐτῷ πάντα, καὶ ὅσα 

ἐποιήσαν καὶ ὅσα ἐδίδαξαν.  
  

31. Ἡ κατάθεσις τῆς τιμίας Ζώνης τῆς 

Ὑπεραγίας Θεοτόκου ἐν τῷ ἐν 

Κωνσταντινουπόλει σεβασμίῳ οἴκῳ αὐτῆς τῷ 

ὄντι ἐν τοῖς Χαλκοπρατείοις 
Ἐκ τοῦ κατὰ Λουκᾶν 

ι΄ 38 - 42, ια΄ 27 - 28 
15ης τοῦ μηνὸς Λειτουργίας 

Τῷ καιρῷ ἐκείνῳ, εἰσῆλθεν εἰς κώμην 

τινά. γυνὴ δέ τις ὀνόματι Μάρθα 

ὑπεδέξατο αὐτὸν εἰς τὸν οἴκον αὐτῆς. 
39 καὶ τῇδε ἦν ἀδελφὴ καλουμένη 

Μαρία, ἣ καὶ παρακαθίσασα παρὰ 

τοὺς πόδας τοῦ Ἰησοῦ ἤκουε τὸν 

λόγον αὐτοῦ. 40 ἡ δὲ Μάρθα 

περιεσπᾶτο περὶ πολλὴν διακονίαν· 

ἐπιστᾶσα δὲ εἶπε· Κύριε, οὐ μέλει σοι 

ὅτι ἡ ἀδελφή μου μόνην με κατέλιπε 

διακονεῖν; εἰπὲ οὖν αὐτῇ ἵνα μοι 

συναντιλάβηται. 41 ἀποκριθεὶς δὲ 

εἶπεν αὐτῇ ὁ Ἰησοῦς· Μάρθα Μάρθα, 

μεριμνᾷς καὶ τυρβάζῃ περὶ πολλά· 42 

ἑνὸς δέ ἐστι χρεία· Μαρία δὲ τὴν 

ἀγαθὴν μερίδα ἐξελέξατο, ἥτις οὐκ 

ἀφαιρεθήσεται ἀπ' αὐτῆς. . 27 Ἐγένετο 

δὲ ἐν τῷ λέγειν αὐτὸν ταῦτα ἐπάρασά 

τις γυνὴ φωνὴν ἐκ τοῦ ὄχλου εἶπεν 

αὐτῷ· Μακαρία ἡ κοιλία ἡ βαστάσασά 

σε καὶ μαστοὶ οὓς ἐθήλασας. 28 αὐτὸς 

δὲ εἶπε· Μενοῦνγε μακάριοι οἱ 

ἀκούοντες τὸν λόγον τοῦ Θεοῦ καὶ 

φυλάσσοντες αὐτόν. 



 284 

ΕΥΑΓΓΕΛΙΑ Θ. ΛΕΙΤΟΥΡΓΙΑΣ ΕΙΣ ΜΝΗΜΑΣ ΑΓΙΩΝ 

 
 

Εἰς Ἄσωμάτους 
8ης Νοεμβρίου 

Ἐκ τοῦ κατὰ Ματθαῖον ιη΄ 10 - 20 

Εἶπεν ὁ Κύριος· ῾Ορᾶτε μὴ 

καταφρονήσητε ἑνὸς τῶν μικρῶν 

τούτων· λέγω γὰρ ὑμῖν ὅτι οἱ ἄγγελοι 

αὐτῶν ἐν οὐρανοῖς διὰ παντὸς 

βλέπουσι τὸ πρόσωπον τοῦ πατρός 

μου τοῦ ἐν οὐρανοῖς. Ἦλθε γὰρ ὁ Υἱὸς 

τοῦ ἀνθρώπου σῶσαι τὸ ἀπολωλός. Τί 

ὑμῖν δοκεῖ; ἐὰν γένηταί τινι ἀνθρώπῳ 

ἑκατὸν πρόβατα καὶ πλανηθῇ ἓν ἐξ 

αὐτῶν, οὐχὶ ἀφεὶς τὰ ἐνενήκοντα 

ἐννέα ἐπὶ τὰ ὄρη καὶ πορευθεὶς ζητεῖ 

τὸ πλανώμενον;καὶ ἐὰν γένηται 

εὑρεῖν αὐτό, ἀμὴν λέγω ὑμῖν ὅτι 

χαίρει ἐπ᾽ αὐτῷ μᾶλλον ἢ ἐπὶ τοῖς 

ἐνενήκοντα ἐννέα τοῖς μὴ 

πεπλανημένοις. Οὕτως οὐκ ἔστιν 

θέλημα ἔμπροσθεν τοῦ πατρὸς ὑμῶν 

τοῦ ἐν οὐρανοῖς ἵνα ἀπόληται ἓν τῶν 

μικρῶν τούτων. ᾽Εὰν δὲ ἁμαρτήσῃ εἰς 

σὲ ὁ ἀδελφός σου, ὕπαγε ἔλεγξον 

αὐτὸν μεταξὺ σοῦ καὶ αὐτοῦ μόνου. 

ἐάν σου ἀκούσῃ, ἐκέρδησας τὸν 

ἀδελφόν σου·ἐὰν δὲ μὴ ἀκούσῃ, 

παράλαβε μετὰ σοῦ ἔτι ἕνα ἢ δύο, ἵνα 

ἐπὶ στόματος δύο μαρτύρων ἢ τριῶν 

σταθῇ πᾶν ῥῆμα·ἐὰν δὲ παρακούσῃ 

αὐτῶν, εἰπὲ τῇ ἐκκλησίᾳ· ἐὰν δὲ καὶ 

τῆς ἐκκλησίας παρακούσῃ, ἔστω σοι 

ὥσπερ ὁ ἐθνικὸς καὶ ὁ τελώνης. ᾽Αμὴν 

λέγω ὑμῖν, ὅσα ἐὰν δήσητε ἐπὶ τῆς γῆς 

ἔσται δεδεμένα ἐν οὐρανῷ καὶ ὅσα ἐὰν 

λύσητε ἐπὶ τῆς γῆς ἔσται λελυμένα ἐν 

οὐρανῷ. Πάλιν λέγω ὑμῖν ὅτι ἐὰν δύο 

συμφωνήσωσιν ἐξ ὑμῶν ἐπὶ τῆς γῆς 

περὶ παντὸς πράγματος οὗ ἐὰν 

αἰτήσωνται, γενήσεται αὐτοῖς παρὰ 

τοῦ πατρός μου τοῦ ἐν οὐρανοῖς. Οὗ 

γάρ εἰσιν δύο ἢ τρεῖς συνηγμένοι εἰς 

τὸ ἐμὸν ὄνομα, ἐκεῖ εἰμι ἐν μέσῳ 

αὐτῶν.  
  

Εἰς Προφήτας 
ΤΕΤΑΡΤῌ ΤΗΣ ΙΑ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
κγ΄ 29 - 39 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· Οὐαὶ ὑμῖν, 

γραμματεῖς καὶ Φαρισαῖοι ὑποκριταί, 

ὅτι οἰκοδομεῖτε τοὺς τάφους τῶν 

προφητῶν καὶ κοσμεῖτε τὰ μνημεῖα 

τῶν δικαίων, 30 καὶ λέγετε· εἰ ἦμεν ἐν 

ταῖς ἡμέραις τῶν πατέρων ἡμῶν, οὐκ 

ἂν ἦμεν κοινωνοὶ αὐτῶν ἐν τῷ αἵματι 

τῶν προφητῶν. 31 ὥστε μαρτυρεῖτε 

ἑαυτοῖς ὅτι υἱοί ἐστε τῶν 

φονευσάντων τοὺς προφήτας. 32 καὶ 

ὑμεῖς πληρώσατε τὸ μέτρον τῶν 

πατέρων ὑμῶν. 33 ὄφεις, γεννήματα 

ἐχιδνῶν! πῶς φύγητε ἀπὸ τῆς κρίσεως 

τῆς γεέννης; 34 διὰ τοῦτο ἰδοὺ ἐγὼ 

ἀποστέλλω πρὸς ὑμᾶς προφήτας καὶ 

σοφοὺς καὶ γραμματεῖς, καὶ ἐξ αὐτῶν 

ἀποκτενεῖτε καὶ σταυρώσετε, καὶ ἐξ 

αὐτῶν μαστιγώσετε ἐν ταῖς 

συναγωγαῖς ὑμῶν καὶ διώξετε ἀπὸ 

πόλεως εἰς πόλιν, 35 ὅπως ἔλθῃ ἐφ' 

ὑμᾶς πᾶν αἷμα δίκαιον ἐκχυνόμενον 

ἐπὶ τῆς γῆς ἀπὸ τοῦ αἵματος Ἄβελ τοῦ 

δικαίου ἕως τοῦ αἵματος Ζαχαρίου 

υἱοῦ Βαραχίου, ὃν ἐφονεύσατε μεταξὺ 

τοῦ ναοῦ καὶ τοῦ θυσιαστηρίου. 36 

ἀμὴν λέγω ὑμῖν ὅτι ἥξει ταῦτα πάντα 

ἐπὶ τὴν γενεὰν ταύτην. 37 Ἱερουσαλὴμ 

Ἱερουσαλήμ, ἡ ἀποκτέννουσα τοὺς 

προφήτας καὶ λιθοβολοῦσα τοὺς 

ἀπεσταλμένους πρὸς αὐτήν! ποσάκις 

ἠθέλησα ἐπισυναγαγεῖν τὰ τέκνα σου 

ὃν τρόπον ὄρνις ἐπισυνάγει τὰ νοσσία 



 285 

ἑαυτῆς ὑπὸ τὰς πτέρυγας, καὶ οὐκ 

ἠθελήσατε. 38 ἰδοὺ ἀφίεται ὑμῖν ὁ οἶκος 

ὑμῶν ἔρημος. 39 λέγω γὰρ ὑμῖν, οὐ μή 

με ἴδητε ἀπ' ἄρτι ἕως ἂν εἴπητε, 

εὐλογημένος ὁ ἐρχόμενος ἐν ὀνόματι 

Κυρίου. - 
  

Εἰς Ἀποστόλους 
30ης Ἰουνίου 

Ἐκ τοῦ κατὰ Ματθαῖον 
θ΄ 36, ι’ 1 - 8 

Τῷ καιρῷ ἐκείνῳ, ἰδὼν ὁ Ἰησοῦς τοὺς 

ὄχλους ἐσπλαγχνίσθη περὶ αὐτῶν ὅτι 

ἦσαν ἐσκυλμένοι καὶ ἐρριμμένοι ὡσεὶ 

πρόβατα μὴ ἔχοντα ποιμένα. Καὶ 

προσκαλεσάμενος τοὺς δώδεκα 

μαθητὰς αὐτοῦ ἔδωκεν αὐτοῖς 

ἐξουσίαν πνευμάτων ἀκαθάρτων 

ὥστε ἐκβάλλειν αὐτὰ καὶ θεραπεύειν 

πᾶσαν νόσον καὶ πᾶσαν μαλακίαν. 

Τῶν δὲ δώδεκα ἀποστόλων τὰ 

ὀνόματά ἐστιν ταῦτα· πρῶτος Σίμων ὁ 

λεγόμενος Πέτρος καὶ ᾽Ανδρέας ὁ 

ἀδελφὸς αὐτοῦ, καὶ ᾽Ιάκωβος ὁ τοῦ 

Ζεβεδαίου καὶ ᾽Ιωάννης ὁ ἀδελφὸς 

αὐτοῦ,Φίλιππος καὶ Βαρθολομαῖος, 

Θωμᾶς καὶ Ματθαῖος ὁ τελώνης, 

᾽Ιάκωβος ὁ τοῦ ῾Αλφαίου καὶ 

Θαδδαῖος,Σίμων ὁ Καναναῖος καὶ 

᾽Ιούδας ὁ ᾽Ισκαριώτης ὁ καὶ παραδοὺς 

αὐτόν. Τούτους τοὺς δώδεκα 

ἀπέστειλεν ὁ ᾽Ιησοῦς παραγγείλας 

αὐτοῖς λέγων, Εἰς ὁδὸν ἐθνῶν μὴ 

ἀπέλθητε, καὶ εἰς πόλιν Σαμαριτῶν 

μὴ εἰσέλθητε·πορεύεσθε δὲ μᾶλλον 

πρὸς τὰ πρόβατα τὰ ἀπολωλότα οἴκου 

᾽Ισραήλ. Πορευόμενοι δὲ κηρύσσετε 

λέγοντες ὅτι ῎Ηγγικεν ἡ βασιλεία τῶν 

οὐρανῶν. Ἀσθενοῦντας θεραπεύετε, 

νεκροὺς ἐγείρετε, λεπροὺς 

καθαρίζετε, δαιμόνια ἐκβάλλετε· 

δωρεὰν ἐλάβετε, δωρεὰν δότε.  
  

Εἰς Ἄπόστολον 
8ης Νοεμβρίου 

Ἐκ τοῦ κατὰ Λουκᾶν 
ι΄ 16 - 21 

Εἶπεν ὁ Κύριος τοῖς ἑαυτοῦ Μαθηταῖς· 
16 Ὁ ἀκούων ὑμῶν ἐμοῦ ἀκούει, καὶ ὁ 

ἀθετῶν ὑμᾶς ἐμὲ ἀθετεῖ· ὁ δὲ ἐμὲ 

ἀθετῶν ἀθετεῖ τὸν ἀποστείλαντά με. 
17 Ὑπέστρεψαν δὲ οἱ ἑβδομήκοντα 

μετὰ χαρᾶς λέγοντες· Κύριε, καὶ τὰ 

δαιμόνια ὑποτάσσεται ἡμῖν ἐν τῷ 

ὀνόματί σου. 18 Εἶπε δὲ αὐτοῖς· 

Ἐθεώρουν τὸν σατανᾶν ὡς ἀστραπὴν 

ἐκ τοῦ οὐρανοῦ πεσόντα. 19 ἰδοὺ δίδωμι 

ὑμῖν τὴν ἐξουσίαν τοῦ πατεῖν ἐπάνω 

ὄφεων καὶ σκορπίων καὶ ἐπὶ πᾶσαν 

τὴν δύναμιν τοῦ ἐχθροῦ, καὶ οὐδὲν 

ὑμᾶς οὐ μὴ ἀδικήσῃ. 20 πλὴν ἐν τούτῳ 

μὴ χαίρετε, ὅτι τὰ πνεύματα ὑμῖν 

ὑποτάσσεται· χαίρετε δὲ ὅτι τὰ 

ὀνόματα ὑμῶν ἐγράφη ἐν τοῖς 

οὐρανοῖς. 21 Ἐν αὐτῇ τῇ ὥρᾳ 

ἠγαλλιάσατο τῷ πνεύματι ὁ Ἰησοῦς 

καὶ εἶπεν· Ἐξομολογοῦμαί σοι, πάτερ, 

κύριε τοῦ οὐρανοῦ καὶ τῆς γῆς, ὅτι 

ἀπέκρυψας ταῦτα ἀπὸ σοφῶν καὶ 

συνετῶν, καὶ ἀπεκάλυψας αὐτὰ 

νηπίοις· ναί, ὁ πατήρ, ὅτι οὕτως 

ἐγένετο εὐδοκία ἔμπροσθέν σου.  
  

Εἰς Μάρτυρα 
Λειτουργίας Ἁγίου Γεωργίου 

Ἐκ τοῦ κατὰ Ἰωάννην 
ιε΄ 17 - 27, ιστ΄ 1 - 2 

Εἶπεν ὁ Κὐριος τοῖς ἑαυτοῦ μαθηταῖς· 

Ταῦτα ἐντέλλομαι ὑμῖν, ἵνα ἀγαπᾶτε 

ἀλλήλους. Εἰ ὁ κόσμος ὑμᾶς μισεῖ, 

γινώσκετε ὅτι ἐμὲ πρῶτον ὑμῶν 

μεμίσηκεν. Εἰ ἐκ τοῦ κόσμου ἦτε, ὁ 

κόσμος ἂν τὸ ἴδιον ἐφίλει· ὅτι δὲ ἐκ τοῦ 

κόσμου οὐκ ἐστέ, ἀλλ᾿ ἐγὼ 

ἐξελεξάμην ὑμᾶς ἐκ τοῦ κόσμου, διὰ 

τοῦτο μισεῖ ὑμᾶς ὁ κόσμος. 

Μνημονεύετε τοῦ λόγου οὗ ἐγὼ εἶπον 



 286 

ὑμῖν· οὐκ ἔστι δοῦλος μείζων τοῦ 

κυρίου αὐτοῦ. εἰ ἐμὲ ἐδίωξαν, καὶ ὑμᾶς 

διώξουσιν· εἰ τὸν λόγον μου ἐτήρησαν, 

καὶ τὸν ὑμέτερον τηρήσουσιν. Ἀλλὰ 

ταῦτα πάντα ποιήσουσιν ὑμῖν διὰ τὸ 

ὄνομά μου, ὅτι οὐκ οἴδασι τὸν 

πέμψαντά με. Εἰ μὴ ἦλθον καὶ 

ἐλάλησα αὐτοῖς, ἁμαρτίαν οὐκ εἶχον· 

νῦν δὲ πρόφασιν οὐκ ἔχουσι περὶ τῆς 

ἁμαρτίας αὐτῶν. Ὁ ἐμὲ μισῶν καὶ τὸν 

πατέρα μου μισεῖ. Εἰ τὰ ἔργα μὴ 

ἐποίησα ἐν αὐτοῖς ἃ οὐδείς ἄλλος 

πεποίηκεν, ἁμαρτίαν οὐκ εἶχον· νῦν δὲ 

καὶ ἑωράκασι καὶ μεμισήκασι καὶ ἐμὲ 

καὶ τὸν πατέρα μου. Ἀλλ᾿ ἵνα 

πληρωθῇ ὁ λόγος ὁ γεγραμμένος ἐν 

τῷ νόμῳ αὐτῶν, ὅτι ἐμίσησάν με 

δωρεάν. Ὅταν δὲ ἔλθῃ ὁ παράκλητος 

ὃν ἐγὼ πέμψω ὑμῖν παρὰ τοῦ πατρός, 

τὸ Πνεῦμα τῆς ἀληθείας ὃ παρὰ τοῦ 

πατρὸς ἐκπορεύεται, ἐκεῖνος 

μαρτυρήσει περὶ ἐμοῦ·καὶ ὑμεῖς δὲ 

μαρτυρεῖτε, ὅτι ἀπ᾿ ἀρχῆς μετ᾿ ἐμοῦ 

ἐστε. Ταῦτα λελάληκα ὑμῖν ἵνα μὴ 

σκανδαλισθῆτε. Ἀποσυναγώγους 

ποιήσουσιν ὑμᾶς· ἀλλ᾿ ἔρχεται ὥρα 

ἵνα πᾶς ὁ ἀποκτείνας ὑμᾶς δόξῃ 

λατρείαν προσφέρειν τῷ Θεῷ.  
  

Εἰς Μάρτυρας 
Ὄρθρου Ἁγ. Γεωργίου 
Ἐκ τοῦ κατὰ Λουκᾶν 

κα΄ 12 - 19 

Εἶπεν ὁ Κὐριος τοῖς ἑαυτοῦ μαθηταῖς· 

Προσέχετε ἀπὸ τῶν ἀνθρώπων· 

ἐπιβαλοῦσιν ἐφ᾽ ὑμᾶς τὰς χεῖρας 

αὐτῶν καὶ διώξουσιν, παραδιδόντες 

εἰς τὰς συναγωγὰς καὶ φυλακάς, 

ἀπαγομένους ἐπὶ βασιλεῖς καὶ 

ἡγεμόνας ἕνεκεν τοῦ ὀνόματός 

μου·ἀποβήσεται ὑμῖν εἰς μαρτύριον. 

Θέτε οὖν ἐν ταῖς καρδίαις ὑμῶν μὴ 

προμελετᾶν ἀπολογηθῆναι,ἐγὼ γὰρ 

δώσω ὑμῖν στόμα καὶ σοφίαν ᾗ οὐ 

δυνήσονται ἀντιστῆναι ἢ ἀντειπεῖν 

ἅπαντες οἱ ἀντικείμενοι ὑμῖν. 

Παραδοθήσεσθε δὲ καὶ ὑπὸ γονέων 

καὶ ἀδελφῶν καὶ συγγενῶν καὶ φίλων, 

καὶ θανατώσουσιν ἐξ ὑμῶν,καὶ ἔσεσθε 

μισούμενοι ὑπὸ πάντων διὰ τὸ ὄνομά 

μου. Καὶ θρὶξ ἐκ τῆς κεφαλῆς ὑμῶν οὐ 

μὴ ἀπόληται. Ἐν τῇ ὑπομονῇ ὑμῶν 

κτήσασθε τὰς ψυχὰς ὑμῶν.  
  

Εἰς Ἱεράρχην 
Λειτουργίας 13ης Νοεμβρίου 

Ἐκ τοῦ κατὰ Ἰωάννην 
ι΄ 9 - 16 

Εἶπεν ὁ Κύριος· Ἐγώ εἰμι ἡ θύρα· δι᾽ 

ἐμοῦ ἐάν τις εἰσέλθῃ σωθήσεται καὶ 

εἰσελεύσεται καὶ ἐξελεύσεται καὶ 

νομὴν εὑρήσει. Ὁ κλέπτης οὐκ ἔρχεται 

εἰ μὴ ἵνα κλέψῃ καὶ θύσῃ καὶ ἀπολέσῃ· 

ἐγὼ ἦλθον ἵνα ζωὴν ἔχωσιν καὶ 

περισσὸν ἔχωσιν. ᾽Εγώ εἰμι ὁ ποιμὴν ὁ 

καλός· ὁ ποιμὴν ὁ καλὸς τὴν ψυχὴν 

αὐτοῦ τίθησιν ὑπὲρ τῶν προβάτων·ὁ 

μισθωτὸς καὶ οὐκ ὢν ποιμήν, οὗ οὐκ 

ἔστιν τὰ πρόβατα ἴδια, θεωρεῖ τὸν 

λύκον ἐρχόμενον καὶ ἀφίησιν τὰ 

πρόβατα καὶ φεύγει καὶ ὁ λύκος 

ἁρπάζει αὐτὰ καὶ σκορπίζει τὰ 

πρόβατα. Ὁ δὲ μισθωτὸς φεύγει ὅτι 

μισθωτός ἐστιν καὶ οὐ μέλει αὐτῷ περὶ 

τῶν προβάτων. ᾽Εγώ εἰμι ὁ ποιμὴν ὁ 

καλός, καὶ γινώσκω τὰ ἐμὰ καὶ 

γινώσκομαι ὑπὸ τῶν ἐμῶν,καθὼς 

γινώσκει με ὁ πατὴρ κἀγὼ γινώσκω 

τὸν πατέρα· καὶ τὴν ψυχήν μου τίθημι 

ὑπὲρ τῶν προβάτων. Καὶ ἄλλα 

πρόβατα ἔχω ἃ οὐκ ἔστιν ἐκ τῆς αὐλῆς 

ταύτης· κἀκεῖνα δεῖ με ἀγαγεῖν, καὶ 

τῆς φωνῆς μου ἀκούσουσιν, καὶ 

γενήσονται μία ποίμνη, εἷς ποιμήν.  
  



 287 

Εἰς Ἱεράρχας 
Λειτουργίας 30ης Ἰανουαρίου 

Ἐκ τοῦ κατὰ Ματθαῖον. 
ε΄ 14 - 19 

Εἶπεν ὁ Κὐριος τοῖς ἑαυτοῦ μαθηταῖς· 

῾Υμεῖς ἐστε τὸ φῶς τοῦ κόσμου. οὐ 

δύναται πόλις κρυβῆναι ἐπάνω ὄρους 

κειμένη·οὐδὲ καίουσιν λύχνον καὶ 

τιθέασιν αὐτὸν ὑπὸ τὸν μόδιον ἀλλ᾽ 

ἐπὶ τὴν λυχνίαν, καὶ λάμπει πᾶσιν 

τοῖς ἐν τῇ οἰκίᾳ. Οὕτως λαμψάτω τὸ 

φῶς ὑμῶν ἔμπροσθεν τῶν ἀνθρώπων, 

ὅπως ἴδωσιν ὑμῶν τὰ καλὰ ἔργα καὶ 

δοξάσωσιν τὸν πατέρα ὑμῶν τὸν ἐν 

τοῖς οὐρανοῖς. Μὴ νομίσητε ὅτι ἦλθον 

καταλῦσαι τὸν νόμον ἢ τοὺς 

προφήτας· οὐκ ἦλθον καταλῦσαι ἀλλὰ 

πληρῶσαι. Ἀμὴν γὰρ λέγω ὑμῖν, ἕως 

ἂν παρέλθῃ ὁ οὐρανὸς καὶ ἡ γῆ, ἰῶτα 

ἓν ἢ μία κεραία οὐ μὴ παρέλθῃ ἀπὸ 

τοῦ νόμου ἕως ἂν πάντα γένηται. Ὃς 

ἐὰν οὖν λύσῃ μίαν τῶν ἐντολῶν 

τούτων τῶν ἐλαχίστων καὶ διδάξῃ 

οὕτως τοὺς ἀνθρώπους, ἐλάχιστος 

κληθήσεται ἐν τῇ βασιλείᾳ τῶν 

οὐρανῶν· ὃς δ᾽ ἂν ποιήσῃ καὶ διδάξῃ, 

οὗτος μέγας κληθήσεται ἐν τῇ 

βασιλείᾳ τῶν οὐρανῶν.  
  

Εἰς Ἱερομάρτυρας 
6ης Νοεμβρίου 

Ἐκ τοῦ κατὰ Λουκᾶν 
ιβ΄ 8 - 12 

Εἶπεν ὁ Κὐριος τοῖς ἑαυτοῦ μαθηταῖς· 

Πᾶς ὃς ἂν ὁμολογήσῃ ἐν ἐμοὶ 

ἔμπροσθεν τῶν ἀνθρώπων, καὶ ὁ υἱὸς 

τοῦ ἀνθρώπου ὁμολογήσει ἐν αὐτῷ 

ἔμπροσθεν τῶν ἀγγέλων τοῦ Θεοῦ·ὁ 

δὲ ἀρνησάμενός με ἐνώπιον τῶν 

ἀνθρώπων ἀπαρνηθήσεται ἐνώπιον 

τῶν ἀγγέλων τοῦ Θεοῦ. Καὶ πᾶς ὃς 

ἐρεῖ λόγον εἰς τὸν υἱὸν τοῦ ἀνθρώπου, 

ἀφεθήσεται αὐτῷ· τῷ δὲ εἰς τὸ ἅγιον 

πνεῦμα βλασφημήσαντι οὐκ 

ἀφεθήσεται. Ὅταν δὲ εἰσφέρωσιν 

ὑμᾶς ἐπὶ τὰς συναγωγὰς καὶ τὰς 

ἀρχὰς καὶ τὰς ἐξουσίας, μὴ 

μεριμνήσητε πῶς ἢ τί ἀπολογήσησθε 

ἢ τί εἴπητε·τὸ γὰρ ἅγιον πνεῦμα 

διδάξει ὑμᾶς ἐν αὐτῇ τῇ ὥρᾳ ἃ δεῖ 

εἰπεῖν.  
  

Εἰς Ὁσίους 
17ης Ἰανουαρίου 

Ἐκ τοῦ κατὰ Λουκᾶν 
στ΄ 17 - 23 

Τῷ καιρῷ ἐκείνῳ, ἔστη ὁ Ἰησοῦς ἐπὶ 

τόπου πεδινοῦ, καὶ ὄχλος μαθητῶν 

αὐτοῦ, καὶ πλῆθος πολὺ τοῦ λαοῦ ἀπὸ 

πάσης τῆς ᾽Ιουδαίας καὶ ᾽Ιερουσαλὴμ 

καὶ τῆς παραλίου Τύρου καὶ 

Σιδῶνος,οἳ ἦλθον ἀκοῦσαι αὐτοῦ καὶ 

ἰαθῆναι ἀπὸ τῶν νόσων αὐτῶν· καὶ οἱ 

ἐνοχλούμενοι ἀπὸ πνευμάτων 

ἀκαθάρτων ἐθεραπεύοντο. Καὶ πᾶς ὁ 

ὄχλος ἐζήτουν ἅπτεσθαι αὐτοῦ, ὅτι 

δύναμις παρ᾽ αὐτοῦ ἐξήρχετο καὶ ἰᾶτο 

πάντας. Καὶ αὐτὸς ἐπάρας τοὺς 

ὀφθαλμοὺς αὐτοῦ εἰς τοὺς μαθητὰς 

αὐτοῦ ἔλεγεν, Μακάριοι οἱ πτωχοί, ὅτι 

ὑμετέρα ἐστὶν ἡ βασιλεία τοῦ Θεοῦ. 

Μακάριοι οἱ πεινῶντες νῦν, ὅτι 

χορτασθήσεσθε. μακάριοι οἱ 

κλαίοντες νῦν, ὅτι γελάσετε. 

Μακάριοί ἐστε ὅταν μισήσωσιν ὑμᾶς 

οἱ ἄνθρωποι, καὶ ὅταν ἀφορίσωσιν 

ὑμᾶς καὶ ὀνειδίσωσιν καὶ ἐκβάλωσιν 

τὸ ὄνομα ὑμῶν ὡς πονηρὸν ἕνεκα τοῦ 

υἱοῦ τοῦ ἀνθρώπου·χάρητε ἐν ἐκείνῃ 

τῇ ἡμέρᾳ καὶ σκιρτήσατε, ἰδοὺ γὰρ ὁ 

μισθὸς ὑμῶν πολὺς ἐν τῷ οὐρανῷ.  
  

Εἰς Ὁσιομάρτυρας 
13ης Ὄκτωβρίου 

Ἐκ τοῦ κατὰ Ματθαῖον 
ζ΄ 12 - 21 

Εἶπεν ὁ Κύριος· Πάντα ὅσα ἄν θέλητε 

ἵνα ποιῶσιν ὑμῖν οἱ ἄνθρωποι, οὕτω 



 288 

καὶ ὑμεῖς ποιεῖτε αὐτοῖς· οὗτος γάρ 

ἐστιν ὁ νόμος καὶ οἱ προφῆται. 13 

Εἰσέλθετε διὰ τῆς στενῆς πύλης· ὅτι 

πλατεῖα ἡ πύλη καὶ εὐρύχωρος ἡ ὁδὸς 

ἡ ἀπάγουσα εἰς τὴν ἀπώλειαν, καὶ 

πολλοί εἰσιν οἱ εἰσερχόμενοι δι' αὐτῆς· 
14 ὅτι στενὴ ἡ πύλη καὶ τεθλιμμένη ἡ 

ὁδὸς ἡ ἀπάγουσα εἰς τὴν ζωήν, καὶ 

ὀλίγοι εἰσὶν οἱ εὑρίσκοντες αὐτήν! 15 

Προσέχετε δὲ ἀπὸ τῶν 

ψευδοπροφητῶν, οἵτινες ἔρχονται 

πρὸς ὑμᾶς ἐν ἐνδύμασι προβάτων, 

ἔσωθεν δέ εἰσιν λύκοι ἅρπαγες. 16 ἀπὸ 

τῶν καρπῶν αὐτῶν ἐπιγνώσεσθε 

αὐτούς· μήτι συλλέγουσιν ἀπὸ 

ἀκανθῶν σταφυλὴν ἢ ἀπὸ τριβόλων 

σῦκα; 17 οὕτω πᾶν δένδρον ἀγαθὸν 

καρποὺς καλοὺς ποιεῖ, τὸ δὲ σαπρὸν 

δένδρον καρποὺς πονηροὺς ποιεῖ· 18 οὐ 

δύναται δένδρον ἀγαθὸν καρποὺς 

πονηροὺς ποιεῖν, οὐδὲ δένδρον 

σαπρὸν καρποὺς καλοὺς ποιεῖν. 19 πᾶν 

δένδρον μὴ ποιοῦν καρπὸν καλὸν 

ἐκκόπτεται καὶ εἰς πῦρ βάλλεται. 20 

ἄρα γε ἀπὸ τῶν καρπῶν αὐτῶν 

ἐπιγνώσεσθε αὐτούς. 21 Οὐ πᾶς ὁ 

λέγων μοι, Κύριε Κύριε, εἰσελεύσεται 

εἰς τὴν βασιλείαν τῶν οὐρανῶν, ἀλλ' ὁ 

ποιῶν τὸ θέλημα τοῦ πατρός μου τοῦ 

ἐν τοῖς οὐρανοῖς.  
  

Εἰς Γυναῖκας Μάρτυρας 
ΔΕΥΤΕΡᾼ ΤΗΣ ΙΕ΄ ΕΒΔΟΜΑΔΟΣ 

Ἐκ τοῦ κατὰ Μάρκον 
ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
  

Εἰς Γυναῖκας Ὁσίας 
ΣΑΒΒΑΤῼ ΔΕΚΑΤῼ ΕΒΔΟΜῼ 

Ἐκ τοῦ κατὰ Ματθαῖον 
κε΄ 1 - 13 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 



 289 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι 

λέγουσαι· μήποτε οὐκ ἀρκέσῃ ἡμῖν 

καὶ ὑμῖν· πορεύεσθε δὲ μᾶλλον πρὸς 

τοὺς πωλοῦντας καὶ ἀγοράσατε 

ἑαυταῖς. 10 ἀπερχομένων δὲ αὐτῶν 

ἀγοράσαι ἦλθεν ὁ νυμφίος, καὶ αἱ 

ἕτοιμοι εἰσῆλθον μετ' αὐτοῦ εἰς τοὺς 

γάμους, καὶ ἐκλείσθη ἡ θύρα. 11 

ὕστερον δὲ ἔρχονται καὶ αἱ λοιπαὶ 

παρθένοι λέγουσαι· κύριε κύριε, 

ἄνοιξον ἡμῖν. 12 ὁ δὲ ἀποκριθεὶς 

εἶπεν· ἀμὴν λέγω ὑμῖν, οὐκ οἶδα 

ὑμᾶς. 13 γρηγορεῖτε οὖν, ὅτι οὐκ 

οἴδατε τὴν ἡμέραν οὐδὲ τὴν ὥραν ἐν 

ᾗ ὁ υἱὸς τοῦ ἀνθρώπου ἔρχεται.  
Εἰς Γυναῖκας Ὁσιομάρτυρας 

ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
ι΄ 16 – 22 

Εἶπεν ὁ Κύριος τοῖς ἑαυτοῦ 

Μαθηταῖς· 16 Ἰδοὺ ἐγὼ ἀποστέλλω 

ὑμᾶς ὡς πρόβατα ἐν μέσῳ λύκων· 

γίνεσθε οὖν φρόνιμοι ὡς οἱ ὄφεις καὶ 

ἀκέραιοι ὡς αἱ περιστεραί. 17 

προσέχετε δὲ ἀπὸ τῶν ἀνθρώπων· 

παραδώσουσι γὰρ ὑμᾶς εἰς συνέδρια, 

καὶ ἐν ταῖς συναγωγαῖς αὐτῶν 

μαστιγώσουσιν ὑμᾶς· 18 καὶ ἐπὶ 

ἡγεμόνας δὲ καὶ βασιλεῖς ἀχθήσεσθε 

ἕνεκεν ἐμοῦ εἰς μαρτύριον αὐτοῖς καὶ 

τοῖς ἔθνεσιν. 19 ὅταν δὲ παραδῶσωσιν 

ὑμᾶς, μὴ μεριμνήσητε πῶς ἢ τί 

λαλήσητε· δοθήσεται γὰρ ὑμῖν ἐν 

ἐκείνῃ τῇ ὥρᾳ τί λαλήσητε· 20 οὐ γὰρ 

ὑμεῖς ἐστε οἱ λαλοῦντες ἀλλὰ τὸ 

Πνεῦμα τοῦ πατρὸς ὑμῶν τὸ λαλοῦν 

ἐν ὑμῖν. 21 παραδώσει δὲ ἀδελφὸς 

ἀδελφὸν εἰς θάνατον καὶ πατὴρ 

τέκνον, καὶ ἐπαναστήσονται τέκνα 

ἐπὶ γονεῖς καὶ θανατώσουσιν αὐτούς· 
22 καὶ ἔσεσθε μισούμενοι ὑπὸ πάντων 

διὰ τὸ ὄνομά μου· ὁ δὲ ὑπομείνας εἰς 

τέλος οὗτος σωθήσεται

.  
  



 290 

 

ΕΥΑΓΓΕΛΙΑ ΕΙΣ ΔΙΑΦΟΡΟΥΣ ΠΕΡΙΣΤΑΣΕΙΣ 

 

ΕΠΙ ΘΕΜΕΛΙΩΣΕΙ ΕΚΚΛΗΣΙΑΣ 

  
Ἐκ τοῦ κατὰ Ματθαῖον 

ιστ΄ 13 - 19 

Τῷ καιρῷ ἐκείνῳ, ἐλθὼν ὁ Ἰησοῦς εἰς 

τὰ μέρη Καισαρείας τῆς Φιλίππου 

ἠρώτα τοὺς μαθητὰς αὐτοῦ λέγων· 

Τίνα με λέγουσιν οἱ ἄνθρωποι εἶναι 

τὸν υἱὸν τοῦ ἀνθρώπου; 14 οἱ δὲ εἶπον· 

Οἱ μὲν Ἰωάννην τὸν βαπτιστήν, ἄλλοι 

δὲ Ἠλίαν, ἕτεροι δὲ Ἰερεμίαν ἢ ἕνα 

τῶν προφητῶν. 15 λέγει αὐτοῖς· Ὑμεῖς 

δὲ τίνα με λέγετε εἶναι; 16 ἀποκριθεὶς 

δὲ Σίμων Πέτρος εἶπε· Σὺ εἶ ὁ Χριστὸς 

ὁ υἱὸς τοῦ Θεοῦ τοῦ ζῶντος. 17 καὶ 

ἀποκριθεὶς ὁ Ἰησοῦς εἶπεν αὐτῷ· 

Μακάριος εἶ, Σίμων Βαριωνᾶ, ὅτι σὰρξ 

καὶ αἷμα οὐκ ἀπεκάλυψέ σοι, ἀλλ' ὁ 

πατήρ μου ὁ ἐν τοῖς οὐρανοῖς. 18 κἀγὼ 

δέ σοι λέγω ὅτι σὺ εἶ Πέτρος, καὶ ἐπὶ 

ταύτῃ τῇ πέτρᾳ οἰκοδομήσω μου τὴν 

ἐκκλησίαν, καὶ πύλαι ᾅδου οὐ 

κατισχύσουσιν αὐτῆς. 19 καὶ δώσω σοι 

τὰς κλεῖς τῆς βασιλείας τῶν οὐρανῶν, 

καὶ ὃ ἐὰν δήσῃς ἐπὶ τῆς γῆς, ἔσται 

δεδεμένον ἐν τοῖς οὐρανοῖς, καὶ ὃ ἐὰν 

λύσῃς ἐπὶ τῆς γῆς, ἔσται λελυμένον ἐν 

τοῖς οὐρανοῖς.  
  

ΕΙΣ ΕΓΚΑΙΝΙΑ ΝΑΟΥ 
Ἐκ τοῦ κατὰ Ἰωάννην 

ι΄ 22 - 27 

Τῷ καιρῷ ἐκείνῳ, ἐγένετο τὰ ἐγκαίνια 

ἐν τοῖς Ἱεροσολύμοις, καὶ χειμὼν ἦν· 23 

καὶ περιεπάτει ὁ Ἰησοῦς ἐν τῷ ἱερῷ ἐν 

τῇ στοᾷ τοῦ Σολομῶντος. 24 

ἐκύκλωσαν οὖν αὐτὸν οἱ Ἰουδαῖοι καὶ 

ἔλεγον αὐτῷ· Ἕως πότε τὴν ψυχὴν 

ἡμῶν αἴρεις; εἰ σὺ εἶ ὁ Χριστός, εἰπὲ 

ἡμῖν παρρησίᾳ. 25 ἀπεκρίθη αὐτοῖς ὁ 

Ἰησοῦς· Εἶπον ὑμῖν, καὶ οὐ πιστεύετε· 

τὰ ἔργα ἃ ἐγὼ ποιῶ ἐν τῷ ὀνόματι τοῦ 

πατρός μου, ταῦτα μαρτυρεῖ περὶ 

ἐμοῦ· 26 ἀλλ' ὑμεῖς οὐ πιστεύετε· οὐ 

γάρ ἐστε ἐκ τῶν προβάτων τῶν ἐμῶν, 

καθὼς εἶπον ὑμῖν. 27 τὰ πρόβατα τὰ 

ἐμὰ τῆς φωνῆς μου ἀκούει, κἀγὼ 

γινώσκω αὐτά, καὶ ἀκολουθοῦσί μοι, 28 

κἀγὼ ζωὴν αἰώνιον δίδωμι αὐτοῖς.  
  

ΕΙΣ ΒΑΠΤΙΣΜΑ 
Ἐκ τοῦ κατὰ Ματθαῖον 

ΤΟ ΕΩΘΙΝΟΝ Α΄ 

Τῷ καιρῷ ἐκείνῳ, οἱ ἕνδεκα μαθηταὶ 

ἐπορεύθησαν εἰς τὴν Γαλιλαίαν εἰς τὸ 

ὄρος οὗ ἐτάξατο αὐτοῖς ὁ ᾽Ιησοῦς, καὶ 

ἰδόντες αὐτὸν προσεκύνησαν, οἱ δὲ 

ἐδίστασαν. καὶ προσελθὼν ὁ ᾽Ιησοῦς 

ἐλάλησεν αὐτοῖς λέγων, ᾽Εδόθη μοι 

πᾶσα ἐξουσία ἐν οὐρανῷ καὶ ἐπὶ γῆς. 

πορευθέντες οὖν μαθητεύσατε πάντα 

τὰ ἔθνη, βαπτίζοντες αὐτοὺς εἰς τὸ 

ὄνομα τοῦ πατρὸς καὶ τοῦ υἱοῦ καὶ τοῦ 

ἁγίου πνεύματος, διδάσκοντες αὐτοὺς 

τηρεῖν πάντα ὅσα ἐνετειλάμην ὑμῖν· 

καὶ ἰδοὺ ἐγὼ μεθ᾽ ὑμῶν εἰμι πάσας τὰς 

ἡμέρας ἕως τῆς συντελείας τοῦ 

αἰῶνος.  
  

ΕΙΣ ΓΑΜΟΝ 
Ἐκ τοῦ κατὰ Ἰωάννην 

β΄ 1 - 11 

Τῷ καιρῷ ἐκείνῳ, γάμος ἐγένετο ἐν 

Κανᾶ τῆς Γαλιλαίας, καὶ ἦν ἡ μήτηρ 

τοῦ Ἰησοῦ ἐκεῖ· 2 ἐκλήθη δὲ καὶ ὁ 

Ἰησοῦς καὶ οἱ μαθηταὶ αὐτοῦ εἰς τὸν 

γάμον. 3 καὶ ὑστερήσαντος οἴνου λέγει 

ἡ μήτηρ τοῦ Ἰησοῦ πρὸς αὐτόν· Οἶνον 

οὐκ ἔχουσιν. 4 λέγει αὐτῇ ὁ Ἰησοῦς· Τί 

ἐμοὶ καὶ σοί, γύναι; οὔπω ἥκει ἡ ὥρα 

μου. 5 λέγει ἡ μήτηρ αὐτοῦ τοῖς 

διακόνοις· Ὅτι ἂν λέγῃ ὑμῖν ποιήσατε. 



 291 

6 ἦσαν δὲ ἐκεῖ ὑδρίαι λίθιναι ἓξ 

κείμεναι, κατὰ τὸν καθαρισμὸν τῶν 

Ἰουδαίων, χωροῦσαι ἀνὰ μετρητὰς δύο 

ἢ τρεῖς. 7 λέγει αὐτοῖς ὁ Ἰησοῦς· 

Γεμίσατε τὰς ὑδρίας ὕδατος. καὶ 

ἐγέμισαν αὐτὰς ἕως ἄνω. 8 καὶ λέγει 

αὐτοῖς· Ἀντλήσατε νῦν καὶ φέρετε τῷ 

ἀρχιτρικλίνῳ· καὶ ἤνεγκαν. 9 ὡς δὲ 

ἐγεύσατο ὁ ἀρχιτρίκλινος τὸ ὕδωρ 

οἶνον γεγενημένον - καὶ οὐκ ᾔδει 

πόθεν ἐστίν· οἱ δὲ διάκονοι ᾔδεισαν οἱ 

ἠντληκότες τὸ ὕδωρ - φωνεῖ τὸν 

νυμφίον ὁ ἀρχιτρίκλινος 10 καὶ λέγει 

αὐτῷ· Πᾶς ἄνθρωπος πρῶτον τὸν 

καλὸν οἶνον τίθησι, καὶ ὅταν 

μεθυσθῶσι, τότε τὸν ἐλάσσω· σὺ 

τετήρηκας τὸν καλὸν οἶνον ἕως ἄρτι. 11 

Ταύτην ἐποίησεν τὴν ἀρχὴν τῶν 

σημείων ὁ Ἰησοῦς ἐν Κανᾶ τῆς 

Γαλιλαίας καὶ ἐφανέρωσε τὴν δόξαν 

αὐτοῦ, καὶ ἐπίστευσαν εἰς αὐτὸν οἱ 

μαθηταὶ αὐτοῦ.  
  

ΕΙΣ ΕΥΧΕΛΑΙΟΝ 
Εὐαγγέλιον Α΄ 

ΚΥΡΙΑΚῌ ΟΓΔΟῌ 
Ἐκ τοῦ κατὰ Λουκᾶν 

ι΄ 25 - 37 

Τῷ καιρῷ ἐκείνῳ, νομικός τις 

προσῆλθε τῷ Ἰησοῦ πειράζων αὐτὸν 

καὶ λέγων· Διδάσκαλε, τί ποιήσας 

ζωὴν αἰώνιον κληρονομήσω; 26 ὁ δὲ 

εἶπε πρὸς αὐτόν· Ἐν τῷ νόμῳ τί 

γέγραπται; πῶς ἀναγινώσκεις; 27 ὁ δὲ 

ἀποκριθεὶς εἶπεν· Ἀγαπήσεις Κύριον 

τὸν Θεόν σου ἐξ ὅλης τῆς καρδίας σου 

καὶ ἐξ ὅλης τῆς ψυχῆς σου καὶ ἐξ ὅλης 

τῆς ἰσχύος σου καὶ ἐξ ὅλης τῆς 

διανοίας σου, καὶ τὸν πλησίον σου ὡς 

σεαυτόν· 28 εἶπε δὲ αὐτῷ· Ὀρθῶς 

ἀπεκρίθης· τοῦτο ποίει καὶ ζήσῃ. 29 ὁ δὲ 

θέλων δικαιοῦν ἑαυτὸν εἶπε πρὸς τὸν 

Ἰησοῦν· Καὶ τίς ἐστί μου πλησίον; 30 

ὑπολαβὼν δὲ ὁ Ἰησοῦς εἶπεν· 

Ἄνθρωπός τις κατέβαινεν ἀπὸ 

Ἱερουσαλὴμ εἰς Ἰεριχὼ, καὶ λῃσταῖς 

περιέπεσεν· οἳ καὶ ἐκδύσαντες αὐτὸν 

καὶ πληγὰς ἐπιθέντες ἀπῆλθον 

ἀφέντες ἡμιθανῆ τυγχάνοντα. 31 κατὰ 

συγκυρίαν δὲ ἱερεύς τις κατέβαινεν ἐν 

τῇ ὁδῷ ἐκείνῃ, καὶ ἰδὼν αὐτὸν 

ἀντιπαρῆλθεν. 32 ὁμοίως δὲ καὶ 

Λευῒτης γενόμενος κατὰ τὸν τόπον, 

ἐλθὼν καὶ ἰδὼν ἀντιπαρῆλθε. 33 

Σαμαρείτης δέ τις ὁδεύων ἦλθε κατ' 

αὐτὸν, καὶ ἰδὼν αὐτὸν ἐσπλαγχνίσθη, 
34 καὶ προσελθὼν κατέδησε τὰ 

τραύματα αὐτοῦ ἐπιχέων ἔλαιον καὶ 

οἶνον, ἐπιβιβάσας δὲ αὐτὸν ἐπὶ τὸ 

ἴδιον κτῆνος ἤγαγεν αὐτὸν εἰς 

πανδοχεῖον καὶ ἐπεμελήθη αὐτοῦ· 35 

καὶ ἐπὶ τὴν αὔριον ἐξελθὼν, ἐκβαλὼν 

δύο δηνάρια ἔδωκε τῷ πανδοχεῖ καὶ 

εἶπεν αὐτῷ· ἐπιμελήθητι αὐτοῦ, καὶ 

ὅ,τι ἂν προσδαπανήσῃς, ἐγὼ ἐν τῷ 

ἐπανέρχεσθαί με ἀποδώσω σοι. 36 τίς 

οὖν τούτων τῶν τριῶν πλησίον δοκεῖ 

σοι γεγονέναι τοῦ ἐμπεσόντος εἰς τοὺς 

λῃστάς; 37 ὁ δὲ εἶπεν· Ὁ ποιήσας τὸ 

ἔλεος μετ' αὐτοῦ. εἶπεν οὖν αὐτῷ ὁ 

Ἰησοῦς· Πορεύου καὶ σὺ ποίει ὁμοίως.  
  

Εὐαγγέλιον Β΄ 
ΚΥΡΙΑΚῌ ΔΕΚΑΤῌ ΠΕΜΠΤῌ 

Ἐκ τοῦ κατὰ Λουκᾶν 
ιθ΄ 1 - 10 

Τῷ καιρῷ ἐκείνῳ, διήρχετο ὁ Ἰησοῦς 

τὴν Ἰεριχώ· 2 καὶ ἰδοὺ ἀνὴρ ὀνόματι 

καλούμενος Ζακχαῖος, καὶ αὐτὸς ἦν 

ἀρχιτελώνης, καὶ οὗτος ἦν πλούσιος, 3 

καὶ ἐζήτει ἰδεῖν τὸν Ἰησοῦν τίς ἐστι, 

καὶ οὐκ ἠδύνατο ἀπὸ τοῦ ὄχλου, ὅτι τῇ 

ἡλικίᾳ μικρὸς ἦν. 4 καὶ προδραμὼν 

ἔμπροσθεν ἀνέβη ἐπὶ συκομορέαν, ἵνα 

ἴδῃ αὐτόν, ὅτι δι' ἐκείνης ἤμελλε 

διέρχεσθαι. 5 καὶ ὡς ἦλθεν ἐπὶ τὸν 

τόπον, ἀναβλέψας ὁ Ἰησοῦς εἶδεν 



 292 

αὐτόν καὶ εἶπεν πρὸς αὐτόν· Ζακχαῖε, 

σπεύσας κατάβηθι· σήμερον γὰρ ἐν τῷ 

οἴκῳ σου δεῖ με μεῖναι. 6 καὶ σπεύσας 

κατέβη, καὶ ὑπεδέξατο αὐτὸν χαίρων. 7 

καὶ ἰδόντες πάντες διεγόγγυζον 

λέγοντες ὅτι παρὰ ἁμαρτωλῷ ἀνδρὶ 

εἰσῆλθε καταλῦσαι. 8 σταθεὶς δὲ 

Ζακχαῖος εἶπε πρὸς τὸν Κύριον· Ἰδοὺ 

τὰ ἡμίση τῶν ὑπαρχόντων μου, Κύριε, 

δίδωμι τοῖς πτωχοῖς, καὶ εἴ τινός τι 

ἐσυκοφάντησα, ἀποδίδωμι 

τετραπλοῦν. 9 εἶπε δὲ πρὸς αὐτὸν ὁ 

Ἰησοῦς ὅτι σήμερον σωτηρία τῷ οἴκῳ 

τούτῳ ἐγένετο, καθότι καὶ αὐτὸς υἱὸς 

Ἀβραάμ ἐστιν· 10 ἦλθε γὰρ ὁ υἱὸς τοῦ 

ἀνθρώπου ζητῆσαι καὶ σῶσαι τὸ 

ἀπολωλός.  
  

Εὐαγγέλιον Γ΄ 
Ἐκ τοῦ κατὰ Ματθαῖον 

ι΄ 1, 5 - 8 
Τῷ καιρῷ ἐκείνῳ, προσκαλεσάμενος ὁ 

Ἰησοῦς τοὺς δώδεκα μαθητὰς αὐτοῦ 

ἔδωκεν αὐτοῖς ἐξουσίαν πνευμάτων 

ἀκαθάρτων ὥστε ἐκβάλλειν αὐτὰ καὶ 

θεραπεύειν πᾶσαν νόσον καὶ πᾶσαν 

μαλακίαν. Τούτους ἀπέστειλεν ὁ 

Ἰησοῦς παραγγείλας αὐτοῖς λέγων· 

Εἰς ὁδὸν ἐθνῶν μὴ ἀπέλθητε, καὶ εἰς 

πόλιν Σαμαριτῶν μὴ εἰσέλθητε· 6 

πορεύεσθε δὲ μᾶλλον πρὸς τὰ 

πρόβατα τὰ ἀπολωλότα οἴκου Ἰσραήλ. 
7 πορευόμενοι δὲ κηρύσσετε λέγοντες 

ὅτι Ἤγγικεν ἡ βασιλεία τῶν οὐρανῶν. 
8 ἀσθενοῦντας θεραπεύετε, λεπροὺς 

καθαρίζετε, νεκροὺς ἐγείρετε, 

δαιμόνια ἐκβάλλετε· δωρεὰν ἐλάβετε, 

δωρεὰν δότε.  
  

Εὐαγγέλιον Δ΄ 
ΣΑΒΒΑΤῼ ΤΗΣ Δ΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
η΄ 14 - 23 

Τῷ καιρῷ ἐκείνῳ, ἐλθὼν ὁ Ἰησοῦς εἰς 

τὴν οἰκίαν Πέτρου εἶδε τὴν πενθερὰν 

αὐτοῦ βεβλημένην καὶ πυρέσσουσαν· 
15 καὶ ἥψατο τῆς χειρὸς αὐτῆς, καὶ 

ἀφῆκεν αὐτὴν ὁ πυρετός· καὶ ἠγέρθη 

καὶ διηκόνει αὐτῷ. 16 Ὀψίας δὲ 

γενομένης προσήνεγκαν αὐτῷ 

δαιμονιζομένους πολλούς, καὶ 

ἐξέβαλεν τὰ πνεύματα λόγῳ, καὶ 

πάντας τοὺς κακῶς ἔχοντας 

ἐθεράπευσεν, 17 ὅπως πληρωθῇ τὸ 

ῥηθὲν διὰ Ἡσαΐου τοῦ προφήτου 

λέγοντος· Αὐτὸς τὰς ἀσθενείας ἡμῶν 

ἔλαβε καὶ τὰς νόσους ἐβάστασεν. 18 

Ἰδὼν δὲ ὁ Ἰησοῦς πολλοὺς ὄχλους περὶ 

αὐτὸν ἐκέλευσεν ἀπελθεῖν εἰς τὸ 

πέραν. 19 Καὶ προσελθὼν εἷς 

γραμματεὺς εἶπεν αὐτῷ· Διδάσκαλε, 

ἀκολουθήσω σοι ὅπου ἐὰν ἀπέρχῃ. 20 

καὶ λέγει αὐτῷ ὁ Ἰησοῦς· Αἱ ἀλώπεκες 

φωλεοὺς ἔχουσι καὶ τὰ πετεινὰ τοῦ 

οὐρανοῦ κατασκηνώσεις, ὁ δὲ υἱὸς τοῦ 

ἀνθρώπου οὐκ ἔχει ποῦ τὴν κεφαλὴν 

κλίνῃ. 21 ἕτερος δὲ τῶν μαθητῶν αὐτοῦ 

εἶπεν αὐτῷ· Κύριε, ἐπίτρεψόν μοι 

πρῶτον ἀπελθεῖν καὶ θάψαι τὸν 

πατέρα μου. 22 ὁ δὲ Ἰησοῦς εἶπεν αὐτῷ· 

Ἀκολούθει μοι, καὶ ἄφες τοὺς νεκροὺς 

θάψαι τοὺς ἑαυτῶν νεκρούς. 23 Καὶ 

ἐμβάντι αὐτῷ εἰς τὸ πλοῖον 

ἠκολούθησαν αὐτῷ οἱ μαθηταὶ αὐτοῦ.  
  

Εὐαγγέλιον Ε΄ 
ΣΑΒΒΑΤῼ ΔΕΚΑΤῼ ΕΒΔΟΜῼ 

Ἐκ τοῦ κατὰ Ματθαῖον 
κε΄ 1 - 13 

Εἶπεν ὁ Κύριος τὴν παραβολὴν 

ταύτην· Ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 



 293 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται.  
  

Εὐαγγέλιον ΣΤ΄ 
ΚΥΡΙΑΚῌ ΔΕΚΑΤῌ ΕΒΔΟΜῌ 

Ἐκ τοῦ κατὰ Ματθαῖον 
ιε΄ 21 - 28 

Τῷ καιρῷ ἐκείνῳ, ἐξῆλθεν ὁ Ἰησοῦς εἰς 

τὰ μέρη Τύρου καὶ Σιδῶνος. 22 Καὶ ἰδοὺ 

γυνὴ Χαναναία ἀπὸ τῶν ὁρίων 

ἐκείνων ἐξελθοῦσα ἐκραύγασεν αὐτῷ 

λέγουσα· Ἐλέησόν με, Κύριε, υἱὲ 

Δαυῒδ· ἡ θυγάτηρ μου κακῶς 

δαιμονίζεται. 23 ὁ δὲ οὐκ ἀπεκρίθη 

αὐτῇ λόγον. καὶ προσελθόντες οἱ 

μαθηταὶ αὐτοῦ ἠρώτουν αὐτὸν 

λέγοντες· Ἀπόλυσον αὐτήν, ὅτι κράζει 

ὄπισθεν ἡμῶν. 24 ὁ δὲ ἀποκριθεὶς 

εἶπεν· Οὐκ ἀπεστάλην εἰ μὴ εἰς τὰ 

πρόβατα τὰ ἀπολωλότα οἴκου Ἰσραήλ. 
25 ἡ δὲ ἐλθοῦσα προσεκύνησεν αὐτῷ 

λέγουσα· Κύριε, βοήθει μοι. 26 ὁ δὲ 

ἀποκριθεὶς εἶπεν· Οὐκ ἔστι καλὸν 

λαβεῖν τὸν ἄρτον τῶν τέκνων καὶ 

βαλεῖν τοῖς κυναρίοις. 27 ἡ δὲ εἶπε· Ναί, 

Κύριε, καὶ γὰρ τὰ κυνάρια ἐσθίει ἀπὸ 

τῶν ψιχίων τῶν πιπτόντων ἀπὸ τῆς 

τραπέζης τῶν κυρίων αὐτῶν. 28 τότε 

ἀποκριθεὶς ὁ Ἰησοῦς εἶπεν αὐτῇ· Ὦ 

γύναι, μεγάλη σου ἡ πίστις! γενηθήτω 

σοι ὡς θέλεις. καὶ ἰάθη ἡ θυγάτηρ 

αὐτῆς ἀπὸ τῆς ὥρας ἐκείνης.  
  

Εὐαγγέλιον Ζ΄ 
ΣΑΒΒΑΤῼ ΤΗΣ Ε΄ ΕΒΔΟΜΑΔΟΣ 

Ἐκ τοῦ κατὰ Ματθαῖον 
θ’ 9 - 13 

Τῷ καιρῷ ἐκείνῳ παράγων ὁ Ἰησοῦς 

εἶδεν ἄνθρωπον καθήμενον ἐπὶ τὸ 

τελώνιον, Ματθαῖον λεγόμενον, καὶ 

λέγει αὐτῷ· Ἀκολούθει μοι. καὶ 

ἀναστὰς ἠκολούθησεν αὐτῷ. 10 Καὶ 

ἐγένετο αὐτοῦ ἀνακειμένου ἐν τῇ 

οἰκίᾳ, καὶ ἰδοὺ πολλοὶ τελῶναι καὶ 

ἁμαρτωλοὶ ἐλθόντες συνανέκειντο τῷ 

Ἰησοῦ καὶ τοῖς μαθηταῖς αὐτοῦ. 11 καὶ 

ἰδόντες οἱ Φαρισαῖοι εἶπον τοῖς 

μαθηταῖς αὐτοῦ· Διατί μετὰ τῶν 

τελωνῶν καὶ ἁμαρτωλῶν ἐσθίει ὁ 

διδάσκαλος ὑμῶν; 12 ὁ δὲ Ἰησοῦς 

ἀκούσας εἶπεν αὐτοῖς· Οὐ χρείαν 

ἔχουσιν οἱ ἰσχύοντες ἰατροῦ, ἀλλ' οἱ 

κακῶς ἔχοντες. 13 πορευθέντες δὲ 

μάθετε τί ἐστιν, Ἔλεον θέλω καὶ οὐ 

θυσίαν· οὐ γὰρ ἦλθον καλέσαι 



 294 

δικαίους, ἀλλὰ ἁμαρτωλούς εἰς 

μετάνοιαν.  
  

ΕΙΣ ΣΧΗΜΑ ΜΟΝΑΧΟΥ 
Ἐκ τοῦ κατὰ Ματθαῖον 

ι΄ 37 - 42, ια΄ 1 

Εἶπεν ὁ Κύριος · Ὁ φιλῶν πατέρα ἢ 

μητέρα ὑπὲρ ἐμὲ οὐκ ἔστι μου ἄξιος· 

καὶ ὁ φιλῶν υἱὸν ἢ θυγατέρα ὑπὲρ ἐμὲ 

οὐκ ἔστι μου ἄξιος· 38 καὶ ὃς οὐ 

λαμβάνει τὸν σταυρὸν αὐτοῦ καὶ 

ἀκολουθεῖ ὀπίσω μου, οὐκ ἔστι μου 

ἄξιος. 39 ὁ εὑρὼν τὴν ψυχὴν αὐτοῦ 

ἀπολέσει αὐτήν, καὶ ὁ ἀπολέσας τὴν 

ψυχὴν αὐτοῦ ἕνεκεν ἐμοῦ εὑρήσει 

αὐτήν. 40 Ὁ δεχόμενος ὑμᾶς ἐμὲ 

δέχεται, καὶ ὁ ἐμὲ δεχόμενος δέχεται 

τὸν ἀποστείλαντά με. 41 ὁ δεχόμενος 

προφήτην εἰς ὄνομα προφήτου μισθὸν 

προφήτου λήψεται, καὶ ὁ δεχόμενος 

δίκαιον εἰς ὄνομα δικαίου μισθὸν 

δικαίου λήψεται. 42 καὶ ὃς ἐὰν ποτίσῃ 

ἕνα τῶν μικρῶν τούτων ποτήριον 

ψυχροῦ μόνον εἰς ὄνομα μαθητοῦ, 

ἀμὴν λέγω ὑμῖν, οὐ μὴ ἀπολέσῃ τὸν 

μισθὸν αὐτοῦ. Καὶ ἐγένετο ὅτε 

ἐτέλεσεν ὁ Ἰησοῦς διατάσσων τοῖς 

δώδεκα μαθηταῖς αὐτοῦ, μετέβη 

ἐκεῖθεν τοῦ διδάσκειν καὶ κηρύσσειν 

ἐν ταῖς πόλεσιν αὐτῶν.  
  

ΕΙΣ ΣΧΗΜΑ ΜΟΝΑΧΗΣ 
Ἐκ τοῦ κατὰ Ματθαῖον 

κε΄ 1 - 13 

Εἶπεν ὁ Κύριος τὴν παραβολὴν 

ταύτην· ὡμοιώθη ἡ βασιλεία τῶν 

οὐρανῶν δέκα παρθένοις, αἵτινες 

λαβοῦσαι τὰς λαμπάδας ἑαυτῶν 

ἐξῆλθον εἰς ἀπάντησιν τοῦ νυμφίου. 2 

πέντε δὲ ἦσαν ἐξ αὐτῶν φρόνιμοι καὶ 

αἱ πέντε μωραὶ. 3 αἵτινες μωραὶ 

λαβοῦσαι τὰς λαμπάδας ἑαυτῶν οὐκ 

ἔλαβον μεθ' ἑαυτῶν ἔλαιον· 4 αἱ δὲ 

φρόνιμοι ἔλαβον ἔλαιον ἐν τοῖς 

ἀγγείοις αὐτῶν μετὰ τῶν λαμπάδων 

αὐτῶν. 5 χρονίζοντος δὲ τοῦ νυμφίου 

ἐνύσταξαν πᾶσαι καὶ ἐκάθευδον. 6 

μέσης δὲ νυκτὸς κραυγὴ γέγονεν· ἰδοὺ 

ὁ νυμφίος ἔρχεται, ἐξέρχεσθε εἰς 

ἀπάντησιν αὐτοῦ. 7 τότε ἠγέρθησαν 

πᾶσαι αἱ παρθένοι ἐκεῖναι καὶ 

ἐκόσμησαν τὰς λαμπάδας αὐτῶν. 8 αἱ 

δὲ μωραὶ ταῖς φρονίμοις εἶπον· δότε 

ἡμῖν ἐκ τοῦ ἐλαίου ὑμῶν, ὅτι αἱ 

λαμπάδες ἡμῶν σβέννυνται. 9 

ἀπεκρίθησαν δὲ αἱ φρόνιμοι λέγουσαι· 

μήποτε οὐκ ἀρκέσῃ ἡμῖν καὶ ὑμῖν· 

πορεύεσθε δὲ μᾶλλον πρὸς τοὺς 

πωλοῦντας καὶ ἀγοράσατε ἑαυταῖς. 10 

ἀπερχομένων δὲ αὐτῶν ἀγοράσαι 

ἦλθεν ὁ νυμφίος, καὶ αἱ ἕτοιμοι 

εἰσῆλθον μετ' αὐτοῦ εἰς τοὺς γάμους, 

καὶ ἐκλείσθη ἡ θύρα. 11 ὕστερον δὲ 

ἔρχονται καὶ αἱ λοιπαὶ παρθένοι 

λέγουσαι· κύριε κύριε, ἄνοιξον ἡμῖν. 12 

ὁ δὲ ἀποκριθεὶς εἶπεν· ἀμὴν λέγω 

ὑμῖν, οὐκ οἶδα ὑμᾶς. 13 γρηγορεῖτε οὖν, 

ὅτι οὐκ οἴδατε τὴν ἡμέραν οὐδὲ τὴν 

ὥραν ἐν ᾗ ὁ υἱὸς τοῦ ἀνθρώπου 

ἔρχεται.  
  

ΕΙΣ ΑΣΘΕΝΟΥΝΤΑΣ 
Ἐκ τοῦ κατὰ Λουκᾶν 

θ΄ 1 - 6 

Τῷ καιρῷ ἐκείνῳ, συγκαλεσάμενος 

τοὺς δώδεκα μαθητὰς αὐτοῦ ἔδωκεν 

αὐτοῖς δύναμιν καὶ ἐξουσίαν ἐπὶ 

πάντα τὰ δαιμόνια καὶ νόσους 

θεραπεύειν· 2 καὶ ἀπέστειλεν αὐτοὺς 

κηρύσσειν τὴν βασιλείαν τοῦ Θεοῦ καὶ 

ἰᾶσθαι τοὺς ἀσθενοῦντας, 3 καὶ εἶπε 

πρὸς αὐτούς· Μηδὲν αἴρετε εἰς τὴν 

ὁδόν, μήτε ῥάβδους μήτε πήραν μήτε 

ἄρτον μήτε ἀργύριον μήτε ἀνὰ δύο 

χιτῶνας ἔχειν. 4 καὶ εἰς ἣν ἂν οἰκίαν 

εἰσέλθητε, ἐκεῖ μένετε καὶ ἐκεῖθεν 

ἐξέρχεσθε. 5 καὶ ὅσοι ἐὰν μὴ δέξωνται 



 295 

ὑμᾶς, ἐξερχόμενοι ἀπὸ τῆς πόλεως 

ἐκείνης τὸν κονιορτὸν ἀπὸ τῶν ποδῶν 

ὑμῶν ἀποτινάξατε εἰς μαρτύριον ἐπ' 

αὐτούς. 6 ἐξερχόμενοι δὲ διήρχοντο 

κατὰ τὰς κώμας εὐαγγελιζόμενοι καὶ 

θεραπεύοντες πανταχοῦ.  
  

ΕΙΣ ΑΣΘΕΝΟΥΣΑΝ 
Ἐκ τοῦ κατὰ Μᾶρκον 

ε΄ 24 - 34 

Τῷ καιρῷ ἐκείνῳ, ἠκολούθει τῷ Ἰησοῦ 

ὄχλος πολύς, καὶ συνέθλιβον αὐτόν. 25 

Καὶ γυνή τις οὖσα ἐν ῥύσει αἵματος 

ἔτη δώδεκα, 26 καὶ πολλὰ παθοῦσα 

ὑπὸ πολλῶν ἰατρῶν καὶ δαπανήσασα 

τὰ παρ' ἑαυτῆς πάντα, καὶ μηδὲν 

ὠφεληθεῖσα, ἀλλὰ μᾶλλον εἰς τὸ 

χεῖρον ἐλθοῦσα, 27 ἀκούσασα περὶ τοῦ 

Ἰησοῦ, ἐλθοῦσα ἐν τῷ ὄχλῳ ὄπισθεν 

ἥψατο τοῦ ἱματίου αὐτοῦ· 28 ἔλεγεν 

γὰρ ἐν ἑαυτῇ ὅτι Ἐὰν ἅψωμαι κἂν τῶν 

ἱματίων αὐτοῦ, σωθήσομαι. 29 καὶ 

εὐθέως ἐξηράνθη ἡ πηγὴ τοῦ αἵματος 

αὐτῆς, καὶ ἔγνω τῷ σώματι ὅτι ἴαται 

ἀπὸ τῆς μάστιγος. 30 καὶ εὐθέως ὁ 

Ἰησοῦς ἐπιγνοὺς ἐν ἑαυτῷ τὴν ἐξ 

αὐτοῦ δύναμιν ἐξελθοῦσαν, 

ἐπιστραφεὶς ἐν τῷ ὄχλῳ ἔλεγε· Τίς μου 

ἥψατο τῶν ἱματίων; 31 καὶ ἔλεγον αὐτῷ 

οἱ μαθηταὶ αὐτοῦ· Βλέπεις τὸν ὄχλον 

συνθλίβοντά σε, καὶ λέγεις· τίς μου 

ἥψατο; 32 καὶ περιεβλέπετο ἰδεῖν τὴν 

τοῦτο ποιήσασαν. 33 ἡ δὲ γυνὴ 

φοβηθεῖσα καὶ τρέμουσα, εἰδυῖα ὃ 

γέγονεν ἐπ' αὐτῇ, ἦλθε καὶ 

προσέπεσεν αὐτῷ καὶ εἶπεν αὐτῷ 

πᾶσαν τὴν ἀλήθειαν. 34 ὁ δὲ εἶπεν 

αὐτῇ· Θύγατερ, ἡ πίστις σου σέσωκέ 

σε· ὕπαγε εἰς εἰρήνην, καὶ ἴσθι ὑγιὴς 

ἀπὸ τῆς μάστιγός σου.  
  

ΕΙΣ ΚΟΙΜΗΘΕΝΤΑΣ 
Ἐκ τοῦ κατὰ Ἰωάννην 

ε΄ 24 - 30 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ἀμὴν ἀμὴν 

λέγω ὑμῖν ὅτι ὁ τὸν λόγον μου ἀκούων 

καὶ πιστεύων τῷ πέμψαντί με ἔχει 

ζωὴν αἰώνιον, καὶ εἰς κρίσιν οὐκ 

ἔρχεται, ἀλλὰ μεταβέβηκεν ἐκ τοῦ 

θανάτου εἰς τὴν ζωήν. 25 ἀμὴν ἀμὴν 

λέγω ὑμῖν ὅτι ἔρχεται ὥρα, καὶ νῦν 

ἐστιν, ὅτε οἱ νεκροὶ ἀκούσονται τῆς 

φωνῆς τοῦ υἱοῦ τοῦ Θεοῦ, καὶ οἱ 

ἀκούσαντες ζήσονται· 26 ὥσπερ γὰρ ὁ 

πατὴρ ἔχει ζωὴν ἐν ἑαυτῷ, οὕτως 

ἔδωκε καὶ τῷ υἱῷ ζωὴν ἔχειν ἐν ἑαυτῷ· 
27 καὶ ἐξουσίαν ἔδωκεν αὐτῷ καὶ 

κρίσιν ποιεῖν, ὅτι υἱὸς ἀνθρώπου ἐστί. 
28 μὴ θαυμάζετε τοῦτο· ὅτι ἔρχεται ὥρα 

ἐν ᾗ πάντες οἱ ἐν τοῖς μνημείοις 

ἀκούσονται τῆς φωνῆς αὐτοῦ, 29 καὶ 

ἐκπορεύσονται οἱ τὰ ἀγαθὰ 

ποιήσαντες εἰς ἀνάστασιν ζωῆς, οἱ δὲ 

τὰ φαῦλα πράξαντες εἰς ἀνάστασιν 

κρίσεως. 30 οὐ δύναμαι ἐγὼ ποιεῖν ἀπ’ 

ἐμαυτοῦ οὐδέν. καθὼς ἀκούω κρίνω, 

καὶ ἡ κρίσις ἡ ἐμὴ δικαία ἐστίν· ὅτι οὐ 

ζητῶ τὸ θέλημα τὸ ἐμὸν, ἀλλὰ τὸ 

θέλημα τοῦ πέμψαντός με πατρός.  
  

Ἕτερον ΕΙΣ ΚΟΙΜΗΘΕΝΤΑΣ 
ΤΕΤΑΡΤῌ ΤΗΣ Β΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
ε΄ 17 - 24 

Εἶπεν ὁ Κύριος πρὸς τοὺς ἐληλυθότας 

πρὸς αὐτὸν Ἰουδαίους· ὁ πατήρ μου 

ἕως ἄρτι ἐργάζεται, κἀγὼ ἐργάζομαι. 
18 διὰ τοῦτο οὖν μᾶλλον ἐζήτουν αὐτὸν 

οἱ Ἰουδαῖοι ἀποκτεῖναι, ὅτι οὐ μόνον 

ἔλυε τὸ σάββατον, ἀλλὰ καὶ πατέρα 

ἴδιον ἔλεγε τὸν Θεόν, ἴσον ἑαυτὸν 

ποιῶν τῷ Θεῷ. 19 ἀπεκρίνατο οὖν ὁ 

Ἰησοῦς καὶ εἶπεν αὐτοῖς· Ἀμὴν ἀμὴν 

λέγω ὑμῖν, οὐ δύναται ὁ υἱὸς ποιεῖν 



 296 

ἀφ' ἑαυτοῦ οὐδὲν, ἐὰν μή τι βλέπῃ τὸν 

πατέρα ποιοῦντα· ἃ γὰρ ἂν ἐκεῖνος 

ποιῇ, ταῦτα καὶ ὁ υἱὸς ὁμοίως ποιεῖ. 20 

ὁ γὰρ πατὴρ φιλεῖ τὸν υἱὸν καὶ πάντα 

δείκνυσιν αὐτῷ ἃ αὐτὸς ποιεῖ, καὶ 

μείζονα τούτων δείξει αὐτῷ ἔργα, ἵνα 

ὑμεῖς θαυμάζητε. 21 ὥσπερ γὰρ ὁ 

πατὴρ ἐγείρει τοὺς νεκροὺς καὶ 

ζῳοποιεῖ, οὕτω καὶ ὁ υἱὸς οὓς θέλει 

ζῳοποιεῖ. 22 οὐδὲ γὰρ ὁ πατὴρ κρίνει 

οὐδένα, ἀλλὰ τὴν κρίσιν πᾶσαν 

δέδωκε τῷ υἱῷ, 23 ἵνα πάντες τιμῶσι 

τὸν υἱὸν καθὼς τιμῶσι τὸν πατέρα. ὁ 

μὴ τιμῶν τὸν υἱὸν οὐ τιμᾷ τὸν πατέρα 

τὸν πέμψαντα αὐτόν. 24 ἀμὴν ἀμὴν 

λέγω ὑμῖν ὅτι ὁ τὸν λόγον μου ἀκούων 

καὶ πιστεύων τῷ πέμψαντί με ἔχει 

ζωὴν αἰώνιον, καὶ εἰς κρίσιν οὐκ 

ἔρχεται, ἀλλὰ μεταβέβηκεν ἐκ τοῦ 

θανάτου εἰς τὴν ζωήν.  
  

Ἕτερον ΕΙΣ ΚΟΙΜΗΘΕΝΤΑΣ 
ΤΕΤΑΡΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
στ΄ 35 - 39 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· Ἐγώ 

εἰμι ὁ ἄρτος τῆς ζωῆς· ὁ ἐρχόμενος 

πρός με οὐ μὴ πεινάσῃ, καὶ ὁ 

πιστεύων εἰς ἐμὲ οὐ μὴ διψήσει 

πώποτε. 36 ἀλλ' εἶπον ὑμῖν ὅτι καὶ 

ἑωράκατέ με καὶ οὐ πιστεύετε. 37 Πᾶν 

ὃ δίδωσί μοι ὁ πατὴρ, πρὸς ἐμὲ ἥξει, 

καὶ τὸν ἐρχόμενον πρὸς με οὐ μὴ 

ἐκβάλω ἔξω· 38 ὅτι καταβέβηκα ἐκ τοῦ 

οὐρανοῦ οὐχ ἵνα ποιῶ τὸ θέλημα τὸ 

ἐμὸν, ἀλλὰ τὸ θέλημα τοῦ πέμψαντός 

με. 39 τοῦτο δέ ἐστι τὸ θέλημα τοῦ 

πέμψαντός με πατρός, ἵνα πᾶν ὃ 

δέδωκέ μοι μὴ ἀπολέσω ἐξ αὐτοῦ, 

ἀλλὰ ἀναστήσω αὐτὸ ἐν τῇ ἐσχάτῃ 

ἡμέρᾳ. 40 τοῦτο δὲ ἐστι τὸ θέλημα τοῦ 

πέμψαντός με, ἵνα πᾶς ὁ θεωρῶν τὸν 

υἱὸν καὶ πιστεύων εἰς αὐτὸν ἔχῃ ζωὴν 

αἰώνιον, καὶ ἀναστήσω αὐτὸν ἐγὼ τῇ 

ἐσχάτῃ ἡμέρᾳ.  
  

Ἕτερον ΕΙΣ ΚΟΙΜΗΘΕΝΤΑΣ 
ΠΕΜΠΤῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
στ΄ 40 - 44 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους· τοῦτό 

ἐστι τὸ θέλημα τοῦ πέμψαντός με, ἵνα 

πᾶς ὁ θεωρῶν τὸν υἱὸν καὶ πιστεύων 

εἰς αὐτὸν ἔχῃ ζωὴν αἰώνιον, καὶ 

ἀναστήσω αὐτὸν ἐγὼ τῇ ἐσχάτῃ 

ἡμέρᾳ. 41 Ἐγόγγυζον οὖν οἱ Ἰουδαῖοι 

περὶ αὐτοῦ ὅτι εἶπεν, ἐγώ εἰμι ὁ ἄρτος 

ὁ καταβὰς ἐκ τοῦ οὐρανοῦ, 42 καὶ 

ἔλεγον· Οὐχ οὗτός ἐστιν Ἰησοῦς ὁ υἱὸς 

Ἰωσήφ, οὗ ἡμεῖς οἴδαμεν τὸν πατέρα 

καὶ τὴν μητέρα; πῶς οὖν λέγει οὗτος 

ὅτι ἐκ τοῦ οὐρανοῦ καταβέβηκα; 43 

ἀπεκρίθη οὖν ὁ Ἰησοῦς καὶ εἶπεν 

αὐτοῖς· Μὴ γογγύζετε μετ' ἀλλήλων. 44 

οὐδεὶς δύναται ἐλθεῖν πρός με, ἐὰν μὴ 

ὁ πατὴρ ὁ πέμψας με ἑλκύσῃ αὐτόν, 

καὶ ἐγὼ ἀναστήσω αὐτὸν ἐν τῇ ἐσχάτῃ 

ἡμέρᾳ.  
  

Ἕτερον ΕΙΣ ΚΟΙΜΗΘΕΝΤΑΣ 
ΠΑΡΑΣΚΕΥῌ ΤΗΣ Γ΄ ΕΒΔΟΜΑΔΟΣ 

Ἐκ τοῦ κατὰ Ἰωάννην 
στ΄ 58 - 44 

Εἶπεν ὁ Κύριος πρὸς τοὺς 

πεπιστευκότας αὐτῷ Ἰουδαίους·ἐγώ 

εἰμι ὁ ἄρτος τῆς ζωῆς. 49 οἱ πατέρες 

ὑμῶν ἔφαγον τὸ μάννα ἐν τῇ ἐρήμῳ 

καὶ ἀπέθανον· 50 οὗτός ἐστιν ὁ ἄρτος ὁ 

ἐκ τοῦ οὐρανοῦ καταβαίνων, ἵνα τις ἐξ 

αὐτοῦ φάγῃ καὶ μὴ ἀποθάνῃ. 51 ἐγώ 

εἰμι ὁ ἄρτος ὁ ζῶν ὁ ἐκ τοῦ οὐρανοῦ 

καταβάς· ἐάν τις φάγῃ ἐκ τούτου τοῦ 

ἄρτου, ζήσεται εἰς τὸν αἰῶνα. καὶ ὁ 

ἄρτος δὲ ὃν ἐγὼ δώσω, ἡ σάρξ μού 

ἐστιν, ἣν ἐγὼ δώσω ὑπὲρ τῆς τοῦ 



 297 

κόσμου ζωῆς. 52 Ἐμάχοντο οὖν πρὸς 

ἀλλήλους οἱ Ἰουδαῖοι λέγοντες· Πῶς 

δύναται οὗτος ἡμῖν δοῦναι τὴν σάρκα 

φαγεῖν; 53 εἶπεν οὖν αὐτοῖς ὁ Ἰησοῦς· 

Ἀμὴν ἀμὴν λέγω ὑμῖν, ἐὰν μὴ φάγητε 

τὴν σάρκα τοῦ υἱοῦ τοῦ ἀνθρώπου καὶ 

πίητε αὐτοῦ τὸ αἷμα, οὐκ ἔχετε ζωὴν 

ἐν ἑαυτοῖς. 54 ὁ τρώγων μου τὴν σάρκα 

καὶ πίνων μου τὸ αἷμα ἔχει ζωὴν 

αἰώνιον, καὶ ἐγὼ ἀναστήσω αὐτὸν ἐν 

τῇ ἐσχάτῃ ἡμέρᾳ.  
  

ΕΙΣ ΚΟΙΜΗΘΕΝΤΑ ΝΗΠΙΑ 
Ἐκ τοῦ κατὰ Λουκᾶν 

ιη΄ 15 - 17, 26 - 27 
Τῷ καιρῷ ἐκείνῳ, προσέφερον τῷ 

Ἰησοῦ τὰ βρέφη ἵνα αὐτῶν ἅπτηται· 

καὶ ἰδόντες οἱ μαθηταὶ ἐπετίμησαν 

αὐτοῖς. 16 ὁ δὲ Ἰησοῦς 

προσκαλεσάμενος αὐτὰ εἶπεν· Ἄφετε 

τὰ παιδία ἔρχεσθαι πρός με καὶ μὴ 

κωλύετε αὐτά· τῶν γὰρ τοιούτων ἐστὶν 

ἡ βασιλεία τοῦ Θεοῦ. 17 ἀμὴν λέγω 

ὑμῖν, ὃς ἐὰν μὴ δέξηται τὴν βασιλείαν 

τοῦ Θεοῦ ὡς παιδίον, οὐ μὴ εἰσέλθῃ 

εἰς αὐτήν. εἶπον δὲ οἱ ἀκούσαντες· Καὶ 

τίς δύναται σωθῆναι; 27 ὁ δὲ εἶπε· Τὰ 

ἀδύνατα παρὰ ἀνθρώποις δυνατὰ 

παρὰ τῷ Θεῷ ἐστιν.  
  

ΕΙΣ ΣΕΙΣΜΟΝ 
Ἐκ τοῦ κατὰ Ματθαῖον 

η΄ 23 - 27 

Τῷ καιρῷ ἐκείνῳ, ἐμβάντι τῷ Ἰησοῦ εἰς 

τὸ πλοῖον ἠκολούθησαν αὐτῷ οἱ 

μαθηταὶ αὐτοῦ. 24 καὶ ἰδοὺ σεισμὸς 

μέγας ἐγένετο ἐν τῇ θαλάσσῃ, ὥστε τὸ 

πλοῖον καλύπτεσθαι ὑπὸ τῶν 

κυμάτων· αὐτὸς δὲ ἐκάθευδε. 25 καὶ 

προσελθόντες οἱ μαθηταὶ αὐτοῦ 

ἤγειραν αὐτὸν λέγοντες· Κύριε, σῶσον 

ἡμᾶς, ἀπολλύμεθα. 26 καὶ λέγει αὐτοῖς· 

Τί δειλοί ἐστε, ὀλιγόπιστοι; τότε 

ἐγερθεὶς ἐπετίμησε τοῖς ἀνέμοις καὶ 

τῇ θαλάσσῃ, καὶ ἐγένετο γαλήνη 

μεγάλη. 27 οἱ δὲ ἄνθρωποι ἐθαύμασαν 

λέγοντες· Ποταπός ἐστιν οὗτος, ὅτι 

καὶ οἱ ἄνεμοι καὶ ἡ θάλασσα 

ὑπακούουσιν αὐτῷ; 
  

ΕΙΣ ΕΜΠΡΗΣΜΟΝ 
Ἐκ τοῦ κατὰ Λουκᾶν 

θ΄ 49 - 56 

Τῷ καιρῷ ἐκείνῳ, προσελθὼν τῷ 

Ἰησοῦ εἷς τῶν μαθητῶν αὐτοῦ, εἶπεν 

αὐτῶ · Ἐπιστάτα, εἴδομέν τινα ἐπὶ τῷ 

ὀνόματί σου ἐκβάλλοντα δαιμόνια, 

καὶ ἐκωλύσαμεν αὐτὸν, ὅτι οὐκ 

ἀκολουθεῖ μεθ' ἡμῶν. 50 καὶ εἶπεν πρὸς 

αὐτὸν ὁ Ἰησοῦς· Μὴ κωλύετε· οὐ γάρ 

ἔστι καθ' ὑμῶν· ὃς γὰρ οὐκ ἔστι καθ' 

ὑμῶν, ὑπὲρ ὑμῶν ἐστιν. 51 Ἐγένετο δὲ 

ἐν τῷ συμπληροῦσθαι τὰς ἡμέρας τῆς 

ἀναλήψεως αὐτοῦ καὶ αὐτὸς ἐστήριξε 

τὸ πρόσωπον αὐτοῦ τοῦ πορεύεσθαι 

εἰς Ἱερουσαλήμ, 52 καὶ ἀπέστειλεν 

ἀγγέλους πρὸ προσώπου αὐτοῦ. καὶ 

πορευθέντες εἰσῆλθον εἰς κώμην 

Σαμαρειτῶν, ὡστε ἑτοιμάσαι αὐτῷ· 53 

καὶ οὐκ ἐδέξαντο αὐτόν, ὅτι τὸ 

πρόσωπον αὐτοῦ ἦν πορευόμενον εἰς 

Ἱερουσαλήμ. 54 ἰδόντες δὲ οἱ μαθηταὶ 

αὐτοῦ Ἰάκωβος καὶ Ἰωάννης εἶπον· 

Κύριε, θέλεις εἴπωμεν πῦρ καταβῆναι 

ἀπὸ οὐρανοῦ καὶ ἀναλῶσαι αὐτούς, 

ὡς καὶ Ἠλίας ἐποίησε; 55 στραφεὶς δὲ 

ἐπετίμησεν αὐτοῖς καὶ εἶπεν· Οὐκ 

οἴδατε ποίου πνεύματός ἐστε ὑμεῖς· 56 

ὁ υἱὸς τοῦ ἀνθρώπου οὐκ ἦλθε ψυχὰς 

ἀνθρώπων ἀπολέσαι, ἀλλὰ σῶσαι. καὶ 

ἐπορεύθησαν εἰς ἑτέραν κώμην.  
  

ΕΙΣ ΑΝΟΜΒΡΙΑΝ 
Ἐκ τοῦ κατὰ Μᾶρκον 

στ΄ 7 - 13 

Τῷ καιρῷ ἐκείνῳ,προσκαλεῖται ὁ 

Ἰησοῦς τοὺς δώδεκα μαθητὰς αὐτοῦ, 

καὶ ἤρξατο αὐτοὺς ἀποστέλλειν δύο 



 298 

δύο, καὶ ἐδίδου αὐτοῖς ἐξουσίαν τῶν 

πνευμάτων τῶν ἀκαθάρτων, 8 καὶ 

παρήγγειλεν αὐτοῖς ἵνα μηδὲν 

αἴρωσιν εἰς ὁδὸν εἰ μὴ ῥάβδον μόνον, 

μὴ πήραν, μὴ ἄρτον, μὴ εἰς τὴν ζώνην 

χαλκόν, 9 ἀλλ' ὑποδεδεμένους 

σανδάλια, καὶ μὴ ἐνδεδύσθαι δύο 

χιτῶνας. 10 καὶ ἔλεγεν αὐτοῖς· Ὅπου 

ἐὰν εἰσέλθητε εἰς οἰκίαν, ἐκεῖ μένετε 

ἕως ἂν ἐξέλθητε ἐκεῖθεν· 11 καὶ ὅσοι 

ἐὰν μὴ δέξωνται ὑμᾶς μηδὲ 

ἀκούσωσιν ὑμῶν, ἐκπορευόμενοι 

ἐκεῖθεν ἐκτινάξατε τὸν χοῦν τὸν 

ὑποκάτω τῶν ποδῶν ὑμῶν εἰς 

μαρτύριον αὐτοῖς· ἀμὴν λέγω ὑμῖν, 

ἀνεκτότερον ἔσται Σοδόμοις ἢ 

Γομόρροις ἐν ἡμέρᾳ κρίσεως ἢ τῇ 

πόλει ἐκείνῃ. 12 Καὶ ἐξελθόντες 

ἐκήρυσσον ἵνα μετανοήσωσι, 13 καὶ 

δαιμόνια πολλὰ ἐξέβαλλον, καὶ 

ἤλειφον ἐλαίῳ πολλοὺς ἀρρώστους 

καὶ ἐθεράπευον.  
  

ΕΙΣ ΕΠΙΔΡΟΜΗΝ ΕΘΝΩΝ 
Ἐκ τοῦ κατὰ Λουκᾶν 

ιγ΄ 1 - 9 

Τῷ καιρῷ ἐκείνῳ, παρῆσάν τινες ἐν 

αὐτῷ τῷ καιρῷ ἀπαγγέλλοντες αὐτῷ 

περὶ τῶν Γαλιλαίων, ὧν τὸ αἷμα 

Πιλᾶτος ἔμιξε μετὰ τῶν θυσιῶν 

αὐτῶν. 2 καὶ ἀποκριθεὶς ὁ Ἰησοῦς 

εἶπεν αὐτοῖς· Δοκεῖτε ὅτι οἱ Γαλιλαῖοι 

οὗτοι ἁμαρτωλοὶ παρὰ πάντας τοὺς 

Γαλιλαίους ἐγένοντο, ὅτι τοιαῦτα 

πεπόνθασιν; 3 οὐχί, λέγω ὑμῖν, ἀλλ' 

ἐὰν μὴ μετανοῆτε, πάντες ὡσαύτως 

ἀπολεῖσθε. 4 ἢ ἐκεῖνοι οἱ δέκα καὶ 

ὀκτὼ, ἐφ' οὓς ἔπεσεν ὁ πύργος ἐν τῷ 

Σιλωὰμ καὶ ἀπέκτεινεν αὐτούς, 

δοκεῖτε ὅτι οὗτοι ὀφειλέται ἐγένοντο 

παρὰ πάντας τοὺς ἀνθρώπους τοὺς 

κατοικοῦντας ἐν Ἱερουσαλήμ; 5 οὐχί, 

λέγω ὑμῖν, ἀλλ' ἐὰν μὴ μετανοήσητε, 

πάντες ὁμοίως ἀπολεῖσθε. 6 Ἔλεγεν δὲ 

ταύτην τὴν παραβολήν· Συκῆν εἶχέν 

τις ἐν τῷ ἀμπελῶνι αὐτοῦ 

πεφυτευμένην, καὶ ἦλθε ζητῶν 

καρπὸν ἐν αὐτῇ, καὶ οὐχ εὗρεν. 7 εἶπε 

δὲ πρὸς τὸν ἀμπελουργόν· ἰδοὺ τρία 

ἔτη ἔρχομαι ζητῶν καρπὸν ἐν τῇ συκῇ 

ταύτῃ, καὶ οὐχ εὑρίσκω· ἔκκοψον 

αὐτήν· ἱνατί καὶ τὴν γῆν καταργεῖ; 8 ὁ 

δὲ ἀποκριθεὶς εἶπεν αὐτῷ· κύριε, ἄφες 

αὐτὴν καὶ τοῦτο τὸ ἔτος, ἕως ὅτου 

σκάψω περὶ αὐτὴν καὶ βάλω κόπρια. 9 

κἂν μὲν ποιήσῃ καρπὸν· εἰ δὲ μήγε, εἰς 

τὸ μέλλον ἐκκόψεις αὐτήν.  
  

Ἕτερον ΕΙΣ ΕΠΙΔΡΟΜΗΝ ΕΘΝΩΝ 
16ης Αύγούστου 

Ἐκ τοῦ κατὰ Λουκᾶν 
θ΄ 51 - 57, ι΄ 22 - 24, ιγ΄ 22 

Τῷ καιρῷ ἐκείνῳ, ἐγένετο ἐν τῷ 

συμπληροῦσθαι τὰς ἡμέρας τῆς 

ἀναλήψεως αὐτοῦ καὶ αὐτὸς ἐστήριξε 

τὸ πρόσωπον αὐτοῦ τοῦ πορεύεσθαι 

εἰς ᾽Ιερουσαλήμ,καὶ ἀπέστειλεν 

ἀγγέλους πρὸ προσώπου αὐτοῦ. καὶ 

πορευθέντες εἰσῆλθον εἰς κώμην 

Σαμαριτῶν, ὡς ἑτοιμάσαι αὐτῷ·καὶ 

οὐκ ἐδέξαντο αὐτόν, ὅτι τὸ πρόσωπον 

αὐτοῦ ἦν πορευόμενον εἰς 

᾽Ιερουσαλήμ. Ἰδόντες δὲ οἱ μαθηταὶ 

᾽Ιάκωβος καὶ ᾽Ιωάννης εἶπαν, Κύριε, 

θέλεις εἴπωμεν πῦρ καταβῆναι ἀπὸ 

τοῦ οὐρανοῦ καὶ ἀναλῶσαι 

αὐτούς;στραφεὶς δὲ ἐπετίμησεν αὐτοῖς 

[καὶ εἶπεν· οὐκ οἴδατε οἵου πνεύματός 

ἐστε ὑμεῖς· ὁ Υἱὸς τοῦ ἀνθρώπου οὐκ 

ἦλθε ψυχὰς ἀνθρώπων ἀπολέσαι, 

ἀλλὰ σῶσαι]. Καὶ ἐπορεύθησαν εἰς 

ἑτέραν κώμην. Καὶ πορευομένων 

αὐτῶν ἐν τῇ ὁδῷ εἶπέν τις πρὸς αὐτόν, 

᾽Ακολουθήσω σοι ὅπου ἐὰν ἀπέρχῃ. 

Πάντα μοι παρεδόθη ὑπὸ τοῦ πατρός 

μου, καὶ οὐδεὶς γινώσκει τίς ἐστιν ὁ 



 299 

υἱὸς εἰ μὴ ὁ πατήρ, καὶ τίς ἐστιν ὁ 

πατὴρ εἰ μὴ ὁ υἱὸς καὶ ᾧ ἐὰν βούληται 

ὁ υἱὸς ἀποκαλύψαι. Καὶ στραφεὶς πρὸς 

τοὺς μαθητὰς κατ᾽ ἰδίαν εἶπεν, 

Μακάριοι οἱ ὀφθαλμοὶ οἱ βλέποντες ἃ 

βλέπετε. Λέγω γὰρ ὑμῖν ὅτι πολλοὶ 

προφῆται καὶ βασιλεῖς ἠθέλησαν ἰδεῖν 

ἃ ὑμεῖς βλέπετε καὶ οὐκ εἶδαν, καὶ 

ἀκοῦσαι ἃ ἀκούετε καὶ οὐκ ἤκουσαν. 

Καὶ διεπορεύετο κατὰ πόλεις καὶ 

κώμας διδάσκων καὶ πορείαν 

ποιούμενος εἰς ῾Ιεροσόλυμα.  
  

ΕΙΣ ΕΞΟΜΟΛΟΓΟΥΜΕΝΟΥΣ 
Ἐκ τοῦ κατὰ Λουκᾶν 

ιε΄ 1 - 10 

Τῷ καιρῷ ἐκείνῳ, ἦσαν ἐγγίζοντες τῷ 

Ἰησοῦ πάντες οἱ τελῶναι καὶ οἱ 

ἁμαρτωλοὶ ἀκούειν αὐτοῦ. 2 καὶ 

διεγόγγυζον οἵ Φαρισαῖοι καὶ οἱ 

γραμματεῖς λέγοντες ὅτι οὗτος 

ἁμαρτωλοὺς προσδέχεται καὶ 

συνεσθίει αὐτοῖς. 3 εἶπε δὲ πρὸς 

αὐτοὺς τὴν παραβολὴν ταύτην λέγων· 
4 Τίς ἄνθρωπος ἐξ ὑμῶν ἔχων ἑκατὸν 

πρόβατα καὶ ἀπολέσας ἓν ἐξ αὐτῶν, 

οὐ καταλείπει τὰ ἐνενήκοντα ἐννέα ἐν 

τῇ ἐρήμῳ καὶ πορεύεται ἐπὶ τὸ 

ἀπολωλὸς ἕως οὗ εὕρῃ αὐτό; 5 καὶ 

εὑρὼν ἐπιτίθησιν ἐπὶ τοὺς ὤμους 

αὐτοῦ χαίρων, 6 καὶ ἐλθὼν εἰς τὸν 

οἶκον συγκαλεῖ τοὺς φίλους καὶ τοὺς 

γείτονας λέγων αὐτοῖς· συγχάρητέ 

μοι, ὅτι εὗρον τὸ πρόβατόν μου τὸ 

ἀπολωλός. 7 λέγω ὑμῖν ὅτι οὕτω χαρὰ 

ἔσται ἐν τῷ οὐρανῷ ἐπὶ ἑνὶ ἁμαρτωλῷ 

μετανοοῦντι ἢ ἐπὶ ἐνενήκοντα ἐννέα 

δικαίοις, οἵτινες οὐ χρείαν ἔχουσιν 

μετανοίας. 8 Ἢ τίς γυνὴ δραχμὰς 

ἔχουσα δέκα, ἐὰν ἀπολέσῃ δραχμὴν 

μίαν, οὐχὶ ἅπτει λύχνον καὶ σαροῖ τὴν 

οἰκίαν καὶ ζητεῖ ἐπιμελῶς ἕως ὅτου 

εὕρῃ; 9 καὶ εὑροῦσα συγκαλεῖ τὰς 

φίλας καὶ τὰς γείτονας λέγουσα· 

συγχάρητέ μοι, ὅτι εὗρον τὴν δραχμὴν 

ἣν ἀπώλεσα. 10 οὕτω, λέγω ὑμῖν, 

γίνεται χαρὰ ἐνώπιον τῶν ἀγγέλων 

τοῦ Θεοῦ ἐπὶ ἑνὶ ἁμαρτωλῷ 

μετανοοῦντι.  
  

ΕΙΣ ΕΞΟΜΟΛΟΓΟΥΜΕΝΑΣ ΓΥΝΑΙΚΑΣ 
Ἐκ τοῦ κατὰ Ἰωάννην 

η΄ 3 - 11 

Τῷ καιρῷ ἐκείνῳ, ἄγουσι τῷ Ἰησοῦ οἱ 

γραμματεῖς καὶ οἱ Φαρισαῖοι γυναῖκα 

ἐπὶ μοιχείᾳ κατειλημμένην, καὶ 

στήσαντες αὐτὴν ἐν μέσῳ 4 λέγουσιν 

αὐτῷ· Διδάσκαλε, αὕτη ἡ γυνὴ 

κατείληπται ἐπ' αὐτοφώρῳ 

μοιχευομένη· 5 ἐν δὲ τῷ νόμῳ ἡμῶν 

Μωϋσῆς ἐνετείλατο τὰς τοιαύτας 

λιθάζειν. 6 σὺ οὖν τί λέγεις; τοῦτο δὲ 

εἶπον ἐκπειράζοντες αὐτόν, ἵνα σχῶσι 

κατηγορίαν κατ' αὐτοῦ. ὁ δὲ Ἰησοῦς 

κάτω κύψας τῷ δακτύλῳ ἔγραφεν εἰς 

τὴν γῆν. 7 ὡς δὲ ἐπέμενον ἐρωτῶντες 

αὐτόν, ἀνέκυψε καὶ εἶπεν αὐτοῖς· Ὁ 

ἀναμάρτητος ὑμῶν πρῶτος βαλέτω 

λίθον ἐπ' αὐτὴν. 8 καὶ πάλιν κάτω 

κύψας ἔγραφεν εἰς τὴν γῆν. 9 οἱ δὲ 

ἀκούσαντες ἐξήρχοντο εἷς καθ' εἷς, 

ἀρξάμενοι ἀπὸ τῶν πρεσβυτέρων, καὶ 

κατελείφθη ὁ Ἰησοῦς καὶ ἡ γυνὴ ἐν 

μέσῳ οὖσα. 10 ἀνακύψας δὲ ὁ Ἰησοῦς 

εἶπεν αὐτῇ· Γύναι, ποῦ εἰσιν; οὐδείς σε 

κατέκρινεν; 11 ἡ δὲ εἶπεν· Οὐδείς, 

Κύριε. εἶπε δὲ ὁ Ἰησοῦς· Οὐδὲ ἐγώ σε 

κατακρίνω· πορεύου καὶ ἀπὸ τοῦ νῦν 

μηκέτι ἁμάρτανε.  
  

ΕΙΣ ΠΑΣΑΝ ΑΙΤΗΣΙΝ 
ΣΑΒΒΑΤῼ ΤΗΣ ΙΣΤ΄ ΕΒΔΟΜΑΔΟΣ 

Ἐκ τοῦ κατὰ Λουκᾶν 
ιη΄ 2 - 8 

Εἶπεν ὁ Κύριος τὴν παραβολὴν 

ταύτην· Κριτής τις ἦν ἔν τινι πόλει τὸν 

Θεὸν μὴ φοβούμενος καὶ ἄνθρωπον 



 300 

μὴ ἐντρεπόμενος. 3 χήρα δὲ ἦν ἐν τῇ 

πόλει ἐκείνῃ, καὶ ἤρχετο πρὸς αὐτὸν 

λέγουσα· ἐκδίκησόν με ἀπὸ τοῦ 

ἀντιδίκου μου. 4 καὶ οὐκ ἠθέλησεν ἐπὶ 

χρόνον· μετὰ δὲ ταῦτα εἶπεν ἐν ἑαυτῷ· 

εἰ καὶ τὸν Θεὸν οὐ φοβοῦμαι οὐδὲ 

ἄνθρωπον ἐντρέπομαι, 5 διά γε τὸ 

παρέχειν μοι κόπον τὴν χήραν ταύτην 

ἐκδικήσω αὐτήν, ἵνα μὴ εἰς τέλος 

ἐρχομένη ὑποπιάζῃ με. 6 εἶπε δὲ ὁ 

Κύριος· Ἀκούσατε τί ὁ κριτὴς τῆς 

ἀδικίας λέγει· 7 ὁ δὲ Θεὸς οὐ μὴ ποιήσῃ 

τὴν ἐκδίκησιν τῶν ἐκλεκτῶν αὐτοῦ 

τῶν βοώντων πρὸς αὐτὸν ἡμέρας καὶ 

νυκτός, καὶ μακροθυμῶν ἐπ' αὐτοῖς; 8 

λέγω ὑμῖν ὅτι ποιήσει τὴν ἐκδίκησιν 

αὐτῶν ἐν τάχει.  
  

ΕΠΙ ΤΗ ΕΝΑΡΞΕΙ ΚΑΙ ΛΗΞΕΙ ΤΩΝ 

ΜΑΘΗΜΑΤΩΝ ΤΩΝ ΣΧΟΛΕΙΩΝ 
Ἐκ τοῦ κατὰ Λουκᾶν 

β΄ 41 - 52 

Τῷ καιρῷ ἐκείνῳ, ἐπορεύοντο οἱ 

γονεῖς τοῦ Ἰησοῦ κατ' ἔτος εἰς 

Ἱερουσαλὴμ τῇ ἑορτῇ τοῦ πάσχα. 42 καὶ 

ὅτε ἐγένετο ἐτῶν δώδεκα, ἀναβάντων 

αὐτῶν εἰς Ἱεροσόλυμα κατὰ τὸ ἔθος 

τῆς ἑορτῆς 43 καὶ τελειωσάντων τὰς 

ἡμέρας, ἐν τῷ ὑποστρέφειν αὐτοὺς 

ὑπέμεινεν Ἰησοῦς ὁ παῖς ἐν 

Ἱερουσαλήμ, καὶ οὐκ ἔγνω Ἰωσὴφ καὶ 

ἡ μήτηρ αὐτοῦ. 44 νομίσαντες δὲ αὐτὸν 

ἐν τῇ συνοδίᾳ εἶναι ἦλθον ἡμέρας 

ὁδὸν καὶ ἀνεζήτουν αὐτὸν ἐν τοῖς 

συγγενέσι καὶ τοῖς γνωστοῖς· 45 καὶ μὴ 

εὑρόντες αὐτόν ὑπέστρεψαν εἰς 

Ἱερουσαλὴμ ζητοῦντες αὐτόν. 46 καὶ 

ἐγένετο μεθ' ἡμέρας τρεῖς εὗρον 

αὐτὸν ἐν τῷ ἱερῷ καθεζόμενον ἐν 

μέσῳ τῶν διδασκάλων καὶ ἀκούοντα 

αὐτῶν καὶ ἐπερωτῶντα αὐτούς· 47 

ἐξίσταντο δὲ πάντες οἱ ἀκούοντες 

αὐτοῦ ἐπὶ τῇ συνέσει καὶ ταῖς 

ἀποκρίσεσιν αὐτοῦ. 48 καὶ ἰδόντες 

αὐτὸν ἐξεπλάγησαν, καὶ πρὸς αὐτὸν ἡ 

μήτηρ αὐτοῦ εἶπε· Τέκνον, τί ἐποίησας 

ἡμῖν οὕτως; ἰδοὺ ὁ πατήρ σου κἀγὼ 

ὀδυνώμενοι ἐζητοῦμέν σε. 49 καὶ εἶπεν 

πρὸς αὐτούς· Τί ὅτι ἐζητεῖτέ με; οὐκ 

ᾔδειτε ὅτι ἐν τοῖς τοῦ πατρός μου δεῖ 

εἶναί με; 50 καὶ αὐτοὶ οὐ συνῆκαν τὸ 

ῥῆμα ὃ ἐλάλησεν αὐτοῖς. 51 καὶ κατέβη 

μετ' αὐτῶν καὶ ἦλθεν εἰς Ναζαρέτ, καὶ 

ἦν ὑποτασσόμενος αὐτοῖς. καὶ ἡ 

μήτηρ αὐτοῦ διετήρει πάντα τὰ 

ῥήματα ταῦτα ἐν τῇ καρδίᾳ αὐτῆς. 52 

Καὶ Ἰησοῦς προέκοπτε σοφίᾳ καὶ 

ἡλικίᾳ καὶ χάριτι παρὰ Θεῷ καὶ 

ἀνθρώποις.  
  

ΕΠΙ ΤΗ ΕΝΑΡΞΕΙ ΠΑΝΤΟΣ ΙΔΙΩΤΙΚΟΥ 

ΕΡΓΟΥ 
ΚΥΡΙΑΚῌ ΠΡΩΤῌ 
Ἐκ τοῦ κατὰ Λουκᾶν 

ε΄ 1 - 11 

Τῷ καιρῷ ἐκείνῳ, ἑστὼς ὁ Ἰησοῦς 

παρὰ τὴν λίμνην Γεννησαρέτ, 2 εἶδε 

δύο πλοῖα ἑστῶτα παρὰ τὴν λίμνην· οἱ 

δὲ ἁλιεῖς ἀποβάντες ἀπ’ αὐτῶν 

ἀπέπλυνον τὰ δίκτυα. 3 ἐμβὰς δὲ εἰς ἓν 

τῶν πλοίων, ὃ ἦν Σίμωνος, ἠρώτησεν 

αὐτὸν ἀπὸ τῆς γῆς ἐπαναγαγεῖν 

ὀλίγον· καὶ καθίσας ἐδίδασκεν ἐκ τοῦ 

πλοίου τοὺς ὄχλους. 4 ὡς δὲ ἐπαύσατο 

λαλῶν, εἶπε πρὸς τὸν Σίμωνα· 

Ἐπανάγαγε εἰς τὸ βάθος καὶ 

χαλάσατε τὰ δίκτυα ὑμῶν εἰς ἄγραν. 5 

καὶ ἀποκριθεὶς Σίμων εἶπεν αὐτῷ· 

Ἐπιστάτα, δι' ὅλης νυκτὸς 

κοπιάσαντες οὐδὲν ἐλάβομεν· ἐπὶ δὲ 

τῷ ῥήματί σου χαλάσω τὸ δίκτυον. 6 

καὶ τοῦτο ποιήσαντες συνέκλεισαν 

πλῆθος ἰχθύων πολύ· διερρήγνυτο δὲ 

τὸ δίκτυον αὐτῶν. 7 καὶ κατένευσαν 

τοῖς μετόχοις τοῖς ἐν τῷ ἑτέρῳ πλοίῳ 

τοῦ ἐλθόντας συλλαβέσθαι αὐτοῖς· καὶ 

ἦλθον, καὶ ἔπλησαν ἀμφότερα τὰ 



 301 

πλοῖα, ὥστε βυθίζεσθαι αὐτά. 8 ἰδὼν 

δὲ Σίμων Πέτρος προσέπεσε τοῖς 

γόνασιν Ἰησοῦ λέγων· Ἔξελθε ἀπ' 

ἐμοῦ, ὅτι ἀνὴρ ἁμαρτωλός εἰμι, 

Κύριε· 9 θάμβος γὰρ περιέσχεν αὐτὸν 

καὶ πάντας τοὺς σὺν αὐτῷ ἐπὶ τῇ 

ἄγρᾳ τῶν ἰχθύων ᾗ συνέλαβον, 10 

ὁμοίως δὲ καὶ Ἰάκωβον καὶ Ἰωάννην, 

υἱοὺς Ζεβεδαίου, οἳ ἦσαν κοινωνοὶ τῷ 

Σίμωνι. καὶ εἶπε πρὸς τὸν Σίμωνα ὁ 

Ἰησοῦς· Μὴ φοβοῦ· ἀπὸ τοῦ νῦν 

ἀνθρώπους ἔσῃ ζωγρῶν. 11 καὶ 

καταγαγόντες τὰ πλοῖα ἐπὶ τὴν γῆν, 

ἀφέντες ἅπαντα ἠκολούθησαν αὐτῷ.  
  

ΕΠΙ ΤΗ ΘΕΜΕΛΙΩΣΕΙ ΣΧΟΛΕΙΟΥ ΚΑΙ 

ΠΑΝΤΟΣ ΚΤΙΣΜΑΤΟΣ 
Ἐκ τοῦ κατὰ Ματθαῖον 

ζ΄ 24 - 25 

Εἶπεν ὁ Κύριος· πᾶς ὅστις ἀκούει μου 

τοὺς λόγους τούτους καὶ ποιεῖ 

αὐτοὺς, ὁμοιώσω αὐτὸν ἀνδρὶ 

φρονίμῳ, ὅστις ᾠκοδόμησεν τὴν 

οἰκίαν αὐτοῦ ἐπὶ τὴν πέτραν· 25 καὶ 

κατέβη ἡ βροχὴ καὶ ἦλθον οἱ ποταμοὶ 

καὶ ἔπνευσαν οἱ ἄνεμοι καὶ 

προσέπεσον τῇ οἰκίᾳ ἐκείνῃ, καὶ οὐκ 

ἔπεσε· τεθεμελίωτο γὰρ ἐπὶ τὴν 

πέτραν.  
  

ΕΠΙ ΕΓΚΑΤΑΣΤΑΣΕΙ ΔΗΜΟΤΙΚΗΣ Η 

ΚΟΙΝΟΤΙΚΗΣ ΑΡΧΗΣ 
Ἐκ τοῦ κατὰ Ματθαῖον 

κ΄ 25 - 28 

Τῷ καιρῷ ἐκείνῳ προσκαλεσάμενος 

ὁ Ἰησοῦς τοὺς μαθητὰς αὐτοῦ εἶπεν· 

Οἴδατε ὅτι οἱ ἄρχοντες τῶν ἐθνῶν 

κατακυριεύουσιν αὐτῶν καὶ οἱ 

μεγάλοι κατεξουσιάζουσιν αὐτῶν. 26 

οὐχ οὕτως ἔσται ἐν ὑμῖν, ἀλλ' ὃς ἐὰν 

θέλῃ ἐν ὑμῖν μέγας γενέσθαι, ἔσται 

ὑμῶν διάκονος, 27 καὶ ὃς ἂν θέλῃ ἐν 

ὑμῖν εἶναι πρῶτος, ἔσται ὑμῶν 

δοῦλος· 28 ὥσπερ ὁ υἱὸς τοῦ 

ἀνθρώπου οὐκ ἦλθε διακονηθῆναι, 

ἀλλὰ διακονῆσαι καὶ δοῦναι τὴν 

ψυχὴν αὐτοῦ λύτρον ἀντὶ πολλῶν.  
  

ΕΠΙ ΕΥΛΟΓΗΣΕΙ ΟΧΗΜΑΤΟΣ 
Ἐκ τοῦ κατὰ Ἰωάννην 
ε΄ 17, 18. θ΄ 4. 5 ιβ΄ 35 

Εἶπεν ὁ Κύριος· Ὁ πατήρ μου ἕως 

ἄρτι ἐργάζεται, κἀγὼ ἐργάζομαι. διὰ 

τοῦτο οὖν μᾶλλον ἐζήτουν αὐτὸν οἱ 

Ἰουδαῖοι ἀποκτεῖναι, ὅτι οὐ μόνον 

ἔλυε τὸ σάββατον, ἀλλὰ καὶ πατέρα 

ἴδιον ἔλεγε τὸν Θεόν·Εἶπεν οὖν πάλιν 

ὁἸησοῦς· 4 ἐμὲ δεῖ ἐργάζεσθαι τὰ 

ἔργα τοῦ πέμψαντός με ἕως ἡμέρα 

ἐστίν· ἔρχεται νὺξ ὅτε οὐδεὶς δύναται 

ἐργάζεσθαι. 5 ὅταν ἐν τῷ κόσμῳ ὦ, 

φῶς εἰμι τοῦ κόσμου· περιπατεῖτε 

ἕως τὸ φῶς ἔχετε.  
  

ΕΠΙ ΕΓΚΑΙΝΙΟΙΣ ΠΛΟΙΟΥ 
Ἐκ τοῦ κατὰ Λουκᾶν 

ε΄ 1 - 3 

Τῷ καιρῷ ἐκείνῳ, ἐγένετο ἐν τῷ τὸν 

ὄχλον ἐπικεῖσθαι αὐτῷ τοῦ ἀκούειν 

τὸν λόγον τοῦ Θεοῦ καὶ αὐτὸς ἦν 

ἑστὼς παρὰ τὴν λίμνην Γεννησαρέτ, 
2 καὶ εἶδε δύο πλοῖα ἑστῶτα παρὰ τὴν 

λίμνην· οἱ δὲ ἁλιεῖς ἀποβάντες ἀπ’ 

αὐτῶν ἀπέπλυνον τὰ δίκτυα. 3 ἐμβὰς 

δὲ εἰς ἓν τῶν πλοίων, ὃ ἦν Σίμωνος, 

ἠρώτησεν αὐτὸν ἀπὸ τῆς γῆς 

ἐπαναγαγεῖν ὀλίγον· καὶ καθίσας 

ἐδίδασκεν ἐκ τοῦ πλοίου τοὺς 

ὄχλους.  



 302 

I E Ρ Ο Ν   Ε Υ Α Γ Γ Ε Λ Ι Ο Ν 
 

 

ΕΥΑΓΓΕΛΙΑ KATA IΩΑΝΝΗΝ ΑΡΧΟΜΕΝΑ............................................................................... 2 
Τῌ ΑΓΙᾼ ΚΑΙ ΜΕΓΑΛῌ ΚΥΡΙΑΚῌ ΤΟΥ ΠΑΣΧΑ ................................................................ 2 

Τῌ ΚΥΡΙΑΚῌ ΤΟΥ ΑΝΤΙΠΑΣΧΑ.............................................................................................. 6 
ΚΥΡΙΑΚῌ ΤΡΙΤῌ ΤΩΝ ΜΥΡΟΦΟΡΩΝ................................................................................... 10 
ΚΥΡΙΑΚῌ Δ΄ ΤΟΥ ΠΑΡΑΛΥΤΟΥ ............................................................................................. 13 
Τῌ ΤΕΤΑΡΤῌ ΤΗΣ ΜΕΣΟΠΕΝΤΗΚΟΣΤΗΣ ......................................................................... 15 
ΚΥΡΙΑΚῌ Ε΄ ΤΗΣ ΣΑΜΑΡΕΙΤΙΔΟΣ......................................................................................... 17 
ΚΥΡΙΑΚῌ ΕΚΤῌ ΤΟΥ ΤΥΦΛΟΥ.............................................................................................. 22 
Τῌ ΠΕΜΠΤῌ ΤΗΣ ΑΝΑΛΗΨΕΩΣ........................................................................................ 25 
ΚΥΡΙΑΚῌ ΕΒΔΟΜῌ ΤΩΝ ΑΓΙΩΝ ΠΑΤΕΡΩΝ...................................................................... 27 
ΚΥΡΙΑΚῌ ΟΓΔΟῌ ΤΗΣ ΠΕΝΤΗΚΟΣΤΗΣ ......................................................................... 31 

ΕΥΑΓΓΕΛΙΑ ΚΑΤΑ ΜΑΤΘΑΙΟΝ ................................................................................................... 32 
ΚΥΡΙΑΚῌ ΠΡΩΤῌ ΤΩΝ ΑΓΙΩΝ ΠΑΝΤΩΝ .......................................................................... 34 
ΚΥΡΙΑΚῌ ΔΕΥΤΕΡᾼ................................................................................................................... 36 
ΚΥΡΙΑΚῌ ΤΡΙΤῌ ......................................................................................................................... 39 
ΚΥΡΙΑΚῌ ΤΕΤΑΡΤῌ .................................................................................................................. 41 
ΚΥΡΙΑΚῌ ΠΕΜΠΤῌ .................................................................................................................. 44 
ΚΥΡΙΑΚῌ ΕΚΤῌ.......................................................................................................................... 46 
ΚΥΡΙΑΚῌ ΕΒΔΟΜῌ ................................................................................................................... 49 
ΚΥΡΙΑΚῌ ΟΓΔΟῌ ...................................................................................................................... 51 
ΚΥΡΙΑΚῌ ΕΝΑΤῌ ...................................................................................................................... 54 
ΚΥΡΙΑΚῌ ΔΕΚΑΤῌ .................................................................................................................... 57 
ΚΥΡΙΑΚῌ ΕΝΔΕΚΑΤῌ .............................................................................................................. 60 
ΚΥΡΙΑΚῌ ΔΩΔΕΚΑΤῌ .............................................................................................................. 62 
ΚΥΡΙΑΚῌ ΔΕΚΑΤῌ ΤΡΙΤῌ ...................................................................................................... 65 
ΚΥΡΙΑΚῌ ΔΕΚΑΤῌ ΤΕΤΑΡΤῌ ............................................................................................... 68 
ΚΥΡΙΑΚῌ ΤΗΣ ΙΕ΄ ΕΒΔΟΜΑΔΟΣ ............................................................................................ 71 
ΚΥΡΙΑΚῌ ΔΕΚΑΤῌ ΕΚΤῌ....................................................................................................... 74 
ΚΥΡΙΑΚῌ ΔΕΚΑΤῌ ΕΒΔΟΜῌ ................................................................................................ 75 

ΕΥΑΓΓΕΛΙΑ ΚΑΤΑ ΛΟΥΚΑΝ ........................................................................................................ 76 
ΚΥΡΙΑΚῌ ΠΡΩΤῌ ...................................................................................................................... 78 
ΚΥΡΙΑΚῌ ΔΕΥΤΕΡᾼ................................................................................................................... 81 
ΚΥΡΙΑΚῌ ΤΡΙΤῌ ......................................................................................................................... 83 
ΚΥΡΙΑΚῌ ΤΕΤΑΡΤῌ .................................................................................................................. 86 
ΚΥΡΙΑΚῌ ΠΕΜΠΤῌ .................................................................................................................. 88 
ΚΥΡΙΑΚῌ ΕΚΤῌ.......................................................................................................................... 91 
ΚΥΡΙΑΚῌ ΕΒΔΟΜῌ ................................................................................................................... 94 
ΚΥΡΙΑΚῌ ΟΓΔΟῌ ...................................................................................................................... 97 
ΚΥΡΙΑΚῌ ΕΝΑΤῌ ...................................................................................................................... 99 
ΚΥΡΙΑΚῌ ΔΕΚΑΤῌ .................................................................................................................. 102 
ΚΥΡΙΑΚῌ ΕΝΔΕΚΑΤῌ ............................................................................................................ 104 
ΚΥΡΙΑΚῌ ΔΩΔΕΚΑΤῌ ............................................................................................................ 107 
ΚΥΡΙΑΚῌ ΔΕΚΑΤῌ ΤΡΙΤῌ .................................................................................................... 109 



 303 

ΚΥΡΙΑΚῌ ΔΕΚΑΤῌ ΤΕΤΑΡΤῌ ............................................................................................. 112 
ΚΥΡΙΑΚῌ ΔΕΚΑΤῌ ΠΕΜΠΤῌ ............................................................................................. 115 
KYΡΙΑΚΗ ΤΗΣ ΧΑΝΑΝΑΙΑΣ .................................................................................................. 117 
ΚΥΡΙΑΚῌ ΔΕΚΑΤῌ ΕΚΤῌ..................................................................................................... 118 
ΚΥΡΙΑΚῌ ΔΕΚΑΤῌ ΕΒΔΟΜῌ .............................................................................................. 120 

Τῌ ΔΕΥΤΕΡᾼ ΤΗΣ ΑΠΟΚΡΕΩ................................................................................................... 121 
Τῌ ΚΥΡΙΑΚῌ ΤΗΣ ΑΠΟΚΡΕΩ .............................................................................................. 125 
Τῌ ΚΥΡΙΑΚῌ ΤΗΣ ΤΥΡΟΦΑΓΟΥ ......................................................................................... 131 
ΕΥΑΓΓΕΛΙΑ ΑΝΑΓΙΓΝΩΣΚΟΜΕΝΑ ΕΙΣ ΤΑΣ ΠΑΝΝΥΧΙΑΣ........................................... 131 

ΕΥΑΓΓΕΛΙΑ ΚΑΤΑ ΜΑΡΚΟΝ ...................................................................................................... 134 
Τῌ ΠΡΩΤῌ ΚΥΡΙΑΚῌ ΤΩΝ ΝΗΣΤΕΙΩΝ............................................................................. 134 

Τῌ ΔΕΥΤΕΡᾼ ΚΥΡΙΑΚῌ ΤΩΝ ΝΗΣΤΕΙΩΝ........................................................................ 135 
Τῌ ΤΡΙΤῌ ΚΥΡΙΑΚῌ ΤΩΝ ΝΗΣΤΕΙΩΝ .............................................................................. 136 
Τῌ ΤΕΤΑΡΤῌ ΚΥΡΙΑΚῌ ΤΩΝ ΝΗΣΤΕΙΩΝ ....................................................................... 136 
Τῌ ΠΕΜΠΤῌ ΚΥΡΙΑΚῌ ΤΩΝ ΝΗΣΤΕΙΩΝ ....................................................................... 137 
Τῼ ΣΑΒΒΑΤῼ ΤΟΥ ΑΓΙΟΥ ΚΑΙ ΔΙΚΑΙΟΥ ΛΑΖΑΡΟΥ ..................................................... 138 
Τῌ ΚΥΡΙΑΚῌ ΤΩΝ ΒΑΙΩΝ..................................................................................................... 139 

ΕΥΑΓΓΕΛΙΑ ΤΗΣ ΜΕΓΑΛΗΣ ΕΒΔΟΜΑΔΟΣ .......................................................................... 141 
Τῌ ΑΓΙᾼ ΚΑΙ ΜΕΓΑΛῌ ΔΕΥΤΕΡᾼ...................................................................................... 141 
Τῌ ΑΓΙᾼ ΚΑΙ ΜΕΓΑΛῌ ΤΡΙΤῌ ............................................................................................ 143 
Τῌ ΑΓΙᾼ ΚΑΙ ΜΕΓΑΛῌ ΤΕΤΑΡΤῌ ..................................................................................... 148 
Τῌ ΑΓΙᾼ ΚΑΙ ΜΕΓΑΛῌ ΠΕΜΠΤῌ ..................................................................................... 149 
ΕΥΑΓΓΕΛΙΑ ΔΩΔΕΚΑ ................................................................................................................ 155 
ΕΥΑΓΓΕΛΙΑ ΤΩΝ ΜΕΓΑΛΩΝ ΩΡΩΝ..................................................................................... 167 
ΕΙΣ ΤΟΝ ΕΣΠΕΡΙΝΟΝ ............................................................................................................... 171 
Τῼ ΑΓΙῼ ΚΑΙ ΜΕΓΑΛῼ ΣΑΒΒΑΤῼ.................................................................................... 174 

ΕΩΘΙΝΑ ΕΥΑΓΓΕΛΙΑ ................................................................................................................... 176 
ΕΥΑΓΓΕΛΙΑ ΑΚΙΝΗΤΩΝ ΕΟΡΤΩΝ .......................................................................................... 182 

ΣΕΠΤΕΜΒΡΙΟΣ ........................................................................................................................... 183 
ΟΚΤΩΒΡΙΟΣ ................................................................................................................................ 196 
ΝΟΕΜΒΡΙΟΣ ............................................................................................................................... 205 
ΔΕΚΕΜΒΡΙΟΣ.............................................................................................................................. 214 
ΙΑΝΟΥΑΡΙΟΣ ............................................................................................................................. 230 
ΦΕΒΡΟΥΑΡΙΟΣ .......................................................................................................................... 246 
ΜΑΡΤΙΟΣ ..................................................................................................................................... 252 
ΑΠΡΙΛΙΟΣ .................................................................................................................................... 256 
ΜΑΙΟΣ .......................................................................................................................................... 259 
ΙΟΥΝΙΟΣ ...................................................................................................................................... 265 
ΙΟΥΛΙΟΣ ...................................................................................................................................... 273 
ΚΥΡΙΑΚΗ ΤΩΝ ΑΓΙΩΝ ΠΑΤΕΡΩΝ......................................................................................... 275 
ΑΥΓΟΥΣΤΟΣ............................................................................................................................... 278 
ΕΥΑΓΓΕΛΙΑ Θ. ΛΕΙΤΟΥΡΓΙΑΣ ΕΙΣ ΜΝΗΜΑΣ ΑΓΙΩΝ ................................................... 284 

ΕΥΑΓΓΕΛΙΑ ΕΙΣ ΔΙΑΦΟΡΟΥΣ ΠΕΡΙΣΤΑΣΕΙΣ....................................................................... 290 
ΕΠΙ ΘΕΜΕΛΙΩΣΕΙ ΕΚΚΛΗΣΙΑΣ.............................................................................................. 290 
ΕΙΣ ΕΓΚΑΙΝΙΑ ΝΑΟΥ ................................................................................................................ 290 
ΕΙΣ ΒΑΠΤΙΣΜΑ ........................................................................................................................... 290 
ΕΙΣ ΓΑΜΟΝ.................................................................................................................................. 290 



 304 

ΕΙΣ ΕΥΧΕΛΑΙΟΝ ......................................................................................................................... 291 
ΕΙΣ ΣΧΗΜΑ ΜΟΝΑΧΟΥ ........................................................................................................... 294 
ΕΙΣ ΣΧΗΜΑ ΜΟΝΑΧΗΣ ........................................................................................................... 294 
ΕΙΣ ΑΣΘΕΝΟΥΝΤΑΣ ................................................................................................................. 294 
ΕΙΣ ΑΣΘΕΝΟΥΣΑΝ ................................................................................................................... 295 
ΕΙΣ ΚΟΙΜΗΘΕΝΤΑΣ.................................................................................................................. 295 
ΕΙΣ ΚΟΙΜΗΘΕΝΤΑ ΝΗΠΙΑ ..................................................................................................... 297 
ΕΙΣ ΣΕΙΣΜΟΝ .............................................................................................................................. 297 
ΕΙΣ ΕΜΠΡΗΣΜΟΝ ..................................................................................................................... 297 
ΕΙΣ ΑΝΟΜΒΡΙΑΝ........................................................................................................................ 297 
ΕΙΣ ΕΠΙΔΡΟΜΗΝ ΕΘΝΩΝ ....................................................................................................... 298 
ΕΙΣ ΕΞΟΜΟΛΟΓΟΥΜΕΝΟΥΣ ................................................................................................. 299 
ΕΙΣ ΕΞΟΜΟΛΟΓΟΥΜΕΝΑΣ ΓΥΝΑΙΚΑΣ.............................................................................. 299 
ΕΙΣ ΠΑΣΑΝ ΑΙΤΗΣΙΝ ............................................................................................................... 299 
ΕΠΙ ΤΗ ΕΝΑΡΞΕΙ ΚΑΙ ΛΗΞΕΙ ΤΩΝ ΜΑΘΗΜΑΤΩΝ ΤΩΝ ΣΧΟΛΕΙΩΝ ......................... 300 
ΕΠΙ ΤΗ ΕΝΑΡΞΕΙ ΠΑΝΤΟΣ ΙΔΙΩΤΙΚΟΥ ΕΡΓΟΥ ................................................................. 300 
ΕΠΙ ΤΗ ΘΕΜΕΛΙΩΣΕΙ ΣΧΟΛΕΙΟΥ ΚΑΙ ΠΑΝΤΟΣ ΚΤΙΣΜΑΤΟΣ ..................................... 301 
ΕΠΙ ΕΓΚΑΤΑΣΤΑΣΕΙ ΔΗΜΟΤΙΚΗΣ Η ΚΟΙΝΟΤΙΚΗΣ ΑΡΧΗΣ......................................... 301 
ΕΠΙ ΕΥΛΟΓΗΣΕΙ ΟΧΗΜΑΤΟΣ ................................................................................................ 301 
ΕΠΙ ΕΓΚΑΙΝΙΟΙΣ ΠΛΟΙΟΥ ....................................................................................................... 301 

 


