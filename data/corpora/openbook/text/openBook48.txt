

















































  

ΠΕΡΙ ΤΟΥ ΚΟΣΜΟΥ. 
ΠΥΡΡΩΝ ΗΛΕΙΟΠΟΥΛΟΣ 

ΜΥΘΙΣΤΟΡΗΜΑ. 2019. 



1 
 

ΠΥΡΡΩΝ ΗΛΕΙΟΠΟΥΛΟΣ(pirronileiopoylos@gmail.com).    

 

 

 

    Περί του Κόσμου.  

 

 

 

 

      Μυθιστόρημα.  

 

 

 

 

 

 

 

 

             2019. 

      

     

 

 

 

ISBN 978 -618 -00 -1514- 0 

 

  Αναφορά δημιουργού – Μη εμπορική χρήση – Όχι παράγωγα έργα 4.0 (Το περιεχόμενο 

του βιβλίου διατίθεται ελεύθερο για κοινή χρήση από τον αναγνώστη). 



2 
 

 

 

                                                         ΠΡΩΤΟ  ΜΕΡΟΣ 

  

                                                                      1. 

 

                                                            

Συμβαίνουν περίεργα  πράγματα στις ανθρώπινες κοινωνίες. Ή μάλλον, τίποτα δεν 

είναι   περίεργο σε αυτές (με την έννοια,  ότι  αυτό που θεωρείται «περίεργο» είναι  

στην πραγματικότητα τόσο συνηθισμένο, ώστε τελικά  εκείνο  που θεωρείται 

«συνηθισμένο» να είναι  και  το πιο περίεργο). 

 «Κόσμος» ήταν  το όνομα  μιας  συνοικίας, στο κέντρο σχεδόν, μιας επαρχιακής 

μεγαλούπολης τα πρώτα χρόνια της δικής μας Ένωσης (αργότερα  η περιοχή 

μετονομάστηκε). Οικιστικά δε διέφερε σε τίποτε από τις υπόλοιπες συνοικίες που 

περικύκλωναν το κέντρο της πόλης. Αποτελούνταν, στο σύνολο σχεδόν, από 

πολυκατοικίες των επτά  ορόφων και περιελάβανε δυο ευμεγέθεις πλατείες με  ένα 

μικρό πάρκο  ανάμεσά τους.  

 Οι δρόμοι  του ήταν φαρδιοί, για τα μέτρα της εποχής, και στα πεζοδρόμια υπήρχαν 

φυτεμένα αρκετά δέντρα  και, όπως η περιοχή είχε κτιστεί εκεί που κάποτε υπήρχαν  

οι παρυφές δύο μεγάλων λόφων(άρα υπήρχαν μερικές ανηφόρες και κατηφόρες) 

σου έδινε μια, κάποια, αίσθηση διάσωσης του πάλαι ποτέ λοφώδους φυσικού 

τοπίου. Θεωρούνταν μέτρια  περιοχή· όχι καλή, αλλά ούτε και ανυπόφορη. Οι τιμές 

των ακινήτων εκεί βρίσκονταν στο μέσο σχεδόν της κλίμακας των μεσιτικών 

γραφείων. 

Σε μία από τις πολυκατοικίες πάνω από την πρώτη πλατεία(την προς το κέντρο της 

περιοχής), σ’ ένα διαμέρισμα για ένα άτομο, ζούσε ο Κ... .  Άνδρας, 32 ετών τότε , 

απόφοιτός πανεπιστημίου και υπάλληλος Τράπεζας. Ο Κ  ήταν από τους ανθρώπους 

εκείνους που δεν αντιμετώπισαν ιδιαίτερα προβλήματα στη ζωή τους. Μεγάλωσε σε  

μικρότερη  πόλη, σε ευχάριστο οικογενειακό  περιβάλλον χωρίς οικονομικές 

δυσκολίες(οι γονείς του  ήταν και  οι δυο καθηγητές μέσης εκπαίδευσης -  όπως συχνά 

παντρεύονται άνθρωποι με το ίδιο επάγγελμα) και ήρθε σε αυτήν όταν ήταν  20, για 

να σπουδάσει.  Στον Κόσμο βρέθηκε κατ’ αρχήν  επειδή  οι συγκοινωνίες για το 

Πανεπιστήμιο ήταν εύκολες και τα ενοίκια λογικά. Του άρεσε όμως, με τον καιρό, 

αυτό το μέρος  και όταν έφτασε η ώρα να αναζητήσει εργασία δε σκέφτηκε ούτε 

στιγμή να την αναζητήσει κάπου αλλού. 



3 
 

 Για να λέμε την αλήθεια, στάθηκε τυχερός, καθώς οι επιλογές δεν ήταν στο χέρι  του. 

Όταν όμως  η «Γενική Τράπεζα» άνοιξε το πρώτο της υποκατάστημα στην περιοχή 

του Κόσμου και προκήρυξε θέσεις εργασίας, αυτό συνέβη  λίγες μόλις  μέρες  μετά 

που εκείνος  πήρε το πτυχίο του(και μάλιστα με καθυστέρηση ενός έτους), κι 

επιπλέον το  συγκεκριμένο  υποκατάστημα αποδείχτηκε   το τελευταίο που άνοιξε,  

μέχρι τότε, η  συγκεκριμένη Τράπεζα σε ολόκληρη την πόλη, λόγω μιας ξαφνικής -  

ωστόσο επίμονης - κάμψης της πιστωτικής επέκτασης. Πρόλαβε δηλαδή, όπως 

λέγεται: «στο τσακ!». Οι περισσότεροι συμφοιτητές του παρέμεναν ακόμα  άνεργοι 

ή μισοάνεργοι. 

  Καμιά φορά απορούσε  ο Κ,  δηλαδή για το πώς γίνεται σε όλα τα πράγματα κάποιοι 

να προλαβαίνουν και κάποιοι να μην προλαβαίνουν · πάντως, εκείνη  η «κάμψη» δεν 

τον άφησε εντελώς αλώβητο. Στάθηκε  η μόνη  αιτία  που  ο μισθός του παρέμενε 

κολλημένος για 3 χρόνια στα 720 ευρώ, όπως συχνά σκεφτόταν.  

720 ευρώ   δεν ήταν σίγουρα ο μισθός που περίμενε όταν σπούδαζε. Ανέμενε 

ασφαλώς  πολύ  μεγαλύτερες οικονομικές απολαβές  από το πτυχίο οικονομικών 

του(αν και το Οικονομικό Πανεπιστήμιο της πόλης δεν ήταν, και από τα πιο 

φημισμένα του Πλανήτη). Ήταν όμως ακόμα μικρός- όπως του έλεγαν και  οι γονείς 

του - και το κλίμα σίγουρα θα βελτιωνόταν, και θα μπορούσε σίγουρα ν’ ανέβει στη 

διοικητική ιεραρχία της Τράπεζας και να σταδιοδρομήσει αν ήταν  ευσυνείδητος στη 

δουλειά του – κάτι που ο ίδιος ποτέ δεν αμφέβαλλε. 

 Είχε κοπέλα,  την έλεγαν Βίβιαν, με την οποία όμως έμεναν χωριστά- καθώς τα 720 

ευρώ δεν επέτρεπαν μεγαλύτερο διαμέρισμα. Η σχέση τους εκείνο  τον τελευταίο 

καιρό  ανεβοκατέβαινε ·  απέχοντας  πάντως πάρα πολύ από το να  χαρακτηριστεί 

«θυελλώδης». 

 Μια Κυριακή πρωί, γύρω στις 9, μόλις είχε ξυπνήσει, καθόταν στο τραπέζι της 

κουζίνας του κι έπινε καφέ, διαβάζοντας στο κινητό  του ένα   μήνυμά   της που μόλις 

είχε φτάσει. 

 «Έκλεισα εισιτήρια για την Πέμπτη!» του έγραφε. 

«Συνεχίζω να διαφωνώ!» έγραψε αυτός. 

 «Δηλαδή, δεν θα έρθεις...» έφτασε μετά από λίγα δευτερόλεπτα, με τρεις 

απειλητικές τελείες. 

 «Όχι θα έρθω» απάντησε μετά από μισό λεπτό, εκνευρισμένος. 

  Εκείνη την   Πέμπτη εμφανιζόταν σ’ ένα κλαμπ του Κόσμου μία(όχι ιδιαίτερα 

γνωστή) τζαζ μπάντα  από την Αγγλία, και όλη την προηγούμενη  εβδομάδα 

διαφωνούσαν για το αν θα πήγαιναν να την ακούσουν. Εκείνος έλεγε, κυρίως, ότι  δεν 

του άρεσε η τζαζ  (τη θεωρούσε: «ξεπερασμένη»).  Βαθύτερη όμως αιτία ήταν 



4 
 

μάλλον,  πως   το εισιτήριο του φαινόταν ακριβό(30 ευρώ, μ’ ένα ποτό) κι  ακόμα 

βαθύτερη,  το ότι   υποψιαζόταν  πως    η Βίβιαν ήθελε να πάνε  εκεί  μόνο και μόνο 

επειδή εκείνος  δεν ήθελε να πάνε.  Γιατί δεν  είχε καταλάβει ,  όσο καιρό   ήταν μαζί,  

να έχει   κάποιο ιδιαίτερο «κόλλημα» με τη  τζαζ μουσική και μόνο οι φίλες της  ήταν 

αυτές που την άκουγαν συστηματικά. 

 Τώρα όμως τον έφερε προ τετελεσμένων, με το δίλημμα: «Ή έρχεσαι, ή 

τσακωνόμαστε, πάλι» κι εκείνος έγινε έξω φρενών  που  υποχώρησε. 

«Ορίστε!» σκεφτόταν. «Αυτή η μπάντα δε μπορούσε να μείνει στην Αγγλία; Αλλά 

ήρθε  τώρα  εδώ, για να μου δημιουργήσει πρόβλημα;». 

 Αν μέχρι τότε δεν του άρεσε μία φορά η τζαζ, τώρα δεν του άρεσε χίλιες! Φανταζόταν  

ήδη το  με πόση δυσφορία θα καθόταν ένα ολόκληρο βράδυ  ακούγοντας αυτόν  το 

«θόρυβο»- που σε όλα  τα κομμάτια του φαινόταν ο ίδιος - και   τη Βίβιαν απέναντί 

του να τον κοιτάζει,   με  έκφραση θριάμβου, επειδή  τον πήγε  εκεί με το ζόρι. Θα 

περνούσε σίγουρα,  ένα απαίσιο  βράδυ! 

 Βέβαια, έλεγε  μετά, αν τελείωναν νωρίς - και νόμιζε ότι αυτά τελειώνουν νωρίς - θα 

πήγαιναν σπίτι της, και τότε: «θα της έδειχνε αυτός!»(σκεφτόταν υπόγεια, γιατί είχε 

και τρόπους). Αλλά και πάλι, προτιμούσε να την  αποφύγει αυτή τη συναυλία. 

 Σηκώθηκε πάνω για να βγει έξω, κακόκεφος, λες και βρισκόταν ήδη μέσα στο κλαμπ 

με τη τζαζ, όταν χτύπησε το κουδούνι στο θυροτηλέφωνο. Βγήκε στο άλλο δωμάτιο, 

που ήταν το θυροτηλέφωνο, απορημένος για το ποιος μπορεί να ήταν, και απάντησε. 

(Η πολυκατοικία που έμενε ο Κ δεν είχε, ακόμα τότε,  σύστημα με κάμερες, για να 

βλέπει αυτός που του χτυπάνε  ποιος στέκεται  στην είσοδο). 

 «Ναι;» είπε. 

 «Εγώ είμαι άνοιξε» ακούστηκε από κάτω. 

 «Πφφφ!» μουρμούρισε απογοητευμένος. «Όχι πάλι!» Οι δυσκολίες όμως έρχονται 

πάντα μαζεμένες. 

 Σκέφτηκε να μην ανοίξει. Είχε όμως ήδη  απαντήσει και είχε και πάντα   του μία 

κληροδοτημένη ευγένεια- που μόνο προβλήματα του προκαλούσε- έτσι, πάτησε το 

πλήκτρο για ν’ ανοίξει η είσοδος της πολυκατοικίας. Με την ελπίδα όμως  ότι θα 

ξεμπέρδευε γρήγορα, καθώς, ευτυχώς, ήταν πρωί και θα προφασιζόταν  πως έπρεπε 

κάπου να πάει. 

 Αυτός που του χτυπούσε  ήταν ο Παναγιώτης. Φίλος του, ή μάλλον πολύ γνωστός 

του, που είχε ο καημένος σοβαρά  ψυχολογικά προβλήματα. Ήταν συνομήλικός του 

και είχαν βρεθεί περασμένα χρόνια, πριν αρρωστήσει, αρκετές φορές σε κοινή 

παρέα· είχαν μάλιστα περάσει και ένα σαββατοκύριακο μαζί(και με άλλους)  σε 



5 
 

χιονοδρομικό κέντρο. Έμενε κοντά, μαζί με τους γονείς του στην απέναντι πλευρά της 

πλατείας, και απ’ όταν άρχισε να βγαίνει έξω (καθώς  η πάθησή του ξεκίνησε με 

αγοραφοβία κι  έκανε έναν ολόκληρο χρόνο να βγει έξω), ο Κ ήταν φαίνεται ο μόνος 

από τους παλιούς του γνωστούς  που μπόρεσε  να βρει. 

 Τον συναντούσε συχνά, κάτω στην πλατεία και ανέβαινε και μερικές φορές στο 

διαμέρισμά του, αλλά  η συζήτηση μαζί του τον κούραζε αφάνταστα και τον 

απέφευγε. Όμως, πριν μερικούς μήνες, τον επισκέφτηκε η ίδια η μητέρα του(που 

μέχρι τότε δεν την ήξερε)  και τον παρακάλεσε με δάκρυα στα μάτια : Να μην τον 

αποπαίρνει. Να του κουβεντιάζει όσο μπορεί. Γιατί: «προσπαθεί να το ξεπεράσει, 

χρειάζεται βοήθεια» κτλ. ... ·  κι εκείνος τη λυπήθηκε πολύ και της το υποσχέθηκε. 

   Αλλά  τον τελευταίο καιρό οι επισκέψεις του είχαν πυκνώσει πολύ, τόσο που δεν 

τον  άντεχε άλλο. Τώρα, είχε ξαναέρθει την Παρασκευή το απόγευμα - γι’ αυτό και 

δεν τον περίμενε τόσο σύντομα. 

 Στην παρέα έλεγαν ότι την «πάτησε» όταν χώρισε με την κοπέλα  του · ο Κ όμως δεν 

ήξερε  κατά πόσο  αυτό ήταν βάσιμο. Του είχε πει πολλά τους τελευταίους μήνες, 

τόσα που δεν μπορούσε να καταλάβει πιο απ’ όλα στάθηκε η αιτία της ασθένειάς 

του. 

 Έκανε 5 λεπτά ν’ ανέβει μέχρι τον τρίτο, που ήταν το διαμέρισμα- γιατί ποτέ δεν 

έμπαινε σε ασανσέρ- και χτύπησε την πόρτα. Αυτός του άνοιξε, φροντίζοντας  όμως 

πριν να φορέσει και τα παπούτσια του, για να φαίνεται πως   μόλις  ήταν έτοιμος να 

φύγει. 

 «Γεια» είπε μόλις εμφανίστηκε πίσω από την πόρτα. Ποτέ, απ’ όταν αρρώστησε,  δεν 

έλεγε ούτε «καλημέρα» ούτε «καλησπέρα» ούτε «καλό βράδυ» ούτε «καληνύχτα» 

αλλά μόνο: «γεια», ό,τι ώρα κι αν ήταν. 

 «Καλημέρα Παναγιώτη» του είπε αυτός. «Δε  σε περίμενα». 

 Δεν απάντησε και θρονιάστηκε στην καρέκλα δίπλα στο γραφείο με τον υπολογιστή. 

Φορούσε μπλε   αθλητικές  φόρμες και παπούτσια. 

 Ήταν ένας μεσαίου αναστήματος, μελαχρινός, με κοιλιά και προγούλι και μπόλικες, 

για την ηλικία του, γκρίζες τρίχες στα μαλλιά. Δεν ήταν πάντα του έτσι παχύς ·  μετά 

απ’ όλα αυτά πάχυνε.  Το πρόσωπό του ήταν αφύσικα άσπρο και γυαλιστερό και στα 

μικρά μαύρα μάτια του υπήρχε μόνιμα-αν και είχε βελτιωθεί κάπως τελευταία-  μια 

πυκνή θαμπάδα, σαν επικάλυψη από κακής ποιότητας ζελατίνα. 

 Όταν κάθισε έκανε, όπως πάντα, ένα-δύο λεπτά για να μιλήσει και ο Κ εντωμεταξύ 

έκλεισε την πόρτα και μπήκε μέσα για να σβήσει και  το φως της κουζίνας- που δεν 

είχε παράθυρο. 



6 
 

 «Τι γίνεται;» του είπε όταν ξαναβγήκε – αποφασισμένος να ξεκινήσει την 

αναπόφευκτη συζήτηση. 

 «Είδα μια μαύρη γάτα κάτω στο δρόμο». 

 «Εντάξει» είπε αυτός, «αυτά είναι προλήψεις». 

 «Όχι μη μου το λες αυτό η μαύρη γάτα.  Είναι μεγάλη γουρσουζιά». 

  Ένα άλλο που έπαθε μετά που αρρώστησε, ήταν το ότι  είχε παντελώς καταργήσει 

τα σημεία στίξης  από την  ομιλία του(εκτός από την τελεία) και μιλούσε απόλυτα 

ευθύγραμμα και κομπωμένα, σαν να έπαιρνε  πριν φόρα. Ακόμα και όταν ρωτούσε,  

έπρεπε να το  καταλάβεις από τα συμφραζόμενα, καθώς ο τόνος της φωνής του δεν 

άλλαζε καθόλου. 

 «Κι εγώ τη βλέπω κάθε μέρα αυτή τη  γάτα, κάτω στον κάδο εδώ και μήνες  · δε μου 

συνέβηκε τίποτα» του είπε. 

«Τότε κι εσύ έχεις γουρσουζιά και δεν το καταλαβαίνεις» 

 Ο Κ στραβομουτσούνιασε. Ήξερε πως δεν  είχε νόημα  να συνεχίσει, γιατί  δεν υπήρχε 

περίπτωση να τον μεταπείσει σε αυτό το θέμα. Έκανε πως κοίταζε έξω από την 

μπαλκονόπορτα, όπως στεκόταν όρθιος και δεν είχε καθίσει ακόμα. 

 «Ο Παπαζήσης πήρε αυτοκίνητο» είπε αμέσως μετά ο Παναγιώτης. 

 «Ναι;» έκανε αυτός και άθελά του έδειξε ενδιαφέρον - γιατί ήθελε να μη δείχνει 

ενδιαφέρον(δεν περίμενε άλλωστε ν’ ακούσει και  κάτι ενδιαφέρον)και να φαίνεται 

πως ήταν βιαστικός. 

 «Κόκκινο Τογιότα». 

 «Πού θα το παρκάρει εδώ;» έκανε ο Κ. 

 «Αυτός έχει πολλά λεφτά» συνέχισε  ο Παναγιώτης, σαν να μην άκουσε την ερώτηση. 

«Συνέχεια γεμάτο είναι το μαγαζί του. Εγώ δεν πηγαίνω εκεί είναι κακός άνθρωπος». 

 «Μόνο το φαγητό, βγάζει σήμερα χρήματα» είπε αυτός, περίπου μονολογώντας. 

«Ούτε δύο χρόνια δεν πέρασαν από τότε που πήρε το προηγούμενο». 

 «Κακός άνθρωπος» συνέχισε ο άλλος. «Συνέχεια με κοιτάζει στα μάτια  όλους τους 

κοιτάζει στα μάτια. Μη στενοχωριέσαι κι εσύ θα πάρεις κάποτε αυτοκίνητο». 

 «Εγώ;» έκανε αυτός ξαφνιασμένος, «Φαίνομαι στενοχωρημένος;». 

 «Ναι» είπε ο Παναγιώτης, και αν έβαζε έμφαση στις λέξεις του θα έβαζε εδώ 

απόλυτη. 



7 
 

 «Άσε με  ρε Παναγιώτη!». 

 «Τα χρήματα» συνέχισε αυτός, «χαλάνε τους ανθρώπους όπως η χλωρίνη που βάζει 

η μάνα  μου χαλάει τα ρούχα. Εσύ με χλωρίνη σφουγγαρίζεις» είπε  και κοίταξε 

αμέσως τα παπούτσια του,  λες και  είχαν ξεβάψει. 

«Η χλωρίνη κάνει καλό · απολυμαίνει! Σκοτώνει τα μικρόβια» του απάντησε, όπως 

θα του απαντούσε συνήθως. Δηλαδή προβάλλοντας τη  λογική σε όλα αυτά τα 

ψυχωτικά που έλεγε –αν μη τη άλλο, για να του δείξει ότι δεν ήταν καθόλου 

στενοχωρημένος. 

 «Εγώ τα φοβόμουν πολύ τα μικρόβια παλιά» συνέχισε όμως αυτός. « Τώρα δεν τα 

φοβάμαι τα λυπάμαι. Θέλουν κι αυτά να ζήσουν κι εμείς τα σκοτώνουμε». 

 «Μα αν τ’ αφήσουμε, θα σκοτώσουν αυτά τους ανθρώπους» του απάντησε και πάλι 

εντελώς λογικά. 

 «Ωραία μέρα είναι έξω» είπε αυτός, αλλάζοντας πάλι θέμα. «Αύριο όμως είπαν στην 

τηλεόραση ότι θα βρέξει. Εγώ έχω καλύτερα να βρέξει». 

                                                    

 

                                                       2. 

 

 Πραγματικά, ο Κ θα ήθελε πολύ να έχει δικό του αυτοκίνητο. Ήταν μάλλον το 

μεγαλύτερό  του όνειρο. 

 Αντικειμενικά βέβαια, δεν του χρειαζόταν · καθώς η δουλειά του ήταν κοντά και 

μπορούσε να πηγαίνει  ακόμα και με τα πόδια κι εξάλλου, στην πόλη οι δημόσιες 

συγκοινωνίες ήταν  αρκετά ικανοποιητικές. Τα λεωφορεία και ο υπόγειος 

σιδηρόδρομος σε πηγαίναν παντού. Τα έξοδα συντήρησης του αυτοκινήτου που 

περιλάμβαναν (στην περιοχή που έμενε)και πληρωμένη θέση στάθμευσης, θα ήταν 

απείρως μεγαλύτερα από τα εισιτήριά  τους. Όμως εκείνου, του φαινόταν πως όπου 

σε πήγαινε το λεωφορείο δεν ήταν το ίδιο σα  να σε πήγαινε το δικό σου αυτοκίνητο. 

Ένα  ταξίδι με μέσο μαζικής μεταφοράς έκανε τη διαδρομή  να μην του φαίνεται 

όμορφη κι ένιωθε σαν δεμένος.  Άλλωστε, όπως δε μπορεί να υπάρξει άνθρωπος 

χωρίς όνειρα, έπρεπε  να έχει κι αυτός  κάποιο όνειρο · και στην καταναλωτική 

κοινωνία αυτά προσφέρονται έτοιμα και σε ευρεία γκάμα, ώστε να μη χρειάζεται να 

προβληματίζεται κανείς  πάρα μόνο για το ποιο απ’ όλα θα επιλέξει. Εκείνος είχε 

επιλέξει το αυτοκίνητο, και δεν τον ενδιέφερε αν στην «πραγματικότητα»  του 

χρειαζόταν ή δεν του χρειαζόταν. 



8 
 

 Ο Παναγιώτης έμεινε ακόμα λίγο -πηδώντας από το ένα θέμα στο άλλο- κι  ευτυχώς 

έφυγε πολύ πιο γρήγορα απ’ ότι περίμενε, για να κάνει, όπως είπε: «μια βόλτα στο 

δρόμο». Εκείνος κατέβηκε στην πλατεία, με την αίσθηση του αυτοκινήτου  ακόμα στο 

στόμα. 

 Από την πολυκατοικία του μέχρι την πλατεία δεν ήταν ούτε 500 μέτρα. Έστριβες 

αριστερά στην οδό «Ανθέων»- που ήταν ευθεία και πάντα ήσυχη- και μετά από λίγο 

έστριβες, και πάλι αριστερά, για να βρεθείς στην κατηφορική οδό «Γεωργίου» που 

διασταυρωνόταν με την προηγούμενη  και κατέληγε   στην άκρη ακριβώς  της 

κεντρικής πλατείας του Κόσμου. 

  Έξω, ήταν  μια ζεστή φθινοπωρινή μέρα.  Οι νεραντζιές που  ήταν φυτεμένες  στα 

πεζοδρόμια γυάλιζαν, γεμάτες  καινούργια   νεραντζιά. 

 Στην πλατεία του Κόσμου υπήρχαν τα πάντα, όλα από τη μια της πλευρά. Τρεις 

καφετέριες - η μία δίπλα στην άλλη, πριν από αυτές, ένα σουβλατζίδικο(  εστιατόριο 

που έψηνε κρέας, γιατί τότε έτρωγαν ακόμα κρέας), δύο καταστήματα κινητής 

τηλεφωνίας, διαφορετικών εταιρειών, μετά από αυτά το σαντουιτσάδικο του 

Παπαζήση - που ήταν φραντζάϊζ, αλλά πάντως  ιδιόκτητο, δικό του - και , στην 

απέναντι πλευρά της εξόδου της οδού Γεωργίου, περίπτερο και μίνι μάρκετ. 

 Ο Κ  έπαιρνε  πάντα, για πρωϊνό, σάντουιτς με κρέας  γαλοπούλας και τυρί ένταμ. 

Όταν δούλευε το έπαιρνε στο χέρι και το έτρωγε μέχρι να πάει στην τράπεζα,  ή μέχρι 

την στάση του λεωφορείου, και τα σαββατοκύριακα καθόταν και το έτρωγε στο 

σαντουιτσάδικο. Έμενε  ύστερα εκεί μέχρι το μεσημέρι, και πολλές φορές έπινε και 

καφέ. Προτιμούσε εκείνο  το μέρος, από τις καφετέριες δίπλα, καθώς και τον 

Παπαζήση τον ήξερε καλά, και τις κοπέλες που δούλευαν εκεί, και όλος ο κόσμος που 

θα  πήγαινε στις καφετέριες θα  περνούσε υποχρεωτικά από μπροστά του. 

 Κάθισε στην αγαπημένη του θέση, στα τραπέζια έξω, ακριβώς πάνω στην πλατεία 

και κάτω από μία κλειστή ομπρέλα -  γιατί ο φθινοπωρινός ήλιος ήταν ευχάριστος και 

δεν τις είχαν ανοίξει. Η κοπέλα που είχε βάρδια, η Μαρία, με το που τον είδε άρχισε 

να του ετοιμάζει το σάντουιτς. Ήταν  Κυριακή και  νωρίς και δεν υπήρχαν πάρα 

τέσσερα ή πέντε άτομα ακόμα στο μαγαζί. 

 Απλώθηκε στην καρέκλα του, απολαμβάνοντας την ωραία μέρα και κοιτάζοντας τα 

δέντρα του πάρκου στην απέναντι πλευρά της πλατείας, που τα φύλλα  τους 

γυάλιζαν(ειδικά των πεύκων) όπως τα άγγιζε  ο ήλιος. 

«Αυτές οι μέρες με λιακάδα, σε αυτή την πόλη» σκεφτόταν, «είναι υπέροχες!». 

 Η Μαρία του έφερε το σάντουιτς και τον καλημέρισε χαμογελώντας. 

 «Καλημέρα Κ...!». 



9 
 

 «Καλημέρα Μαράκι. Τι γίνεται;». 

 «Πολύ ωραία!». 

 Μιλούσαν ασφαλώς  στον ενικό, γιατί γνωρίζονταν καλά.  Κάποιος όμως σήκωσε το 

χέρι του στο πίσω τραπέζι κι έφυγε. 

 Έτρωγε το σάντουιτς και σε λίγο έφτασε και  ο Παπαζήσης. Πέρασε από δίπλα του 

και τον χαιρέτησε, κουνώντας το κεφάλι,  πριν μπει μέσα. 

Ο Παπαζήσης ήταν τότε γύρω στα 50. Σωματώδης, υπερβολικά γυμνασμένος, με 

ξυρισμένο κεφάλι και κοντό σβέρκο. Φορούσε πάντα κοντομάνικα για να φαίνονται 

τα χοντρά του μπράτσα και στο δεξί του χέρι  είχε, από την εποχή που τα τατουάζ 

πρωτοέγιναν μόδα, τατουάζ σε κόκκινο χρώμα  το σταυρό των ιπποτών της Μάλτας.  

Μέχρι  πριν λίγο καιρό,   δεν ήξερε την  ιστορία  αυτού του συμβόλου που το είχε  

διαλέξει από τον κατάλογο επειδή του άρεσε, και ούτε ο καλλιτέχνης  του την εξήγησε 

τότε (αν την ήξερε κι αυτός), και τώρα ένιωθε πολύ  άβολα με αυτόν το σταυρό. Γιατί 

ασφαλώς ένα τέτοιο σύμβολο, της Καθολικής παράδοσης, δεν ήταν και το πιο 

κατάλληλο για το μπράτσο ενός ανθρώπου που, με κάθε  ευκαιρία, δήλωνε με 

υπερηφάνεια: «Χριστιανός Ορθόδοξος και Εθνικιστής».  Δε μπορούσε όμως και 

εύκολα να το αλλάξει. Αυτό άλλωστε είναι και το πρόβλημα με τα  τατουάζ:  όταν το 

κάνεις   δε  μπορείς  να το σβήσεις.  

 Εκείνος, όταν το έμαθε, είχε αρχικά αποφασίσει να φτιάξει αμέσως στο άλλο 

μπράτσο  το  δικέφαλο αετό των Παλαιολόγων. Αν και δεν είχε κάποιο πρόβλημα με 

τους Καθολικούς (αντίθετα, με άλλους είχε το πρόβλημα και  τους Καθολικούς τους 

έβλεπε πολύ πιο κοντά του – όπως είχαν αναδιαταχτεί τα πράγματα τελευταία)δεν 

ταίριαζε αυτό το πράγμα, σαν κύριο τατουάζ στο μπράτσο του.  Τον σταμάτησε όμως 

η ιδέα ότι θα είχε μετά  το σωστό σύμβολο στο λάθος χέρι και το λάθος στο σωστό(το 

δεξί) και  είχε τελικά  κλείσει, εκείνες τις μέρες, ραντεβού για να κάνει εγχείρηση, να 

σβήσει το σταυρό και να φτιάξει πάνω του τον αετό. Δεν άντεχε όμως και μέχρι τότε 

να μην επιδεικνύει τα μπράτσα του, που ήταν χοντρά σαν πόδια δρύινου τραπεζιού, 

και συνέχιζε να φοράει τα κοντομάνικα. Άλλωστε, τόσα χρόνια  που είχε το τατουάζ 

και το έβλεπαν όλοι,  ελάχιστοι γνώριζαν    λεπτομέρειες για το σύμβολο - γι’ αυτό 

άργησε κι εκείνος τόσο πολύ να το μάθει. Οι περισσότεροι έλεγαν απλά  πως ήταν 

ωραίο. 

  Ο Κ πάντως, μόλις τον είδε, θυμήθηκε το κόκκινο Τογιότα. 

 Για να το ξεχάσει - γιατί πολλές φορές όταν μας έρχεται μια ενοχλητική σκέψη, 

αυτόματα, ψάχνουμε να κάνουμε κάτι άλλο- πήρε το κινητό του και κοίταξε τις 

ειδήσεις. Πριν όμως, είδε ότι είχε μήνυμα που  δεν το  είχε προσέξει. 

 «Από ΒΙΒΙΑΝ» έγραφε. «Το βράδυ δεν θα έρθω, θα πάω στην κυρία Λίτσα». 



10 
 

 «Καλύτερα...» σκέφτηκε(«Κυρία Λίτσα» έλεγε η Βίβιαν τη μητέρα της). 

 «Τραγωδία στο Περιστέρι.» ήταν το  πρώτο θέμα στη  σελίδα που έβλεπε κάθε μέρα 

τα νέα. «Πατέρας σκότωσε την ανήλικη  κόρη του, για να εκδικηθεί την εν διαστάσει 

σύζυγό  του, και επιχείρησε έπειτα να αυτοκτονήσει». 

 Πάτησε για να διαβάσει λεπτομέρειες. Δεν έγραφε όμως  εκεί  και πολλά  

περισσότερα, καθώς ήταν ακόμα νωρίς και το συμβάν είχε συμβεί αργά το 

προηγούμενο βράδυ. Μόνο ότι η δολοφονία είχε γίνει με κουζινομάχαιρο, ότι το ίδιο 

όργανο είχε στρέψει ο πατέρας στον εαυτό του και ότι νοσηλεύεται, φρουρούμενος, 

σε κρίσιμη κατάσταση. 

«Πώς είναι δυνατόν να φτάνει κάποιος σε τέτοιο σημείο;» σκέφτηκε, με ένα μείγμα 

ερεθιστικής περιέργειας και αηδίας στην ψυχή του.  Πραγματικά, είναι απίστευτο το 

μέχρι  που μπορεί να φτάσει η ανθρώπινη ύπαρξη. 

 «Για να εκδικηθεί την εν διαστάσει σύζυγό του» συνέχισε να σκέφτεται. «Λες και δεν 

ήταν και δικό του το παιδί. Αυτός, μόνο τον εαυτό του θα σκεφτόταν. Πριν 

μαχαιρωθεί θα φανταζόταν με ικανοποίηση τη γυναίκα του να υποφέρει, και θα 

νόμιζε ότι θα έπαιρνε αυτή  την ικανοποίηση και στον άλλο κόσμο, ο ηλίθιος!... Ή  

ίσως» σκέφτηκε μετά, εντελώς διαφορετικά, «να την παίρνει όντως μαζί του την 

ικανοποίηση... λες;». 

Ο Παπαζήσης κάθισε τότε στο τραπέζι του, κρατώντας ένα φρέντο εσπρέσο σε 

πλαστικό ποτήρι. 

 «Τι διαβάζεις;» τον ρώτησε. 

 «Ακούσατε τι έγινε στο Περιστέρι  κύριε  Μάκη;». 

«Αυτούς πρέπει να τους κρεμάνε!» είπε αυτός, που προφανώς το είχε ακούσει. «Κι 

αν πεθάνει, πρέπει να τον κρεμάσουνε και πεθαμένο και να τον αφήσουν εκεί 

κρεμασμένο για μέρες, να σαπίζει  και  να τον βλέπει ο κόσμος!». 

 Δεν ήταν πάντως ο Παπαζήσης, κατά τη γνώμη των περισσοτέρων στην πλατεία, στο 

βάθος κακός άνθρωπος. Κανένας στην πλατεία δεν τον θεωρούσε κακό, παρά μόνο ο 

Παναγιώτης, που τρόμαζε με την άγρια του όψη, και ο περιπτεράς στη γωνία , που 

ήταν της ακριβώς αντίθετης ιδεολογίας με αυτόν  και ήταν πάντα  οι δυο τους  «στα 

μαχαίρια». 

 «Πολλά  πάντως, τέτοια περιστατικά, συμβαίνουν τελευταία κύριε Μάκη...» είπε 

αυτός. 

 «Τι περιμένεις; Όταν μηδενίζουν το Έθνος, τη Θρησκεία, την οικογένεια, τι περιμένεις 

να συμβεί; Κάνουνε τους ανθρώπους ζώα!» είπε ο Παπαζήσης και τον κοίταξε. 



11 
 

 Ο Κ αδιαφορούσε για την πολιτική και δεν απάντησε · ένιωσε όμως άβολα. Ο 

Παπαζήσης το ήξερε αυτό και δεν συνέχισε. Καλύτερα, έλεγε, να είναι αδιάφορος 

παρά να γίνει αναρχικός. Εξάλλου τον συμπαθούσε, γιατί ήταν «σοβαρό παιδί» και 

κατάγονταν από την ίδια Περιφέρεια. 

 «Είδες παπουτσάκι;» του  είπε μετά  και του έδειξε, κουνώντας το πόδι του  όπως το 

είχε πάνω στο άλλο. Φορούσε ένα ζευγάρι ολοκαίνουρια μαύρα μποτάκια για το 

χειμώνα. 

«Πολύ ωραία!» έκανε αυτός. « Πόσο τα πήρατε;». 

  «Εκατόν είκοσι». 

 « Πολύ ακριβά». 

 «Δεν είναι ακριβά. Είναι καλή ποιότητα. Άμα παίρνεις τα φτηνά χαλάνε και τα 

πληρώνεις δυο φορές». 

 «Αν όμως δεν έχεις;» είπε αυτός. 

 «Ύστερα, εγώ τα πήρα επειδή τρέχουν...». 

 Με αυτό, με το ότι δηλαδή τα μποτάκια ήταν κατάλληλα για τρέξιμο, ο Παπαζήσης 

ήθελε πάλι να υπενθυμίσει με υπερηφάνεια(όπως το έκανε με την πρώτη ευκαιρία) 

ότι συμμετείχε στην ,άτυπη, «ομάδα κρούσης» της «Οργάνωσης»  (ήταν γνωστό τοις 

πάσι πως ήταν μέλος)  και  ότι έμπλεκε συχνά σε φασαρίες. Άλλες φόρες, τα είχε  

διηγηθεί αυτά στον Κ με περισσότερες λεπτομέρειες, καθώς του είχε εμπιστοσύνη, κι 

εκείνος έμενε με ανοιχτό το στόμα από  τις ιστορίες του. Μια φορά μάλιστα του είπε 

επί λέξη: «Αν έχεις ποτέ πρόβλημα με κανένα, θα μου το πεις εμένα κι εμείς θα  

καθαρίσουμε. Επειδή είσαι καλό παιδί...». Αυτός τον ευχαρίστησε, από ευγένεια · 

αλλά πάντως το σημείωσε. Από τότε δεν ξαναπήγε στα άλλα μαγαζιά της πλατείας 

παρά μόνο στο δικό του  και δεν ένιωθε πια τόσο μόνος στην πόλη, όπως οι 

περισσότεροι. 

Τώρα σκεφτόταν να τον ρωτήσει για το καινούριο του αυτοκίνητο, όμως  δίσταζε · 

γιατί φοβόταν  ότι αυτό δεν ήταν παρά πλάσμα της φαντασίας του Παναγιώτη(που 

τα πάθαινε και κάτι τέτοια) και υπήρχε περίπτωση να εκτεθεί.  Αλλά,  εντωμεταξύ, 

είχαν έρθει  μερικοί ακόμα πελάτες κι   ο Παπαζήσης σηκώθηκε  για να  μπει μέσα 

πριν προλάβει να αποφασίσει.  

 Έμεινε μόνος στο τραπέζι και κοίταξε την ώρα. 10 : 30.  Ώρα να πάρει τσιγάρα. 

 «Μαρία» είπε στην Μαρία που έπαιρνε παραγγελία στο διπλανό τραπέζι «ένα 

φρέντο. Επιστρέφω αμέσως». 



12 
 

 Τον τελευταίο καιρό  προσπαθούσε να σταματήσει το κάπνισμα και  είχε καταφέρει  

να το ελαττώσει στο μισό. Εκεί δηλαδή που κάπνιζε πριν 2 πακέτα, των 20, κάπνιζε 

ένα, και έβαζε κάθε μέρα τα 5 ευρώ, που θα το πλήρωνε,  σε ένα κουμπαρά (με την, 

υπεραισιόδοξη, ιδέα ότι θα μπορούσε κάποτε με αυτά να πάρει  αυτοκίνητο). Για να 

το πετύχει όμως, έβαλε το εαυτό του σε πρόγραμμα. Δηλαδή, επειδή  όταν είχε 

μπροστά του τσιγάρα, του ήταν αδύνατο να συγκρατηθεί, δεν αγόραζε ποτέ δεύτερο 

πακέτο την ίδια μέρα και,  για να του κρατήσει το πρώτο όλη την ημέρα, 

προσπαθούσε  ν’ αργήσει να το αγοράσει  όσο γινόταν ( γιατί είχε προσέξει πως όταν 

κάπνιζε ένα  τσιγάρο ήθελε μετά να καπνίζει συνέχεια). Έτσι, το τραβούσε όσο 

μπορούσε πιο πολύ και το είχε φτάσει μέχρι τις 11.00 περίπου, και τις μέρες που 

δούλευε και δεν είχε  χρόνο, ακόμα  και πιο πέρα. 

  Δυσκολεύτηκε πολύ  για να το πετύχει αυτό, όμως, κατάλαβε ότι  το κλειδί ήταν να 

μην έχει τσιγάρα στο σπίτι το πρωί που ξυπνούσε( πριν άναβε   μέχρι 5 με τον πρωϊνό 

καφέ) και αυτό μπόρεσε  να το κάνει.  Γιατί  πάντα κάπνιζε το ένα πακέτο που αγόραζε 

μέχρι να πέσει για ύπνο  και ξυπνούσε  χορτασμένος · έτσι, μπορούσε να επιβληθεί  

στον εαυτό για  να μην αγοράσει άλλο μέχρι το  μεσημέρι. Μία  φορά μόνο, που έκανε 

το λάθος και αγόρασε και δεύτερο πακέτο από το βράδυ για την επόμενη μέρα, και 

ξύπνησε το πρωί νιώθοντας το  στην τσέπη του μπουφάν  του στη ντουλάπα, η σκέψη 

του πήγαινε διαρκώς εκεί και, χωρίς να καταλάβει πώς, το άνοιξε κι  έκανε πάλι 5 με 

τον καφέ. Και το πρώτο πακέτο τελείωσε μέχρι τις 3  το απόγευμα  και πήρε  τότε και 

δεύτερο, ενώ, παραδόξως, όταν ξυπνούσε με την αίσθηση ότι  δεν υπήρχαν τσιγάρα 

στο σπίτι δεν ένιωθε καμία επιθυμία  να καπνίσει μέχρι να πλησιάσει 11.00. Αυτό το 

«11.00» σα να του το είχαν βάλει φράχτη. 

«Περίεργο πράγμα» σκεφτόταν. Η εξάρτηση όμως το καπνού - όπως και, τελικά, κάθε 

εξάρτηση - είναι μόνο ψυχική  και, σαν ψυχική, παίρνει διάφορες εκφράσεις · όπου  

ο κάθε καπνιστής έχει τις δικές του συνήθειες.  

 Εκείνος πάντως, παίζοντας αυτό το  «κρυφτό με τον εαυτό του» κατάφερε να το 

μειώσει στο μισό και εμφανιζόταν  πολύ ικανοποιημένος που αποταμίευε χρήματα. 

Άλλοτε έλεγε πως δε χρειαζόταν τώρα πια  να το κόψει τελείως, άλλοτε πως θα το 

έκοβε τελείως  αν δεν τον εκνεύριζαν(η Βίβιαν και ο διευθυντής του στην τράπεζα) 

άλλοτε πάλι ότι μπορεί να το σταματήσει  ό,τι ώρα θέλει. Η αλήθεια όμως ήταν, πως 

είχε από καιρό αποφασίσει, μέσα του,  να το ελαττώσει  κι άλλο-  στα 10 τσιγάρα την 

ημέρα- και δεν αποφάσιζε να ξεκινήσει τη διαδικασία, που του φαινόταν πέρα από 

τα όριά  του. 

  Τον  περιπτερά  της  πλατείας τον έλεγαν Θάνο, αν και ο ίδιος συστηνόταν συνήθως 

με το ψευδώνυμο: «Κούρδος». Ήταν κι αυτός γύρω στα 50 όπως ο Παπαζήσης, αλλά, 

όπως είπαμε, της εντελώς αντίθετης πολιτικής κατεύθυνσης. ακροαριστερός, 

αντιεξουσιαστής(παλαιότερα μαρξιστής): «από τα γεννοφάσκιά   του στους αγώνες» 

όπως έλεγε.  Έκανε αυτό το «μικροαστικό» επάγγελμα,  του περιπτερά, λίγα χρόνια 



13 
 

και  «μόνο από ανάγκη» όπως και πάλι έλεγε, καθώς είχε κληρονομήσει το περίπτερο 

από ένα  θείο του · και ένα βράδυ, πριν χρόνια, μετά από μια συναυλία, είχε 

αποκτήσει υποχρεώσεις, όταν απέκτησε  μία κόρη  που τώρα σπούδαζε. 

 Ήταν κανονικού  αναστήματος, αδύνατος, πάντα νεανικά ντυμένος, με γκρίζα μαλλιά  

που είχαν αραιώσει μπροστά και πίσω τα άφηνε να μακραίνουν και τα έπιανε κότσο, 

γένια και κρίκο στο αριστερό αυτί. 

 «Τι σου έλεγε πάλι αυτός ο φασίστας;» του είπε μόλις τον είδε. Από τη θέση  του 

μέσα στο περίπτερο μπορούσε να ελέγχει όλη την πλατεία. 

«Μπα, τίποτα...» έκανε αυτός και χαμογέλασε. 

 «Σου το ‘χω πει εκατό φορές: μην τον πλησιάζεις αυτόν! Θα σε διαφθείρει χωρίς να 

το καταλάβεις. Εσύ το χαβά σου!». 

- Πάλι χαμογέλασε ο Κ. 

 Ο «Κούρδος» ήταν ο πρώτος άνθρωπος που γνώρισε  όταν πρωτοήρθε στην περιοχή, 

πολύ πριν  τον Παπαζήση, κι  έτσι πάντα  νόμιζε πως είχε το δικαίωμα να τον 

συμβουλεύει. 

 «Πάρε αυτό να το διαβάσεις» του είπε,  και του έδωσε ένα φυλλάδιο με 

μαυροκόκκινο εξώφυλλο καθώς του έδινε   το πακέτο τα τσιγάρα  και  τα ρέστα από 

το χαρτονόμισμα των 10 ευρώ. «Αν και μου φαίνεται, εσύ το πας φιρί-φιρί να 

βουτήξεις όσο πιο βαθιά μπορείς στο Σύστημα». 

 Και πάλι του χαμογέλασε ο Κ,  πήρε τα τσιγάρα και  το φυλλάδιο κι  έφυγε. Πιο κάτω, 

το έριξε σ’ ένα κάδο. 

 Ήταν σαν  κάποιο πονηρό Πνεύμα  να ήταν αυτό που έβαλε  τον Κούρδο με τον 

Παπαζήση στην ίδια  πλατεία, τον έναν απέναντι στον άλλο, για να σπάει  πλάκα. 

Οπωσδήποτε, μία φόρα την εβδομάδα οι δυο τους τσακώνονταν σε δημόσια θέα και 

είχαν γίνει πια ατραξιόν. Στην αρχή πάντα  ξεκινούσαν μιλώντας «πολιτισμένα» και 

προσπαθώντας να πείσει ο ένας τον άλλο με επιχειρήματα(ειδικά ο Κούρδος), όμως  

σε  λιγότερα από δύο λεπτά κατέληγαν να βρίζονται, φωνάζοντας κυρίως: 

«Φασίστα!» ο ένας και «Προδότη!» ο άλλος και καταλήγοντας και οι δύο στο: «Θα 

σου το κάψω το μαγαζί!». 

 Στην αρχή, όλοι όσοι τους άκουγαν  έμεναν σίγουροι ότι  το επόμενο πρωί κάποιου 

από τους δύο  το μαγαζί θα βρισκόταν στάχτη · αλλά  ο καιρός περνούσε,  και τίποτα 

δε συνέβαινε,  και τελικά κατέληξαν στο ότι « Αυτοί μένουν μόνο στα λόγια...» και 

τους παρακολουθούσαν  περίπου  σαν  αξιοθέατο. 

 Ήταν άλλωστε και μειοψηφία  αυτοί οι δυο. Ο πολύς κόσμος, και ειδικά η γενιά του 

Κ, δεν ασχολιόταν  με την πολιτική - πόσο μάλλον τη θύραθεν. Το μόνο που έκαναν 



14 
 

ήταν  να  απλώς να πηγαίνουν, οι περισσότεροι, και να ψηφίζουν όταν 

ανακοινώνονταν εκλογές.  Οι Ακροδεξιοί μπορεί να τα κατάφερναν  καλύτερα 

τελευταία και να είχαν ανανεωθεί, παρέμεναν όμως στην  πραγματικότητα 

απομεινάρια μιας άλλης εποχής και υπό διαρκή ανασφάλεια, επειδή η  νέα εποχή 

ήταν διαφορετική. Οι άνθρωποι ήθελαν για τους εαυτούς τους αυτοκίνητα, έξυπνα 

κινητά, ακριβά ρούχα, ταξίδια · κοντολογίς, χρήματα που  αγόραζαν  όλα αυτά τα  

πράγματα · και όταν η κάνουλα της αφθονίας ξανάνοιγε  φοβούνταν ότι θα τους 

εξαφάνιζε . Το οξύμωρο με το αστικό σύστημα, ήταν  πάντα  πως, ανάλογα με τη 

φάση που βρισκόταν, καθόριζε   το ίδιο την έκταση της αμφισβήτησής του.  

 Λίγο μετά που έφυγε ο Κ, έφτασε στο περίπτερο ο  Νεκτάριος   Βαρτσατζόγλου.  

Συνταξιούχος δικηγόρος και μοναχικός  που ο Κούρδος τον είχε καθημερινό πελάτη - 

παρόλο που δεν κάπνιζε. Ερχόταν από την κυριακάτικη Λειτουργία. Πήρε από το ράφι 

ένα πακέτο καραμέλες για το βήχα και άφησε  πάνω στο γκισέ   ένα χαρτονόμισμα 

των 5 ευρώ. 

 «Θάνο, κράτησε σε παρακαλώ αυτές». 

  «Βάζω στοίχημα, πως έρχεσαι πάλι από τους παπάδες» του είπε αυτός. 

  «Μα σου έχω πει · δεν  πάω επειδή πιστεύω, μα επειδή ψάλλουν ωραία  και μ’ 

αρέσει ν’ ακούω τ’ αρχαία». 

  «Χμ..» έκανε ο Κούρδος. 

 Κράτησε τις καραμέλες και του έδωσε τα ρέστα,  όμως  δεν έμοιαζε  να βιάζεται  να 

φύγει. 

 «Τι γίνεται;». 

«Τα ίδια...» είπε ο Κούρδος δυσαρεστημένα. «Δε βλέπεις; Έχω μπλέξει μ’  αυτό το 

παλιοπερίπτερο...». 

 «Εγώ, έκανα όλη τη βδομάδα εξετάσεις, αύριο θα  πάρω τ’ αποτελέσματα. Έχω 

κάποιο άγχος...» 

 «Ναι; Τότε, καλή επιτυχία» 

 «Ευχαριστώ. Το τρομερότερο απ’ όλα μ’ αυτές τις εξετάσεις» συνέχισε ο 

Βαρτσατζόγλου, «είναι πως δεν βγαίνουν αμέσως. Τι έδειξε; - τους ρωτάς στον 

αξονικό -  Θα σας πει ο γιατρός σας- σου λένε. Εξετάσεις αίματος: Πότε θα είναι  

έτοιμες; Δευτέρα μεσημέρι- σου λένε αυτοί και δεν έχουν καθόλου αγωνία. Άσε δε 

τη βιοψία! Δεκαπέντε μέρες περιμένεις να μάθεις αν θα ζήσεις ή θα πεθάνεις. 

Τουλάχιστον τώρα, δεν έχω βιοψία». 



15 
 

 Ο   Βαρτσατζόγλου  είχε εγχειριστεί από  9 μήνες για καρκίνο του παχέος εντέρου. 

Του αφαιρέθηκε ένας ευμεγέθης και πολύ κακοήθης όγκος. Από τότε έπρεπε να κάνει 

κάθε 3 μήνες, αρχικά, γενικό έλεγχο για την περίπτωση που εμφανιζόταν καρκίνος σε 

κάποιο άλλο σημείο. Αυτός θα ήταν ο τελευταίος τριμηνιαίος έλεγχος  πριν  τη  φάση 

των εξαμηνιαίων. 

 «Ασφαλώς και δεν έχουν καμία αγωνία» του απάντησε ο Κούρδος. «Τι τους νοιάζει 

αυτούς για σένα; Όπως βλέπουν οι μηχανικοί τ’ αμάξια βλέπουν οι γιατροί τους 

αρρώστους. Το Σύστημα  τα ‘χει αποκτηνώσει όλα!» 

 Ο Βαρτσατζόγλου δεν είπε τίποτα και συνέχισε να στέκεται μπροστά στο περίπτερο. 

Ήταν φανερό πως δεν είχε «κάποιο άγχος» όπως είπε, αλλά τρομερό άγχος για τα 

αποτελέσματα των εξετάσεών του και ήθελε να μιλήσει με κάποιον για να ξεχαστεί. 

Στο σπίτι  του  δεν είχε κανένα. 

 Εντωμεταξύ, μια γυναίκα ήρθε, πήρε ένα πακέτο καπνό και έφυγε. 

 «Ξέρεις τι διάβαζα χθες;». 

 «Τι;» έκανε ο Κούρδος. 

 «Τον Σπινόζα! Πολύ ωραίος». 

  Στον Κούρδο κάτι έλεγε το όνομα. 

 «Τον ξέρεις; φιλόσοφος, Εβραίος. Ο Χέγκελ κι ο Μπακούνιν έγραψαν τα καλύτερα γι’ 

αυτόν». 

 «Α ναι!» έκανε ο Κούρδος. Ήταν τώρα υποχρεωμένος  να δείξει προσοχή. 

 «Άκου τι έλεγε σ’ ένα σημείο: Έχουμε λέει τρεις αριθμούς στη σειρά, το    δύο το  

τέσσερα   και το τρία, και  ψάχνουμε έναν άγνωστο χ που έχει με τον τρίτο, δηλαδή 

με το τρία, την ίδια σχέση που έχει ο πρώτος με τον δεύτερο. Ποιος είναι ο χ;» 

Ο Κούρδος σκέφτηκε λίγο. «Το έξι!» είπε και τον κοίταξε. 

 «Σωστό. Πώς το βρήκες;». 

 «Είπα, τι σχέση έχει το δύο  με το τέσσερα; Είναι  το διπλάσιο ! Άρα: ποιο είναι και 

το διπλάσιο του τρία;». 

 «Μόνο δηλαδή  με τη σκέψη» είπε ο Βαρτσατζόγλου. «Υπάρχουν όμως κι έτοιμοι 

τύποι. Μου δίνεις ένα κομμάτι χαρτί;». 

 Ο Κούρδος, πολύ ικανοποιημένος που βρήκε τόσο εύκολα  τη λύση, του έδωσε το 

τετράδιο που σημείωνε τις παραγγελίες για το περίπτερο και ένα στυλό. 



16 
 

« 2, 4, 3 χ;»  άρχισε να γράφει ο Βαρτσατζόγλου  πάνω στο γκισέ, σκύβοντας λίγο, κι 

αυτός έβλεπε όπως ήταν καθισμένος από μέσα. Φόρεσε μάλιστα και τα γυαλιά του 

της πρεσβυωπίας. 

 «Να  τώρα, ο ένας τύπος που το βρίσκει »  είπε  ο Βαρτσατζόγλου και έγραψε: « α β 

γ χ; .   β·γ/α=χ. δηλαδή:  4 · 3/2=6. Να το, έτοιμο! Αν ξέρεις πολλαπλασιασμό και σου 

δώσουν τον τύπο δεν χρειάζεται να σκεφτείς. Αυτό είναι τα μαθηματικά: ένα μέρος 

της σκέψης μας τυποποιημένο· αλλά μόνο ένα μέρος. Κι εσύ βέβαια, μαθηματικά 

χρησιμοποίησες για να το  βρεις, γιατί την έννοια του διπλάσιου την έχεις πάρει από 

αυτά, όμως τον τρόπο για να βρεις τη λύση τον φαντάστηκες αυτή τη στιγμή. Μετά 

βέβαια που τον φαντάστηκες, θα τον ονόμαζαν κι αυτόν  μαθηματικό... Μήπως  

ήξερες τον τύπο που έγραψα στο χαρτί;» τον ρώτησε τότε. 

 «Όχι βέβαια!» είπε ο Κούρδος, που πραγματικά δεν τον ήξερε και ένιωθε τώρα 

μεγαλύτερη την επιτυχία του. 

 «Αυτό λέω κι εγώ. Δεν τον ήξερες. Αυτό ο υπολογιστής δε  μπορεί να το κάνει · είναι 

πρωτόγονο. Ορίστε  δηλαδή  τι είναι ο άνθρωπος: πολυμερής,  ενώ ο υπολογιστής 

είναι ακόμα  μονομερής. Ο άνθρωπος ξεκινά από την αφηρημένη έννοια ενώ ο 

υπολογιστής από τη  βεβαιότητα. Αυτό συμβαίνει επειδή ο άνθρωπος έχει τη 

φαντασία. Και έχει τη φαντασία , επειδή έχει συναισθήματα. Όταν βρεθεί ένας 

αλγόριθμος που να προβλέπει την ένταση του θυμού ενός ανθρώπου σε κάθε 

περίπτωση, τότε θα είναι τα πάντα μαθηματικά - και τότε θα φτιάξουν τεχνητή 

νοημοσύνη». 

 «Τι να σου πω ρε Νεκτάριε... σε βλέπω πολύ προχωρημένο!» του είπε ο Κούρδος. 

«Μπράβο σου  πάντως  που ασχολιέσαι μ’ αυτά». 

 «Μπα...» έκανε εκείνος, «τι προχωρημένος; Πρέπει να βρω τι είναι ο Αριθμός. Ελπίζω 

να προλάβω...». 

 «Τον καημένο!» σκέφτηκε ο Κούρδος όταν έφυγε. «Με αυτά προσπαθεί να ξεχάσει 

τη μοναξιά και την αρρώστια του. Τουλάχιστον όμως,  αυτός   κάνει κάτι 

εποικοδομητικό.  Άλλος, θα  μπορούσε να πέσει στην πρέζα ...αν και αυτός  είναι 

μεγάλος για τέτοια πράγματα». 

« Ο Νίτσε σύντροφοι»  άκουσε κάποτε κάποιον να λέει, στο περιθώριο μιας  πολιτικής  

εκδήλωσης,  «είχε γράψει ότι: οι στοχαστές γίνονται δυστυχισμένοι. Στην 

πραγματικότητα - και αυτό έχει μεγάλη σημασία για ‘μάς - συμβαίνει το αντίθετο:  Οι 

δυστυχισμένοι γίνονται στοχαστές». 

 Δεν το είχε καταλάβει τότε. 

  



17 
 

 

 

                                                               3. 

                                                   

Ο Κ γύρισε στο τραπέζι του στο σαντουιτσάδικο, όπου τον περίμενε ήδη ο καφές του. 

Εντωμεταξύ το μαγαζί είχε σχεδόν γεμίσει - αλλά και δίπλα οι καφετέριες είχαν 

αρκετό κόσμο, όσο προχωρούσε η ώρα. Ο Παπαζήσης και η Μαρία έτρεχαν μέσα και 

δεν υπήρχε χρόνος για να του κάνουν παρέα. Κοίταζε, πίνοντας το φρέντο του, τον 

κόσμο που περνούσε από την πλατεία κι εκείνους που κάθονταν διπλανά τραπέζια, 

κάτι που πάντα πολύ τον ευχαριστούσε. Η μέρα ήταν τόσο ζεστή που σχεδόν κανείς 

δεν φορούσε σακάκι. Το μάτι του εκείνου πήγαινε- αυτόματα, χωρίς να το 

κατευθύνει- πάνω στις ωραίες κοπέλες που είχαν επωφεληθεί από τον καιρό για να 

ντυθούν όσο ελαφρύτερα γινόταν, όπως αρέσει πάντα στις γυναίκες(άγνωστο γιατί) 

να κάνουν. 

 Ο Κ πολλές φορές αναρωτιόταν πώς γινόταν αυτό.  Πώς δηλαδή, ενώ κουβέντιαζε ή 

έκανε κάτι άλλο που το θεωρούσε σοβαρό και πιο πέρα περνούσε μια ωραία γυναίκα,  

το μάτι του την εντόπιζε από μόνο του και σταματούσε πάνω της. Του είχαν πει  όμως 

και άλλοι, πολλοί, ότι πάθαιναν το ίδιο και δεν πάσχιζε να το εξηγήσει. Κάθε φορά 

που του συνέβαινε  ένιωθε ωραία, γιατί ένιωθε ότι του συνέβαινε κάτι το απολύτως 

φυσιολογικό. 

 Όταν ο κόσμος που περνούσε αραίωσε κάπως και όλους μέσα στο σαντουιτσάδικο 

τους είχε παρατηρήσει, πήρε το κινητό του και μπήκε στο facegram. Τον τελευταίο 

μήνα μιλούσε  με μία κοπέλα που την είχε γνωρίσει όταν του έκανε, απρόσμενα, 

«αίτημα φιλίας»  και του άρεσε πολύ. Δεν είχαν ακόμα συναντηθεί «διά ζώσης» όπως 

λέγεται, αλλά πάντως  στις φωτογραφίες ήταν πολύ όμορφη. Εκείνος βέβαια είχε 

σχέση –και δεν ήθελε τελικά να τα χαλάσουν με τη Βίβιαν- όμως το να μιλάει   με 

κάποια στο facegram δεν του φαινόταν, και  έγκλημα καθοσιώσεως! 

 Από την Παρασκευή  του είχε γράψει(την έλεγαν Ελεωνόρα) ότι θα πήγαινε 

σαββατοκύριακο στις Σπέτσες με φίλες της και από τότε, αν και κοίταξε μερικές 

φορές, δεν είχε γράψει τίποτα άλλο. Τώρα όμως στο προφίλ  της  υπήρχε  η ανάρτηση: 

 «ΣΑΒΒΑΤΟΚΥΡΙΑΚΟ ΣΤΙΣ ΣΠΕΤΣΕΣ! ΥΠΕΡΟΧΟ! ΚΑΝΑΜΕ ΑΚΟΜΑ ΚΑΙ ΜΠΑΝΙΟ, 

ΟΚΤΩΒΡΙΟ  ΜΗΝΑ!» κι  από κάτω μερικές φωτογραφίες. 

 Πάτησε αμέσως για να δει τις φωτογραφίες, με την ελπίδα ότι κάποια από αυτές θα 

ήταν με μαγιό ,όμως δεν ήταν καμιά. Εκείνη και δύο φίλες της, ντυμένες,  σε μια 

ψαροταβέρνα και,  πιο κάτω, οι ίδιες πάνω στο πλοίο της  γραμμής. Παρατήρησε 



18 
 

πάντως  ότι στις φωτογραφίες εκείνη ήταν, με μεγάλη διαφορά, ομορφότερη από τις 

άλλες δύο. 

 «ΚΑΛΑ ΝΑ ΠΕΡΝΑΤΕ!» της έγραψε. Δεν περίμενε όμως αμέσως απάντηση  γιατί δεν 

ήταν OnLine. Άφησε το κινητό κι άναψε ένα τσιγάρο, το δεύτερο, ενώ τελείωνε ο  

καφές. 

 Κάποιος τότε πέρασε από δίπλα του και μπήκε μέσα. Ο Κ τον πρόσεξε γιατί ήταν 

ακόμα πιο σωματώδης από τον Παπαζήση κι  ακόμα πιο άγριος στην όψη. Μόλις 

μπήκε μέσα  χαιρετήθηκαν θερμά με αυτόν- δίνοντας τα χέρια και ακουμπώντας ο 

ένας τον άλλο στον ώμο - και κάθισε στο σκαμπό δίπλα και μπροστά από την 

ταμειακή που πίσω της καθόταν ο Παπαζήσης και χτυπούσε τις παραγγελίες. Η 

Μαρία τα άφησε όλα κι έτρεξε να του φτιάξει καφέ. 

 «Φίλος του...» σκέφτηκε  και στράφηκε πάλι προς την πλατεία. Μέσα κουβέντιαζαν 

κιόλας, αλλά δεν μπορούσε να τους ακούσει. 

 «Άρχισες και ξυπνάς πρωί;» του έλεγε ο Παπαζήσης. 

 «Δε βαριέσαι ρε Μάκη…» του απαντούσε αυτός « ακόμα  θα ξενυχτάω; Τα πράματα 

τα ‘χω κανονισμένα · άλλοι ξενυχτάνε τώρα για μένα. Πρέπει όμως να εμφανίζομαι 

μερικές φορές τη βδομάδα, για να μη μου τα κάνουνε σκατά, αλλά χθες, που ‘τανε 

και Σάββατο, είπα: Δε πα ’ να γαμηθούνε όλα! Κι έπεσα για ύπνο. Όσο μεγαλώνω ρε, 

το βαριέμαι το ξενύχτι». Έσερνε τη φωνή του με τον χαρακτηριστικό τρόπο, που σου 

έδινε να καταλάβεις αμέσως τι είδους άνθρωπος ήταν. 

 Αυτός ο τύπος, που τον έλεγαν Γιώργο ή, κατ’ ευφημισμό, «Γιωργάκη», ήταν 

άνθρωπος της νύχτας. Θα μπορούσε ακόμα να χαρακτηριστεί και «νονός»  (σύμφωνα 

με την ορολογία της εποχής), καθώς ακουγόταν ότι «έλεγχε» όλα τα νυχτερινά 

μαγαζιά που υπήρχαν πάνω στην κεντρική λεωφόρο του Κόσμου καθώς επίσης και 

τις καφετέριες της πλατείας. «Έλεγχε» σήμαινε ότι έπαιρνε χρήματα από τους 

καταστηματάρχες  για να μην τους «ενοχλεί», αλλά και  για να αποτρέπει «άλλους» 

από το να τους «ενοχλήσουν». Με τον Παπαζήση πάντως, ήταν φίλοι από παλιά και 

δεν του ζητούσε χρήματα · άλλωστε αυτός είχε  τις δικές του «άκρες». 

 «Ύστερα, για να λέμε και την αλήθεια, οι δουλειές πάνε καλά» συνέχισε. « Οι 

μπάτσοι εδώ είναι καλά παιδιά. Το μόνο πρόβλημα είναι αυτοί οι κωλοαλβανοί, αλλά 

και σε ‘κείνους το ‘χω ξεκόψει: Όποιος περνάει τον κουτσό θα του κόβονται τα πόδια! 

Και δε μου  κουνιούνται». «Κουτσό» έλεγαν οι πάντες  το άγαλμα ενός 

τραυματισμένου στρατιώτη, του προηγούμενου αιώνα, που υπήρχε στα δυτικά όρια 

της περιοχής του Κόσμου. 

 «Γι’ αυτό είσαι μάγκας ρε φίλε! Και σου το ’χω ξαναπεί» του είπε ο Παπαζήσης. «Γιατί 

δεν αφήνεις τους κωλοαλβανούς να παίρνουνε λεφτά από τους Έλληνες! Αφού, το 



19 
 

κωλοκράτος που έχουμε, τους κουβάλησε εδώ και προτιμάει ένα  απ’ αυτούς από 

δέκα Έλληνες...». 

 Ο Γιωργάκης τον κοίταξε περίεργα. «Άκουσε να δεις» του είπε σέρνοντας τη φωνή  

λιγότερο  απ’ ότι την έσερνε πριν. «Εγώ, αυτό που κάνω δεν είναι κακό. Θα μπορούσα 

να πουλάω πρέζα, ή κουμπιά( ναρκωτικά χάπια) · ξέρεις τι λεφτά  βγάζουν; Όμως δε 

μπλέκω με τέτοια πράγματα, τα σιχαίνομαι!» 

 «Ρε, στράβωσες;» του είπε ο Παπαζήσης. «Εγώ  σοβαρά σ’ το λέω!». 

 «Όχι ρε, δε στράβωσα. Αλλά επειδή,  όλο και  ακούω, ότι άμα έρθετε ‘σεις στα 

πράματα, θα φέρετε το  Νόμο και την Τάξη, και δεν ξέρω δηλαδή...». 

 «Όχι ρε όχι! Δεν υπάρχει τέτοιο πράγμα. Δε σου ‘χω πει ότι θέλει να σε  γνωρίσει ο 

τομεάρχης μας;  Πότε θα ‘ρθεις να πάμε; Είναι μάγκας και ντόμπρος». 

«Θα έρθω» έκανε ο Γιωργάκης. «Πες μου  πότε, και πάμε». 

 «Θα το κανονίσω». 

 Σταμάτησαν τότε, γιατί ήρθε η Μαρία και του έφερε ένα λογαριασμό για να τον 

χτυπήσει. 

 «Και τι δηλαδή με θέλει αυτός, ο τομεάρχης σας;» είπε ο Γιωργάκης μόλις η Μαρία 

έφυγε. 

 «Τίποτα συγκεκριμένο» απάντησε ο Παπαζήσης. «Άκουσε για σένα  και θέλει να 

γνωριστείτε. Αφού είναι τομεάρχης στον Κόσμο,  πρέπει να ξέρει τους ανθρώπους 

που μετράνε ‘δω πέρα. Έχουμε γεμίσει Αλβανούς και μαύρους, δεν πρέπει οι Έλληνες 

να γνωρίζονται μεταξύ τους;». 

 «Πρέπει...» είπε ο Γιωργάκης που σκεφτόταν πως   έπρεπε  οπωσδήποτε να πάει, για 

να δει «τι ρόλο βαράει» αυτός ο «τομεάρχης» και τι  πραγματικά  ήθελε από αυτόν. 

 «Κι ας πούμε λοιπόν, ρε Μάκη, ότι έρχεστε ‘σεις στα πράματα.  Τι γίνεται εδώ, στην 

πιάτσα;» τον ρώτησε μετά, όλο  νόημα. 

 «Τι θα γίνει; Θα διώξουμε  τους Αλβανούς και τους μαύρους». 

« Ρε, άλλο λέω ‘γω, και μην κάνεις πως δεν καταλαβαίνεις. Τι θα γίνει, λέω, μ’ αυτόν: 

το  Νόμο, και την Τάξη;» 

Ο Παπαζήσης βρέθηκε σε δύσκολη θέση· γιατί από τη μία, η ιδεολογία της 

Οργάνωσης   δεν άφηνε χώρο για νονούς της νύχτας, ενώ από την άλλη,  ο τομεάρχής 

του τον είχε διατάξει να φέρει οπωσδήποτε  το  «Γιωργάκη» με το μέρος τους (καθώς  

θα ήταν πολύτιμος φίλος στις μάχες των δρόμων που έδιναν κάθε βράδυ). 

Αποφάσισε λοιπόν  να τον «αποκοιμίσει», παρηγορώντας τον εαυτό του,  που θα 



20 
 

έλεγε ψέματα σ’ ένα καλό φίλο, με την ιδέα ότι όταν  θα έπαιρναν την εξουσία θα 

έφτιαχναν τόσο πολύ τα πράγματα ώστε δε θα χρειαζόταν πια ο Γιωργάκης να 

πουλάει  «προστασία» για να ζήσει. 

  «Γιώργο» του είπε, «εσύ δεν έχεις να φοβηθείς τίποτα. Εγγυώμαι εγώ γι’ αυτό!» κι 

ακούμπησε τη γροθιά του στο στήθος του για να δώσει  περισσότερη έμφαση. 

 Η κίνησή του αυτή, όπως και η έκφραση, φάνηκαν στο  Γιωργάκη πολύ θεατρικές για 

να τις πιστέψει. Σκέφτηκε όμως αμέσως, πολύ λογικά, ότι δεν επρόκειτο αυτοί να 

έρθουν σύντομα στα πράγματα, αλλά  και, αν  θα έρθουν, γιατί  να μη διαφθαρούν 

γρήγορα,  όπως όλοι οι προηγούμενοι(αυτοί μάλιστα, που είναι περισσότερο 

«πεινασμένοι»;). Έτσι, καμώθηκε πως έμεινε απόλυτα ικανοποιημένος με τη 

διαβεβαίωση και δε ζήτησε περισσότερες διευκρινίσεις. 

 Για κάποιο λόγο όμως - για δεύτερη φορά απ’ όταν μπήκε σ’ αυτό το σαντουιτσάδικο 

– ένιωσε πάλι  την ανάγκη να δικαιολογηθεί για τη δουλειά που έκανε. Ίσως να τον 

οδηγούσε σε αυτό και   το -  αγέρωχο θα το έλεγε κανείς - ύφος του Παπαζήση, που 

τον τελευταίο καιρό υπονοούσε διαρκώς ότι ο ίδιος  συμμετείχε πλέον  σε  κάτι πολύ 

σπουδαίο, «ανώτερο». Σε ένα «κίνημα» με  μια ηθική θέση που ξεπερνούσε την 

τετριμμένη και ποταπή  καθημερινότητα κι ετοιμαζόταν, με ανιδιοτέλεια, να 

διορθώσει τον κόσμο. Γιατί, από τα παράδοξα πολλών όσων παρανομούν 

μακροχρόνια-  ακόμα κι αυτών  που κάνουν τα χειρότερα εγκλήματα-είναι πως 

αποζητούν και θαυμάζουν μια άλλη ηθική και είναι πολύ ευαίσθητοι σε τέτοιες 

εξαγγελίες. Αυτό έχει παρατηρηθεί, τουλάχιστον  από την εποχή  των  ληστών που 

σταυρώθηκαν δίπλα στο  Χριστό (αν και βέβαια, αυτοί οι δύο βρίσκονταν πολύ πιο 

κοντά  ιδεολογικά απ’ ό,τι οι ληστές με τον Ιησού). 

«Έτσι κι αλλιώς» είπε, «εγώ σ’ ένα-δυο χρόνια θα τα παρατήσω. Τα παιδιά μου τα 
σπουδάζω,  να γίνουν άνθρωποι · δε θα τα ρίξω σ’ αυτό το τρυπάκι! Νομίζεις πως εγώ 
ήθελα να μπλέξω με τη νύχτα; Ο γέρος μου, σου ‘χω πει, ήτανε μπεκρής και πούλαγε 
κάστανα.  Έμενα, μ’ έκανε ο Θεός ψηλό και χεροδύναμο και δεν έτρωγα κουτόχορτο, 
τι έπρεπε να κάνω; Να πίνω κι εγώ κρασί και να πουλάω κάστανα; Ήθελα να ξεφύγω! 
Όμως πρέζες και τέτοια πράγματα, δεν κάνω!». 

 «Εντάξει ρε Γιώργο» του είπε ο Παπαζήσης, «γιατί μου τα λες τώρα αυτά, λες και σε 
κατηγόρησα;». 

 «Τα λέω μια και το ‘φέρε η κουβέντα» απάντησε αυτός. «Και να πεις στο δικό σου, 
πως όποτε θέλει βρισκόμαστε, κι ότι είμαι κι εγώ Έλληνας και δε γουστάρω να ‘ναι οι 
Έλληνες στην απέξω!». 

 Έξω, ο Κ τελείωνε τον καφέ του και σκεφτόταν αν θα μαγείρευε τίποτα σήμερα ή θα 
έπαιρνε πάλι  «έτοιμο»,  όταν το κινητό του χτύπησε και του έλυσε το πρόβλημα. 
Ήταν η σπιτονοικοκυρά του, η Δέσποινα (όπως εκείνη ήθελε να τη λέει παρόλο που 
ήταν ηλικιωμένη κυρία) και τον κάλεσε αμέσως και χωρίς να δεχτεί  αντίρρηση, να 
φάνε το μεσημέρι στο διαμέρισμα της. Από μέρες του είχε πει ότι θα του έκανε 



21 
 

κάποια Κυριακή το τραπέζι, «Μόνο εσένα απ’ όλους τους ενοικιαστές», όμως αυτός 
το είχε τελείως ξεχάσει. 

  Δεν ήταν τότε συνηθισμένες οι επισκέψεις στα σπίτια και τα τραπέζια μεταξύ των 
ενοίκων μιας πολυκατοικίας. Βέβαια, με την κυρία Δέσποινα είχαν πάντα μια άψογη 
σχέση- καθώς κι εκείνος  ήταν πάντα άψογος στις καταβολές των ενοικίων- και, με 
κάθε ευκαιρία,  πάντα  του έλεγε  πόσο  τον συμπαθεί και τον εκτιμά πολύ. Έτσι, δεν 
ξαφνιάστηκε που τελικά ολοκλήρωσε την   πρόταση της  για το  γεύμα. 

«Ωραία!» σκέφτηκε. Γιατί βαριόταν  να μαγειρέψει  ο ίδιος  και διαρκώς άκουγε πως  
το να τρώει κανείς συνέχεια  «απέξω» δεν ήταν καθόλου υγιεινό. Του είπε όμως να 
πάει σε μία ώρα «που θα είναι όλα  έτοιμα» κι έτσι ελάττωσε τις γουλιές από το 
φρέντο του κι άναψε άλλο ένα τσιγάρο. «Τι να έχει μαγειρέψει άραγε;» σκεφτόταν. 
Οπωσδήποτε πάντως, το γεύμα θα ήταν πλούσιο. 

 Ο Γιωργάκης πέρασε τότε πάλι από δίπλα του όπως έφευγε κι αυτός τον κοίταξε - 
όπως και το περισσότερο μαγαζί άλλωστε, τον κοίταζε όπως απομακρυνόταν, γιατί 
ήταν  μεγαλόσωμος  σαν όρθια ντουλάπα - κι όταν ξαναστράφηκε   στο δικό του  
τραπέζι,  είχε καθίσει ο Παπαζήσης κρατώντας ένα ποτήρι μπύρα. 

 «Τον βλέπεις αυτόν;» του είπε, ενώ ο Γιωργάκης φαινόταν ακόμα στην άκρη της 
πλατείας. «Μια φορά, τα έβαλε με πέντε και τους έστειλε και τους πέντε στο 
νοσοκομείο. Τον τρέμει όλη η λεωφόρος! Είναι φίλος μου».  

 «Ναι, σας είδα που συζητούσατε». 

 «Καλό παιδί!» συνέχισε ο Παπαζήσης.  «Πέφτει στη φωτιά για μένα». 

 «Εμένα πάντως κύριε Μάκη, δε  με εντυπωσιάζει η σωματική δύναμη» είπε αυτός. 

 «Εσύ είσαι ακόμα μικρός, δεν ξέρεις. Στην πιάτσα  αυτό μετράει (μαζί βέβαια με  τα 
σιδερικά)» συμπλήρωσε με νόημα. «Ύστερα, γιατί νομίζεις ότι τρέχουν όλοι στα 
γυμναστήρια;». 

 «Δε  νομίζω ότι πάνε εκεί για να γίνουν μπράβοι, σε νυκτερινά μαγαζιά» απάντησε, 
καθώς είχε ασφαλώς καταλάβει με ποιον τρόπο το Γιωργάκη τον έτρεμε όλη η 
λεωφόρος . «Πάνε εκεί, απλά  για να φτιάξουν το σώμα τους» 

 «Δηλαδή για τις γκόμενες;». 

 «Ε...» έκανε ο Κ με νόημα. 

  «Μπα...» είπε ο Παπαζήσης, «οι γκόμενες δεν πέφτουν με τα μπράτσα, έχουν άλλο 
τρόπο. Σ’ το λέω εγώ, που από μπράτσα είχα, δόξα το Θεό, μια ζωή μπόλικα». 

------------------------------------------------------------------------------------------------------------- 

  Η ώρα πλησίαζε 13.00 κι  ο κόσμος στην πλατεία βρισκόταν στο ζενίθ του,  όταν ο Κ 
σηκώθηκε για να πάει στο γεύμα που τον είχαν καλέσει. Μόλις εκείνος   έβγαινε  από 
το σαντουιτσάδικο έμπαινε μέσα ένα κοριτσάκι Ρομά, ούτε 10 χρονών, που πουλούσε 
λουλούδια και συναντήθηκαν στην είσοδο. Τον κοίταξε για μια στιγμή, όμως αυτός 
έκανε πως δεν το είδε κι άνοιξε το βήμα του. Της είχε δώσει πάμπολλες φορές από 1 



22 
 

ευρώ(γιατί τα μισομαραμένα γαρίφαλα που κρατούσε δεν ήταν παρά μόνο η 
πρόφαση, στην πραγματικότητα ζητιάνευε) και κάθε φορά που της έδινε  ένιωθε 
πολύ άβολα. Δεν ήταν ότι λυπόταν το 1 ευρώ, αλλά σκεφτόταν ότι δεν είναι αυτή 
κατάσταση πραγμάτων, με τους ζητιάνους ·  και ότι ίσως αυτό το κορίτσι να μην είχε 
πραγματική ανάγκη αλλά να το έστελναν οι γονείς του να ζητιανεύει απλώς και μόνο 
επειδή έτσι το συνήθιζε η φυλή τους.  Όμως,  μία φόρα που  δοκίμασε να μην του 
δώσει τίποτα,  του φάνηκε πως τον κοίταξε μ’ ένα τόσο λυπημένο βλέμμα που ένιωσε 
ακόμα περισσότερο άβολα. Έτσι δηλαδή, αυτό το κοριτσάκι, είτε του έδινε είτε δεν 
του έδινε τον έκανε να αισθάνεται άβολα και τώρα  ένιωσε τυχερός που δεν τον 
πρόλαβε να κάθεται στα τραπέζια.  

 Κανονικά, ο Παπαζήσης έδιωχνε τους ζητιάνους  και  αυτούς που πουλούσαν 
μικροπράγματα κι  ενοχλούσαν τους πελάτες από το  μαγαζί του -πόσο μάλλον όταν 
αυτοί ανήκαν σε μειονότητες - όμως το   συγκεκριμένο κοριτσάκι  ήταν πολύ μικρό 
και θα ήταν πολύ άσχημο να το διώξει. Έτσι, είχε το «μονοπώλιο» στο 
σαντουιτσάδικο. 

 Ήταν μελαχρινό, αδύνατο, κακοντυμένο και αχτένιστο. Δεν έλεγε ποτέ τίποτα, αλλά 
σταματούσε μπροστά στο τραπέζι, μ’ εκείνο το ίδιο λυπημένο βλέμμα που κοίταξε 
τότε τον Κ, προτείνοντας το καλαθάκι με τα γαρίφαλα. 

 Στο πρώτο τραπέζι του έκαναν νόημα πως δεν ενδιαφέρονται. 

 Στο δεύτερο καθόταν ένα νεαρό ζευγάρι. «Κωνσταντίνε» είπε η γυναίκα στον άντρα, 
« δώσε της κάτι». «Δεν ξέρω αν έχω ψιλά..» είπε αυτός  κι έψαξε τις τσέπες του. Μετά 
από αρκετό ψάξιμο έβγαλε ένα κέρμα των 2 ευρώ,  το έδωσε  και πήρε  από το 
καλαθάκι ένα γαρίφαλο. Το κοριτσάκι μόλις είδε το δίευρω χαμογέλασε πλατιά, 
παιδιάστικα, εντελώς αντίθετα από το προηγούμενο λυπημένο του βλέμμα και το 
προσωπάκι  του  φάνηκε υπέροχο. Ήξερε ήδη πολύ καλά την αξία του χρήματος. 

 Αυτή η ξαφνική αλλαγή, από το πολύ λυπημένο ύφος στο πολύ χαρούμενο, φάνηκε 
στους υποψιασμένους( ή πιο ψυχρούς) σαν πολύ κακή προσποίηση,  οφειλόμενη 
προφανώς στο ότι στο παιδί δεν είχαν μάθει ακόμα να ζητιανεύει σωστά - αν και 
ξαναπήρε πολύ γρήγορα το λυπημένο ύφος. 

  Στο επόμενο τραπέζι κάθονταν δύο γυναίκες, γύρω στα 45. «Τι να τα κάνουμε μικρή 
εμείς τα λουλούδια; Είναι και μαραμένα» είπε η μία από τις δύο. «Πήγαινε στα 
ζευγάρια». 

 Δίπλα ήταν ένας νεαρός μόνος. «Το καημένο!» σκέφτηκε αυτός. «Αν είχα τι να το 
κάνω, θα αγόραζα ένα γαρίφαλο  για να το  βοηθήσω». 

 Ο επόμενος, ένας μεσόκοπος, έδωσε μισό ευρώ και δεν πήρε λουλούδι. «Πώς σε 
λένε;» τη ρώτησε. Το κοριτσάκι δεν απάντησε και προχώρησε στο άλλο τραπέζι. 

 Πολύ σωστά, σκέφτηκαν πάλι οι υποψιασμένοι, το έχουν δασκαλέψει να μη  λέει σε 
κανένα  το όνομά του, γιατί  έτσι ξεκινάνε όλοι «αυτοί...».  Αν κι εκείνος, ο μεσόκοπος, 
δεν είχε δείξει τίποτα άλλο το  ύποπτο. 



23 
 

 Στο δίπλα  τραπέζι καθόταν μια μεγάλη παρέα, που είχε όρεξη,  κι αυτοί έδωσαν 
αλλά 2 ευρώ και πήραν δύο γαρίφαλα  που τα άφησαν ανάμεσα στα πιάτα με τα  
σάντουιτς. Πάλι το κοριτσάκι χαμογέλασε  προς στιγμήν, το ίδιο λαμπερά. 

 Στο επόμενο έδωσαν ακόμα 1 ευρώ και δεν πήραν τίποτα, μ’ ένα ύφος του τύπου: 
«Άντε τώρα, φύγε γρήγορα από εδώ!». Πιθανόν ένιωθαν κι αυτοί το ίδιο άβολα όπως 
ο Κ. 

 «Δεν πηγαίνεις σχολείο;» τη ρώτησε μια κυρία, που καθόταν μαζί με άλλες δύο στο 
ακροτελεύτιο τραπέζι. 

 Το κοριτσάκι δεν απάντησε και, τρομαγμένο από την ερώτηση, δεν προχώρησε προς 
το τραπέζι τους αλλά βγήκε γρήγορα έξω. Μόλις βγήκε, έτρεξε, πέρασε διαμπερές 
την πλατεία κι  εξαφανίστηκε προς τα δέντρα του πάρκου. 

 «Το βλέπετε;» είπε κάποιος από τη μεγάλη παρέα στο τραπέζι του. «Πάει τώρα να 
δώσει τα χρήματα στη μάνα του για ν’ αγοράσει ναρκωτικά!». 

 «Πού το ξέρεις;» του είπε ο διπλανός του. «Μπορεί να πάρουν φαγητό». 

 «Το υποψιάζομαι...». 

 «Πάντως,» είπε η κοπέλα που καθόταν απέναντί  τους, «τι περιμένεις να κάνει  αυτό 
το παιδί όταν μεγαλώσει; Ό,τι  πάντως  κι αν κάνει, δε θα φταίει αυτό!». 

 «Αυτό, να το πεις στο δικαστήριο σε δέκα χρόνια, όταν θα την κλείσουν φυλακή» 
απάντησε ο πρώτος. «Αλλά δε  νομίζω  πως  θα μετρήσει». 

 Δεν ήταν   εντελώς εύστοχο αυτό. Η επαιτεία ήταν τότε μέρος  της κουλτούρας των 
Ρομά, και, σαν μέρος  κουλτούρας, συνοδευόταν από προστατευτικούς μηχανισμούς 
που απέτρεπαν την καταστροφή.  Ο   μεγαλύτερος κίνδυνος θα  υπήρχε για  ένα παιδί 
προερχόμενο   από το 90%  του πληθυσμού, που θα κατέπιπτε  στη φτώχεια  έχοντας 
απωλέσει προ πολλού  τις «αξίες της φτώχειας». 

  

 

 

 

  

 

 

 

                                                         4. 



24 
 

 Ενώ ήταν έτοιμος να πάει κατευθείαν στο σπίτι της κυρίας Δέσποινας, ο Κ σκέφτηκε 

πως δε  θα ήταν ίσως σωστό να πάει, καλεσμένος  σε γεύμα, με άδεια χέρια και 

αποφάσισε να περάσει πρώτα και να αγοράσει μερικά γλυκά. 

 «Αυτό, δεν το είχα υπολογίσει» σκέφτηκε με μπόλικη απογοήτευση · γιατί, λόγω του 

κολλημένου μισθού και της οικονομίας που έκανε, για το αυτοκίνητο, είχε γίνει 

τελευταία  πολύ υπολογιστής  και νόμιζε, όταν δέχτηκε το τηλεφώνημα, ότι θα έτρωγε 

εκείνη την Κυριακή τσάμπα. 

 «Πόσο θα κάνουνε τώρα τα γλυκά; Αποκλείεται κάτω από δέκα ευρώ. Άρα δηλαδή, 

το ίδιο μου κάνει αν θα είχα μαγειρέψει. Καλύτερα να είχα αρνηθεί την πρόσκληση!» 

Να πάει όμως και χωρίς γλυκά ήταν ασύμβατο με τον χαρακτήρα του, έτσι 

προχώρησε, χωρίς όρεξη -  μ’ εκείνο  το παθολογικό  συναίσθημα του τσιγκούνη που 

είναι σίγουρος ότι από  ένα τέτοιο μικροποσό θα  ξεκινήσει η αλυσίδα  της 

οικονομικής του καταστροφής . 

 Από την άλλη μεριά της πλατείας υπήρχε μία πάροδος που κατέληγε στην εκκλησία 

των Αγίων Πάντων κι  εκεί ήξερε ένα ζαχαροπλαστείο. Πήγε μέχρι αυτό  και αγόρασε 

τέσσερις πάστες σοκολατίνες, που έκαναν πραγματικά 9.90. Κρατώντας τα γλυκά στο 

χέρι, όπως του τα είχαν φτιάξει στο ζαχαροπλαστείο, ακριβώς στις 13.00  χτύπησε το 

κουδούνι της κυρίας Δέσποινας  στο ρετιρέ της πολυκατοικίας. 

 Η κυρία Δέσποινα ήταν μια κυρία μεγαλοαστικής καταγωγής που είχε κληρονομήσει  

την περισσότερη  πολυκατοικία από τον πατέρα της και, ως εκ τούτου, εκείνη έμενε 

στο ευρύχωρο ρετιρέ. Απ’ ό,τι ήξερε ο Κ, δεν είχε παντρευτεί ποτέ και δεν είχε παιδιά. 

Στην ηλικία ήταν κοντά στα 70, αλλά πολύ καλοστεκούμενη. 

 Του άνοιξε η υπηρέτρια της, που ήταν ξένη και μιλούσε άσχημα τα ελληνικά και  δεν 

ήξερε πως την έλεγαν. 

 «Ο Κ...! Έφερες γλυκά! Δεν ήταν ανάγκη...» του είπε ο κ. Δέσποινα  μόλις τον είδε. 

 «Μα πώς;» είπε αυτός. «Με άδεια χέρια θα  ερχόμουνα; Δε  θα ήταν σωστό». 

  Πρόσεξε αμέσως ότι το μεγάλο τραπέζι στη μέση του σαλονιού ήταν ήδη στρωμένο 

και ότι πιο πέρα, στον καναπέ, καθόταν, συνεσταλμένη, μια κοπέλα, που πρώτη φορά 

την έβλεπε και που το φάνηκε, κακάσχημη. 

 «Πάντα ευγενικός ο Κ...» συνέχισε ο η κ. Δέσποινα. «Να σου συστήσω την ανιψιά 

μου, την κόρη της αδελφής  μου , την Πόπη. Εγώ βέβαια τη λέω Πηνελόπη · έχει το 

όνομα της μητέρας μας  βλέπεις». 

 Η κοπέλα σηκώθηκε, αυτός την κοίταξε και έδωσαν τα χέρια. «Χάρηκα» είπαν και οι 

δύο – τουλάχιστον εκείνος, εντελώς τυπικά. 



25 
 

 «Πηνελόπη, από εδώ ο Κ..., ο νοικάρης μου, που τόσες φορές σου έχω μιλήσει γι’ 

αυτόν.  

 Πολύ ύποπτη του φάνηκε αυτή η προσφώνηση. «Λες,» σκέφτηκε, «όλο αυτό να  είναι 

στημένο, για να με γνωρίσει με αυτήν; Μα τι φαντάστηκαν!». Οι επόμενες λέξεις της 

κ. Δέσποινας σχεδόν  του επιβεβαίωσαν την υποψία. 

 Η Πηνελόπη, που λες Κ...., είναι η μοναδική  κληρονόμος μας. Όλη αυτή  η 

πολυκατοικία θα γίνει μια μέρα δικιά  της». 

 Κοίταξε τότε αυτόματα την κοπέλα κι εκείνη είχε χαμηλώσει το βλέμμα. 

 «Άρα τα υπόλοιπα διαμερίσματα ανήκουν κι αυτά στην αδελφή της Δέσποινας» είχε 

σκεφτεί προηγουμένως, αλλά τότε, που την είδε αμήχανη με  τα λόγια της θείας τής, 

σκέφτηκε: «Δε θα περάσω καλά σήμερα...» 

« Πέρασε το πρωί, τυχαία η Πηνελόπη» συνέχισε να λέει η κ. Δέσποινα, «και της είπα 

να μείνει να φάμε,  δε θα σε πείραζε  βέβαια...» 

 «Εμένα; Μα πώς; Δικό σας είναι το σπίτι». 

  «Είναι δυνατόν», σκεφτόταν ταυτόχρονα, «να γίνονται σήμερα τέτοια πράγματα;! 

Νομίζουν ότι εγώ, μπορεί να παντρευτώ αυτήν;! Πού ζούμε;» Του φαινόταν πως  

βρέθηκε ξαφνικά  μέσα σε  ασπρόμαυρη ταινία, δεκαετίας του 1950. 

 «Το τραπέζι είναι έτοιμο» είπε  η κ. Δέσποινα, που, αφού μάλλον ένιωσε πως   είχε 

περάσει με επιτυχία το στάδιο της γνωριμίας, έδειχνε τώρα περισσότερο άνετη και 

χαρούμενη. «Εγώ μαγείρεψα! Και ανυπομονώ ν’ ακούσω  τη γνώμη σου. Αν θέλεις 

να πλύνεις τα χέρια σου, το μπάνιο είναι από  εκεί». 

 Αυτός χαμογέλασε συγκαταβατικά κι  έτρεξε αμέσως στο μπάνιο – που ήταν 

υπερπολυτελές και πεντακάθαρο. 

 Όταν ξαναβγήκε είχαν καθίσει στο τραπέζι, και είχαν κανονίσει μάλιστα να βρεθεί 

εκείνος απέναντι από την Πηνελόπη, με την  κ. Δέσποινα στην πάνω μεριά. Βέβαια, 

αφού ήταν μόνο τρία άτομα και η κ. Δέσποινα ήταν η οικοδέσποινα, έτσι έπρεπε και 

να καθίσουν · εκείνου πάντως του φάνηκε προσχεδιασμένο. 

 Κάθισε στη θέση του, ακριβώς απέναντι από την Πηνελόπη, και η στάση του σώματός 

του φανέρωνε σίγουρα την αμηχανία του·  πόσο μάλλον, αφού  έβλεπε     τώρα  την 

«υποψήφια» από κοντά. 

 Παρόλο που ήταν  καλοντυμένη, με  επίσημο μαύρο φόρεμα, και μακιγιαρισμένη 

(κάτι που ενίσχυσε κι άλλο τις υποψίες του),   τίποτα δε  θα μπορούσε να κρύψει την 

ασχήμια της. Αν και  δεν είχε καθόλου παραπανίσια κιλά, το δέρμα της ήταν θαμπό 

μαύρο-καφέ και γερασμένο σχεδόν σαν γριάς, ενώ δε θα έπρεπε  να ήταν μεγαλύτερη 



26 
 

στην ηλικία από αυτόν. Τα μαλλιά της, καλοχτενισμένα, θύμιζαν φτερά κορακιού και 

η μύτη της ήταν αφύσικα επιτηδευμένη.  «Θα πρέπει να έχει κάνει πλαστική εκεί» 

σκέφτηκε. Τα μικρά μάτια της ήταν κρυμμένα στις κόχες τους, σχεδόν χωρίς 

ματοτσίνορα, και ήταν σίγουρος πως, αν θα μπορούσε να δει τα πόδια της, θα ήταν 

κι εκείνα στραβά. Στήθος, πίσω από το φόρεμα, δεν διακρινόταν. 

 «Μόνο υπό τέτοιες συνθήκες  θα μπορούσε αυτή να φάει με κάποιον» κατέληξε από 

μέσα του. 

 Η κ. Δέσποινα εντωμεταξύ, καθόταν, όλο ικανοποίηση, στην πάνω μεριά του 

τραπεζιού – που ήταν τραπέζι για 10 άτομα -  με τα σερβίτσια έτοιμα μπροστά της. 

 «Πολύ χαίρομαι παιδιά μου» έλεγε ευχάριστα, «που θα φάω σήμερα με νέους 

ανθρώπους – όχι ότι εγώ είμαι γριά...» προσέθεσε μειδιάζοντας, «  Όμως, το 

καλύτερο φαγητό είναι η ωραία  παρέα, έλεγε πάντα η μητέρα μου. Γιατί, όπως και 

να το κάνουμε» συνέχισε, σε πιο σοβαρό ύφος, «η μοναξιά τελικά γίνεται 

ανυπόφορη. Βέβαια, εγώ έχω τη Λουντμίλα· αλλά πάντως, σας συνιστώ να μην 

κάνετε το ίδιο λάθος μ’ εμένα και να μείνετε μόνοι στη ζωή σας». 

 «Κι άλλο υπονοούμενο...» σκέφτηκε ο Κ.  Η Πηνελόπη, απέναντι, παρέμενε σιωπηλή 

και συνεσταλμένη. Ήταν φανερό πως ένιωθε κι εκείνη, το λιγότερο, αμήχανα. 

 «Κι εγώ χαίρομαι πολύ  Δέσποινα» απάντησε αυτός, «και σας ευχαριστώ για την 

πρόσκληση». 

 «Μα δε χρειάζεται να μ’ ευχαριστείς!» είπε η κ. Δέσποινα. «Δεν έκανα δα και κάτι 

σπουδαίο, απλά  κάλεσα το γείτονα μου  να φάμε ένα μεσημέρι». 

 Αυτό ήταν! Δεν ήξεραν μετά τι να πουν. Η οικειότητα που είχαν συνήθως ο Κ με την 

κ. Δέσποινα είχε εξαφανιστεί, μπροστά στο τρίτο πρόσωπο και τη σκοπιμότητα. 

Δηλαδή ·  η κ. Δέσποινα σκεφτόταν ότι ίσως προχωρούσε πολύ βιαστικά, και  το με 

ποιον, εύσχημο, τρόπο θα έκανε αυτούς τους δύο να γνωριστούν καλύτερα, εκείνος 

σκεφτόταν με ποιο τρόπο θα περνούσε γρηγορότερα αυτό το γεύμα και θα 

εξαφανιζόταν από εκεί, και η Πηνελόπη ασφαλώς, δεν υπήρχε περίπτωση να μιλήσει 

πρώτη αν δεν της είχαν απευθύνει    το λόγο. Έτσι, κανένας δεν είπε τίποτα  για τα  

επόμενα, τουλάχιστον, 5 λεπτά.  Απλά κάθονταν, κουμπωμένοι, και ενίοτε η κ. 

Δέσποινα χαμογελούσε στον Κ. 

 Ευτυχώς όμως, υπήρχε κάτι χειροπιαστό: το  ίδιο το  γεύμα.  Έτσι η Λουντμίλα -  η 

υπηρέτρια -  προχώρησε την κατάσταση, λέγοντας στην κυρία της: 

 «Κυρία Ντέσποινα, σερμπίρω;» 

 «Ναι, ναι!» έκανε αυτή. «Από τα ορεκτικά!»  και  ανακουφισμένη που βρήκε τώρα 

λαβή για να πει κάτι, και μάλιστα ουδέτερο, συνέχισε αμέσως: 



27 
 

 «Όπως σου είπα Κ..., μαγείρεψα εγώ! Σε κάτι τέτοιες, εξαιρετικές περιπτώσεις, 

μαγειρεύω πάντα η ίδια. Η Λουντμίλα, είναι καλή μαγείρισσα»(την κοίταξε για μια 

στιγμή φιλικά) «όμως νομίζω πως εγώ τα καταφέρνω καλύτερα. Άλλωστε, εκείνη δεν 

ξέρει να μαγειρεύει το ελαιόλαδο. Στη χώρα της, όλο με βούτυρο μαγειρεύουν . Το 

βούτυρο όμως είναι πολύ λιπαρό» . 

 «Ναι, πραγματικά» είπε αυτός. 

  Τι το ήθελε; Αμέσως η κ. Δέσποινα απευθύνθηκε στην Πηνελόπη: 

 «Ο Κ...,  Πηνελόπη,  είναι πολύ νοικοκύρης! Μαγειρεύει ο ίδιος και δεν τρώει ποτέ 

απέξω, αν και εργένης...»  

 Η Πηνελόπη κοκκίνησε - όσο  μπορούσε να διακριθεί κοκκινάδα στο μαύρο-καφέ 

πρόσωπο της. 

 Πάλι επικράτησε σιγή στο τραπέζι. «Από το φαγητό» σκεφτόταν ο Κ, «κατέληξε πάλι 

σ’ εμένα και τα προσωπικά μου. Καλύτερα να μη  λέω τίποτα...». 

  Και πάλι η Λουντμίλα έσπασε το αδιέξοδο, σερβίροντας το  ορεκτικό,  που ήταν  

φέτα ψητή μέσα σε κόκκινη πιπεριά. Αμέσως μετά γέμισε τα τρία κρυστάλλινα 

ποτήρια που βρισκόταν πάνω στο τραπέζι με λευκό κρασί από ένα μπουκάλι  μόλις 

ανοιγμένο · με ένα τρόπο, λεπτότατο,  που δεν είχε τίποτα να ζηλέψει από τον  

σερβιτόρο του καλύτερου εστιατορίου. 

 «Μοσχοφίλερο Χαλκιδικής! Εξαιρετικό!» είπε η κ. Δέσποινα, που τώρα, που 

ξεκινούσε το γεύμα,  ήταν σίγουρη πως  θα έβρισκε εύκολα  θέματα για συζήτηση. 

 «Τώρα» είπε, μόλις η Λουντμίλα τελείωσε και στάθηκε πιο πίσω, «σαν οικοδέσποινα, 

επιβάλλεται να κάνω μια πρόποση! Βέβαια, αυτές οι επισημότητες δεν είναι του 

χαρακτήρα μου, όταν βρίσκομαι με τόσο δικούς μου ανθρώπους, αλλά θα  πρέπει 

πάντως να ακολουθήσω την παράδοση...».  Χαμογέλασε και κοίταξε τον Κ. 

Χαμογέλασε κι αυτός, όσο μπορούσε. 

 «Στην υγειά  σας λοιπόν, παιδιά μου» συνέχισε και σήκωσε το ποτήρι της μέχρι το 

ύψος του προσώπου. «Σας εύχομαι να ευτυχήσετε στη ζωή σας, να μακροημερεύσετε 

και(δεν μπόρεσε να μην το πει, παρόλο που ένιωθε ότι θα φαινόταν εξόφθαλμο) να 

μη μείνετε ποτέ μόνοι!». 

  «Να το!» σκέφτηκε ο Κ. «Ό,τι κι αν πει σήμερα εκεί καταλήγει. Θα πρέπει μάλλον, 

τώρα  εγώ ν’ απαντήσω... θα κάνω πως δεν κατάλαβα και θα απαντήσω τυπικά» 

 «Εύχομαι κι εγώ» είπε, « την υγεία των παρευρισκόμενων και σας ευχαριστώ και 

πάλι, Δέσποινα, για την πρόσκληση». 



28 
 

« Στην υγεία σας» είπε και η Πηνελόπη σιγανά, κρατώντας κι εκείνη το ποτήρι της. 

 «Αυτό το κρασί  αγοράζω πάντα» συνέχισε  η κ. Δέσποινα, που ήθελε να προχωρήσει 

παρακάτω  η συζήτηση. «Είναι λίγο ακριβό, όμως το αξίζει. Ίσως βέβαια, το κόκκινο 

να ταίριαζε καλύτερα στο σημερινό γεύμα - γιατί δε σου είπα ακόμα Κ....  τι έχω 

μαγειρέψει- όμως, εμένα τουλάχιστον, το κόκκινο κρασί με πειράζει. Πώς σου 

φαίνεται;» τον ρώτησε, γιατί τον είδε ότι είχε δοκιμάσει. 

«Πολύ ωραίο» απάντησε αυτός.  Μα και πραγματικά του φάνηκε πολύ ωραίο. 

 «Εσένα Πηνελόπη, σ’ αρέσει;». 

 «Μάλιστα θεία» απάντησε αυτή, λες και απαντούσε σε ηγουμένη μοναστηριού. 

 Η κ. Δέσποινα στραβομουτσούνιασε για μια στιγμή, με αυτό το «Μάλιστα», αλλά  και 

με το  ότι η Πηνελόπη δεν έπαιρνε την  πρωτοβουλία να πει κάτι μόνη της, όμως 

γρήγορα ξαναπήρε το προηγούμενο χαρούμενο της  ύφος. 

« Κ...., πάρε λίγη φέτα!». 

 Ο Κ έκοψε με το μαχαιροπίρουνο λίγο από το ορεκτικό και δοκίμασε. «Τουλάχιστον, 

να φάω κάτι» σκέφτηκε. «Να μη φύγω από εδώ και να πρέπει πάλι να μαγειρεύω». 

 Η Πηνελόπη έκανε αμέσως το ίδιο, προλαμβάνοντας με αυτόν τον τρόπο την 

παρότρυνση της θείας της.  

 Και η κ. Δέσποινα ξεκίνησε να κόβει  το ορεκτικό, δουλεύοντας  με πολύ τακτ το 

μαχαιροπίρουνο πάνω  στη γεμιστή πιπεριά. Δε  μιλούσε, αλλά ήλπιζε τώρα να 

ξεκινήσουν οι δυο τους να απευθύνονται ο ένας στον άλλο. Μάταια. Το ορεκτικό 

τελείωσε και δεν είχαν ανταλλάξει κουβέντα. 

 «Λουντμίλα!» είπε τότε χωρίς να το βάζει κάτω. «Μάζεψέ τα αυτά, και φέρε το 

κυρίως πιάτο!» 

 Η Λουντμίλα, που στεκόταν πάντα δίπλα, άρχισε αμέσως να μαζεύει τα πιάτα του 

ορεκτικού. 

 «Τώρα Κ...., ακολουθεί έκπληξη! Επειδή ξέρω ότι το αγαπημένο σου φαγητό είναι τα 

σουτζουκάκια, μαγείρεψα ακριβώς αυτό! Σουτζουκάκια με ρύζι!». Τα 

«σουτζουκάκια» ήταν αλεσμένο κρέας(sic) μοσχαρίσιο ή χοιρινό(και πάλι (sic), 

ζυμωμένο σε μικρές μπάλες ή καλύτερα: κυλίνδρους, μαζί με γάλα, μπαχαρικά και 

θρυμματισμένη φρυγανιά. 

 «Ο!» έκανε αυτός, πραγματικά όμως τώρα αυθόρμητα, γιατί τα «σουτζουκάκια» 

ήταν όντως το αγαπημένο του φαγητό.  «Σας ευχαριστώ!». 



29 
 

 «Και στην Πηνελόπη αρέσουν πολύ  τα σουτζουκάκια!» συνέχισε όμως η κ. 

Δέσποινα. 

 «Και σε ποιον δεν αρέσουν!» απάντησε αυτός, ικανοποιημένος που βρήκε μια τόσο, 

γενική,  κατάλληλη απάντηση. 

 Η Πηνελόπη και πάλι κοκκίνησε -  αν και, όπως είπαμε, αυτό δε  μπορούσε εύκολα 

να διακριθεί. 

 Η Λουντμίλα έφερε  τότε πάνω στο τραπέζι το υπερεπίσημο, ασημένιο, σερβίτσιο με 

το κυρίως γεύμα  και, αμέσως δίπλα, ένα μικρότερο πορσελάνινο  με αχνιστό ρύζι 

μπασμάτι. 

 «Εντάξει Λουντμίλα» της είπε η κυρία της. «Τώρα εγώ  θα σερβίρω!». Χωρίς να 

ανασηκωθεί από τη θέση της, σέρβιρε, με τις κουτάλες σερβιρίσματος, πρώτα το ρύζι 

στο πιάτο του καθενός κι έπειτα τα σουτζουκάκια με  την κρεμ σάλτσα  τους.  

 «Έχουν  πολύ ωραία εμφάνιση, πρέπει να πω» είπε τότε ο Κ,  που, μπροστά  στη θέα 

του αγαπημένου του φαγητού, είχε χαλαρώσει κάπως. «Είμαι σίγουρος και γεύση». 

 «Στο τέλος οι παρατηρήσεις Κ....» έκανε ευπροσήγορα η κ. Δέσποινα. «Τώρα 

τρώμε!». 

 Άρχισαν και οι τρεις να τρώνε. Η κ. Δέσποινα κανονικά, η Πηνελόπη ντροπαλά(και το 

ντροπαλό ύφος που  σε μια όμορφη κοπέλα τονίζει την ομορφιά της,  σε μια άσχημη    

επιδεινώνει την ασχήμια της) κι εκείνος διστακτικά στην αρχή,  αλλά με όλη την 

πρόθεση να φάει καλά από αυτό το φαγητό που, αν και ήταν το αγαπημένο του, δεν 

το μαγείρευε ο ίδιος συχνά · γιατί    και  πολύπλοκο ήταν  και πάντα του φαινόταν ότι 

αυτός ποτέ  δεν το πετύχαινε  τόσο καλά  όσο  η μητέρα του στην επαρχία. 

 Με τις πρώτες μπουκιές όμως, όλη  αυτή του  η διάθεση εξαφανίστηκε. Τα 

σουτζουκάκια δεν ήταν καθόλου νόστιμα. Συνέχισε να μασάει αναζητώντας μια 

κάποια καλύτερη αίσθηση, αλλά μάταια.  Το μόνο πράγμα  που  θύμιζε σουτζουκάκια 

σε αυτά ήταν η εμφάνισή  τους. Κατάλαβε αμέσως ότι έλειπε το σκόρδο. 

 «Πρέπει όμως να κάνω ότι μου αρέσουν!» σκέφτηκε οργισμένος. Και · μέσα στο θυμό 

του  για την καταστροφή του αγαπημένου του φαγητού  και για το πως εξελίχτηκε 

αυτή η πρόσκληση, για  γεύμα  όπου  τελικά θα έμενε νηστικός · δε  μπόρεσε να μην 

υποψιαστεί,  και να οργιστεί  έτσι περισσότερο,  ότι η Δέσποινα δεν έβαλε  επίτηδες 

σκόρδο στα σουτζουκάκια επειδή  έκανε την ηλίθια σκέψη ότι το σκόρδο, δεν ήταν 

κατάλληλο  έδεσμα για γνωριμίες ζευγαριών! Ένιωσε τότε- μπορεί και υπερβολικά – 

ότι όλη  αυτή η υπόθεση ήταν  πολύ καλά προετοιμασμένη και ότι τον είχαν σχεδόν  

τυλίξει μέσα σ’ ένα δίχτυ, και άρχισε στο βάθος να φοβάται. 

 «Λοιπόν, πώς σου φαίνονται;» τον ρώτησε η κ. Δέσποινα, σταματώντας να μασάει. 



30 
 

 «Πολύ ωραία! Πραγματικά πολύ ωραία!» είπε. «Είσαστε εξαιρετική μαγείρισσα!». 

 Ένα πλατύ χαμόγελο, πλατύτερο από κάθε άλλο μέχρι τότε εκείνο το μεσημέρι, 

εμφανίστηκε στο πρόσωπο της κ. Δέσποινας. «Μπορεί να μη  μαγειρεύω κάθε μέρα» 

απάντησε, «όμως ποτέ  στη ζωή μου δεν έχασα την επαφή με τη μαγειρική. Αυτή η 

συνταγή είναι δικιά μου!». 

 Ο Κ  ήδη σκεφτόταν  το  πόσο δύσκολα  θα περνούσε η υπόλοιπη ώρα  και  το αν  

υπήρχε κάτι για να το προφασιστεί και  να φύγει  το  γρηγορότερο από εκεί. Όμως, 

όπως ήταν πάντα του άνθρωπος με περιορισμένες δυνατότητες ελιγμών  και 

αφοσιωμένος στις κοινωνικές συμβάσεις, ένα τέτοιο πρόβλημα ήταν γι’ αυτόν άλυτο. 

Έπρεπε να μείνει και να υπομείνει. 

«Μα, πείτε όμως κι εσείς κάτι!» συνέχισε η κ. Δέσποινα. «Όλο εγώ θα μιλάω;». 

 Κοίταξε πρώτα τον ένα κι  έπειτα τον άλλο. Και οι δύο  απάντησαν με ένα ύφος  που 

έλεγε περίπου: « Έχετε δίκιο, μα τι να πούμε;». 

«Πείτε για τα πτυχία σας! Η Πηνελόπη, Κ....., έχει πτυχίο στατιστικής. Ο Κ....., 

Πηνελόπη, έχει τελειώσει οικονομικά…». 

  Τότε πια, ήταν αναγκασμένος να της απευθυνθεί. «Πού τελειώσατε;» τη ρώτησε. 

 «Στην Κύπρο»  απάντησε εκείνη, χωρίς καθόλου περισσότερο θάρρος στη φωνή και 

την έκφραση της. 

  «Άρα, σε ιδιωτικό» σκέφτηκε αυτός. 

 «Οικονομικά και στατιστική, νομίζω πως είναι κοντινά πράγματα» είπε η κ. 

Δέσποινα. 

 «Ναι» απάντησε αυτός, αρχικά  ανακουφισμένος που έπρεπε τώρα να απευθυνθεί 

σ’ εκείνη  και όχι στην Πηνελόπη, αλλά  πολύ γρήγορα τρομαγμένος ότι αυτό το «Ναι» 

στο   πως τα οικονομικά και η στατιστική είναι κοντινά - άρα ταιριαστά- πράγματα, 

θα μπορούσε   να εκληφθεί σαν κάποιας μορφής συναίνεση από μέρους του(όπως 

δύο άτομα που ξεκινούν να φλερτάρουν ξεκινούν συνήθως με κάτι τέτοια, απόμακρα, 

υπονοούμενα). 

 «Είδατε λοιπόν;» συνέχισε η κ. Δέσποινα. «Μπορείτε να πείτε για τις σπουδές σας!» 

και σταμάτησε, σα  να περίμενε ν’ ακούσει. Και πάλι τον έφερε σε σημείο όπου 

ένιωθε αναγκασμένος να κάνει αυτό που  ήθελε. 

 «Σε πόσα χρόνια  πήρατε το πτυχίο;» είπε στην Πηνελόπη.  Άκομψη σίγουρα 

ερώτηση,  αν και πάντως   δεν την εκφώνησε σε  προσβλητικό ύφος.  



31 
 

«Σε πέντε» απάντησε η Πηνελόπη και ρώτησε-άκομψά ασφαλώς κι εκείνη, αλλά 

μάλλον απλώς ακολουθώντας τη ροή της συζήτησης: «Εσείς;». Στη δική της βέβαια 

περίπτωση , το ότι αυτό δεν ειπώθηκε με προσβλητική διάθεση ήταν ακόμα 

εμφανέστερο απ’ ό,τι στον Κ. 

 «Ο... μα μη μιλάτε στον ενικό!» πετάχτηκε η κ. Δέσποινα, «Είστε  συνομήλικοι!» 

 Κοιτάχτηκαν οι δυο  τους συγκαταβατικά, γιατί ήταν υποχρεωμένοι να 

συμφωνήσουν,  κι εκείνος ένιωσε πολύ άσχημα.  Τόσο άσχημα, που ήθελε αμέσως 

να μη φάει μπουκιά περισσότερο. Συνέχισε όμως να μασάει, σα να είχε μέσα στο 

στόμα του άχυρα, επειδή του έμοιαζε αδιανόητο  το να αφήσει τόσο νωρίς ένα γεύμα 

στο όποιο τον είχαν καλέσει και να προσβάλει έτσι  την οικοδέσποινα.  Έτσι  κάθε 

φορά που μια μπουκιά έφτανε στο σημείο να την καταπιεί σφιγγόταν και σκεφτόταν 

πώς θα τα κατάφερνε με την επόμενη. 

  Ήταν τρομερό αυτό που περνούσε! Κάποιος άλλος βέβαια, στη θέση του, θα 

μπορούσε να το δει όλο αυτό σαν ένα αστείο και να το διασκέδαζε, εκείνος  όμως δεν 

το έβλεπε  καθόλου έτσι. «Πώς με θεωρούν;» σκεφτόταν « Μήπως είμαι κι εγώ τόσο 

άσχημος σαν  αυτή; Μήπως είμαι ηλίθιος, και δεν το καταλαβαίνω;» Όση 

αυτοπεποίθηση και να ‘χει κάποιος, - ή μάλλον, όση περισσότερη αυτοπεποίθηση  

έχει-  πάντα, σε τέτοιες στιγμές,  η αμφιβολία ελλοχεύει. 

 Η οικοδέσποινα, αφού έβλεπε πως η συζήτηση μεταξύ των δύο δεν προχωρούσε, 

αποφάσισε να την προχωρήσει και πάλι  η ίδια και, κατά βάθος εκνευρισμένη γι’ 

αυτό, ν’ αφήσει  στην άκρη τα προσχήματα. 

 «Εντάξει,» είπε, «σήμερα τα πτυχία είναι μόνο τυπικά. Στο κάτω-κάτω, όλοι έχουν. Η 

Πηνελόπη σπούδασε μόνο και μόνο γιατί έπρεπε. Το οικονομικό θέμα είναι γι’ αυτήν 

λυμένο. Δε νομίζω ότι θα χρειαστεί ποτέ να εξασκήσει αυτή  τη... στατιστική. Εσύ 

όμως, αγαπητέ Κ...., που δουλεύεις τόσο καιρό τώρα σ’ αυτή, την τράπεζα, και 

παίρνεις μόνο εφτακόσια ευρώ, θα πρέπει να δεις τι θα κάνεις στη ζωή σου. Τα χρόνια 

περνούν χωρίς να το καταλάβουμε· σου το λέω εγώ, σαν  μεγαλύτερη». 

 Αυτό, πολύ λίγο απείχε από μια κανονική πρόταση γάμου και ο Κ βρέθηκε σε μια 

πρωτόγνωρη γι’  αυτόν θέση. Από τη μία σκεφτόταν ότι αυτά τα πράγματα δεν ήταν 

σοβαρά, και από την άλλη ένιωθε ότι για πρώτη φορά στη ζωή του είχε βρεθεί 

μπροστά  σε μια τόσο  ουσιαστική και κρίσιμη απόφαση,  και  ότι ,τελικά, στη ζωή 

ίσως έτσι να γίνονται  τα πράγματα και κάπως  έτσι να παντρεύονται οι άνθρωποι·  κι 

εκείνος να βρισκόταν μέχρι τότε σ’ ένα δικό του κόσμο. Ένιωθε δηλαδή, ότι βρέθηκε 

ξαφνικά μπροστά στον πραγματικό κόσμο. 

 Όπως αναμενόταν, μια τέτοια κατάσταση ήταν γι’ αυτόν αφόρητη. Εκείνος ήθελε να 

επιστρέψει το γρηγορότερο στο δικό του κόσμο. «Δέσποινα» είπε τελικά μόνο, με 



32 
 

όλη την ενέργεια από τη φωνή του να έχει εξαφανιστεί, «με φέρνετε σε δύσκολη 

θέση». 

 «Μα γιατί;» απάντησε αυτή, σα να μην κατάλαβε. «Τι  κακό είπα; Εγώ μίλησα, 

γενικά». 

 Παρόλο που καταλάβαινε πολύ καλά τι  είπε   προηγουμένως, καταλάβαινε επίσης 

ότι το είχε  και  παρατραβήξει, και μάλιστα πολύ νωρίς, κι  έτσι δεν ήθελε να 

προχωρήσει, προς το παρόν, περισσότερο. 

 Από την άλλη πλευρά του τραπεζιού, η καημένη η Πηνελόπη παρακολουθούσε  

περισσότερο συνεσταλμένη από κάθε άλλη φορά  και με το βλέμμα καρφωμένο 

πάνω στο πιάτο της. Ντρεπόταν πολύ γι’ αυτή τη συζήτηση που διεξαγόταν για  εκείνη 

χωρίς εκείνη.  Όμως, θα ήταν ψεύτης και όποιος ισχυριζόταν ότι  στο βάθος , δεν  

περίμενε τις απαντήσεις του Κ με την ίδια αισιόδοξη  αγωνία που θα περίμενε 

οποιοσδήποτε νέος ή νέα την απάντηση από αυτόν που τον ενδιαφέρει – γιατί 

ασφαλώς, όλη αυτή η υπόθεση ήταν προσχεδιασμένη από τη θεία της κι εκείνη το 

ήξερε. 

 Άλλωστε για εκείνη, μέχρι τότε, κάποιου άλλου τύπου φλερτ δεν είχε υπάρξει, όπως 

κατατάχτηκε απ’ όταν γεννήθηκε, λόγω  εμφάνισης , στους απόκληρους της εποχής. 

Έτσι, όπως συμβαίνει με όλους τους στερημένους ανθρώπους, ήταν αναγκασμένη να 

εξάγει  το όλο  από το ελάχιστο, και είχε κάθε δικαίωμα να θεωρεί αυτό το γεύμα σαν 

υποκατάστατο του φλερτ. Βρισκόταν λοιπόν, θα έλεγε κανείς, σε μία γλυκόπικρη –  

με έμφαση στο δεύτερο συστατικό της λέξης- συναισθηματική κατάσταση. 

  Αν και βέβαια, η ίδια δεν ήταν  ο  πιο αντιπροσωπευτικός τύπος «απόκληρου» της 

εποχής της, μια και η μοίρα φρόντισε τουλάχιστον να την προικίσει με πλούτο. Και 

όποιος θεωρεί ότι ο πλούτος δεν έχει καμία σημασία, ας φανταστεί πόσο ακόμα 

δυσκολότερη θα ήταν η θέση μιας κοπέλας τόσο άσχημης όσο εκείνη, αλλά και τόσο 

φτωχιάς όσο  το κοριτσάκι που «πουλούσε» τα λουλούδια στο σαντουιτσάδικο. 

 Ο πλούτος τουλάχιστον, την έκανε να ελπίζει βάσιμα για το μέλλον της. Γιατί,  και 

στην αντίθετη περίπτωση σίγουρα θα  ήλπιζε – όπως για παράδειγμα  η σταχτοπούτα 

– αλλά, όπως και να το κάνουμε όμως: ακόμα και  ο μεγαλύτερος ονειροπόλος μετά 

από ένα σημείο, χρειάζεται μια κάποια βάση  για τα όνειρά του. 

 

 

  

 

  



33 
 

                                                         5. 

 Ο Κ, όταν βγήκε έξω από το ρετιρέ και κατέβαινε  τις σκάλες - γιατί ούτε το ασανσέρ 

δεν ήθελε να περιμένει - ένιωθε περίπου  σαν δραπέτης από μεσαιωνικό κάτεργο. 

 Η κ. Δέσποινα βέβαια, μετά από αυτή την τελευταία  απροκάλυπτη «παραίνεση» για 

τις σπουδές και τα οικονομικά, δεν είπε τίποτα άλλο  παρόμοιο,  τουλάχιστον τόσο 

εμφανές,  και η υπόλοιπη ώρα του γεύματος αναλώθηκε κυρίως  σε  κοινοτυπίες του 

τύπου: «ωραίο το κρασί», «τα κοινόχρηστα δεν θα αυξηθούν φέτος» και άλλα τέτοια. 

Μετά το κυρίως πιάτο έφαγαν γλυκό του ταψιού, γαλακτομπούρεκο που ήταν 

σίγουρα πολύ καλύτερο από τα σουτζουκάκια, όμως όλη η ατμόσφαιρα φάνταζε γι’ 

αυτόν, το λιγότερο μυστήρια. Ένιωθε ότι  αιωρούνταν παντού στον αέρα και  πάνω 

του  η  υπόδειξη  να  παντρευτεί την   Πηνελόπη, και μάλιστα άμεσα, και δεν πίστευε 

ότι υπήρχε περίπτωση να τελειώσει ποτέ   αυτό το μαρτύριο. Έτσι δεν πίστευε και στα 

μάτια του, όταν τελικά όλα σερβιρίστηκαν και μαζεύτηκαν, όλα, που μπορούσαν να 

ειπωθούν, ειπώθηκαν και ξαφνικά συνειδητοποίησε ότι  μπορούσε πλέον να φύγει 

χωρίς να προσβάλλει κανένα. Το μόνο που αρνήθηκε ήταν ο καφές. 

 Το συναίσθημα της ελευθερίας που ένιωσε μόλις βγήκε έξω από την πόρτα δεν 

περιγράφεται.  Θα μπορούσε όμως να το είχε  αισθανθεί και πολύ νωρίτερα, αν ήταν 

λίγο  περισσότερο επιτήδειος και  έβρισκε  κάποια έξυπνη πρόφαση  για να ξεφύγει, 

εφόσον κατάλαβε το σκοπό  του γεύματος. Θυμήθηκε ένα φίλο του, που αρκετές 

φορές  τον είχε  βοηθήσει  σ’ ένα τέτοιο κόλπο. Όταν δηλαδή αυτός, βρισκόταν κάπου 

και  περνούσε άσχημα κι έψαχνε  κάποια δικαιολογία για να φύγει, του έστελνε, με 

μια ανεπαίσθητη κίνηση στο κινητό του, το έτοιμο μήνυμα: «ΠΑΡΑΚΑΛΩ 

ΕΠΙΚΟΙΝΩΝΗΣΤΕ ΜΑΖΙ ΜΟΥ». Τότε εκείνος τον έπαιρνε τηλέφωνο και, πριν προλάβει 

να του μιλήσει, τον άκουγε να του λέει: «Ναι, ναι, έρχομαι αμέσως!» προφανώς 

μπροστά στην ομήγυρη, για να τους  ζητήσει αμέσως μετά  συγγνώμη  επειδή:  «έτυχε 

κάτι σοβαρό» και έπρεπε να πηγαίνει. Αργότερα,  όταν συναντιούνταν, του εξηγούσε 

την  υπόθεση. 

  Για μια στιγμή μέσα στης κ. Δέσποινας, σκέφτηκε να κάνει  το ίδιο - αφού άλλωστε 

του χρωστούσαν  και τη χάρη. Όμως δεν προχώρησε περισσότερο από το στάδιο της 

στιγμιαίας σκέψης. Όλη αυτή η σκηνοθεσία, του φάνταζε περισσότερο δυσάρεστη 

και από αυτό που περνούσε  και ,εξ αρχής, καταδικασμένη σε αποτυχία – αφού δεν 

πίστευε ότι θα την εκτελούσε σωστά.  Ήταν άνθρωπος με  απίστευτη δυσκολία στο 

να λέει  προγραμματισμένα ψέματα, όσο ωφέλιμα κι ήταν αυτά. 

 «Τέλος πάντων» σκεφτόταν τώρα. «Αυτό πέρασε....». Το μόνο που του έμεινε ήταν   

η αίσθηση  της  απορίας  και η δυσάρεστη ανάμνηση.  Και, για να επιβεβαιώσει ότι 

τα πράγματα επέστρεψαν στο φυσιολογικό, άναψε ένα τσιγάρο. Ή μάλλον, 

προσπάθησε ν’ ανάψει ένα τσιγάρο γιατί ο αναπτήρας που είχε μαζί του δεν έλεγε 



34 
 

να δουλέψει.  Το αέριο  είχε τελειώσει. Το είχε προσέξει αυτό  ήδη από το 

σαντουιτσάδικο, όμως δεν θυμήθηκε   όταν ερχόταν  να αγοράσει άλλον. 

 «Τώρα, πρέπει να κατέβω να πάρω» σκέφτηκε. Γιατί είχε σκοπό να περάσει την 

υπόλοιπη μέρα στο σπίτι και να μην πάει πουθενά,  και δε θα έμενε ασφαλώς τόσες 

ώρες χωρίς να καπνίσει. 

 Συνέχισε να κατεβαίνει τις σκάλες και κατέβηκε από τον έβδομο μέχρι το δρόμο 

χωρίς να συναντήσει κανέναν. «Ποιος θα μπορούσε να φανταστεί» συνέχισε να 

σκέφτεται,  όπως θυμόταν όσα συνέβησαν πάνω, «ότι το τραπέζι της Δέσποινας θα 

ήταν αυτό!». Αν και πίστευε  πάντα του πως  ήταν προικισμένος με ανεπτυγμένη 

φαντασία, ούτε κατ’ ελάχιστο δεν είχε πλησιάσει  να φανταστεί πριν ότι η κ. Δέσποινα 

κανόνιζε αυτό το γεύμα για να  τον γνωρίσει με  την ανιψιά της · παρόλο που  τώρα  

θυμήθηκε, ότι μία φορά, πριν μερικές εβδομάδες, του το είχε  πετάξει πως  είχε μια  

ανιψιά : «πολύ μορφωμένη και πολύ ευκατάστατη». Αλλά τότε φυσικά, δεν 

μπορούσε να υποψιαστεί μια τέτοια εξέλιξη.  

«Τέλος πάντων…» κατέληξε μέσα του μπερδεμένος. «Πάει αυτό, πέρασε». 

 Κάτω  ο δρόμος ήταν άδειος. Κυριακή και προχωρημένο  το μεσημέρι, ο κόσμος είχε 

τραβηχτεί στα σπίτια του. Κατέβηκε μέχρι το περίπτερο του Κούρδου και ήταν  

κλειστό με κατεβασμένα τα ρολά.  Ο Κούρδος, που ποτέ  του δεν αγάπησε το 

επάγγελμα του περιπτερά, έκλεινε πάντα τις Κυριακές μετά το μεσημέρι. 

Το σαντουιτσάδικο βέβαια, απέναντι, ήταν  ανοικτό και σκέφτηκε να δανειστεί από 

αυτούς έναν αναπτήρα · όμως δε βιαζόταν να γυρίσει  στο σπίτι, και η μέρα συνέχιζε 

να είναι ωραία, έτσι αποφάσισε να πάει πιο πέρα και να βρει κάποιο άλλο περίπτερο. 

  Πολλές  φορές, κάτι τέτοια ασήμαντα – όπως  ότι  ήθελες να πάρεις έναν αναπτήρα 

και βρήκες κλειστό το περίπτερο – σε βγάζουν από την προγραμματισμένη  πορεία 

σου και είναι δυνατό  να σε φέρουν μπροστά σε πράγματα που θα σου αλλάξουν τη 

ζωή, και που διαφορετικά δε θα τα συναντούσες. Για παράδειγμα: τον Κ θα μπορούσε 

να τον χτυπήσει  αυτοκίνητο, στην πορεία για το άλλο περίπτερο, ή, ακόμα χειρότερα, 

να πέσει πάνω σε τρομοκρατική ενέργεια και να χάσει τη ζωή του -  όπως άστοχα 

λέγεται(καθώς για να χάσει κάποιος κάτι πρέπει ο ίδιος να συνεχίζει να υπάρχει) . 

Εκείνο  πάντως που συνάντησε  αυτός  ήταν για τον ίδιο   ακίνδυνο και δεν επρόκειτο 

να του αλλάξει τη ζωή, αν και βέβαια,  ήταν από τα πράγματα, τα δυσάρεστα,  που 

μπορεί να τα έχεις ξανακούσει,  όμως  δεν τα βλέπεις με τα μάτια σου  παρά μόνο 

μια φορά στη ζωή σου. 

 Στη  δεύτερη πάροδο της πλατείας, όχι σ’ αυτή  που οδηγούσε στην εκκλησία αλλά 

στην επόμενη που συνόρευε με το πάρκο και, ως εκ τούτου, δεν είχε και την καλύτερη 

φήμη,  είχε μαζευτεί κόσμος - περίπου 20 με 30 άτομα - και οι τρεις κάδοι 

απορριμμάτων που βρίσκονταν  εκεί στη σειρά  είχαν κυκλωθεί με τη χαρακτηριστική, 



35 
 

πορτοκαλί, κορδέλα της Αστυνομίας. Από μέσα από την κορδέλα στέκονταν δύο 

αστυνομικοί με τις στολές τους και άλλοι δύο, με άσπρα ρούχα, γάντια και  

καλύμματα στο κεφάλι – προφανώς της σήμανσης – που κοίταζαν προσεκτικά μέσα 

σε έναν από τους κάδους. Πιο πέρα περίμενε ένα ασθενοφόρο, με  σβηστούς τους 

φάρους. 

«Συγνώμη, τι συμβαίνει εδώ;» ρώτησε ο Κ, περίεργος, έναν από τους 

συγκεντρωμένους, που τον ήξερε εξ όψεως. 

 «Πέταξαν ένα μωρό στα σκουπίδια κύριε» απάντησε αυτός, κουνώντας το κεφάλι 

του. «Και πέθανε!». 

  Έμεινε άγαλμα. «Τρομερό!» είπε. « Μα πώς έγινε;». 

 «Κανείς δεν ξέρει. Το βρήκε, πριν  λίγο, ένας ρακοσυλλέκτης κι έβαλε τις φωνές. Να, 

αυτός!». 

 Πραγματικά, δίπλα στους αστυνομικούς στεκόταν ένας αδύνατος κακοντυμένος 

γεράκος,  που φαινόταν τρομαγμένος. 

 «Αυτοί  από το πάρκο το ‘καναν! Σίγουρα» είπε ένας άλλος, που στεκόταν μπροστά 

από τον πρώτο. «Αν δεν είχαν σήμερα στάση εργασίας οι εργαζόμενοι στο δήμο, δε 

θα το έβρισκαν ποτέ  · γιατί  αδειάζουν τους κάδους στο απορριμματοφόρο και δεν  

κοιτάζουν τι έχουν μέσα». 

 «Αν το άφηναν τουλάχιστον απέξω απ’ τον κάδο... μπορεί ν’ ακούγαμε το κλάμα του 

και να κατεβαίναμε να το παίρναμε...» είπε μια γυναίκα - που προφανώς έμενε στην 

πολυκατοικία ακριβώς από πάνω. «Όμως, αυτός που το βρήκε έλεγε   πως του είχαν 

κλείσει το στόμα με χαρτοπετσέτες!». 

 «Καθάρματα!» είπε κάποιος άλλος, δίπλα στον Κ. 

  Όλοι συμφώνησαν. 

 Εκείνη την ώρα, οι αστυνομικοί συγκεντρώθηκαν μπροστά στον κάδο και το 

πλήρωμα του ασθενοφόρου πλησίασε. Ο κόσμος πλησίασε  κι αυτός μέχρι το όριο 

της κορδέλας και προσπαθούσε να δει. Όμως δε  μπορούσαν να δουν τίποτα πίσω 

από τις πλάτες των αστυνομικών.  

 Μετά από λίγο, είδαν μόνο να βγάζουν το μωρό μέσα σε ένα φαιοπράσινο σάκο  για 

πτώματα, που  όμως ήταν πολύ μεγάλος γι’ αυτό και τον κρατούσε ένας από τους 

διασώστες σαν  άδειο, ωστόσο και με τα δυο του χέρια και προσεκτικά σα να 

κρατούσε ένα ζωντανό μωρό. Η έκφραση στο πρόσωπο αυτού του ανθρώπου, όπως 

και των συναδέλφων του, που μόλις γύρισαν τα κεφάλια  τους από τον κάδο κοίταξαν  

αμέσως προς το πλήθος - προσπαθώντας ίσως  να ξανασυναντήσουν την ανθρωπιά- 

μετέφερε σε  όλους αυτό που είχαν δει. 



36 
 

 Είδαν όλοι, μέσα από τα μάτια τους,  το μωρό, νεογέννητο, με τον ομφάλιο λώρο  

όπως είπαν μετά, γυμνό και με το στόμα φραγμένο με χαρτοπετσέτες. Ακόμα και 

λυγμοί ακούστηκαν από το πλήθος, ανάμεσα στη νεκρική σιγή. 

 Ο Βαρτσατζόγλου(με τον Κ βέβαια δε γνωρίζονταν)βρισκόταν κι αυτός ανάμεσα 

στους συγκεντρωμένους και ήταν  ο πιο συγκλονισμένος απ’  όλους. Προσπαθώντας 

να μην κλάψει,  έκανε λογικές σκέψεις -  όπως τον οδηγούσε  κάθε φόρα που 

βρισκόταν μπροστά σε κάτι   ανυπόφορο. 

 «Στη Βενετία» σκεφτόταν, «είχαν συγκεκριμένο σημείο  για ν’ αφήνουν τα έκθετα 

βρέφη, για να τα βρίσκουν αμέσως και να μην πεθαίνουν». Θυμόταν ότι είχε δει ο 

ίδιος, σ’ ένα ταξίδι,  τη  μαρμάρινη βρεφοδόχο, με την ανάγλυφη μπαρόκ  

αναπαράσταση,   που υπήρχε γι’ αυτόν ακριβώς το λόγο.  

 «Τότε βέβαια,  η έκθεση των βρεφών ήταν πολύ συνηθισμένη, ενώ τώρα στατιστικά 

έχει μειωθεί…. αλλά να! Αν υπήρχε αντίστοιχη πρόβλεψη και σήμερα, θα μπορούσε 

αυτό το μωρό  να ζήσει...». Αμέσως όμως,  αναρωτήθηκε γεμάτος απογοήτευση: « 

Μα τι να ζήσει να κάνει; Μέσα σ’ αυτόν τον κόσμο, της στατιστικής…». 

 Κοίταξε γύρω του τους συγκεντρωμένους ανθρώπους και το ασθενοφόρο που 

ετοιμαζόταν να ξεκινήσει. «Όλοι είναι συντετριμμένοι, αληθινά συντετριμμένοι...» 

σκέφτηκε. « Νομίζεις πως όλοι αυτοί είναι και  καλοί άνθρωποι; Αποκλείεται! Όμως 

μπροστά σε τέτοιο συμβάν,  όλοι τάσσονται με το καλό. Και δεν προσποιούνται · 

τουλάχιστον οι περισσότεροι. Αυτό πρόσεξε κι εκείνος ο Κινέζος φιλόσοφος που είπε 

ότι η ανθρώπινη φύση, από τη φύση της, είναι καλή. Όποιος κι αν συναντήσει, έλεγε, 

ένα άγνωστο παιδί μέσα σ’ ένα πηγάδι, θα προσπαθήσει να το βοηθήσει ... Αυτό 

μάλλον, είναι το κλειδί -  και στη μία και στην άλλη περίπτωση: η λέξη: άγνωστο». 

 Κοίταξε πάλι το πλήθος, που, μετά που έφυγε το ασθενοφόρο, είχε αρχίσει να 

αραιώνει. 

 «Τι Πολιτισμός!.. Άλλοι πετάνε τα παιδιά τους  στα σκουπίδια, κι άλλοι ξοδεύουν 

περιουσίες για να κάνουν ένα.  Όμως, δεν  θα έπρεπε να γίνεται  καμία  τεχνητή 

γονιμοποίηση,  εφόσον υπάρχει έστω κι  ένα παιδί χωρίς οικογένεια!». 

 Έφυγε κι αυτός, αφού πλέον δεν είχε κανένα νόημα. 

--------------------------------------------------------------------------------------------------------------- 

 Το βράδυ ο Κ μιλούσε στο facegram με την Ελεωνόρα, που γυρνούσε με το πλοίο της 

γραμμής από τις Σπέτσες. Πέρασε επί τροχάδην απ’ όλους τους φίλους του που 

βρίσκονταν OnLine για να καταλήξει σ’ εκείνη. 

 «ΑΝ ΣΟΥ ΠΩ ΤΙ ΕΠΑΘΑ ΣΗΜΕΡΑ, ΘΑ ΓΕΛΑΣΕΙΣ!» ήταν το πρώτο που της έγραψε. 

 «ΤΙ;» απάντησε αυτή. 



37 
 

 «ΠΕΣ ΜΟΥ ΠΡΩΤΑ, ΕΣΕΙΣ ΠΩΣ ΠΕΡΑΣΑΤΕ;». 

 «ΦΑΝΤΑΣΤΙΚΑ!». 

 «ΠΕΡΙΣΣΟΤΕΡΕΣ ΛΕΠΤΟΜΕΡΕΙΕΣ;». 

 «ΔΕΣ ΤΙΣ ΦΩΤΟΓΡΑΦΙΕΣ. ΠΕΣ ΜΟΥ ΤΩΡΑ ΤΙ ΕΠΑΘΕΣ». 

  «ΕΧΩ ΜΙΑ ΣΠΙΤΟΝΟΙΚΟΚΥΡΑ. ΠΟΛΥ ΠΛΟΥΣΙΑ. ΜΕΝΕΙ ΑΠΟ ΠΑΝΩ ΣΤΟ ΡΕΤΙΡΕ...». 

 Της διηγήθηκε  με κάθε λεπτομέρεια- μέσα βέβαια στις δυνατότητες των γραπτών 

μηνυμάτων – όλη την ιστορία με την κ. Δέσποινα, το γεύμα και το πως το 

σκηνοθέτησε για να τον παντρέψει με την ανιψιά της, που ήταν κακάσχημη. 

«Παντρέψει» ήταν η λέξη που χρησιμοποίησε, αν και βέβαια σωστότερο θα ήταν το: 

«γνωρίσει». Ήταν  όμως μια πολύ ωραία ευκαιρία  να μιλήσουν, έστω και πολύ 

πλαγίως, για κάποιο ερωτικό θέμα · καθώς η γνωριμία τους βρισκόταν ακόμα στην 

αρχή. 

 «ΧΑΧΑΧΑ!!» έγραψε αυτή μόλις τελείωσε. « ΠΟΣΟ ΑΣΧΗΜΗ ΗΤΑΝ;». 

 «Η ΓΕΩΡΓΙΑ ΒΑΣΙΛΕΙΑΔΟΥ(ηθοποιός ταυτισμένη με ρόλους άσχημων γυναικών σε 

παλαιότερες  κωμωδίες) ΗΤΑΝ ΙΡΙΝΑ ΣΑΪΚ(σύμβολο του σεξ της εποχής) ΜΠΡΟΣΤΑ 

ΤΗΣ!». 

 «ΧΑΧΑΧΑ!! ΔΗΛΑΔΗ, ΠΙΟ ΑΣΧΗΜΗ  ΚΑΙ  ΑΠΟ ΕΜΕΝΑ;». 

 «ΕΛΑ ΤΩΡΑ...». 

 «ΕΓΩ ΝΟΜΙΖΩ ΟΤΙ ΕΠΡΕΠΕ ΝΑ ΤΟ ΣΚΕΦΤΕΙΣ. ΘΑ ΕΛΥΝΕΣ ΤΟ ΠΡΟΒΛΗΜΑ ΤΗΣ  ΖΩΗΣ 

ΣΟΥ!». 

 «ΧΑΧΑΧΑ!!» απάντησε εκείνος  (αυτό το «ΧΑΧΑΧΑ!!» υπήρχε τυποποιημένο στο 

πληκτρολόγιο της ιστοσελίδας). «ΣΕ ΕΝΑΝ ΧΡΟΝΟ ΘΑ ΠΑΙΡΝΩ ΤΑ ΔΙΠΛΑ ΧΡΗΜΑΤΑ 

ΑΠΟ ΤΗΝ ΤΡΑΠΕΖΑ. ΔΕΝ ΧΡΕΙΑΖΕΤΑΙ ΝΑ ΠΑΝΤΡΕΥΤΩ ΤΗΝ ΓΕΩΡΓΙΑ ΒΑΣΙΛΕΙΑΔΟΥ!». 

«ΘΑ ΓΙΝΕΙΣ ΔΙΕΥΘΥΝΤΗΣ;». 

 «ΥΠΟΔΙΕΥΘΥΝΤΗΣ ΣΤΗΝ ΑΡΧΗ ΚΑΙ ΜΕΤΑ ΔΙΕΥΘΥΝΤΗΣ». 

 «ΤΩΡΑ ΤΙ ΑΚΡΙΒΩΣ ΚΑΝΕΙΣ; ΔΕΝ ΜΟΥ ΕΧΕΙΣ ΠΕΙ». 

 «ΕΙΜΑΙ ΥΠΕΥΘΥΝΟΣ ΓΙΑ ΤΙΣ ΡΥΘΜΙΣΕΙΣ ΣΤΑ ΛΗΞΙΠΡΟΘΕΣΜΑ. ΤΑ ΚΟΚΚΙΝΑ ΔΑΝΕΙΑ  

ΠΟΥ ΑΚΟΥΣ ΣΤΙΣ ΕΙΔΗΣΕΙΣ. ΔΗΛΑΔΗ ΟΤΑΝ ΕΝΑΣ ΑΝΘΡΩΠΟΣ ΕΧΕΙ ΚΑΠΟΙΟ ΠΡΟΒΛΗΜΑ 

ΚΑΙ ΔΕΝ ΜΠΟΡΕΙ ΝΑ ΠΛΗΡΩΝΕΙ ΤΟ ΔΑΝΕΙΟ ΤΟΥ ΕΡΧΕΤΑΙ ΚΑΙ ΤΟΥ ΚΑΝΟΝΙΖΟΥΜΕ  

ΕΝΑΝ ΚΑΙΝΟΥΡΙΟ ΔΙΑΚΑΝΟΝΙΣΜΟ. ΠΟΛΥ ΥΠΕΥΘΥΝΗ ΘΕΣΗ» έσπευσε να 

συμπληρώσει. 



38 
 

«ΝΑΙ; ΜΙΑ ΘΕΙΑ ΜΟΥ ΝΟΜΙΖΩ ΕΧΕΙ ΕΝΑ ΤΕΤΟΙΟ ΠΡΟΒΛΗΜΑ ΜΕ ΕΝΑ ΔΑΝΕΙΟ. ΑΛΛΑ 

ΔΕΝ ΞΕΡΩ ΑΝ ΤΟ ΕΧΕΙ ΣΤΗΝ ΤΡΑΠΕΖΑ ΠΟΥ ΔΟΥΛΕΥΕΙΣ ΕΣΥ Ή ΣΕ ΚΑΠΟΙΑ ΑΛΛΗ». 

 «ΑΝ ΕΙΝΑΙ ΣΤΗ ΔΙΚΗ ΜΑΣ ΤΡΑΠΕΖΑ ΠΕΣ ΤΗΣ ΝΑ ΕΡΘΕΙ ΟΠΩΣΔΗΠΟΤΕ ΝΑ ΤΟ 

ΡΥΘΜΙΣΟΥΜΕ. ΥΠΑΡΧΟΥΝ ΤΩΡΑ ΠΟΛΥ ΕΥΝΟΪΚΕΣ ΡΥΘΜΙΣΕΙΣ. ΚΑΙ ΝΑ ΨΑΞΕΙ ΝΑ ΜΕ  

ΒΡΕΙ . ΜΕΝΕΙ ΕΔΩ ΚΟΝΤΑ;» 

«ΚΟΣΜΟ ΜΕΝΕΙ». 

 «ΤΟΤΕ ΠΙΘΑΝΟΝ ΝΑ ΕΧΕΙ ΤΟ ΔΑΝΕΙΟ ΣΤΟ ΔΙΚΟ ΜΑΣ ΥΠΟΚΑΤΑΣΤΗΜΑ». 

 «ΑΝ ΕΡΘΕΙ ΘΑ ΤΗΝ  ΒΟΗΘΗΣΕΙΣ. ΜΟΥ ΤΟ ΥΠΟΣΧΕΣΑΙ;» 

 «ΣΟΥ ΤΟ  ΥΠΟΣΧΟΜΑΙ». 

 Την  ίδια στιγμή, μερικά τετράγωνα πιο πέρα, ο Βαρτσατζόγλου στο διαμέρισμά του 

καθόταν κι αυτός μπροστά στον υπολογιστή. Εκείνος  έκανε αναζήτηση για:  «αξονική 

τομογραφία θώρακος». 

 «Η google» σκεφτόταν, «ξέρει τα πάντα για μένα. Ξέρει τι έπαθα, ξέρει τι φοβάμαι, 

ξέρει τι μ’ αρέσει και τι δε μ’  αρέσει, ξέρει ακόμη και που πήγα την κάθε μέρα -τώρα 

μ’ αυτό το κινητό». 

  Η «google» ήταν εταιρία μηχανής αναζήτησης της εποχής, ανάλογη της σημερινής 

aap  αλλά κατά τι  μικρότερη. 

 «Κανένας άλλος δεν ξέρει τόσα πολλά για μένα. Εμένα... που ήμουνα πάντα τόσο 

μόνος και κρυψίνους και νόμιζα ότι  κανένας   δεν μπορούσε να ξέρει για τα 

προσωπικά μου  τίποτα περισσότερο απ’ ό,τι ήθελα εγώ να ξέρει. Τώρα αυτοί, αν 

είναι λίγο έξυπνοι και ασχοληθούν, θα μπορούν να συμπεράνουν  ακόμα και τις πιο 

κρυφές μου σκέψεις. Στο μόνο που ελπίζω βάσιμα, είναι πως δεν υπάρχει κανένας 

λόγος ν’ ασχοληθούν μαζί μου. Γιατί να ασχοληθούν με έναν ασήμαντο Έλληνα 

συνταξιούχο δικηγόρο; Ο χαρακτήρας μου θα καταχωνιαστεί στους server τους με 

δισεκατομμύρια άλλους και το πολύ-πολύ να μου στέλνουν  καμιά  εξατομικευμένη 

διαφήμιση. Παρόλα αυτά όμως, το πράγμα συνεχίζει να μ’ ενοχλεί». 

 Τα πρώτα χρόνια, που ξεκίνησε να χρησιμοποιεί το ίντερνετ, νόμιζε πως  μπορούσε 

να τους ξεγελάσει. Έτσι, για παράδειγμα, δεν έκανε ποτέ αναζήτηση  για κάτι για το 

οποίο  ντρεπόταν  επειδή  τον ενδιέφερε. Όμως δυστυχώς, όπως έχουν τα πράγματα, 

εκείνα που ντρέπεται κάποιος γι’ αυτά είναι κι εκείνα που τον απασχολούν 

περισσότερο, άρα και τον ενδιαφέρουν. Αυτός αρχικά, για τα συγκεκριμένα, 

προσπαθούσε να μάθει,  ό,τι ήταν δυνατόν, από άλλες πιο «παραδοσιακές» πηγές, 

που δεν τον έφερναν σε τόσο δύσκολη θέση. Καμία όμως άλλη πηγή δεν ήταν τόσο 

εύκολα προσβάσιμη και τόσο ευρεία, και μάλιστα:  την ίδια στιγμή, μ’ ένα απλό 

πάτημα  του πλήκτρου. 



39 
 

 Και επιπλέον, και το σημαντικότερο, ο Βαρτσατζόγλου είχε σε όλη του ζωή ένα, 

ερωτικής φύσεως – με την ευρεία έννοια -  θα το έλεγε κανείς, πολύ ιδιαίτερο και 

περίεργο θέμα(στάθηκε κύρια αιτία της μοναξιάς του), εντελώς ανάρμοστο πλέον για 

αναζήτηση συνταξιούχου δικηγόρου της ηλικίας του, και που άλλωστε πάντα το 

έκρυβε παθολογικά ·  αλλά   και που  ο πειρασμός του κάποιες στιγμές να το 

αποκαλύψει, γινόταν πολύ μεγάλος  για να του αντισταθεί.  

 Έτσι πολύ σύντομα, ειδικά τις ώρες που  βρισκόταν σε άσχημη  ψυχική κατάσταση – 

δηλαδή τις περισσότερες  - άρχισε να  ενδίδει · και να μετανιώνει ύστερα πικρά, που 

αποκάλυψε πάλι τα μύχιά  του στη google. 

 Τότε, για να τους μπερδέψει και να μην μπορούν να εξάγουν σωστά το χαρακτήρα 

του και το μυστικό του, έκανε επίτηδες άλλες αναζητήσεις, για πράγματα που δεν τον 

ενδιέφεραν  και   ήταν ηθικά ουδέτερα, ή θετικά,  και πολύ συνηθισμένα.  Όπως για 

παράδειγμα, η κηπουρική.  Και πολύ ευχαριστιόταν να φαντάζεται  ότι  στα στοιχεία 

για τα ενδιαφέροντα του Νεκτάριου Βαρτσατζόγλου στο server θα υπήρχε   το πως   

του άρεσε η κηπουρική, ενώ εκείνου δεν του άρεσε καθόλου και δεν είχε ούτε μία 

γλάστρα στο σπίτι του (το μόνο φυτό που του έκανε εντύπωση, λόγω ενός μύθου που 

το περιλάμβανε,  σε αυτές τις υποχρεωτικές αναζητήσεις ήταν ο ασφόδελος). 

 Για μια περίοδο μάλιστα, πατούσε, θριαμβευτικά, καθημερινά σε ένα ενημερωτικό 

site στην κατηγορία: «ΓΥΝΑΙΚΑ» και άνοιγε από εκεί ένα-δύο θέματα που τα άφηνε 

για ώρα ανοιχτά (χωρίς βέβαια  να τα διαβάζει), ώστε να τους αποπροσανατολίσει 

εντελώς, και να μην ξέρουν καν αν ήταν άνδρας ή γυναίκα. Γρήγορα όμως, άρχισαν 

να του έρχονται στον υπολογιστή διαφημίσεις για καλλυντικά, γιόγκα, κι ακόμα 

χειρότερα, για γυναικεία εσώρουχα. Κι ένιωσε τότε, με τρόμο,  ότι  κινδύνευε να 

αμφισβητηθεί ο ανδρισμός του, κι ότι ξαφνικά κινδύνευε  να τον κατατάξουν σε 

κατηγορίες που σε όλη του  τη ζωή πάσχιζε να τις αποφύγει. Κι  άρχισε τότε ν’ ανοίγει 

πανικόβλητος, κατά κόρον  και συστηματικά, ποδοσφαιρικά θέματα και  θέματα για 

ράλι ταχύτητας ·  και τρόμαξε μέχρι να περάσει καιρός και να σταματήσουν αυτές οι 

διαφημίσεις. 

 Τελικά  κατάλαβε ότι  με αυτά δεν πετύχαινε τίποτα · καθώς ήταν απίστευτα 

εκνευριστικό  ν’ ανοίγει διαρκώς σελίδες που δεν τον ενδιέφεραν, κι έξαλλου, με 

αυτόν τον τρόπο οι αληθινές του  αναζητήσεις  δεν έσβηναν.  Στο τέλος, στο σύνολο, 

οι ψεύτικες δε θα  ήταν παρά ένα μικρό κλάσμα των αληθινών. Ύστερα, και  η 

ψυχοσύνθεση   του – όπως και η ψυχοσύνθεση του κάθε ανθρώπου – παρόλη την 

πλήρη συνείδηση που είχε,  πως   ό,τι κι αν πατούσε στον υπολογιστή κάπου 

καταγραφόταν-  κατά βάθος δε  μπορούσε να δεχτεί  ότι   υπήρχε  λόγος να κρύβεται  

ενόσω βρισκόταν μόνος μέσα στο δωμάτιό  του · δηλαδή σ’ ένα  χώρο που τον ένιωθε 

πάντα  απολύτως προσωπικό. Το αστικό δωμάτιο όμως, στην πραγματικότητα έπαψε 

να είναι προσωπικός χώρος με την εμφάνιση του διαδικτύου. 



40 
 

 Έτσι  συμβιβάστηκε με αυτή την  κατάσταση, καθώς  ο μόνος τρόπος για να την 

αποφύγει ήταν να μην έχει καμία επαφή με το διαδίκτυο,  κάτι που θα ήταν 

περισσότερο  αφόρητο. Εκτός του ότι ζούσε μόνος και δεν είχε άλλη συντροφιά, είχε 

και πάντα  του ένα έντονο άγχος – που το είχαν   οι περισσότεροι της γενιάς του, που 

ήθελαν να πιστεύουν πως ήταν μορφωμένοι-  να μη μείνει πίσω από τις τεχνολογικές 

εξελίξεις.  Το μόνο που, όπως είπαμε, τον παρηγορούσε, ήταν    το ότι πίστευε πως  

κανένας δεν θα ασχολιόταν  μαζί του ·  γιατί  όσο  για το νόμο  και τα περί 

«προσωπικών δεδομένων»,  ο ίδιος, σαν  δικηγόρος, ήξερε πολύ καλά τι σόι 

πράγματα ήταν αυτά.  

«Ο Όργουελ» σκεφτόταν μερικές φόρες, «το μόνο πράγμα που δεν προέβλεψε, ήταν 

πως οι άνθρωποι θα στέκονταν από μόνοι τους μπροστά στον Μεγάλο Αδελφό, χωρίς 

κανέναν εξαναγκασμό!»1. 

 Έτσι,  εκείνο  το μόνιμο αίσθημα   ενόχλησης παρέμενε, κάθε φορά που βρισκόταν 

μπροστά σε αναζήτηση που δεν ένιωθε  περήφανος γι’ αυτή – και όχι μόνο, αλλά είχε  

μάλλον  επεκταθεί σε οποιαδήποτε αναζήτηση κι αν έκανε.  Όπως τώρα, που έπρεπε   

πάλι να επαναλάβει πως είχε πρόβλημα υγείας - και που βέβαια, το συγκεκριμένο , 

δεν ήταν από αυτά που ήθελε περισσότερο να κρύψει (αν και σίγουρα δεν 

αισθανόταν   περήφανος γι’ αυτό). 

 «Η αξονική τομογραφία θώρακος» διάβαζε, «είναι δεύτερη δημοφιλέστερη μέθοδος 

αναγνωρίσεως παθολογικών εκτροπών από το θώρακα. Η απεικονιστική  προσέγγιση 

των πνευμονοπαθειών βασίζεται στην...». 

 Δεν τον ενδιέφερε όμως αυτό. Περίμενε τα αποτελέσματα της δικής του αξονικής 

τομογραφίας, και  αυτό που έψαχνε να βρει ήταν το κατά πόσο ο χειριστής του  

μηχανήματος  είχε άμεση εικόνα για τα ευρήματα, και αν ήταν αλήθεια αυτό που του 

είπε εκείνου ο δικός του,  μόλις τελείωσε και τον ρώτησε: «Τι έδειξε;».  Αυτό δηλαδή 

το: «Εγώ μόνο χειρίζομαι το μηχάνημα κύριε. Θα σας ενημερώσει ο γιατρός σας». 

  Είχε  θορυβηθεί, επειδή όταν περίμενε στον προθάλαμο και βγήκε ο προηγούμενος, 

τον άκουσε  να λέει, στη γυναίκα του,  ότι  ο «ακτινολόγος» μέσα   του είπε  πως  

«ήταν καθαρή». Και τους είδε αυτούς τους δύο να φεύγουν  ανακουφισμένοι. Έτσι, 

με το εκείνου να μην του πει τίποτα τέτοιο ο ακτινολόγος, και μέσα στην αγωνία για 

την πορεία της υγείας του, σκεφτόταν διαρκώς από τότε ότι  η δική του αξονική δεν 

ήταν «καθαρή».  Κι ότι  γι’ αυτό το λόγο, ο ακτινολόγος ακολούθησε το πρωτόκολλο, 

που επέβαλλε να εκτυπώσει τη διάγνωση, να την υπογράψει και να τη διαβιβάσει 

στον θεράπων ιατρό. 

 
1  Και δεν είχαν μάλιστα τότε τα πράγματα, καν πλησιάσει τις  μετέπειτα δυνατότητες -  όπου, για 
παράδειγμα, η app μπορεί να αναγνωρίζει με την επαφή των δακτύλων του χρήστη στον  υπολογιστή 
πως  υποφέρει από έλλειψη ψευδαργύρου και να του αποστέλλει αμέσως  τη διαφήμιση του 
κατάλληλου σκευάσματος. 



41 
 

 Μερικά αποτελέσματα πιο κάτω, υπήρχε η επικεφαλίδα: «Χειρισμός αξονικού 

τομογράφου» και το ποντίκι του σταμάτησε από πάνω της. Δίσταζε όμως να το 

πατήσει. «Καλύτερα να μην ξέρω!» σκέφτηκε. «Πώς θα κοιμηθώ τη νύχτα; Έτσι κι 

αλλιώς, η ώρα έφτασε.  Αύριο θα συναντηθώ με το γιατρό και θα  τα μάθω όλα». 

Τράβηξε το ποντίκι από το αποτέλεσμα. 

 Ήταν όμως και σίγουρος, ότι κάθε έμπειρος ακτινολόγος μπορούσε να καταλάβει με  

την πρώτη  ματιά αν ήταν  «καθαρή» μια αξονική και ήλπιζε  ότι αν  η ιστοσελίδα, 

πίσω από το αποτέλεσμα, του  το διέψευδε αυτό, θα έπαιρνε κουράγιο και θα ένιωθε 

καλύτερα μέχρι τη συνάντηση με το γιατρό του. «Αν όμως μου το επιβεβαιώσει;» 

σκέφτηκε πάλι όταν είχε ξαναγυρίσει το ποντίκι  πάνω στο αποτέλεσμα. «Πώς θα 

κοιμηθώ απόψε;». Βρέθηκε μπροστά σ’ ένα, τυπικά δικό του, δίλημμα. 

 Τράβηξε τελικά  οριστικά πίσω το ποντίκι – χωρίς να ξέρει αν έκανε καλά -  έκλεισε 

την αναζήτηση  και διέγραψε μάλιστα και το «ιστορικό περιήγησης» για να μην  την  

ξαναβρεί μπροστά του.  Ύστερα ξαναμπήκε,  σταμάτησε  λίγο, σκέφτηκε, κι  έγραψε: 

«Βρέφος στα σκουπίδια». 

 Γεμάτη η πρώτη σελίδα! « Πριν 5 ώρες ... ΑΝΕΙΠΩΤΗ ΤΡΑΓΩΔΙΑ ΣΤΟΝ ΚΟΣΜΟ. 

ΒΡΕΦΟΣ ΒΡΕΘΗΚΕ ΠΕΤΑΜΕΝΟ ΣΕ ΚΑΔΟ ΑΠΟΡΡΙΜΑΤΩΝ!». 

 Διάβασε και είδε πως, σύμφωνα με τις πρώτες πληροφορίες από τον ιατροδικαστή, 

το μωρό είχε γεννηθεί ζωντανό, με κανονικό βάρος και ότι η Αστυνομία είχε ξεκινήσει 

έρευνα, ερευνώντας τις κάμερες ασφαλείας στην ευρύτερη περιοχή, για την 

ανεύρεση των δραστών. 

 Όλη η σκηνή, που είχε δει το μεσημέρι, ξαναεμφανίστηκε μπροστά του ακόμα πιο 

έντονη. Διάβασε την είδηση σε περισσότερα από 10 site, που όλα όμως έλεγαν 

περίπου τα ίδια. Ενώ προσπαθούσε προβληματισμένος να  μάθει περισσότερα, του 

ήρθε στο νου κάτι που είχε διαβάσει  αρκετές φορές στο facegram, αλλά που ποτέ 

δεν είχε καταφέρει να το αποστηθίσει(το θυμόταν μόνο σαν εικόνα και νόημα). 

Μπήκε εκεί για να το ξαναδεί. 

 Βρισκόταν γραμμένο, πρώτο, σαν επικεφαλίδα,  στο λογαριασμό κάποιου με το, 

ψευδώνυμο προφανώς: «Δίκαιος», που  τον  «ακολουθούσε»  και ο ίδιος  μερικές 

φορές παλαιότερα,  αλλά  που  το τελευταίο εξάμηνο παρέμενε ανενεργός. 

 « Ο μόνος σκοπός που μπορεί να έχει ο άνθρωπος(σκοπός που πρέπει να θέσει ο 

ίδιος στον εαυτό του και δεν είναι από πουθενά προκαθορισμένος)» έγραφε. «Είναι 

το να εξαφανίσει - πολύ προβληματική λέξη- τον πόνο από τον Πλανήτη. Και όχι μόνο 

το  δικό του, αλλά και των ζώων». 

 «Μεγαλοστομίες!» σκέφτηκε  ο Βαρτσατζόγλου, όπως και κάθε φορά που το 

διάβαζε. «Θα ήταν πάντως ωραίο, αν δεν ήταν αδύνατο. Ο άνθρωπος είναι 



42 
 

φτιαγμένος από τόσο στραβό ξύλο, ώστε  είναι αδύνατο να φτιαχτούν από αυτό ίσιες 

σανίδες!». 

  

 

                                                               6. 

                                                          

Την επόμενη μέρα, όπως  το είχε πει ο Παναγιώτης, έβρεχε. Ο Κ – καλοντυμένος, με 

κουστούμι και γραβάτα -  πήγε στην τράπεζα με το λεωφορείο(τότε αυτά είχαν ακόμα 

οδηγούς) και  μέχρι να φτάσει από τη στάση έγινε μούσκεμα · καθώς δεν έπαιρνε 

ποτέ μαζί του ομπρέλα, που τη θεωρούσε «αξεσουάρ για ηλικιωμένους». 

 Ό,τι δηλαδή χρειαζόταν για να του κάνει πρωί-πρωί ο διευθυντής του την πρώτη 

παρατήρηση της εβδομάδας. «Κύριε Ο....!   (αυτό ήταν το επώνυμό του ) Πώς είσαστε 

έτσι;!» του είπε, με το πιο αυστηρό ύφος , μόλις τον  είδε. «Έχετε γίνει μούσκεμα! Δε  

μπορεί να σας βλέπει ο κόσμος έτσι! Πηγαίνετε σας παρακαλώ πολύ στην τουαλέτα, 

να σκουπιστείτε και να στεγνώσετε!». 

 Μπήκε γρήγορα  στην τουαλέτα και η έκφραση: «σαν βρεγμένη γάτα» ήταν σα  να 

είχε ειπωθεί ειδικά για αυτόν. 

 Τον Κ, χωρίς να ξέρει γιατί,  όλοι στη ζωή του τον συμπαθούσαν  εκτός από το 

διευθυντή  του στην Τράπεζα( που θα ήταν και ο πιο χρήσιμος).  Αυτό μάλλον ήταν 

και το πρόβλημά  του.  Δηλαδή, επειδή ήταν άνθρωπος  συνηθισμένος  να κερδίζει 

εύκολα τη συμπάθεια των άλλων, δεν είχε ιδέα πώς  να συμπεριφερθεί στην αντίθετη 

περίπτωση. Στην περίπτωση  δηλαδή  που αντιμετώπιζε μια επίμονη αντιπάθεια. 

Όπως τώρα, που δεν του πέρασε καν από το μυαλό ότι ο διευθυντής   θα μπορούσε 

να του κάνει παρατήρηση επειδή βράχηκε, ώστε να προσέξει και να πάρει μαζί του  

ομπρέλα για κάθε ενδεχόμενο. 

 Και πάντα, η πιο οδυνηρή  μορφή ψόγου είναι   η εντελώς απρόσμενη · καθώς μοιάζει 

και η περισσότερο άδικη. 

 Κάθισε στο γραφείο του και καλημέρισε, κακόκεφος, τη συνάδελφο στο διπλανό - τη 

Δήμητρα. Ο διευθυντής πίσω από το τζάμι που χώριζε μόνο το δικό του γραφείο από 

τα υπόλοιπα, τον κοίταξε, χωρίς το ύφος του να έχει μαλακώσει καθόλου. Άνοιξε 

αμέσως τον υπολογιστή κι άρχισε να δουλεύει. 

 Το κατάστημα, επειδή το εμβαδόν του ενός δε θα ήταν αρκετό, στεγαζόταν σε δύο 

ορόφους. Στο ισόγειο βρισκόταν τα ταμεία και ακριβώς από πάνω τα γραφεία 

(επικοινωνούσαν με  εσωτερική σκάλα). Κάθε υπάλληλος σε κάθε γραφείο είχε 

συγκεκριμένο τομέα ευθύνης και αναφέρονταν  όλοι στο διευθυντή και στο κεντρικό 



43 
 

σύστημα  της Τράπεζας που ήταν απολύτως μηχανογραφημένο. Τομέας ευθύνης του 

Κ ήταν οι ρυθμίσεις δανείων νοικοκυριών. Πριν τον αναλάβει, πέρασε ειδικό διήμερο 

σεμινάριο,  που το μεγαλύτερό του  μέρος αφορούσε  το θέμα: «Η ψυχολογία του 

δανειολήπτη». 

Το γραφείο του βρισκόταν, ατυχώς, δεύτερο  μετά  από εκείνο του διευθυντή και  είχε 

πίσω του το παράθυρο. Τα γραφεία των υπαλλήλων ήταν οργανωμένα σε δύο 

παράλληλες σειρές, με διάδρομο στη μέση κι   εκείνα της κάτω σειράς, που είχαν 

απέναντί τους  τα παράθυρα, θεωρούνταν  τα  καλύτερα. Τα κρατούσαν όμως οι 

παλαιότεροι υπάλληλοι. 

 Εκείνη την περίοδο υπήρχε ένα μεγάλο  κύμα αναδιαρθρώσεων δανείων, καθώς τα 

προηγούμενα χρόνια είχε προηγηθεί μια έντονη πιστωτική επέκταση και μία, επίσης  

πολύ έντονη, χαλάρωση των «όρων χορηγήσεων» (η οποία είχε  βέβαια τότε 

ανακληθεί) κι έτσι ο Κ, είχε μάλλον την περισσότερη δουλειά από όλους μέσα στην 

τράπεζα εκτός από τους ταμίες. Μόνο την προηγούμενη βδομάδα, είχε  ολοκληρώσει  

12  τέτοιες περιπτώσεις. 

 Η Τράπεζα επείγονταν να τακτοποιήσει τα προβληματικά δάνεια στον ισολογισμό 

της και καθημερινά έφευγαν δεκάδες επιστολές  προς δανειολήπτες με οφειλές  σε  

«μετά από  τρίμηνη καθυστέρησης πληρωμής» που τους καλούσαν να προσέλθουν 

στο υποκατάστημα,  από το οποίο είχαν λάβει το δάνειο, και  να το «ρυθμίσουν». 

Υπήρχαν μάλιστα και διαφημίσεις, στο ίντερνετ και την τηλεόραση, που υπόσχονταν: 

«Πολύ ευνοϊκές ρυθμίσεις, προσαρμοσμένες στα μέτρα του καθενός». 

 Ο κόσμος ανταποκρίθηκε- καθώς δεν μπορούσε να κάνει και τίποτα άλλο- και 

καθημερινά  στο συγκεκριμένο κατάστημα  ένας ή δύο έφταναν μπροστά στο 

γραφείο του Κ. Έμοιαζαν,  σα να τους είχαν ψαρέψει με καλάμι από τη λίμνη  του 

πληθυσμού της πόλης. 

 Οι αναδιαρθρώσεις γινόταν με τον εξής, πάγιο, τρόπο: Η Τράπεζα χορηγούσε νέο 

δάνειο στον προβληματικό δανειολήπτη, με το οποίο αυτός αποπλήρωνε εφάπαξ  το 

πρώτο(χωρίς βέβαια να πιάσει ποτέ ο ίδιος τα χρήματα στα χέρια του)και το νέο 

ρυθμιζόταν να αποπληρωθεί με χαμηλότερη από την προηγούμενη μηνιαία δόση και 

σε μεγαλύτερο βάθος χρόνου. Σε κάποιες περιπτώσεις διαγράφονταν, 

(«κουρεύονταν» ήταν η έκφραση) και τόκοι της προηγούμενης οφειλής. Αλλά το 

«κούρεμα» αυτό, ποτέ  δεν έφτανε στο μέγεθος που υπόσχονταν οι διαφημίσεις και 

αφορούσε, τις περισσότερες φορές,  ένα  μόνο μέρος των τόκων υπερημερίας. Έτσι 

πάντα, όπως ήταν αναμενόμενο, το τελικό πόσο που θα αποπληρωνόταν σε  βάθος 

χρόνου, ήταν κατά πολύ μεγαλύτερο από το πρώτο που ρυθμιζόταν. Ουδείς, από 

όσους είχαν ρυθμίσει μέχρι τότε τα δάνεια τους  στο γραφείο του Κ, δεν είχε δηλώσει 

στο τέλος ότι θεωρούσε  αυτό το διακανονισμό  ευνοϊκό για αυτόν. 



44 
 

 Από την πλευρά του, ο Κ απορούσε, για το πώς και με πόση ευκολία βρέθηκαν αυτοί 

οι άνθρωποι τόσο χρεωμένοι· καθώς στους περισσότερους το ύψος των οφειλών 

τους δεν δικαιολογούνταν ούτε  στο ελάχιστο από τα περιουσιακά τους στοιχεία. 

Έβλεπε, σε όλους αυτούς, μια απίστευτη ανευθυνότητα. 

 «Εγώ κύριε Ο....» του είπε κάποιος που, όπως είχαν επισημάνει και στο σεμινάριο 

για τους «προβληματικούς δανειολήπτες» ένιωθε την ανάγκη να δικαιολογηθεί, «να 

φανταστείτε, με το ζόρι το πήρα αυτό το δάνειο! Εκείνη την εποχή δεν είχα καμία 

ανάγκη, όμως μια μέρα, με παίρνουνε τηλέφωνο και μου λένε: Κύριε Πειρατίδη, 

δικαιούσθε  έξι χιλιάδες ευρώ δάνειο! – Μα δε μου χρειάζεται, λέω εγώ – Μα  το 

δικαιούσθε! Μου ξαναλένε. – Ε, αφού το δικαιούμαι, να το πάρω... σκέφτηκα. Μετά 

όμως,  έσφιξαν τα πράγματα και δε  μπορούσα να πληρώνω τις δόσεις...». 

 Αυτός τώρα, θα πλήρωνε 12 χιλιάδες σε βάθος χρόνου, μετά τη ρύθμιση. Τη δική του 

σύμβαση ετοίμαζε στον υπολογιστή ο Κ, γιατί είχαν συμφωνήσει να έρθει τη Δευτέρα  

για  να την  υπογράψει. 

 Η σύμβαση βέβαια του κάθε  δανείου, που ήταν αρκετές δεκάδες σελίδες, κατέβαινε 

έτοιμη από το σύστημα της Τράπεζας και το μόνο που έκανε εκείνος ήταν να 

συμπληρώνει τα στοιχεία του   δανειολήπτη και τα νούμερα · που τα υπολόγιζε και 

πάλι ένα ειδικό πρόγραμμα,  εισάγοντάς του: το ποσό χορηγήσεως, τους μήνες 

αποπληρωμής  και το επιτόκιο. 

 Όταν το έκανε αυτό, εκτύπωσε το τελικό κείμενο, το έπιασε με συνδετήρες και το 

πήγε μέσα, στο  διευθυντή, για έγκριση. 

 «Κύριε διευθυντά, η σύμβαση Πειρατίδη». 

 «Καλά» έκανε αυτός, και ούτε καν καταδέχτηκε να σηκώσει το βλέμμα του από τον 

υπολογιστή και να τον κοιτάξει. Ήταν σα να του έλεγε: «Μπορεί αυτή τη στιγμή να 

κοιτάζω τον υπολογιστή, αλλά ελέγχω τα πάντα όσα γίνονται εδώ μέσα!». 

 Άφησε τη σύμβαση πάνω στο γραφείο του και γύρισε γρήγορα πίσω  στο δικό του. 

 Τη στιγμή που έφτανε, απέναντι, μια γυναίκα ανέβαινε με δυσκολία το τελευταίο 

σκαλί του ορόφου και έμπαινε μέσα. Αγνόησε  όλα τα άλλα γραφεία και στράφηκε  

αμέσως προς το δικό του. 

 Ήταν μια γυναίκα γύρω στα 50,  μεσαίου αναστήματος, υπέρβαρη, με κοντά 

βαμμένα ξανθά μαλλιά και ροδαλό, με φουσκωμένα μάγουλα   πρόσωπο. Έμοιαζε 

καλόχαρη και τα μάτια της ήταν πολύ έξυπνα. Φορούσε φαρδιά μαύρα ρούχα, που 

αν δεν τα φορούσε, σε αυτό το χρώμα και μέγεθος  για να την κολακεύουν, ασφαλώς 

θα έδειχνε πολύ περισσότερο υπέρβαρη.  



45 
 

 Ο Κ την ήξερε, καθώς  ήταν  μία από τους προβληματικούς δανειολήπτες, που  είχε 

έρθει  για πρώτη φορά την προηγούμενη εβδομάδα. Κρατούσε στο ένα χέρι μια 

γυναικεία τσάντα και στο άλλο ένα  χάρτινο φάκελο. 

 «Καλημέρα σας κύριε Ο....» είπε με φωνή που  δυσκολεύτηκε να βγει, γιατί 

προφανώς είχε δυσκολευτεί πολύ ν’ ανέβει, με τα κιλά της, τις σκάλες. 

 «Καλημέρα σας κυρία μου · καθίστε παρακαλώ» απάντησε αυτός, που έψαχνε ήδη 

στον υπολογιστή να  θυμηθεί το όνομα και την περίπτωση της. 

 Κάθισε  στην καρέκλα απέναντί  του αφήνοντας  ένα στεναγμό ανακούφισης. « Ωχ... 

κουράστηκα!» είπε, σα να μονολογούσε, αλλά και  σα να απευθυνόταν σε αυτόν και 

να του  ζητούσε συμπαράσταση. 

 Εκείνος την κοίταξε και χαμογέλασε συγκαταβατικά. 

 «Κύριε Ο....» άρχισε να λέει η γυναίκα, «έφερα τα χαρτιά που μου ζητήσατε» 

 «Πολύ ωραία» είπε αυτός. Την πρώτη φορά της  είχε ζητήσει, όπως πάντα, να φέρει  

όλα τα συνήθη  δικαιολογητικά, τα απαραίτητα για το αίτημα της ρύθμισης. 

  «Μα γιατί δε  μου είπατε προχθές,» συνέχισε εκείνη και το ύφος της έγινε ξαφνικά 

πολύ φιλικό  «πως είστε  φίλοι με την ανιψιά μου την Ελεονώρα;». 

«Πώς είπατε;» έκανε αυτός ξαφνιασμένος. 

 «Μα,  η Ελεονώρα Κωνσταντίνου είναι ανιψιά  μου. Κόρη του αδελφού μου!». 

 Τότε θυμήθηκε τη χθεσινή συζήτηση με την Ελεονώρα στο facegram και αυτό που 

του είπε για τη θεία της. Και ότι της είχε υποσχεθεί να την βοηθήσει.  

 «Ο!» έκανε. «Τότε χάρηκα περισσότερο!» 

 Η γυναίκα χαμογέλασε πλατιά και με νόημα: «Πολύ καλό κορίτσι η Ελεονώρα μας!» 

είπε. 

 «Μάλιστα» είπε αυτός. «Πολύ καλό κορίτσι. Τους χαιρετισμούς μου, να της 

μεταφέρετε». 

 Είχε, εντωμεταξύ, δει στον υπολογιστή ότι    λεγόταν «Κωνσταντίνου» και ήξερε ότι 

αυτό ήταν και το επώνυμο της Ελεονώρας. «Πρόκειται ασφαλώς για απίστευτη 

σύμπτωση» σκέφτηκε. Γιατί η γυναίκα είχε έρθει από την προηγούμενη βδομάδα, 

πολύ πριν μιλήσουν με την Ελεονώρα γι’ αυτήν, και μόλις αυτός είπε ότι αν 

χρωστούσε στην Τράπεζά  τους  να ψάξει να τον βρει – βέβαιος πως , μέσα στο χάος 

των προβληματικών δανείων, αυτό  θα ήταν απίθανο -  εκείνη τον είχε βρει ήδη. 

 «Τώρα τι  κάνω;» αναρωτήθηκε.  «Τίποτα το ιδιαίτερο ·   ό,τι κάνω με όλους». 



46 
 

 «Λοιπόν, κυρία Κωνσταντίνου, φέρατε τα δικαιολογητικά που είπαμε;» 

 «Μα ασφαλώς κύριε Ο…» απάντησε αυτή, κι αμέσως συνέχισε, πολύ πειστικά: «Μα 

δε νομίζω πως πρέπει να μιλάμε στον πληθυντικό, αφού είσαστε φίλοι με την 

Ελεονώρα. Μαρίνα, είναι το μικρό μου». 

 «Κ....» απάντησε αυτός αμέσως, σα  να  το είχε ξεχάσει ότι βρισκόταν μέσα στην 

τράπεζα. 

 «Χάρηκα». 

  «Κι εγώ χάρηκα». 

« Πρέπει να φανώ ευγενικός» σκέφτηκε μετά · «γιατί θα της το πει αυτό». 

 «Λοιπόν, αγαπητέ Κ....» άρχισε να λέει η Μαρίνα Κωνσταντίνου και άνοιξε τον 

χάρτινο  φάκελο, που τον είχε αφήσει πάνω στο γραφείο, «νομίζω πως τα έφερα 

όλα». Άρχισε να βγάζει ένα-ένα τα  χαρτιά από το  φάκελο και να τα αφήνει πάνω στο 

γραφείο. 

 «Δήλωση εισοδήματος, των τελευταίων τριών ετών, φορολογική εκκαθάριση των 

τελευταίων τριών ετών. Ειδοποίηση φόρου ακινήτων προηγουμένων ετών. 

Πιστοποιητικό οικογενειακής κατάστασης από το Δήμο. Φωτοτυπία ταυτότητας, 

επικυρωμένη» έλεγε για το κάθε ένα που έβγαζε. 

 Ο Κ τα κοίταζε. «Ναι, σωστά» είπε. 

  «Τώρα;». 

  «Τώρα θα τα στείλουμε στα κεντρικά, και θα κάνουμε την  αίτηση για ρύθμιση». 

  Περιληπτικά, η περίπτωσή της ήταν η εξής: Είχε ένα δάνειο 70.000 ευρώ για αγορά 

διαμερίσματος  με υποθήκη το ίδιο το διαμέρισμα, το οποίο δεν εξυπηρετούνταν τον 

τελευταίο χρόνο και είχε φτάσει, με το επιτόκιο και τους τόκους υπερημερίας: 

86.800. Για την ακρίβεια: 86. 825,3. Στον Κ δεν έκανε εντύπωση το ποσό – παρόλο 

που για τα δικά του δεδομένα ήταν ασύλληπτο. Είχε ρυθμίσει προσφάτως δάνεια 

νοικοκυριών 150, 200, ακόμα και 300.000 ευρώ. Εντύπωση όμως του έκανε ότι αυτή, 

στα φορολογικά έγγραφα, φαινόταν να έχει συνολικό ετήσιο εισόδημα μόνο 6.700 

και μάλιστα μόνο από σύνταξη, καθώς και «προστατευόμενο τέκνο». 

 «Και πότε θα πάρουμε απάντηση;». 

 «Δε νομίζω πως θ’ αργήσει» της απάντησε. «Σίγουρα μέχρι αύριο το μεσημέρι». 

 «Σε παρακαλώ Κ....» του είπε τότε, με μια οικειότητα σα να μιλούσε σε κάποιον 

παλιό της φίλο · «ενημέρωσέ τους πως είμαι άνεργη κι έχω άρρωστο παιδί!». 



47 
 

 «Μα ασφαλώς!» είπε αυτός ξαφνιασμένος. «Άλλωστε,  φαίνεται και στα έγγραφα». 

«Ωχ!» συνέχισε αυτή, και με αυτό το «Ωχ!» φάνηκε πολύ περισσότερο υπέρβαρη και 

δυσκίνητη. «Είμαι πολύ δυστυχισμένη! Η μοίρα μ’ έχει χτυπήσει σκληρά! Δε μπορώ 

τώρα να σου πω, όμως πρέπει να με βοηθήσεις!» 

 Τον κοίταξε στα μάτια  και τα δικά της είχαν βουρκώσει, κι αυτός έμεινε σύξυλος. 

 «Πώς να τη βοηθήσω εγώ;!» σκέφτηκε σαστισμένος.  Όμως αμέσως θυμήθηκε ότι 

στο σεμινάριο,  τους είχαν εξηγήσει πως  ο δανειολήπτης στο πρόσωπο του 

υπαλλήλου προσωποποιούσε  την Τράπεζα. Απάντησε όπως τον είχαν εκπαιδεύσει. 

«Μην ανησυχείτε κυρία Κωνσταντίνου» της είπε. «Θα κάνουμε ότι είναι δυνατόν για 

να βρεθεί η καλύτερη λύση». 

 «Μαρίνα!» είπε αυτή σκουπίζοντας τα μάτια της. 

 «Ναι, ναι, Μαρίνα». 

 Εντωμεταξύ, είδε τη συνάδελφο στο διπλανό γραφείο να κοιτάζει με απορία τη 

γυναίκα που έκλαιγε κι αμέσως κοίταξε να δει και πού βρισκόταν ο διευθυντής, που 

όμως δε φαινόταν να έχει καταλάβει τίποτα και παρέμενε προσηλωμένος στον 

υπολογιστή του. «Αν τη δει να κλαίει, θα τα βάλει πάλι μαζί μου!» σκέφτηκε, και 

παρακαλούσε να σταματήσει αμέσως. 

 Ευτυχώς, η γυναίκα ξαναβρήκε την αυτοκυριαρχία της όσο γρήγορα την είχε χάσει. 

«Ευχαριστώ!» είπε χωρίς τίποτα να προδίδει ότι  πριν λίγα δευτερόλεπτα έκλαιγε. 

«Το ήξερα πως, για να είσαστε  φίλοι με την Ελεωνόρα, είσαι καλό παιδί». 

 «Όπως σας είπα, Μαρίνα, θα γίνει το καλύτερο» της είπε αυτός, ανακουφισμένος. 

Ελάτε πάλι αύριο το μεσημεράκι  και θα έχουμε την απάντηση». 

 «Ευχαριστώ, χίλια ευχαριστώ!» ξαναείπε και σηκώθηκε, βαριά-βαριά, πάνω. «Θα 

ξανάρθω πάλι αύριο». 

 «Να πάτε στο καλό». 

 Την κοίταζε - όπως έβγαινε αργά έξω και κατέβαινε προσεκτικά τα πρώτα 

σκαλοπάτια - και αυτός και η Δήμητρα, από το διπλανό γραφείο που ήταν η μόνη που 

κατάλαβε τι έγινε, και που,  αμέσως μόλις χάθηκε στις σκάλες,  γύρισε και τον κοίταξε 

όλο απορία. 

 Εκείνος έκανε μόνο ένα μορφασμό με νόημα και ξαναστράφηκε στο γραφείο του. 

Σκεφτόταν όμως για πολλή ώρα τη σκηνή, γιατί κανένας από όσους είχαν έρθει μέχρι 

τότε με προβληματικά δάνεια δεν είχε συμπεριφερθεί με παρόμοιο τρόπο. Αρκετοί 

βέβαια παραπονιούνταν και διέκρινες μέσα τους μια άσχημη ψυχική κατάσταση, 



48 
 

όμως κανένας  δεν είχε φτάσει στο σημείο να κλάψει μέσα στην τράπεζα. Ασφαλώς, 

αυτή η γυναίκα ήταν ειδική περίπτωση και  θα προτιμούσε να μην υπήρχε με αυτήν 

η «οικειότητα» του κοινού γνωστού. 

 Ύστερα όμως σκέφτηκε ·  μήπως έφταιγε αυτός που άρχισε να κλαίει; Μήπως δεν της 

μίλησε όπως έπρεπε; Μήπως  είχε κάνει κάτι λάθος;  Αυτή η σκέψη του ερχόταν 

συνέχεια. 

 Ξαναγύρισε και κοίταξε τον διευθυντή, που παρέμενε πάντως απορροφημένος στον 

υπολογιστή του. Τώρα τελευταία, με τις συνεχείς παρατηρήσεις του, είχε χάσει τόσο 

πολύ την αυτοπεποίθησή του που νόμιζε πως έφταιγε αυτός για ό,τι κακό συνέβαινε 

στον κόσμο. 

 

 

                                                               7. 

 Κατά τις δέκα έφτασε φουριόζος  ο Πειρατίδης. Όχι μόνος, αλλά μαζί με ένα κομψό, 

καλοντυμένο(πλην, το κουστούμι φαινόταν φτηνό) σαραντάρη. 

 «Ξάδερφός μου, Πειρατίδης κι αυτός» τον σύστησε.  «Θέλει να δει τη σύμβαση». 

Προφανώς, τον είχε φέρει για υποστήριξη. 

 Ο Κ είχε από πολλή ώρα πάρει τη σύμβαση από το γραφείο του διευθυντή και την 

είχε πάνω στο δικό του. «Παρακαλώ» είπε, «είναι στη διάθεση σας». 

 Ο ξάδελφος Πειρατίδη έπιασε τη σύμβαση των 50 πυκνογραμμένων σελίδων και την 

άνοιξε. Μια τέτοια σύμβαση όμως ήταν ένα πολύπλοκο και πολύ  εξειδικευμένο 

νομικό κείμενο, που περιλάμβανε κάθε πιθανή και απίθανη περίπτωση -  γι’ αυτό και 

ήταν τόσο μακροσκελές. Θα έλεγε κανείς: έτσι κατασκευασμένο ώστε να μη μπορεί 

κανένας να το διαβάσει. 

 «Δε μου λέτε;» του είπε αφού γύρισε μερικές σελίδες. «Αυτό, μπορούμε να το  

πάρουμε  και να το  φέρουμε αύριο;». 

 «Λυπάμαι» απάντησε, «αλλά  δε γίνεται. Μπορείτε να  μελετήσετε  εδώ  τη σύμβαση, 

για  όση ώρα θέλετε, όμως δεν επιτρέπεται να φύγει από το κατάστημα  χωρίς να έχει 

υπογραφεί». 

 «Το ήξερα αυτό! Απλώς  ρώτησα...» έκανε ο ξάδελφος Πειρατίδη απευθυνόμενος 

στον ξάδελφό του. 

 «Σ’ εξυπνάκια πέσαμε...» σκέφτηκε ο Κ. 

 «Δε μου λέτε;» τον ξαναρώτησε αυτός. «Εσείς  είστε εδώ ο υπεύθυνος;». 



49 
 

 «Μάλιστα. Είμαι υπεύθυνος για τις ρυθμίσεις δανείων, νοικοκυριών». 

 «Δεν έχω νοικοκυριό! Μόνος μου είμαι!» πετάχτηκε τότε ο κανονικός Πειρατίδης. 

 «Εννοώ, αν είστε ‘σεις ο ανώτερος εδώ μέσα» συνέχισε ο ξάδελφός του. 

 «Αν εννοείτε ιεραρχικά. Όχι» απάντησε ο Κ – που τον είχε κιόλας σφόδρα 

αντιπαθήσει. 

 «Τότε ποιος είναι;». 

 «Ο διευθυντής» του είπε και έδειξε δίπλα τον διευθυντή, πίσω από το τζάμι. 

 «Τότε θα μιλήσουμε με αυτόν. Γιατί αυτά που είπατε προχθές στον ξάδελφό μου δεν 

ήτανε καθόλου δίκαια! Δε μπορεί για ένα δάνειο έξι   χιλιάδες, να πληρώσει δώδεκα   

στο τέλος!». 

 «Βεβαίως!» τον σιγόνταρε ο ξάδελφός του. 

 «Τότε, παρακαλώ περάστε» τους είπε αυτός, χωρίς να προσπαθήσει να τους 

μεταπείσει · γιατί είχε ξανασυναντήσει την περίπτωσή τους και οι περισσότεροι, πριν 

τελικά υπογράψουν, απαιτούσαν να μιλήσουν με τον διευθυντή. 

 Σηκώθηκε πάνω και τους οδήγησε μπροστά στο γραφείο του, μαζί με τη σύμβαση. 

 «Κύριε διευθυντά, ο κύριος Πειρατίδης, και πάλι ο κύριος Πειρατίδης. Θέλουν να 

μιλήσουν μαζί σας». 

 «Παρακαλώ κύριοι! Καθίστε» είπε αυτός, και ο Κ ξαφνιάστηκε, όπως ξαφνιαζόταν 

κάθε φορά που τον άκουγε να μιλάει σε  πελάτες, με  το πόσο γλύκαινε ο τόνος της 

φωνής του σε σχέση με όταν  μιλούσε σε  αυτόν. 

 Έφυγε και τους άφησε · με την ευχή να μην καταφέρουν τίποτα. Από το γραφείο του 

όμως, ακόμα και πίσω από το τζάμι, άκουγε καθαρά   τι έλεγαν. 

 «Λοιπόν κύριοι, τι πρόβλημα υπάρχει;» τους έλεγε ο διευθυντής. 

 «Κύριε μου» είπε ο ξάδελφος Πειρατίδης, « ο ξάδελφός μου από ‘δω, χρωστούσε έξι 

χιλιάδες σ’  ένα δάνειο , και τώρα ήρθε να το  ρυθμίσει και του ζητάτε δώδεκα!». 

« Μάλιστα…» έκανε ο διευθυντής και άνοιξε για να δει  τη σύμβαση. Σαν έμπειρος 

τραπεζικός, βρήκε αμέσως την ουσιώδη  σελίδα και της έριξε μια ματιά. Οι άλλοι δύο 

περίμεναν, σίγουροι πως τώρα  η οφειλή θα χαμήλωνε. 

 «Βέβαια,  αυτό είναι το τελικό ποσό…» είπε. «Είναι όμως σε βάθος δεκαετίας, και 

έχετε το προνόμιο αν εξοφλήσετε το δάνειο  νωρίτερα, εφάπαξ, να σας χαριστούν οι 

υπολειπόμενοι τόκοι». 



50 
 

 «Να μας χαριστούν;» έκανε ο Πειρατίδης. 

 «Μάλιστα, και μπορείτε ακόμα, αν φέρετε νωρίτερα ακόμα κι ένα μέρος της 

συνολικής οφειλής, να σας χαριστεί μέρος των τόκων». 

 Συνήθως, οι διαμαρτυρόμενοι δανειολήπτες υποχωρούσαν αμέσως μετά από αυτή 

τη διευκρίνηση  και αυτό    περίμενε να κάνουν τώρα και αυτοί οι δύο. 

 «Και πού θα βρω εγώ μαζεμένα λεφτά;». 

 «Δεν το ξέρετε αυτό κύριε Πειρατίδη. Μπορεί τα οικονομικά σας να βελτιωθούν στο 

μέλλον». 

«Μπαα...» είπε αυτός. 

 «Μα δεν καταλάβατε κύριε μου!» ξαναπήρε το λόγο ο ξάδελφός του. «Εμείς θέλουμε 

μία καλύτερη συμφωνία». 

 «Δηλαδή;». 

 «Δηλαδή, πήρε έξι χιλιάδες, να δώσει μέχρι οκτώ. Και η δόση(η μηνιαία) που του 

έχετε βάλει τώρα είναι πολύ μεγάλη · δε μπορεί να την πληρώνει. Πρέπει να 

μειωθεί». 

 «Μα δε χρωστάει μόνο έξι χιλιάδες ο ξάδελφός σας» του είπε αμέσως ο διευθυντής. 

«Με τους τόκους υπερημερίας, οφείλει οκτώ οκτακόσια· από τα οποία, με τη  νέα 

ρύθμιση, χαρίστηκαν τα εξακόσια ευρώ». 

 «Είχα δώσει όμως και κοντά δύο χιλιάρικα, τα δύο πρώτα χρόνια που πλήρωνα 

κανονικά!» πετάχτηκε ο κανονικός Πειρατίδης. 

  «Ασφαλώς» απάντησε ο διευθυντής. «Αν δεν τα είχατε δώσει αυτά, η οφειλή 

σήμερα θα ήταν κατά πολύ μεγαλύτερη». 

 «Μα κύριε μου,» συνέχισε ο ξάδελφός του «αυτό είναι τοκογλυφία! Παρακαλώ 

πολύ, πείτε μας μια άλλη συμφωνία».  

 «Κύριε Πειρατίδη, αυτό δεν είναι δικό μου θέμα» απάντησε ο διευθυντής χωρίς να 

χάσει την ψυχραιμία του, παρόλο που ενοχλήθηκε πολύ  από  τη λέξη: «τοκογλυφία». 

«Οι ρυθμίσεις δανείων καθορίζονται από τα κεντρικά και είναι τυποποιημένες. Δεν 

είναι δυνατόν να γίνει για εσάς εξαίρεση. Θα πρέπει να γνωρίζετε,  ότι το δάνειο που 

πήρε ο ξάδελφός σας ήταν καταναλωτικό, ανυπόθηκο και είχε υψηλό επιτόκιο. Στα 

στεγαστικά για παράδειγμα, το επιτόκιο είναι κατά πολύ χαμηλότερο». 

 «Και πού το ήξερα εγώ αυτό;!» είπε τότε ο Πειρατίδης. 

 «Μα υπογράψατε κύριε». 



51 
 

«Μα όταν υπέγραψε, του είπαν  ότι θα γυρνούσε πίσω οκτώ». 

 «Ναι, αν πλήρωνε κανονικά τις δόσεις στον προβλεπόμενο χρόνο. Τώρα όμως,  η 

ρύθμιση πηγαίνει σε βάθος δεκαετίας». 

«Όχι, όχι,» συνέχισε  ο κανονικός Πειρατίδης «εγώ αυτά δεν τα ήξερα!» 

 «Όλα υπάρχουν στην αρχική σύμβαση». 

 «Και ποιος μπορεί να καταλάβει τι γράφει αυτή; Είναι ολόκληρο βιβλίο!». 

 «Λυπάμαι,» είπε ο διευθυντής «αλλά έτσι έχουν τα πράγματα». 

 Ο Κ  άκουγε ευχαριστημένος. 

 «Και γιατί κύριε μου,» συνέχισε μετά ο ξάδελφος «του δώσατε τότε το δάνειο; Δε 

βλέπατε ότι δε θα μπορούσε να το πληρώνει; Εξακόσια ευρώ παίρνει». 

 «Δεν είναι δικό μας  θέμα αυτό ·  είναι πολιτική της Τράπεζας». 

 «Και ποια είναι αυτή  η Τράπεζα;». 

 «Εμείς είμαστε υπάλληλοι». 

 «Όλο αυτό λέτε!» έκανε ο ξάδελφος σηκώνοντας τον τόνο της φωνής του. «Πας στην 

Εφορία, πας στην Τράπεζα: Α!  Εμείς δε φταίμε, σου λένε. Κανένας δεν είναι κανένας!  

Ποιος τελικά φταίει; Ποιος θα μου πει;!». 

 «Σας παρακαλώ κύριε, ηρεμήστε» του είπε ο διευθυντής. «Με αυτόν τον τρόπο 

λειτουργεί το τραπεζικό σύστημα, δεν είναι κάτι που έγινε  προσωπικά για εσάς». 

 «Πάμε Αντώνη» έκανε αυτός απευθυνόμενος στον Πειρατίδη. «Δε βρίσκουμε άκρη 

με ‘τούτους!  Να ξέρετε κύριε μου,» είπε στο διευθυντή « ότι αυτό το πράγμα  εμείς 

δε θα το υπογράψουμε. Φτιάξτε μια καλύτερη συμφωνία  και τότε βλέπουμε». 

 Σηκώθηκαν κιόλας πάνω. 

 «Όπως νομίζετε» τους είπε ο διευθυντής. «Θα πρέπει όμως να σας ενημερώσω ότι 

αυτή  είναι η μόνη λύση που προβλέπεται για το δάνειο σας. Αν δεν τη δεχτείτε, η 

Τράπεζα  θα προχωρήσει σύμφωνα με το νόμο». 

 Τότε ο κανονικός Πειρατίδης ακινητοποιήθηκε. «Δηλαδή;» ρώτησε. 

«Η  Τράπεζα έχει το δικαίωμα να προχωρήσει σε κατάσχεση». 

 «Το ξέρουμε αυτό!» είπε ο ξάδελφός του. 

 Ασφαλώς και θα είχαν υπόψη τους αυτή την περίπτωση.  Για τον ίδιο τον Πειρατίδη 

όμως φάνηκε μάλλον πολύ διαφορετικό να το ακούει αυτό από το στόμα του ίδιου 



52 
 

του διευθυντή του καταστήματος, γι’ αυτό και φάνηκε  πολύ προβληματισμένος 

καθώς έβγαιναν έξω. 

  Κατέβηκαν κάτω και βγήκαν έξω. Ο Κ, που γύρισε για μια στιγμή και κοίταξε από το 

παράθυρο του γραφείου του, τους είδε να κουβεντιάζουν πάνω στο πεζοδρόμιο. 

Ύστερα  από 10 λεπτά, ο  Πειρατίδης γύρισε μόνος και ζήτησε να υπογράψει τη 

σύμβαση. Του την έφερε από το γραφείο του διευθυντή και την υπέγραψε, χωρίς να 

πει τίποτα παραπάνω. 

 Μετά που έφυγε, ο διευθυντής τον κάλεσε μέσα. 

  «Δεν είναι δική μου δουλειά, κύριε Ο...., να τα εξηγώ αυτά στους πελάτες!» του είπε, 

παίρνοντας πάλι το συνηθισμένο, απαξιωτικό, ύφος  που έπαιρνε  όταν απευθυνόταν 

σ’ αυτόν. 

 «Ζητώ συγνώμη κύριε διευθυντά, αλλά δεν περίμεναν καθόλου. Ήθελαν  αμέσως να 

μιλήσουν μ’ εσάς». 

 «Την επόμενη φορά να τους ενημερώνετε καλύτερα!». 

 Γύρισε πίσω στο γραφείο του κατσουφιασμένος. 

 Γενικά πάντως, δεν υπήρχαν τόσες εντάσεις κατά τις ρυθμίσεις δανείων στην 

τράπεζα, όπως αυτές που συνέβησαν  συνεχόμενες εκείνη τη μέρα · πρώτα με τη 

γυναίκα που έκλαψε κι έπειτα με τους δύο Πειρατίδη. Το είχε προφανώς   η μέρα. 

Ήταν μια από τις ιδιαίτερες  μέρες,  που συμβαίνουν συνεχόμενα ασυνήθιστα 

πράγματα και είναι πολύ χαρακτηριστικές . Το πώς συμβαίνει  αυτό το φαινόμενο - ή 

το πώς φαίνεται να συμβαίνει– δεν ήταν εκείνη την εποχή   ακόμα γνωστό. 

 

                                                                 8. 

Την προηγούμενη νύχτα - πριν ο καιρός χαλάσει και  ήταν ακόμα ένα ζεστό, για την 

εποχή, βράδυ -  κατά τις 8 · ο Παναγιώτης έβγαινε από το σπίτι του, φορώντας, όπως 

πάντα, μπλε αθλητικές φόρμες και παπούτσια. 

 Κάθε 1 και 15 του μήνα – και μόνο κάθε  1 και 15 του μήνα- τον τελευταίο χρόνο,  οι 

γονείς του τον έβλεπαν, με τρόμο, να φεύγει νωρίς το βράδυ και να επιστρέφει μετά 

τα μεσάνυχτα  χωρίς να ξέρουν πού πήγαινε. Στην αρχή προσπαθούσαν να τον 

εμποδίσουν και τα κατάφερναν · όμως τότε, η κατάστασή του επιδεινώνονταν 

ραγδαία  τις επόμενες μέρες  και, σε συνεννόηση με τον γιατρό που τον 

παρακολουθούσε, είχαν πάρει  την απόφαση να τον αφήνουν να  πηγαίνει όπου 

ήθελε, ανεμπόδιστος, κάνοντας το σταυρό τους  κάθε φορά που έφευγε να μην του 

συμβεί τίποτα στο δρόμο. 



53 
 

 Η πολυκατοικία που έμενε ο Παναγιώτης με τους γονείς του, βρισκόταν τρία  στενά 

πιο πίσω από εκείνη του Κ, άρα δηλαδή, λίγο  περισσότερο μακρύτερα από την 

πλατεία.  Όμως ο Παναγιώτης  δεν πήγαινε στην πλατεία του Κόσμου, όπως θα 

περίμενε  κανείς   ότι  θα πήγαινε ο οποιοσδήποτε   αναζητούσε βραδινή διασκέδαση 

σε αυτή  την  περιοχή, δεν είχε αυτοκίνητο και δεν χρησιμοποιούσε συγκοινωνίες.  

Αυτός  πήγαινε στο πάρκο πίσω από την πλατεία. 

 Εκείνο το πάρκο κανένας, καθώς πρέπει άνθρωπος, δεν το επισκεπτόταν νύχτα. 

Ακόμα και την ημέρα απέφευγαν να το επισκεφτούν(παρόλο που είχε το ρόλο χώρου 

αναψυχής μέσα στον αστικό ιστό και ο Δήμος φρόντιζε επιμελώς τα φυτά και τα 

δέντρα   του), γιατί είχε αποκτήσει πολύ άσχημη φήμη. Θεωρούνταν -και ήταν - χώρος  

συγκέντρωσης ναρκομανών και εκδιδομένων ατόμων. 

 Αυτό το οξύμωρο, να γίνονται οι δημόσιοι χώροι αναψυχής, τα βράδια,  χώροι 

συγκέντρωσης των ανθρώπων του περιθωρίου, ήταν τότε κοινός τόπος στα αστικά 

κέντρα. Αν μη τι άλλο, επειδή δεν υπήρχε σε αυτούς κάποιος ιδιοκτήτης για να 

διαμαρτυρηθεί και η πρόσβαση ήταν δωρεάν. 

Πάντα όμως  ο Παναγιώτης, πριν μπει μέσα στο πάρκο περνούσε από την πλατεία. Αν 

και υπήρχε από αλλού  πιο σύντομη διαδρομή και θα μπορούσε να την ακολουθήσει, 

εκείνος ήθελε να νιώθει, όπως και να  βλέπουν όλοι που κάθονταν στα μαγαζιά της 

πλατείας - αν καθόλου θα τον πρόσεχαν-  ότι  άφηνε  το επίκεντρο(ίσως αυτή η λέξη 

να μην είναι η πιο κατάλληλη) της κοινωνίας κι έμπαινε οικειοθελώς στο περιθώριο 

της. Η αίσθηση άλλωστε, ότι εγκαταλείπει  ένα μάταιο αγώνα, είναι ανακουφιστική   

για τον καθένα  · πόσο  μάλλον γι’ αυτόν  και τη δική του ψυχική κατάσταση. 

Πέρασε  και πάλι μέσα  από την πλατεία και κοίταζε τον κόσμο,  στη σειρά τις 

καφετέριες, που, εκείνη την ώρα, δυνάμωναν την ένταση της μουσικής τους και 

γίνονταν «καφέ-μπαρ». «Κοίταζε» βέβαια, με τον τρόπο που κοίταζε εκείνος  όταν 

συναντούσε συγκεντρωμένους ανθρώπους. Δηλαδή με γρήγορες, κλεφτές, ματιές της 

μιας στιγμής,  και ξαναστρέφοντας το κεφάλι  αμέσως εμπρός. 

 Νεαρόκοσμος, σαν κι αυτόν . Κοπέλες-νέοι, νέοι-κοπέλες, σε ζευγάρια ή σε παρέες, 

που τα πολλά χρώματα των ρούχων τους ανακατεύονταν  με τα χρώματα από τα 

φώτα των μαγαζιών και την ίδια τους τη ζωντάνια, και δημιουργούσαν μια εικόνα, αν 

και φθινόπωρο · σαν ανοιξιάτικο λιβάδι. Και πότε νόμιζες ότι οι άνθρωποι ήταν τα 

λουλούδια, πότε οι μέλισσες που βούιζαν από πάνω τους. 

 Θα ήταν βέβαια η μεγαλύτερη υπερβολή, να ισχυριστεί κανείς ότι από όλους όσους 

βρίσκονταν εκείνη τη στιγμή στην πλατεία ο μόνος δυστυχισμένος ήταν ο Παναγιώτης 

· πάντως  αυτή η εικόνα, αυτή την  αίσθηση προκαλούσε. Και το χειρότερο:  την 

προκαλούσε  ακλόνητη στον ίδιο. 



54 
 

 Χαμήλωσε το κεφάλι  κι  άνοιξε κι άλλο το βήμα του, που έτσι κι αλλιώς ήταν ταχύ, 

για να απομακρυνθεί. 

 Η είσοδος του πάρκου   από τη μεριά της πλατείας ήταν η δευτερεύουσα. Η κύρια 

είσοδος βρισκόταν από την απέναντι πλευρά, πάνω στη λεωφόρο( εκεί γινόταν και 

όλο το «παιχνίδι» όπως έλεγαν). Υπήρχε όμως και μία ακόμα είσοδος, πριν την 

πλατεία, απ’ όπου θα μπορούσε κάποιος να μπει χωρίς να τον δουν πολλοί να μπαίνει 

τέτοια ώρα εκεί μέσα. Αυτήν, όπως είπαμε, την είχε ήδη προσπεράσει. Έστριψε και 

μπήκε μέσα στο πάρκο από την είσοδο την ακριβώς απέναντι στις καφετέριες, 

γυρίζοντας την πλάτη στους θαμώνες τους. 

 Όλη βέβαια αυτή, η σκηνοθεσία, δεν είχε κανένα νόημα · υπήρχε μόνο στη φαντασία 

του. Γιατί ασφαλώς, όσοι  κάθονταν στις καφετέριες ούτε καν θα πρόσεχαν πού 

πήγαινε και πού δεν πήγαινε ο καθένας που περνούσε. Αλλά και κάποιοι να τον 

πρόσεχαν, δε θα είχε καμία σημασία. Δεν τους ήξερε, και δεν τον ήξεραν. Δε  ζούσε 

σε χωριό, για να τον κουτσομπολεύσουν, και ούτε με κανέναν από αυτούς(όπως και 

με κανέναν άλλο άλλωστε) δεν είχε κάποια εμπορική ή κάποιου άλλου είδους σχέση 

για να επηρεαστεί.  Πάντως αυτός, έτσι λειτουργούσε · ήθελε να  ξέρουν όλοι   ότι 

πηγαίνει  στο πάρκο τις νύχτες. 

Το πάρκο ξεκινούσε με μια ελιά. Ή μάλλον, από εκείνη την ελιά ξεκίνησε το πάρκο, 

γιατί ήταν ένα δέντρο  υπεραιωνόβιο. Είχε απομείνει  μόνο το χοντρό ροζιασμένο του 

κούτσουρο- που  χρειάζονταν 5 άνθρωποι για να το αγκαλιάσουν- και μερικοί μόνο 

βλαστοί. Θα υπήρχε σίγουρα εκεί πολύ πριν φτάσει να το βρει η πόλη, με την 

οικιστική ανάπτυξη,  και το πώς επιβίωσε ήταν μυστήριο. Όπως μυστήριο παρέμεναν 

και τα πόσα  πράγματα θα είχε δει εκείνο το δέντρο να συμβαίνουν  κάτω από τα 

φύλλα του, στα 1000 χρόνια της ύπαρξής του.  Καθένα από αυτά θα μπορούσε να 

είναι η μέγιστη  κρίση μιας ανθρώπινης ζωής(και πόσα καθημερινά...), χωρίς να 

συμπεριλάβουμε τα άλλα ζώα. 

 Θα μπορούσε, για παράδειγμα, το έτος 1256 Κ.Ε.  12 Απριλίου, 9.55 το βράδυ, μια 

νυφίτσα να είχε πιάσει ένα ποντίκι πάνω στον κορμό της, και  έτσι να τελείωσε η ζωή 

εκείνου του ποντικιού.  Αυτά  είναι όμως  πράγματα που δεν τα αποτυπώνει η Ιστορία  

- αν και είναι απολύτως πραγματικά. 

 Όλα τα υπόλοιπα δέντρα του πάρκου ήταν κατά πολύ νεότερα και είχαν φυτευτεί γι’ 

αυτό το σκοπό. Γηραιότερα ήταν τα πεύκα, επειδή για μια περίοδο είχαν την 

εντύπωση ότι μόνο άγρια, μη καρποφόρα, δέντρα άξιζε να φυτευτούν σ’ ένα αστικό 

πάρκο,  ώστε  να προσομοιάζει  καλύτερα τη χαμένη Φύση. Αργότερα φύτεψαν και 

ελιές, για να έχει η γέρικη ελιά παρέα. 

 Ο Παναγιώτης σταματούσε πάντα και παρατηρούσε για λίγα λεπτά τη  γέρικη ελιά, 

αλλά εκείνος με διαφορετικό σκοπό  από το  θαυμασμό της. 



55 
 

 Πίστευε ότι οι γραμμές και οι ρόζοι του κορμού της (χαρακτηριστικοί στα γέρικα 

ελαιόδεντρα), όπως τους χτυπούσαν τα φώτα από την πλατεία, έπαιρναν κάθε φορά 

άλλο σχήμα, και ότι αυτό το σχήμα είχε κάτι να του πει για το μέλλον του. Άλλοτε 

βέβαια(ανάλογα με το πόσο άσχημα ένιωθε) θεωρούσε πως προμήνυαν ολόκληρο το 

μέλλον του, άλλοτε, πιο στενά, μόνο  εκείνα που θα συναντούσε βαθύτερα στο 

πάρκο. 

 Εκείνο το βράδυ τα σημάδια έμοιαζαν, όπως συνήθως, δυσοίωνα. Τέσσερις 

τεθλασμένες γραμμές αριστερά από το  μεγάλο ρόζο στο κέντρο- που κι εκείνος του 

φαινόταν πως είχε μετακινηθεί λίγο αριστερά. Πλησίασε κι άλλο κι έσκυψε για να δει 

καλύτερα. Αν κάποιος στεκόταν δίπλα, θα άκουγε την ανάσα  του να ανεβοκατεβαίνει 

βαριά και αγωνιώδης. 

 Ναι, σίγουρα. Ο ρόζος είχε μετακινηθεί προς τα αριστερά. Τον κοίταζε και τον 

ξανακοίταζε. Δεν μπορούσε όμως να τον αγγίξει  γιατί  του απαγορευόταν να αγγίζει 

αυτό το δέντρο. Τελικά, έκανε ένα βήμα πίσω, στάθηκε πάλι όρθιος, σταύρωσε τα 

χεριά του πάνω στο βουβώνα, όπως κάνουν στις εκκλησίες, και προσευχήθηκε στο 

δέντρο, να μην του συμβούν αυτά που έγραφε ο ρόζος του. Έπειτα μέτρησε από μέσα 

του τρείς φορές μέχρι το 9  και μία ακόμα για σιγουριά, όπως είχε ακούσει κάπου – 

και ποτέ δεν το ξέχασε – ότι  έπρεπε να περάσουν τρείς φορές 9 μέρες για να σβήσει 

ένα κακό σημάδι. 

 Μετά από αυτά  προχώρησε, κοιτάζοντας αρκετές  φορές πίσω του,  με σεβασμό και 

παράκληση, την ελιά , μέχρι που δε  φαινόταν πλέον και τότε, όταν δηλαδή η γέρικη 

ελιά δε φαινόταν πλέον μέσα στα άλλα δέντρα, ξαναγύρισε μερικά μέτρα πίσω, ώστε 

να την ξαναδεί , να την ξανακοιτάξει με σεβασμό και να μη νομίσει πως  έφευγε με 

κάποια, οποιουδήποτε είδους, ασέβεια. 

Με αυτόν τον τρόπο έμπαινε πάντα μέσα στο πάρκο, αφού πάντα τα σημάδια στον 

κορμό της ελιάς ήταν άσχημα. Αλλά και μια φορά μόνο που του φάνηκαν καλά, έκανε 

πάλι αυτήν την τελετουργία, από το φόβο να μην ξαναγίνουν άσχημα. Τέλος πάντων, 

δεν είχε φτάσει ακόμα ως το  σημείο που να μην μπορεί να προχωρήσει  άλλο, μετά 

από αυτό το πρώτο δέντρο και, έτσι, προχώρησε. Ούτε και στο σημείο είχε φτάσει 

που να ξαναπερνά από την ελιά και να κάνει τα ίδια  και όταν έβγαινε  από το πάρκο 

και  γύριζε, ακόμα, πίσω από άλλη διαδρομή. 

 Τα δρομάκια του πάρκου ήταν φαρδιά και πλακόστρωτα και φωτίζονταν με 

εξωτερικά φώτα καθόλη τη διάρκεια της νύχτας, σε μια προσπάθεια του Δήμου ν’ 

αλλάξει την εικόνα του. Εκείνος προχωρούσε στο κεντρικό.  Το κεντρικό δρομάκι 

χώριζε το πάρκο ακριβώς στη μέση( ολόκληρο ήταν ένα παραλληλόγραμμο με 

εμβαδόν περίπου 20 στρέμματα) και ήταν το πιο φαρδύ και το καλύτερα φωτισμένο 

απ’ όλα. 



56 
 

 Ησυχία. Απόλυτη ησυχία επικρατούσε. Η νύχτα ήταν χωρίς το παραμικρό αεράκι και 

τα δέντρα έστεκαν σαν αγάλματα. Μόνο μερικές πευκοβελόνες, που θα είχαν πέσει 

το πρωί, όταν φύσηξε, υπήρχαν πάνω στο μονοπάτι. Αριστερά  και δεξιά υπήρχαν 

κατά διαστήματα ξύλινα  παγκάκια και   ήταν  όλα άδεια.  Εκείνος όμως, ήξερε που 

να κοιτάζει. Κοίταζε στις άκρες, πίσω από τα δέντρα και κυρίως  πίσω από τις χαμηλές 

ελιές, που ήταν πολύ πιο κατάλληλες να κρύψουν κάποιον απ’ ότι τα ψηλά πεύκα - 

με το αραιό  τους φύλλωμα που ξεκινούσε αρκετά  πάνω από το έδαφος. 

 Κάποια στιγμή, πίσω από μια τέτοια ελιά, είδε καθαρά δύο σκιές. Μία από τη μια 

της πλευρά και μία από την άλλη, όπως το φως από το μονοπάτι ερχόταν από δύο 

κατευθύνσεις. Σταμάτησε, γούρλωσε τα μάτια και προσπάθησε ν’ ακούσει κάτι. 

Άκουσε κάτι σαν θρόισμα. Αμέσως άρχισε να ιδρώνει, αν και δεν έκανε ζέστη, και 

προχώρησε γρήγορα πιο κάτω · όσο όμως απομακρυνόταν, προσπαθούσε να ακούσει 

κάτι περισσότερο. 

 Άκουσε δεν  άκουσε , εκείνου πάντως του φάνηκε πως   τα είδε και τα  άκουσε 

όλα(πράγμα που είναι το ίδιο) και  κάθισε στο επόμενο  παγκάκι κατάκοπος και 

καταϊδρωμένος. Όλη η διαδικασία τον κούραζε πολύ, ήδη από την τελετουργία, και 

τώρα, με το να συναντήσει  αυτούς  στην ελιά, αναστατώθηκε και κουράστηκε 

περισσότερο. Μάζεψε από κάτω μια φούχτα πευκοβελόνες, τις ακούμπησε πάνω στο 

παγκάκι και άρχισε να σχηματίζει με αυτές διάφορα σχέδια. 

 Σχημάτισε: ένα τρίγωνο, ένα τετράγωνο, ένα V, ένα Λ και στο τέλος ένα Α. Αμέσως 

όμως τον έπιασε πανικός. Τα χάλασε όλα, με μια νευρική κίνηση, κι έφτιαξε από την 

αρχή ένα μόνο σταυρό. Προφανώς,  κάνοντας  το συνειρμό ότι το Α ήταν μέρος της 

πεντάλφας και άρα διαβολικό. Έπειτα, άφησε στην άκρη τις πευκοβελόνες και δεν 

ξανασχολήθηκε με αυτές, αφού αντί να τον βοηθήσουν να ηρεμήσει τον 

αναστάτωσαν περισσότερο. Για τα επόμενα 5 λεπτά έμεινε ακίνητος πάνω στο 

παγκάκι, χωρίς να κουνά ούτε τα μάτια του. 

 Από τις σκιές πίσω από τη χαμηλή ελιά, που βρισκόταν 30 μέτρα πιο πάνω, τίποτα 

άλλο δεν ακούστηκε. Αν έφυγαν, θα έφυγαν από άλλη κατεύθυνση. 

 Όταν πέρασαν τα 5 λεπτά και έκανε να κινηθεί, ανακάλυψε ότι και τα δύο του πόδια 

είχαν μουδιάσει από την ακινησία και χρειάστηκε  άλλο ένα λεπτό για να τα τεντώσει 

και να καταφέρουν να ξεπιαστούν. Αυτό το μούδιασμα το πάθαινε συχνά, γιατί 

κανένας άλλος δε θα κατάφερνε να μένει τόσο ακίνητος όσο αυτός, όταν τον έπιανε 

το έντονο άγχος της αρρώστιας του. Πίστευε τότε  ότι  ένα ελάχιστο να κινηθεί  θα 

πέθαινε. Παραδόξως όμως, αυτό το πράγμα τον ανακούφιζε · γιατί μόλις τελικά 

κουνιόνταν   κι ένιωθε  ότι τίποτα δεν συνέβαινε και τα πόδια του απλώς ξεμούδιαζαν, 

ένιωθε ταυτόχρονα  ότι είχε κερδίσει και  λίγο  ακόμα χρόνο. 



57 
 

 Έτσι σηκώθηκε, ξεφύσησε(το φύσημά του αυτό, που έβγαζε τόσο άγχος,  ήταν καυτό 

σαν την ανάσα του τελευταίου κυνηγημένου δράκου) και  συνέχισε πάνω στο 

κεντρικό δρομάκι. 

 Έφτανε τώρα σχεδόν στο κέντρο του πάρκου. Εκεί η απόλυτη ησυχία άρχιζε λίγο  να 

νοθεύεται  από τον απόμακρο ήχο των οχημάτων, που περνούσαν τη λεωφόρο στην  

την άλλη πλευρά, τα μονοπάτια όμως παρέμεναν το ίδιο έρημα. Φωτισμένα, αλλά 

έρημα · κάτι που είναι  μια ιδιαίτερη μορφή ερημιάς. 

 Ακριβώς στο κέντρο του πάρκου, υπήρχε διαμορφωμένη μια μικρή στρογγυλή 

πλατεία μ΄ ένα σιντριβάνι στη μέση της, που  δε  λειτουργούσε όμως  τις νυκτερινές 

ώρες. Σε ένα από τα παγκάκια που περικύκλωναν  την πλατεία, μπροστά στον  κορμό 

ενός πεύκου, βρισκόταν ξαπλωμένος ένας άνθρωπος · γερμένος στο πλάι και 

σκεπασμένος με χαρτόκουτες. 

Ο Παναγιώτης αναγνώρισε αμέσως   τη σκηνή. Τον είχε συναντήσει και άλλες φορές 

αυτόν, το καλοκαίρι που πέρασε, και τον ήξερε . Ήταν από τους άστεγους εκείνους 

που δεν απεμπολούν εύκολα τη συνήθεια της μόνιμης κατοικίας και κοιμούνται κάθε 

βράδυ στο ίδιο σημείο. Από  πολύ πρωί γυρνούσε, κάθε μέρα, στους δρόμους και 

πουλούσε μικροπράγματα, ή ζητιάνευε, γι’ αυτό και ξάπλωνε πάντα τόσο νωρίς. 

 Πλησίασε για να του μιλήσει. «Γεια» είπε, με το  συνηθισμένο του δυνατό τόνο. 

 Ο άστεγος, που ήταν γερμένος από την αντίθετη πλευρά και δεν τον είχε μέχρι τότε 

προσέξει, βγήκε απότομα από τις χαρτόκουτες και σηκώθηκε ο μισός. 

 «Ρε, πάνω που πήγε να με πάρει ο ύπνος! Πού βρέθηκες πάλι ‘συ;». 

  «Βγήκα βόλτα. Να καθίσω να μιλήσουμε». 

  «Έχεις ψιλά; Χωρίς ψιλά, κουβέντα δεν έχει». 

(Ήταν ένας άνδρας κανονικού αναστήματος, αδύνατος, με μακριά μαλλιά και γένια- 

τα μισά γκρίζα, που ανέβαιναν μέχρι τα ζυγωματικά του- και  μαυροκίτρινα, 

χαλασμένα, δόντια). 

 «Έχω» είπε  και έβγαλε μερικά από την τσέπη της φόρμας του.  Ήταν ένα κέρμα του 

1 ευρώ και μερικά των 50 και των 20 λεπτών. Ο άστεγος τα πήρε και τα ζύγισε στο 

χέρι του πριν τα ρίξει στη δική του τσέπη. 

 «Κάτσε ρε...» του είπε και του έκανε χώρο στο παγκάκι. Έριξε τις χαρτόκουτες κάτω, 

στην άκρη. 

 «Λέγε μου τώρα» του είπε μετά που κάθισε. 

 «Πως έμεινες χωρίς σπίτι». 



58 
 

 «Χα!» έκανε αυτός ειρωνικά. «Τι σε νοιάζει εσένα; Της Πρόνοιας είσαι; Αυτά τα 

ρωτάνε ‘κείνοι οι μαλάκες της Πρόνοιας, αντί να μας δώσουν κάνα ευρώ · τι τους 

νοιάζει κι αυτούς; Έμεινα ρε φίλε! Έτσι έγινε κι  έμεινα! Σε ρώτησα  εγώ, εσύ πώς 

τρελάθηκες;». 

 Ασφαλώς δεν είναι  και  η πιο ευχάριστη ερώτηση για έναν άστεγο, το να τον 

ρωτήσεις πώς έμεινε χωρίς σπίτι – και αυτός ήταν και νευρικός, λόγω της κατάστασής 

του.   Η εικόνα όμως του Παναγιώτη δεν ήταν καθ’ οποιονδήποτε τρόπο η εικόνα 

κάποιου που θα μπορούσες να ντραπείς    μπροστά του, και είχε άλλωστε και 

πληρώσει ·  έτσι, η συζήτηση δεν τελείωσε  εκεί, όπως θα περίμενε κανείς από  τον 

τρόπο που ξεκίνησε.  

 «Αλλά, μια και με ξύπνησες και τώρα δε νυστάζω, θα σου πω. Να δω τι θα 

καταλάβεις!» του είπε βαριεστημένα. 

 Μιλούσε και κοίταζε μπροστά  και όχι τον Παναγιώτη δίπλα του(σα να μιλούσε στον 

εαυτό του) και τότε γύρισε και τον κοίταξε. 

 «Εγώ που με βλέπεις» άρχισε να λέει, « και σε σπίτι γεννήθηκα και οικογένεια είχα. 

Πεθάνανε  όμως όλοι, και μ’ αφήσανε μόνο. Εικοσιτριώ  χρονών κι έμεινα μόνος στον 

κόσμο. Και δουλειά είχα, στην οικοδομή· ήξερα καλουπατζής και χτίστης και τα 

έφερνα βόλτα. Μια μέρα όμως, δεν ξέρω τι έπαθα, δεν ήθελα να πηγαίνω στη 

δουλειά. Ήταν εκεί ‘νας εργολάβος και το παίζε ζόρικος · όλο μου την έλεγε. Μια μέρα 

μου φεύγει ‘να τούβλο από τον τρίτο και σκάει κάτω στο δρόμο. Μου λέει: Τι κάνεις 

ρε μαλάκα, θες να με κλείσεις φυλακή;! Ποιον είπες μαλάκα;!,  του λέω ‘γω. –Εσένα 

ρε!, μου ξαναλέει. Του δίνω μία στη μάπα και πέφτει κάτω. Ήρθε η Αστυνομία και 

μου ‘κανε μήνυση. Έφαγα ένα χρόνο μ’ αναστολή. Λέω: Εγώ, σε οικοδομή δεν 

ξαναπατάω! 

 Είχα ‘να φιλαράκι που  είχε  μάντρα με οικοδομικά υλικά. Μου λέει: Έλα να 

φορτώνεις τ’ αμάξια με το κλαρκ.  Πήγα- τα λεφτά λίγα. Αυτός έπινε μαύρο. Έμαθα κι 

εγώ το μαύρο κι ό,τι έπαιρνα το ‘κανα μαύρο, και μαζεύονταν τα νοίκια (τώρα δεν 

πίνω, γιατί δεν έχω να παίρνω). Μια μέρα μας τη πέφτει έλεγχος, λένε: Ο οδηγός του 

μηχανήματος δεν έχει δίπλωμα· πέντε χιλιάρικα πρόστιμο! Μου λέει ο δικός μου: 

Φίλε δε μπορώ, κοίταξε να βγάλεις δίπλωμα. Πού να βγάλω δίπλωμα! Δεν είχα μία. 

 Είχα μετά  μια γκόμενα, μου λέει: Έλα να μείνεις σπίτι μου-γιατί στο δικό μου φέρανε 

χαρτί για έξωση. Πήγα. Έμεινα εκεί ‘να χρόνο. Εγώ τη γούσταρα, την αγαπούσα· ήταν 

ωραία γυναίκα. Ήτανε όμως βρώμα. Έπινε κάτι χάπια, που της τα  γράφε ‘νας γιατρός 

στη ζούλα. Και πρέζα έπινε κάπου-κάπου. Μια μέρα βρήκε ‘ναν άλλο, κονομημένο. 

Μου λέει: Εσύ δεν έχεις μία, εγώ δεν έχω μία, δε μπορούμε να ζήσουμε. 

Πλακωθήκαμε κι έφυγα. Δεν τη ξαναείδα...». 



59 
 

 Η όψη του άστεγου έγινε τότε πολύ λυπημένη. Για πρώτη φορά έγινε πραγματικά 

λυπημένη,  καθόλη τη διάρκεια της ιστορίας του(που ήταν πάντως τυπική ιστορία 

αστέγου). 

 «Κι από τότε είσαι στο δρόμο;» τον ρώτησε αυτός συμπονετικά. 

 «Ναι, δέκα χρόνια τώρα». 

 «Πολλές ατυχίες σε βρήκανε φίλε...». 

 «Όλη η ζωή μου, μια ατυχία ήτανε...». 

 «Μην το βάζεις όμως κάτω» του απάντησε. «Θα έρθουν και καλύτερες μέρες · εγώ 

αυτό πιστεύω και κρατιέμαι: ζούμε, για να ζήσουμε καλύτερα. Τώρα θα μου πεις, και 

γιατί να ζήσεις, αφού έτσι κι αλλιώς κάποτε θα πεθάνεις; Εγώ πάντως, φοβάμαι να 

πεθάνω!». 

 Αυτό που κανένας δεν ήξερε - απ’ όσους ενδιαφέρονταν για την υγεία του 

Παναγιώτη (δηλαδή  οι  γονείς και ο γιατρός του) – ήταν πως  όταν βρισκόταν στο 

πάρκο- και μόνο όταν βρισκόταν στο πάρκο- τα σημεία στίξης και η  φυσιολογική 

άρθρωση στην ομιλία του επανέρχονταν  για μερικές στιγμές,  ακριβώς όπως τα είχε 

πριν αρρωστήσει. Θα  μπορούσε ίσως  κάποιος να σκεφτεί, ότι αυτό του συνέβαινε  

όταν  συναντούσε ανθρώπους που τους νόμιζε  περισσότερο δυστυχισμένους από 

αυτόν · κι ένιωθε  τότε  την υποχρέωση  να τοποθετηθεί απέναντί τους όπως θα 

τοποθετούνταν  και η «πολλή κοινωνία» · δηλαδή, από θέση ανωτερότητας. 

 Ο άστεγος το πρόσεξε αυτό – ότι δηλαδή ο «τρελός» αλλιώς μιλούσε στην αρχή κι 

αλλιώς τώρα -  αλλά δεν υπήρχε ασφαλώς περίπτωση να συναντηθεί  κάπου  με τους 

γονείς ή το γιατρό του- και να γνωριστούν κιόλας- για να τους δώσει αυτή την 

ενθαρρυντική πληροφορία. 

 «Άντε τώρα!» του είπε. «Μου ‘κανες την καρδιά περιβόλι, μ’ αυτά που  θυμήθηκα 

πάλι. Και μη μου λες εμένα: θα πεθάνω ·  δε θέλω να τ’ ακούω αυτό! Εγώ δε θα 

πεθάνω!». 

 «Συγνώμη... δεν ήθελα να σε στενοχωρήσω» απολογήθηκε εκείνος. 

  «Καλά, καλά, αυτά είναι μαλακίες! Ο χρόνος τελείωσε, άμα θες κι άλλα ρίξε κέρμα, 

αλλιώς, πάρε δρόμο να κοιμηθώ». 

 Άλλα κέρματα δεν είχε – κι  άλλωστε το ύφος του αστέγου  έδειχνε πως προτιμούσε   

να φύγει, ακόμα και από το να του έδινε- έτσι σηκώθηκε, χαιρέτησε, κουνώντας 

ελαφρά το χέρι του, και προχώρησε. Ο άστεγος ξαναξάπλωσε στο παγκάκι   και 

σκεπάστηκε  τις χαρτόκουτες. 



60 
 

 Συνέχισε μετά την πλατεία, πάλι  στο κεντρικό μονοπάτι, που και στο άλλο του μισό  

ήταν το ίδιο έρημο  και μόνο ο ήχος από τη λεωφόρο δυνάμωνε σταδιακά. 

 Λίγο πιο κάτω συνάντησε μια αδέσποτη γάτα, που πέρασε βιαστικά  μερικά μέτρα 

μπροστά του. Ήταν όμως ασπρόμαυρη και δεν φοβήθηκε. Πιθανότατα, αν η γάτα 

ήταν μαύρη, στο σημείο που την είδε, θα διέκοπτε αμέσως την έξοδό του και θα 

γύριζε πίσω · αλλά εκείνη τη νύχτα,  μετά τη  συζήτηση με τον άστεγο και παρόλο τα 

πρώτα  στη γέρικη  ελιά - τα σημάδια δεν του φαίνονταν πολύ άσχημα κι αυτή η γάτα  

– που είχε φανερά πολύ περισσότερο άσπρο χρώμα από μαύρο στη γούνα της – του 

το επιβεβαίωσε. Έτσι,  προχώρησε με πολύ περισσότερο θάρρος. 

 Πλησίαζε τώρα να φτάσει στην άκρη του πάρκου και στην κύρια είσοδο(ή, από τη 

μεριά του, έξοδο), κι άρχισε να νιώθει εκείνο το ιδιαίτερο συναίσθημα, που το ένιωθε 

μόνο όταν ξυπνούσε  το πρωί και   έφτανε η μέρα   για να πάει στο πάρκο και κάποιες 

στιγμές όταν βρισκόταν μέσα σε αυτό. Ήταν σίγουρα το μοναδικό  ευχάριστο 

συναίσθημα που ένιωθε  όλα τα χρόνια της αρρώστιας του. Ένα πλατύ συναίσθημα 

γλυκιάς προσμονής, ακριβώς το ίδιο  που  νιώθει  κάποιος   όταν   σε λίγες  ώρες 

αναμένει  μια βέβαιη ερωτική  συνεύρεση.  Στην πραγματικότητα βέβαια, εκείνος δεν 

έκανε τίποτα τέτοιο με τις γυναίκες που «έκαναν πιάτσα»(όπως λεγόταν τότε)  στην 

άκρη του πάρκου και μπροστά  στη λεωφόρο. 

 Τίποτα. Απολύτως τίποτα· ούτε καν νύξη. Απλώς στεκόταν στην άκρη και κοίταζε· και 

καμιά φορά κουβέντιαζε και λίγο με τις κοπέλες, που οι περισσότερες τον ήξεραν και 

τον είχαν συνηθίσει - καθώς αυτό το πράγμα γινόταν  ήδη τότε περισσότερο από ένα 

χρόνο. 

 Ήταν Κυριακή βράδυ και, όταν η επόμενη ήταν εργάσιμη, οι κοπέλες μαζεύονταν   

από  νωρίς στην πιάτσα. Όταν αυτός έφτασε, επιτέλους, μπροστά στην έξοδο του 

πάρκου είδε ότι απέξω καθόταν ήδη  τρείς στα παρτέρια, αμέσως  δεξιά από την 

έξοδο, μία στα αριστερά της, και άλλες δύο  στέκονταν πιο πέρα πάνω στο 

πεζοδρόμιο. 

 Η Κυριακή – όπως είχε ακούσει  άλλη φορά να λένε μεταξύ τους – ήταν γι’ αυτές η 

χειρότερη μέρα. Οι πελάτες  συνήθως σπάνιζαν, επειδή οι άνθρωποι – που 

ετοιμάζονταν να αντιμετωπίσουν  άλλη  μια ολόκληρη βδομάδα εργασίας- δεν είχαν 

διάθεση · αλλά και γιατί  τότε εμφανίζονταν και οι πιο προβληματικοί πελάτες. 

Εκείνοι που δεν πήγαιναν με το «ρεύμα» και είχαν τα πιο περίεργα βίτσια. 

 Σταμάτησε λίγο πριν την έξοδο. Έκανε δύο βήματα πίσω και ένα μπρος, μετά πάλι το 

ίδιο – όλα αυτά  ψυχαναγκασμοί,  που έπρεπε να εκτελέσει για να καταφέρει να 

προχωρήσει -  μετά πάλι, ένα βήμα πίσω και ένα μπρος, μετά δύο βήματα μπρος και 

ένα πίσω και τελικά τρία βήματα μπρος και εμφανίστηκε ολόκληρος στην έξοδο· 



61 
 

ακριβώς δίπλα από τις τρείς κοπέλες που κάθονταν στα δεξιά  στο παρτέρι και 

μασούσαν τσίχλες. 

 «Ο! Να τος πάλι ο Τάκης!» έκανε  η πρώτη από τις τρείς · μια ψηλή κοκκινομάλλα με 

μαύρο κοντό φόρεμα, διχτυωτό καλσόν και μαύρες ψηλοτάκουνες γόβες. 

 «Καλησπέρα τι γίνεται» απάντησε. Τα σημεία στίξης εξαφανίστηκαν πάλι. 

  «Χι χι χι!» έκαναν οι άλλες δύο κοπέλες. 

 «Δεν  πιστεύω, να ‘ρθες απόψε για να ψωνίσεις...» συνέχισε η κοκκινομάλλα. 

 «Όχι όχι» έκανε αυτός. 

 «Πότε επιτέλους θα ψωνίσεις; Όλο έτσι θα τη βγάζεις; Δεν πρέπει  να ψωνίσεις καμιά 

φορά, εδώ που έρχεσαι;». 

 «Χι χι χι χι!» ξαναέκαναν οι άλλες δύο. 

 Πολύ ζόρικα του τη βγήκαν(όπως θα το έλεγαν  στην αργκό) αυτές οι τρείς, έτσι, τις 

άφησε και προχώρησε παρακάτω. 

 Παρακάτω, έκανε βόλτες στο πεζοδρόμιο μια κοντούλα ξανθιά · με προκλητικό 

ντύσιμο  ασφαλώς και  αυτή( ντεκολτέ, γόβες και τα συναφή) και  κυρίαρχο χρώμα το 

κόκκινο. Την έλεγαν Τζένη και είχαν μιλήσει και άλλες φορές. 

 «Καλησπέρα». 

 «Γεια σου Τάκη»  του απάντησε.  «Μας θυμήθηκες πάλι;». Το ύφος της όμως δεν 

ήταν περιπαικτικό, όπως των προηγούμενων. 

 «Πως πάει η δουλειά». 

 Το ρώτησε έτσι, επειδή όσες φορές είχε ακούσει τις κοπέλες να αναφέρονται σε αυτό 

που έκαναν τις άκουγε να χρησιμοποιούν αυτή  τη λέξη: «δουλειά» σα να μιλούσαν 

για μια οποιαδήποτε δουλειά. Όπως δηλαδή άκουγε και τον εργοδότη του με το 

συνέταιρό του να μιλάνε μεταξύ τους, τα λίγα χρόνια που πρόλαβε να δουλέψει πριν 

αρρωστήσει. 

 «Μην τη λες δουλειά!» του είπε η Τζένη, ενώ ταυτόχρονα χαμογελούσε σε ένα 

αυτοκίνητο που   είχε ελαττώσει ταχύτητα στην άκρη του δρόμου και φαινόταν πως 

ετοιμαζόταν να σταματήσει – δε σταμάτησε όμως. 

 «Δεν είναι δουλειά. Δεν  ξέρω τι είναι, πάντως, δουλειά δεν είναι. Η δουλειά είναι 

τίμιο πράγμα». 



62 
 

 «Μα ακούω και το λέτε δουλειά» είπε αυτός. Περισσότερο έντονα κι  απότομα απ’ 

ότι μιλούσε προηγουμένως · και προφανώς, αυτή η χειροτέρευση  της  φωνής  του 

οφειλόταν  στο ότι του άρεσε πολύ η δική της. 

 «Αυτές εκεί πέρα;» έκανε αυτή, δείχνοντας απαξιωτικά  με το βλέμμα της  εκείνες  

στο παρτέρι. «Αυτές είναι μαλακισμένες! Εγώ θα φύγω από το πεζοδρόμιο. Και όχι: 

μια μέρα, που λένε αυτές, αλλά όπου να ‘ναι!». 

 Συνέχισε πάντως να χαμογελάει και σε ένα ακόμα αυτοκίνητο, που φάνηκε να 

ελαττώνει ταχύτητα. 

 Ούτε κι αυτό σταμάτησε. 

 «Σε παρακαλώ» του είπε μετά, «πήγαινε πιο πέρα, γιατί σε βλέπουν εδώ και δε 

σταματάνε». 

 Απομακρύνθηκε αμέσως, ανακουφισμένος που απομακρύνθηκε από αυτή τη 

γυναίκα· που δεν ήξερε αν του άρεσε ή  δεν του άρεσε  στ’ αλήθεια  και ξυπνούσε 

δαίμονες μέσα του. 

 Πήγε λίγο πιο πάνω, εκεί που υπήρχε ένα κλειστό περίπτερο και σταμάτησε στη σκιά 

του. Σε εκείνο το σημείο, που δεν ήταν ορατό από τη λεωφόρο, κατέληγε κάθε φορά 

· γιατί εκεί   πάντα  τελικά τον έβαζαν    να σταθεί  οι κοπέλες, που ήξεραν πως  οι 

πελάτες δυσκολεύονταν να σταματήσουν αν έβλεπαν κάποιον άλλο άντρα δίπλα 

τους. 

 Στάθηκε εκεί, πίσω από τη σκιά του κλειστού περιπτέρου, και κοίταζε. Αυτός 

άλλωστε ήταν και ο τελικός προορισμός του, κάθε φορά που ξεκινούσε για να πάει  

στο πάρκο. Όταν θα το κουνούσε από εκεί θα γύριζε κατευθείαν  στο σπίτι, και δε θα  

επιζητούσε τίποτα παραπάνω. Μπορούσε όμως να στέκεται  εκεί για ώρες και να 

παρακολουθεί  όσα συνέβαιναν. 

 Το πρώτο που συνέβη, λίγα λεπτά μετά, ήταν ότι ένα αυτοκίνητο, από αυτά που 

περνούσαν ασταμάτητα, σταμάτησε δίπλα στο πεζοδρόμιο. Ήταν ένα πράσινο, 

τετράθυρο, με μόνο τον οδηγό μέσα κι  αυτός το κοίταζε  και παρακαλούσε, από μέσα 

του, να μη  διαλέξει  τη  Τζένη. 

 Το μόνο που μπορούσε να διακρίνει από τον οδηγό – που τον μισούσε με όλη τη 

δύναμη της ψυχής του - ήταν πως φορούσε γυαλιά μυωπίας · όταν  γυάλισαν για μια 

στιγμή που  τα χτύπησαν τα φώτα ενός άλλου αυτοκινήτου. Δεν μίλησε όμως, 

ευτυχώς, με τη Τζένη, αλλά με τη διπλανή της  που στεκόταν αμέσως  πιο πάνω. Μια 

μελαχρινή, βορειοαφρικάνικου τύπου, που σε λιγότερο από μισό λεπτό μπήκε μέσα  

κι  έφυγαν. 



63 
 

 Πάντα τόσο  λίγο χρόνο διαρκούσαν  οι «διαπραγματεύσεις» με τους «πελάτες» πριν 

μπει η κοπέλα στο αυτοκίνητο, όπως έβλεπε κάθε φορά. Περιορίζονταν απλώς σε 

ένα: «Καλησπέρα» - «Πόσο πάει;» - «Τριάντα» - «Μπες μέσα». Οι πελάτες είχαν 

συνήθως διαλέξει πριν σταματήσουν. 

 Αμέσως μόλις έφυγε εκείνο  το αυτοκίνητο, μία από τις τρείς που κάθονταν στο 

παρτέρι, η κοκκινομάλλα, σηκώθηκε από τη θέση της και πήγε και στάθηκε εκεί που 

στεκόταν  προηγουμένως η άλλη που έφυγε-  λίγο πιο πάνω από την Τζένη. Αυτός 

ήταν ο κανόνας σε αυτή την πιάτσα, ξεσηκωμένος από τις πιάτσες των ταξί(τότε με 

οδηγούς). Δηλαδή, μόνο δύο κοπέλες έμεναν  κάθε φορά πάνω στο 

πεζοδρόμιο(αυτές που έφταναν πρώτες) και οι άλλες περίμεναν τη σειρά τους · να 

φύγουν   οι πρώτες  με πελάτη  για  να πάρουν τη θέση τους. 

 Το έκαναν αυτό, όπως και οι ταξιτζήδες,  ώστε  να μην υπάρχουν   μεταξύ τους 

διενέξεις. Καθώς, πριν καθιερωθεί  το σύστημα, υπήρχαν πάμπολλες τέτοιες- με 

κοπέλες που έριχναν τις τιμές και υπόσχονταν περισσότερες «υπηρεσίες» για να 

κερδίσουν ένα πελάτη. Μέχρι και από τα μαλλιά  είχαν φτάσει να πιαστούν, και οι 

πελάτες έφευγαν τρομαγμένοι. Γιατί το περίεργο σε αυτή την υπόθεση ήταν, πως οι 

πελάτες, που φαινομενικά είχαν το πάνω χέρι, ήταν ωστόσο εκείνοι που 

διακατέχονταν από τη μεγαλύτερη ανασφάλεια και με την παραμικρή αφορμή ήταν 

έτοιμοι να αναπτύξουν ταχύτητα και να εξαφανιστούν. 

 Δεν ήταν όμως δυνατό να εφαρμοστεί αυτό το σύστημα, ακριβώς όπως  στις πιάτσες 

των ταξιτζήδων · όπου δηλαδή όλα τα αυτοκίνητα είναι της ίδιας κατηγορίας και 

φέρνουν το ίδιο αποτέλεσμα, και μπορούν να  πηγαίνουν με απόλυτη σειρά 

προτεραιότητας. Έτσι συμφώνησαν να μπορεί ελεύθερα ο πελάτης να διαλέξει 

μεταξύ των δύο πάνω στο πεζοδρόμιο, αλλά όχι  και μεταξύ των άλλων, που 

περίμεναν στην άκρη και έπρεπε να παραμένουν  αδιάφορες μέχρι να έρθει η σειρά 

τους.  

Για τους «προσωπικούς πελάτες» - αυτούς που ήξεραν  και ζητούσαν μία 

συγκεκριμένη κοπέλα-  δεν υπήρχε     κανένας   περιορισμός και μπορούσαν  να την 

πάρουν ακόμα και από την τελευταία θέση. 

 Ήταν δηλαδή αυτή, μια εξαιρετικά οργανωμένη πιάτσα αγοραίου έρωτα - όπως θα 

έλεγε και ένας τεχνοκράτης της  εποχής - που εισήγαγε τεχνογνωσία από τις πιάτσες 

των ταξί και την προσάρμοσε, έξυπνα,  στις δικές της ανάγκες. 

 Μετά από  λίγο σταμάτησε  δεύτερο αυτοκίνητο και πήρε τη Τζένη · αλλά εκείνος δεν 

ένιωσε τίποτα. Κανένα συναίσθημα ζήλειας που  πριν ήταν τόσο έντονο. 

Παρακολούθησε απλώς τη σκήνη ανέκφραστος. Τόσο λίγο  κρατούσε συνήθως  η έλξη 

που ένιωθε για κάποιο άτομο, και τις περισσότερες φορές κατέληγε να γίνεται  



64 
 

έντονη αποστροφή. Η λίμπιντό  του, ήταν σαν ένα χταπόδι · που πετούσε ένα του 

πλοκάμι σε μια καυτή πέτρα για να το τραβήξει αμέσως πίσω,  τσουρουφλισμένο. 

 Η κοπέλα που καθόταν δίπλα στην κοκκινομάλλα στο παρτέρι ήταν αυτή   που πήρε 

τη θέση της Τζένης. Εκείνος παρέμενε στη σκιά του περιπτέρου και παρακολουθούσε, 

όρθιος και ακίνητος. 

 Αυτές οι δύο έμειναν περισσότερη ώρα στο πεζοδρόμιο. Ένα αυτοκίνητο 

κοντοστάθηκε  μόνο στα 10 λεπτά, αλλά δε σταμάτησε -  προφανώς δε βρήκε  αυτό   

ακριβώς που έψαχνε. Αν και δεν ήταν, η κοκκινομάλλα και η άλλη, λιγότερο όμορφες 

ή λιγότερο περιποιημένες από τις προηγούμενες, αρκετές φορές συνέβαιναν τέτοια 

μεγάλα κενά στη ροή των πελατών, ανεξάρτητα με το ποιες κοπέλες βρίσκονταν στην 

πρώτη θέση. 

 Υπήρχαν όμως και πεζή πελάτες στην πιάτσα, δεν ήταν όλοι εποχούμενοι. 

 Ένας άντρας, γύρω στα 40, κανονικός τύπος Έλληνα με γκρι μπλουζάκι, τζιν και 

τσαντάκι μέσης, εμφανίστηκε πίσω από το περίπτερο και πέρασε από δίπλα του 

χωρίς να τον προσέξει. Πήγε κατευθείαν και μίλησε στην κοκκινομάλλα, και τους είδε, 

σε πολύ λίγο, να μπαίνουν μαζί μέσα στο πάρκο. 

 Πολύ ευχαριστήθηκε  που πήρε την κοκκινομάλλα, που πολύ την αντιπαθούσε. Από 

την άλλη όμως,  θύμωσε και ζήλεψε  που η κοκκινομάλλα τα κατάφερε. Όπως ήταν  

σε αυτή τη συναισθηματική κατάσταση, άκουσε ξαφνικά  πίσω του- ή μάλλον, πίσω 

από το περίπτερο- ομιλία, και η προσοχή του στράφηκε εκεί. Κάποιοι είχαν 

σταματήσει πίσω από το περίπτερο και μιλούσαν, αγνοώντας την παρουσία του από 

την άλλη πλευρά.  

 «Σταμάτα εδώ να φτιάξουμε το τσιγάρο». 

 Ήταν γυναικείες φωνές. 

 «Χρατς!» άκουσε, σα να άνοιγε  συσκευασία στριφτού καπνού. Ήταν καπνιστής 

τέτοιου καπνού πριν αρρωστήσει και την  αναγνώρισε. 

 «Βάλε δύο φύλλα» άκουσε μετά. 

 «Φφφφφφ» ακούστηκε  λεπτό και προσεκτικό φύσημα. 

 Προσπαθούσαν προφανώς να κολλήσουν  δύο τσιγαρόχαρτα, για να φτιάξουν 

τσιγάρο κάνναβης. 

 «Φτάνει και περισσεύει» είπε η μία φωνή. 

 «Δεν πειράζει,» είπε η άλλη «ρίξε το όλο, θέλω να την ακούσω. Δεν είμαι καλά». 



65 
 

 Ήταν σίγουρα από τις κοπέλες τις πιάτσας και επέστρεφαν από πελάτη. Οι πελάτες, 

όταν  έφερναν πίσω  τις κοπέλες, δεν τις άφηναν ποτέ στο σημείο που τις πήραν αλλά 

λίγο πιο πάνω ή λίγο πιο κάτω · γιατί, αφού  είχε πλέον εκτονωθεί η επιθυμία τους, 

δεν  εκτίθονταν   με την ίδια ευκολία  στα μάτια του κόσμου και στους κινδύνους, 

σταματώντας  στο  πιο κακόφημο μέρος. 

 «Κρατς!» άκουσε τον ήχο του αναπτήρα. 

 «Οοοοοουυ» ήχος εισπνοής ανακατεμένος με ηδονή. 

  «Καλό  είναι». 

  « Δως μου κι έμενα». 

 Η μυρωδιά έφτασε μέχρι το σημείο  που στεκόταν αυτός, χαρακτηριστική και έντονη. 

Για τα επόμενα τρία λεπτά δεν άκουσε τίποτα άλλο. 

«Τώρα είμαι καλά!» είπε μετά η πρώτη φωνή. 

 «Σου την έσπασε αυτός...» είπε η άλλη( εννοούσε, μάλλον, τον  τελευταίο πελάτη). 

 «Ναι, είναι πολύ μαλάκας. Έρχεται κάθε Κυριακή, και μη νομίζεις πως θέλει τίποτα· 

τσάμπα το δίνει το πενηντάρικο. Θέλει μόνο να πέφτει στα τέσσερα και να γλύφει τις 

γόβες μου · αλλά, όσο βλέπω τη φάτσα του όταν το κάνει – να ‘βλεπες τη φάτσα του! 

Μου ‘ρχεται να κάνω εμετό». 

 « Είχα κι εγώ ένα τέτοιο, πέρυσι» είπε η άλλη. «Λες να ‘ναι ο ίδιος; Αλλά αυτός, 

θυμάμαι, ήθελε περισσότερα...». 

 «Πώς ήταν;». 

 «Εξηντάρης, χοντρούλης». 

 «Όχι, αυτός είναι μικρότερος». 

 «Άμα σε χαλάει τόσο πολύ, κοψ’ τον. Και να πάει να γαμηθεί το πενηντάρικο» 

 «Δε ξέρω» είπε η πρώτη φωνή. «Λέω, μήπως και σταματήσει από μόνος του. Το 

πενηντάρικο είναι πολύ για να το πετάξεις». 

 «Τότε φτιάξε άλλο ένα τσιγάρο και ξέχνα το». 

 Εκείνος άκουγε με   υπόρρητη ικανοποίηση. Μ’ εκείνου του είδους την ικανοποίηση 

που νιώθει ο κάθε δυστυχισμένος όταν αντικρύζει μια διπλανή δυστυχία. Στη δική 

του περίπτωση, που ζούσε με την αγωνία ότι ήταν ένας μη φυσιολογικός άνθρωπος , 

η ικανοποίηση προερχόταν από τη διαπίστωση πως  ο κόσμος ήταν γεμάτος μη 

«φυσιολογικούς» ανθρώπους. Γιατί το πραγματικά αφόρητο είναι η μοναξιά, και η 

ιδέα ότι μπορεί να ήταν  ο μόνος μη φυσιολογικός άνθρωπος στον κόσμο ήταν γι’ 



66 
 

αυτόν η πιο οδυνηρή από όλες τις, δεκάδες, άλλες που τον βασάνιζαν. Αυτή του η 

αγωνία ήταν μάλλον και  ο κυριότερος λόγος που τον οδηγούσε  στο πάρκο. 

 Οι φωνές από τις κοπέλες δεν ξανακούστηκαν και ούτε τις είδε να περνούν το 

περίπτερο και να πηγαίνουν  να ξαναπάρουν σειρά. Υπήρχαν όμως άλλες 4 στην 

πιάτσα – 2 στο πεζοδρόμιο και 2 στο παρτέρι- κι έμεινε ακίνητος στη θέση του. Γιατί 

ήθελε να δει και ν’ ακούσει κι άλλα. 

 Πραγματικά όμως, η Κυριακή ήταν πολύ υποτονική νύχτα. 15 λεπτά πέρασαν και 

κανένα αυτοκίνητο δε σταμάτησε. Οι κοπέλες κουράστηκαν να στέκονται στο 

πεζοδρόμιο κι έκαναν μικρές βόλτες πάνω-κάτω. 

 «Ψιτ! Τάκη...» του είπε, μεταξύ σοβαρού και αστείου, στην πάνω μεριά της βόλτας 

της, εκείνη που βρισκόταν πιο κοντά σε αυτόν.  «Μήπως άλλαξες γνώμη;». 

 Δεν απάντησε και συνέχισε να μένει στη σκιά του περιπτέρου. Ασφαλώς όλες στην 

πιάτσα γνώριζαν την παρουσία του στο σημείο - άσχετα που δεν τον έβλεπαν ποτέ οι 

πελάτες. 

 «Κάποια μέρα, αυτός θα μας σφάξει....» είπε η μία από τις δύο που κάθονταν στο 

παρτέρι  και πρόσεξε τη σκήνη. 

 Ευτυχώς, βρισκόταν πολύ μακριά για να το ακούσει. Όχι  βέβαια  γιατί  θα το έκανε, 

αλλά επειδή οποιαδήποτε βελτίωση της ψυχολογίας του υπήρχε εκείνη τη στιγμή θα 

κατέρρεε σαν χάρτινος πύργος, μπροστά σ’ ένα τέτοιο άκουσμα. 

 Μετά από τα 15 λεπτά εμφανίστηκαν, από την κάτω πλευρά, 3 άτομα που ανέβαιναν 

το πεζοδρόμιο. Ήταν μια γυναίκα και δύο άντρες. Νέοι, αδύνατοι, με αταίριαστα, 

χρωματικά, ρούχα και κουρασμένο βήμα. Πέρασαν ανάμεσα από τις κοπέλες χωρίς 

να δώσει σημασία ο ένας στον άλλο και μπήκαν μέσα στο πάρκο. Ήταν ασφαλώς 

χρήστες ηρωίνης- ή κάποιου άλλου ναρκωτικού- κι έψαχναν ησυχία για να πάρουν τη 

δόση τους(θα το καταλάβαινε και μικρό παιδί). Ο Πολιτισμός της εποχής στηριζόταν 

στις ψυχοτρόπες ουσίες που –αν και παράνομες, οι περισσότερες, και πανάκριβες- 

ήταν τότε πολύ διαδεδομένες. Αυτοί βέβαια οι τρεις, ήταν φανερό ότι προέρχονταν 

από τα χαμηλότερα κοινωνικά στρώματα · θα ήταν όμως λάθος να νομίσει κανείς ότι 

οι ψυχοτρόπες ουσίες δεν διαχέονταν  σε ολόκληρη την κοινωνία, σαν ο πιο συνήθης 

τρόπος εκτόνωσης της κοινωνικής δυσαρέσκειας. 

 Άλλα 10 λεπτά πέρασαν χωρίς να φανεί κανένας πελάτης και οι κοπέλες, που 

έπλητταν, έριχναν όλο και περισσότερες ματιές προς το μέρος του. Ίσως, με τόση 

αναδουλειά, να περνούσε από το νου τους ότι θα μπορούσαν τελικά με αυτόν να 

βγάλουν το μεροκάματο. Εκείνος άρχισε να νιώθει άσχημα · όχι τόσο επειδή περίμενε 

και άλλες προτάσεις από μέρους τους, αλλά επειδή ο αυστηρός του εαυτός – που του 

έκανε παρατηρήσεις για τα πάντα – ήταν έτοιμος να του επιτεθεί και να τον 



67 
 

κατηγορήσει,  ότι   εκείνος, όπως στέκεται  έτσι,  ήταν ο υπαίτιος που δεν έρχονται 

σήμερα πελάτες. 

  Τελικά όμως, εμφανίστηκε ένας, πεζός, πίσω από το περίπτερο. Ούτε που  τον 

πρόσεξε, εκεί που στεκόταν, και σταμάτησε πλάι σ’ εκείνη που βρισκόταν πιο κοντά 

του(εκείνη που του είχε πει  το «Ψιτ!» προηγουμένως). 

 «Πόσο πάει το μαλλί;»(άκουγε). 

 «Τριάντα». 

 «Τριάντα; Μπα... πολύ είναι ...  έχω ένα δεκάρικο. Για μία πίπα...». 

 «Γι’ αυτό, είκοσι» του είπε αυτή. 

 «Ένα δεκάρικο έχω μόνο, ξερό. Το θέλεις  ή δεν το θέλεις;». 

 Ήταν σίγουρος, από την εμφάνιση αυτού του άντρα, ότι αποκλείεται να   είχε πάνω 

του μόνο 10 ευρώ. 

«Δεκαπέντε»  απάντησε  αυτή. 

«Δέκα». 

 «Τότε, όχι». 

 «Καλά...» έκανε αυτός με αυτοπεποίθηση. «Έχει κι αλλού πορτοκαλιές...». 

 Πήγε στην επόμενη. 

 «Παλιομαλάκα...» μουρμούρισε η πρώτη,  και την άκουσε μόνο εκείνος από το 

περίπτερο. 

 Με την επόμενη δεν άκουγε τι έλεγαν. Παζάρεψαν όμως, όπως φάνηκε, για ένα 

λεπτό και μετά μπήκαν στο πάρκο. Πριν ξεκινήσουν, ο άντρας γύρισε και κοίταξε 

προκλητικά  την πρώτη μ’  ένα  ύφος που  έλεγε: «Καλά να πάθεις!». 

 «Παλιομαλάκα!» ξαναέκανε αυτή κι ύστερα στράφηκε σε εκείνον. 

 «Τον βλέπεις; Κάθε Κυριακή, τα ίδια κάνει!»(του τα έλεγε, προφανώς, επειδή είχε 

εκνευριστεί και ήθελε σε κάποιον να τα πει). «Ξέρει ότι δεν έχουμε δουλειά κι έρχεται 

και κάνει παζάρι! Ξέρεις τι μου είπε μια φορά; -Κυρία μου, έτσι έχουν τα πράγματα. 

Είναι προσφορά και ζήτηση. Δεν υπάρχει ζήτηση; Πρέπει να αυξηθεί η προσφορά . 

Έτσι ακριβώς! Νομίζει πως είμαστε κρέατα!». 

 «Αυτό συμβαίνει επειδή πληρώνεστε» είπε αυτός αυτόματα και χωρίς σημείο στίξης. 



68 
 

 «Τι σου τα λέω κι εσένα;!» έκανε αυτή και  του γύρισε την πλάτη. «Εσύ, έχεις κάψει 

τις ασφάλειες...». 

 Είχε πάντως δίκιο · εκείνες  οι κοπέλες είχαν γίνει εμπόρευμα. Αυτό ήταν το μόνο 

σίγουρο. Καθώς, εμπόρευμα είναι  ό,τι ανταλλάσσεται με άλλο εμπόρευμα- στην 

προκειμένη περίπτωση με χρήμα, που είναι  το κατ’ εξοχήν εμπόρευμα. Με την ίδια 

λογική βέβαια, εμπόρευμα είναι και ο κάθε εργαζόμενος που πληρώνεται · ελάχιστοι  

όμως θα χαρακτήριζαν τον εαυτό τους ως τέτοιο. Αλλά ούτε και οι κοπέλες θα το 

έλεγαν αυτό  για τον εαυτό τους – περισσότερο θα έλεγαν πως ήταν 

«αυτοαπασχολούμενες». Τελικά, κανείς δεν ξέρει τι ακριβώς είναι · όλοι μάλλον 

κάνουν κάτι που το βρήκαν από πριν. 

 Η ώρα πλησίαζε  μεσάνυχτα κι ετοιμάζονταν να τα μαζέψουν από την πιάτσα. Μετά 

τα μεσάνυχτα, ακόμα κι αυτές, φοβούνταν να μένουν σε αυτό το μέρος. Άλλωστε, 

δούλευαν όλες «ελεύθερες» χωρίς προαγωγούς, και δεν είχαν προστασία.  

 Εκείνη η Κυριακή πήγε πολύ άσχημα ·  κάποιες δεν είχαν ούτε ένα πελάτη. Ήλπιζαν 

όμως ότι η εβδομάδα που ξεκινούσε θα πήγαινε καλύτερα -  αν δεν τα χαλούσε ο 

καιρός, όπως έλεγαν,  και  μπορούσαν να βγουν έξω. Το δικό τους, ήταν ένα από τα 

ελάχιστα επαγγέλματα που  είχαν απομείνει και επηρεάζονταν ακόμα από τις 

καιρικές συνθήκες. 

 Ο Παναγιώτης έμεινε μέχρι που έφυγε και η τελευταία, και που του είπε: «Γεια σου 

Τάκη». Ύστερα έφυγε κι αυτός, ακολουθώντας το πεζοδρόμιο της λεωφόρου. Έφτασε 

στο σπίτι του στις 12.30, γιατί  έκανε και κάποιες τελετουργίες σε αυτό το μέρος της 

διαδρομής. Η μητέρα του τον περίμενε. 

 «Καλησπέρα!». 

 «Καλησπέρα» είπε μονό αυτός και μπήκε κατευθείαν στο δωμάτιο του. 

 Πάντα, η νύχτα  που γυρνούσε από το πάρκο περνούσε καλύτερα από όλες  τις άλλες 

νύχτες. Κοιμόταν αμέσως ήρεμος, όπως κοιμόταν πριν αρρωστήσει, και αργούσε να 

ξυπνήσει. Ποτέ δεν τον άκουγαν να ξυπνάει στις 5.00  και ν’ ανάβει το φως, όπως 

έκανε όλες τις άλλες φορές. Η βελτίωσή του όμως αυτή κρατούσε συνήθως μέχρι το 

απόγευμα της επόμενης μέρας, οπότε επέστρεφε και η συνηθισμένη του κατάσταση. 

 

 

  

 

 



69 
 

 

                                                              9. 

 Εκείνο το απόγευμα της επόμενης μέρας, όταν ο Κ σχόλασε επιτέλους και βγήκε έξω, 

βρέθηκε μπροστά σε  μία έκπληξη.  

  Η Μαρίνα Κωνσταντίνου στεκόταν  από κάτω και τον περίμενε. Για την ακρίβεια, δε 

στεκόταν έξω από την είσοδο, γιατί ο καιρός συνέχιζε να βρέχει λίγο, αλλά βρισκόταν 

καθισμένη σε μια μικρή καφετέρια που υπήρχε  δίπλα ακριβώς από την τράπεζα. Στο 

πρώτο τραπέζι, μπροστά ακριβώς από την τζαμαρία που την είχαν ανοιχτή, γιατί δεν 

έκανε ακόμα κρύο. Δηλαδή, ήταν αδύνατο να περάσει κάποιος από το πεζοδρόμιο 

και να της ξεφύγει. 

 Την είδε από απόσταση μερικών μέτρων και βρέθηκε σε αμηχανία. Να της μιλούσε; 

Να έκανε ότι δεν την είδε; Δεν ήξερε αν ήταν σωστό να μιλάει με πελάτες έξω από 

την τράπεζα. Εξάλλου, δεν την είχε και καθόλου συμπαθήσει. Τελικά αποφάσισε ότι 

θα περνούσε  χωρίς να σταματήσει καθόλου, λέγοντας απλώς ένα «Γεια σας». 

 Πολύ εύκολα όμως θα ήταν τα πράγματα στη ζωή  αν ο καθένας μπορούσε  να κάνει 

ό,τι  σχεδιάζει,  και πριν προλάβει να μιλήσει  αυτός  του μίλησε εκείνη. 

« Ο! Τον  κύριο Ο.... ! Αν σας πω ότι καθόμουνα εδώ και σας περίμενα, δε θα το 

πιστέψετε». 

 «Με περιμένατε, εμένα, γιατί;». 

 «Μα, για να γνωριστούμε καλύτερα». Όπως το είπε φάνηκε σαν  να υπήρχε κάποιος 

πολύ σοβαρός λόγος. 

 «Συμβαίνει κάτι;» έκανε αυτός. 

 «Πάντα κάτι συμβαίνει, αλλά, τέλος πάντων, παίρνοντας το θάρρος από τη γνωριμία 

σας με την ανιψιά μου · μπορώ να σας κεράσω ένα καφέ;». 

 «Μα βιάζομαι, έχω αργήσει» είπε αυτός. Πάντα έτσι απαντούσε όταν του έλεγαν να 

σταματήσει κάπου. 

« Σας παρακαλώ» συνέχισε εκείνη και το ύφος της έγινε σοβαρότερο, του τύπου: ας 

αφήσουμε τ’ αστεία. «Θέλω να μιλήσουμε». 

 Κάθισε αμέσως στο τραπέζι της θορυβημένος  για το τι σήμαιναν όλα αυτά. 

 «Για τι πράγμα;» είπε. 

 «Θέλω να μιλήσουμε για το δάνειο μου». 



70 
 

  Όταν  το άκουσε αυτό αμέσως ηρέμησε. Το μυαλό του είχε πάει στο ότι κάτι 

συνέβαινε με την Ελεωνόρα. Γιατί είχε πάντα μέσα του έναν υπόγειο, και εντελώς 

αδικαιολόγητο  φόβο- αποκτημένο από ιστορίες που διάβαζε στο διαδίκτυο-   πως 

ήταν δυνατόν  κάποια  κοπέλα να τον κατηγορήσει άδικα, ότι  την παρενόχλησε, την 

απείλησε ή ακόμα, ότι  την άφησε έγκυο ·  και, μετά  τα πρώτα λόγια και το ύφος της 

θείας της, αυτός του ο φόβος εμφανίστηκε  μπροστά του ολοζώντανος. Καθένας 

ασφαλώς, όταν συναντήσει κάτι άγνωστο, πιστεύει στην αρχή  πως είναι αυτό 

ακριβώς που φοβάται, ενώ όμως, αυτή η γυναίκα είχε τα δικά της προβλήματα. 

 Πάντως, και χωρίς να το γνωρίζει, με το να συμβεί αυτή η, λανθάνουσα, παρεξήγηση, 

η Μαρίνα Κωνσταντίνου πέτυχε να καθίσει ο  Κ στο τραπέζι της. Γιατί αυτός, αν δεν 

αιφνιδιαζόταν με τέτοιο  τρόπο, δε θα καθόταν ποτέ με ένα πελάτη στην καφετέρια 

κάτω από την τράπεζα, και με το διευθυντή να μην ξέρει αν είχε φύγει ή ήταν ακόμα 

πάνω. 

 Κάθισε απέναντί της. Πάνω στο τραπέζι υπήρχαν, ένα άδειο φλυτζάνι καπουτσίνο, 

ένα γεμάτο ποτήρι νερό και  το κινητό της – ένα smartphone της εποχής. 

 «Ξέρετε κύριε Ο....» άρχισε να του λέει, « ντρέπομαι  που σας το λέω....είμαι όμως, 

πολύ δυστυχισμένος άνθρωπος. Ατύχησα πολύ στη ζωή μου. Είχα ένα αποτυχημένο 

γάμο κι έμεινα μ’ ένα παιδί, την όποια μεγάλωσα μόνη μου, και είναι σήμερα είκοσι 

χρονών – λίγο μικρότερη από την Ελεωνόρα. Αλλά δυστυχώς... δεν είναι  σαν το παιδί 

που θα ήθελε  κάθε γονιός. Έχει προβλήματα ψυχικής υγείας, και δεν μπορεί να 

εργαστεί». 

 Πήρε ένα πολύ άσχημο ύφος, σχεδόν επιθετικό, όταν το είπε αυτό. 

 «Λυπάμαι» είπε αυτός. «Αλλά δεν καταλαβαίνω, εγώ πού εμπλέκομαι;». 

 «Ούτε κι εγώ μπορώ να εργαστώ» συνέχισε αυτή αντί για απάντηση. « Έχω κι  εγώ 

ένα σωρό προβλήματα υγείας. Πάσχω από υποθυρειοδισμό, διαβήτη, υπέρταση, και 

άγχος. Παίρνω φάρμακα για όλα αυτά. Ζούμε με  μία σύνταξη  των εξακοσίων ευρώ». 

 «Και πάλι λυπάμαι, αλλά και πάλι, δε  μπορώ να καταλάβω γιατί μου τα λέτε όλα 

αυτά». Τώρα, που είχε απόλυτα  βεβαιωθεί ότι η υπόθεση δεν αφορούσε τον ίδιο, 

είχε πάρει το τυπικό  υπηρεσιακό του ύφος. 

 «Σας τα λέω, για να τα μεταφέρετε σε αυτούς που θα κοιτάξουν τη ρύθμιση μου, 

όπως μου είπατε. Γι’ αυτούς τους λόγους δε μπορούσα να πληρώνω». 

 «Απορώ πώς της έδωσαν δάνειο, με τόσα που λέει» σκέφτηκε αυτός. Αν θυμόταν 

καλά, το δάνειό της ήταν σε  «οριστική καθυστέρηση» από το πρώτο έτος. 

 «Μα κυρία Κωνσταντίνου,» της απάντησε «όλα αυτά θα ληφθούν ασφαλώς υπόψη, 

εφόσον έχετε προσκομίσει  τα απαραίτητα έγγραφα». 



71 
 

 Δεν είχε κοιτάξει όλα τα δικαιολογητικά που είχε φέρει για την αίτηση ρύθμισης, 

γιατί δεν ήταν αυτό δική του δουλειά,  και απλώς τα διεβίβασε  υπηρεσιακά. 

 «Ασφαλώς» είπε αυτή. «Τα έφερα όλα με υπογραφές και σφραγίδες γιατρών. Δεν τα 

είδατε;». 

 «Βεβαίως και τα είδα» απάντησε ψέματα. «Αλλά δεν είμαι εγώ ο υπεύθυνος · τα 

έστειλα πάνω, στα Κεντρικά». 

 «Ναι, βέβαια, δεν είστε ΄σεις  ο υπεύθυνος. Πρέπει όμως να με βοηθήσετε. Πάνω 

από πενήντα ευρώ το μήνα δε μπορώ να δίνω. Να το μεταφέρετε αυτό!». 

«Μα δεν νομίζω ότι χρειάζεται. Εφόσον υπάρχουν τα απαραίτητα δικαιολογητικά, 

τότε συντρέχουν ανθρωπιστικοί λόγοι  και η δόση θα είναι χαμηλή». 

 «Και κούρεμα χρειάζεται». 

 «Αυτό, δεν ξέρω αν γίνεται». 

   Τότε ξαφνικά, και σαν να τη χτύπησε ηλεκτρικό ρεύμα, τινάχτηκε  ολόκληρη πάνω 

στη θέση της. Χωρίς να καταλάβει πώς, του άρπαξε το χέρι από τον καρπό. «Κύριε 

Ο...!» σχεδόν του φώναξε με σπασμένη φωνή. «Βοηθήστε με! Είμαι  δυστυχισμένη! 

Δυστυχισμένη!». 

 Εκείνος, που μόνο αυτό δεν περίμενε, ένιωσε πολύ  άσχημα, κυρίως  με  το πιάσιμο 

του χεριού  και προσπαθούσε να της  το τραβήξει. Δεν τον άφηνε όμως. Ήταν έτοιμη 

να βάλει πάλι τα κλάματα, όπως είχε κάνει το μεσημέρι. 

  «Κυρία Κωνσταντίνου!» της είπε. «Σας παρακαλώ πολύ, με φέρνετε σε  δύσκολη 

θέση...» εντωμεταξύ, κοίταζε γύρω του τους υπόλοιπους θαμώνες της καφετέριας 

που όλοι τους κοίταζαν. 

 «Κύριε Ο....» συνέχισε εκείνη « βοηθήστε με! Σας παρακαλώ!!» Συνέχιζε να μην του 

αφήνει το χέρι. 

 «Βρίσκεται σε νευρική κρίση» σκεφτόταν αυτός. « Πώς θα ξεφύγω;». 

 «Κύριε Ο.... βοηθήστε με! Υποσχεθείτε μου!». 

 «Μα πώς...» έκανε αυτός μπερδεμένος. 

 «Βοηθήστε με κύριε Ο.... .  Λυπηθείτε με!». 

 Είχε γίνει κατακόκκινος από τη ντροπή του. «Θα σας βοηθήσω!» είπε, για να 

σταματήσει αυτό. 

 «Με όποιο τρόπο μπορείτε;». 



72 
 

  «Με όποιο τρόπο μπορώ». 

  «Θα με βοηθήσετε με όποιο τρόπο μπορείτε;» επανέλαβε  αυτή και είχε ηρεμήσει 

κάπως. 

 «Ναι. Θα σας βοηθήσω με όποιο  τρόπο μπορώ!». 

 Του άφησε τότε το χέρι,  αφήνοντας τον κατασυγχυσμένο. 

 «Ευχαριστώ! Ευχαριστώ πολύ!» είπε. «Το ήξερα, πως είστε καλός άνθρωπος». 

  Αυτός την κοίταζε με γουρλωμένα μάτια. 

 «Συγνώμη, χίλια συγνώμη · παραφέρθηκα πάλι...» είπε τώρα σε άλλο ύφος –σα να 

ξύπνησε από όνειρο -  και ήταν έτοιμη, περισσότερο  από την άλλη φορά, να αρχίσει 

τώρα να κλαίει για το λάθος της. «Δυστυχία μου! Αυτό το χρέος μ’ έχει τρελάνει! 

Συγνώμη κύριε Ο...., συγνώμη, συγχωρήστε με....». 

« Δεν πειράζει» είπε αυτός. «Σας καταλαβαίνω». Τι να έλεγε; Μίλησε όπως θα 

μιλούσε κάποιος σ’ ένα παιδί που έκλαιγε για να σταματήσει να κλαίει. 

 «Δε σας κέρασα ούτε καφέ»   είπε τότε εκείνη κι έκανε να κοιτάξει τον υπάλληλο. 

 «Όχι όχι!» έκανε αυτός. «Δε θέλω τίποτα, βιάζομαι». 

 Δεν είχε βέβαια σκοπό να τη βοηθήσει, και ούτε ήξερε να υπήρχε τρόπος να την 

βοηθήσει αυτήν περισσότερο από τους άλλους πελάτες · όμως, τη λυπήθηκε 

πραγματικά. Γι’ αυτό και δεν σηκώθηκε αμέσως από το τραπέζι. 

 «Πείτε μου κύριε Ο....,  πότε θα έρθει η απάντηση, από τα Κεντρικά;». 

 «Πιθανότατα αύριο». 

 «Και τότε, τι κάνουμε;». 

 «Βλέπουμε την πρόταση και, αν συμφωνείτε, υπογράφουμε». 

 «Πενήντα ευρώ μπορώ να δώσω, να τους πείτε». 

 «Ασφαλώς, θα το μεταφέρω. Θα κάνω ό,τι μπορώ» ξαναείπε, ώστε  να  προετοιμάσει  

και το έδαφος για να φύγει. «Τώρα όμως πρέπει να πηγαίνω · έχω αργήσει. Ελάτε 

αύριο να τα πούμε καλύτερα». Σηκώθηκε γρήγορα πάνω. 

 «Σας ευχαριστώ!» έκανε αυτή χαρούμενα. «Και πάλι συγνώμη, που παραφέρθηκα. 

Θα τα πούμε αύριο!». Μιλούσε σα  να είχαν   κιόλας  όλα  τακτοποιηθεί, και η οφειλή 

της είχε  διαγραφεί  στο σύνολο της. «Να πάτε στο Καλό! Και πάλι σας ευχαριστώ! 

Είστε χρυσό παιδί!». 



73 
 

 Βγήκε έξω στο δρόμο και παραπατούσε. Τέτοια πράγματα, ότι θα του συνέβαιναν, 

όταν αναλάμβανε τις ρυθμίσεις δανείων, δεν το περίμενε. Σε όλη τη διαδρομή μέχρι 

το σπίτι του σκεφτόταν αυτή  τη σκηνή. 

  «Δεν έπρεπε να φερθώ έτσι» έλεγε, όταν είχε φτάσει σχεδόν στην πλατεία. «Δε 

μπορεί ένας σωστός τραπεζικός υπάλληλος, να ταυτίζεται με τα οικονομικά 

προβλήματα των πελατών», όπως   τους είχαν τονίσει και  στο σεμινάριο για τη 

διαχείριση των προβληματικών  δανείων.  Όχι  βέβαια,  ότι εκείνος  ταυτίστηκε  με τα 

οικονομικά προβλήματα της Μαρίνας Κωνσταντίνου. Αυτό που έπαθε ήταν, το ότι 

βρέθηκε εντελώς απροετοίμαστος μπροστά σε αυτή τη συνάντηση και την εξέλιξη της  

και δεν ήξερε πώς να συμπεριφερθεί. Γι’ αυτό λειτούργησε   όπως λειτούργησε· ενώ 

τώρα σκεφτόταν πως ούτε στο τραπέζι της έπρεπε να καθίσει  και πως έπρεπε να της 

εξηγήσει, ορθά-κοφτά,  ότι  καμία συζήτηση δεν μπορούσε να γίνει μεταξύ τους για 

αυτό το θέμα έξω από το χώρο της τράπεζας ·  και όχι να τη συμπονήσει και να της 

υποσχεθεί βοήθεια. 

 Ήταν όμως και ο τρόπος, που είχε αυτή η γυναίκα,  που τον παρέσυρε. Γιατί  τα 

ξεσπάσματά της ήταν τόσο ξαφνικά, ενώ προηγουμένως είχε ένα απολύτως 

αξιοπρεπές ύφος, που ήταν πολύ εύκολο κάποιος να παρασυρθεί από αυτές τις 

αιφνιδιαστικές  της επιθέσεις   και να συμφωνήσει μαζί της πως: «Όχι! Όχι! Εσάς, δεν 

σας αξίζει μια τέτοια μοίρα!». Παρόλη την παχυσαρκία, την ηλικία και τη δεδηλωμένη 

φτώχειά της, η  εμφάνισή της κρατούσε στο βάθος κάτι, το αριστοκρατικό. 

 Υπάρχουν άνθρωποι που εκπέμπουν μια υπόγεια γοητεία – εντελώς απρόσμενη και 

αδικαιολόγητη, αν θα τους έβλεπε, παραδείγματος χάρη, κάποιος σε φωτογραφία. Η 

Μαρίνα Κωνσταντίνου άνηκε προφανώς σε αυτούς. 

 Αυτά βέβαια τα τελευταία, ήταν πολύ εξεζητημένα για να καταλάβει ο Κ (όπως και  

οι περισσότεροι που τους συμβαίνουν) πώς  έπαιξαν ρόλο στη συμπεριφορά του. 

Αυτό που σκεφτόταν εκείνος ήταν ότι   στο σεμινάριο, ενώ  προσομοίωσαν ορισμένα 

σενάρια όπου ο εκπαιδευτής είχε το ρόλο του δανειολήπτη, κανένα από αυτά δεν 

εξελισσόταν σε χώρο άλλο από αυτόν της τράπεζας. Άρα, ήταν απολύτως 

δικαιολογημένος  να μην ξέρει πως να αντιδράσει, και να πέσει σε  αυτή τη γκάφα 

(γιατί όσο προχωρούσε η ώρα την έβλεπε πλέον σαν γκάφα),  να της υποσχεθεί  ότι   

θα τη βοηθούσε. 

 Αλλά, σκεφτόταν και ηρεμούσε, αυτό δεν είχε καμία σημασία. Γιατί απλώς, δεν 

υπήρχε κανένας τρόπος να τη βοηθήσει και να κάνει για  εκείνη  κάτι  περισσότερο 

από  τους άλλους πελάτες. Ήταν απλά μία φιλοφρόνηση. Ο τρόπος που ρυθμιζόταν 

ένα προβληματικό  δάνειο ήταν δεδομένος και δεν εξαρτιόταν από τον ίδιο. Το μόνο 

που τον ανησυχούσε ήταν, να μην του  το έλεγε αυτό την επομένη μέσα στην τράπεζα 

και το άκουγε ο διευθυντής.  Ήταν  πάντως  σίγουρος ότι ο διευθυντής  δεν  πέρασε 

μπροστά από την καφετέρια για να τους δει  πως  κάθονταν  μαζί. 



74 
 

 Πριν πάει στο σπίτι του, σταμάτησε λίγο στο σαντουιτσάδικο για να πάρει κάτι και 

να μη μαγειρέψει, παρά αργά το απόγευμα. Η βροχή είχε από ώρα σταματήσει, και 

μόνο η συννεφιά παρέμενε στον ουρανό πάνω από τις πολυκατοικίες. Στο 

σαντουιτσάδικο ήταν μόνο η Μαρία και ο Παπαζήσης. 

 Ο Παπαζήσης έλεγε πως   η κυβέρνηση ετοιμαζόταν να περάσει   νόμο, που άνοιγε 

«από την πίσω πόρτα» το δρόμο για τη χορήγηση ιθαγένειας στα παιδιά των 

μεταναστών κι ότι ετοίμαζαν συγκέντρωση, το ερχόμενο Σάββατο, στην πλατεία, γι’ 

αυτόν ακριβώς  το λόγο. 

«Να ‘ρθεις κι εσύ Κ....» του είπε. «Ν’ ακούσεις  πώς ξεπουλάνε τη Χώρα!». 

 «Μα ξέρετε κύριε Μάκη»  είπε αυτός, «ότι εγώ δεν ασχολιέμαι με την Πολιτική». 

 «Αυτό είναι το πρόβλημα μας!» έκανε ο Παπαζήσης  βαρύθυμα, σα να μονολογούσε. 

«Ο κόσμος δεν ασχολιέται με την Πολιτική...». Δεν του είπε τίποτα άλλο και 

ασχολήθηκε με την ταμειακή. 

 Πήρε ένα σάντουιτς με γαλοπούλα και τυρί και ανέβηκε στο διαμέρισμά του. 

 Όταν έφτασε και τακτοποιήθηκε έκανε κάτι, που πολλές φορές έλεγε ότι έπρεπε να 

το κάνει συχνά αλλά που τελικά το έκανε πολύ σπάνια. Άνοιξε δηλαδή τον 

υπολογιστή του και μπήκε από εκεί  στο σύστημα της Τράπεζας. 

 Οι υπάλληλοι είχαν τη δυνατότητα να χρησιμοποιούν τους κωδικούς  πρόσβασης και 

από το σπίτι τους,  για να μπορούν να ενημερώνονται και να διεκπεραιώνουν 

υποθέσεις, αν ήταν απαραίτητο (προφανώς, η Τράπεζα το έκανε αυτό για να αυξήσει 

την παραγωγικότητά τους).  Δεν ήταν όμως υποχρεωτικό και ούτε υπήρχε κάποιο, 

επίσημο, σύστημα καταγραφής της συχνότητας που το χρησιμοποιούσε ο κάθε 

υπάλληλος κι έτσι, εκείνος δεν το χρησιμοποιούσε σχεδόν καθόλου. Δούλευε μόνο 

από το γραφείο  και μόνο όσες ώρες ήταν υποχρεωμένος να δουλέψει. 

 Αν ήταν όμως περισσότερο πονηρεμένος, θα έπρεπε να υποψιαστεί πως, 

πιθανότατα, η Διεύθυνση Προσωπικού της Τράπεζας ανεπίσημα παρακολουθούσε τη 

συχνότητα που ο κάθε υπάλληλος έκανε χρήση αυτής της δυνατότητας  και ότι,  

μάλλον, θα το κατέγραφε στο φάκελό  του  ως «βαθμό ευσυνειδησίας». 

Τέλος πάντων, τώρα ήταν  ευκαιρία να κάνει  χρήση αυτού του συστήματος, και 

μάλιστα χωρίς να νιώθει ότι καταπιέζεται.  Γιατί   τον έτρωγε η  περιέργεια  να  μάθει 

περισσότερα για τη Μαρίνα Κωνσταντίνου και  να δει την  απάντηση στην αίτησή της- 

που ασφαλώς  θα ήταν ήδη έτοιμη. 

 Μπήκε γρήγορα στο σύστημα και στη θυρίδα του γραφείου του και είδε ότι 

πραγματικά τα Κεντρικά είχαν  απαντήσει. Εκείνο τον καιρό τα Κεντρικά απαντούσαν 

σε μερικές ώρες, και όχι σε μέρες  όπως γινόταν παλαιότερα( άσχετα αν στο 



75 
 

κατάστημα  έλεγαν  στους πελάτες να έρθουν την επαύριο για να είναι σίγουροι). 

Είχαν πλέον απόλυτα τυποποιήσει το σύστημα αναδιάρθρωσης των προβληματικών 

δανείων και είχαν τώρα  και πολύ ευκολότερη πρόσβαση σε δημόσια οικονομικά 

στοιχεία, που  μπορεί να αφορούσαν την υπόθεση και να μην υπήρχαν στο φάκελο. 

« ΣΥΜΒΑΣΗ ΥΠ ΑΡ. 02467869-14. ΚΩΝΣΤΑΝΤΙΝΟΥ ΜΑΡΙΝΑ ΤΟΥ ΘΡΑΣΥΒΟΥΛΟΥ». 

  Είδε αμέσως ότι προτεινόταν αναχρηματοδότηση του δανείου, με κούρεμα 60% των 

τόκων υπερημερίας – δηλαδή όχι πολύ μεγάλο- και μηνιαία δόση 400 ευρώ. 

«Αναχρηματοδότηση» σήμαινε ότι χορηγούνταν  δεύτερο  δάνειο για αποπληρωθεί 

το  πρώτο, έτσι,   η δόση αφορούσε  το νέο. 

  Παραξενεύτηκε, γιατί τα   στοιχεία που είχε υπόψη  του  αυτός δεν δικαιολογούσαν 

μια τόσο μεγάλη δόση. Τράβηξε το ποντίκι του υπολογιστή  και   κοίταξε  κατευθείαν 

στο τέλος του αρχείου, εκεί που υπήρχε η παράγραφος: «ΠΑΡΑΤΗΡΗΣΕΙΣ» και που ο 

υπάλληλος στα Κεντρικά σημείωνε πάντα  τα ουσιώδη για τον υπάλληλο του 

υποκαταστήματος. 

«Υπάρχει αγροτεμάχιο(από Κτηματολόγιο)» έλεγε  εκεί. «6 στρεμμάτων, 

οικοδομήσιμο, παρακείμενο αιγιαλού, σε Κάτω Αλμυρή Κορινθίας, μη εμφανιζόμενο 

σε φορολογική δήλωση, εμπορικής αξίας 100.000. Διευκρινίστε το. (Περίπτωση  

προσημείωσης  δεν γίνεται αποδεκτή)». 

 «Ώστε έτσι!» σκέφτηκε. «Πρόκειται λοιπόν για απατεώνα!». Ήταν γνωστές και άλλες 

τέτοιες περιπτώσεις. 

 Έκρυβε το ακίνητο από τη φορολογική της δήλωση, επειδή το αντίγραφο της 

φορολογικής δήλωσης ήταν απαραίτητο δικαιολογητικό για οποιαδήποτε σύναψη 

δανείου. Δεν μπορούσε όμως να το κρύψει και από το Εθνικό Κτηματολόγιο, γιατί 

τότε θα έχανε την κυριότητα. Οι συνάδελφοι στα Κεντρικά το ανακάλυψαν, 

ψάχνοντας στα αρχεία του Κτηματολογίου. Τώρα, γιατί δεν το ανακάλυψαν αυτό από 

την πρώτη φόρα, ώστε να μην είναι το πρώτο δάνειο ανυπόθηκο, δεν μπορούσε να 

καταλάβει. Μάλλον, επειδή τότε υπήρχε μεγάλη χαλαρότητα στις χορηγήσεις. 

 «Άρα, τώρα κυρία μου, είτε κλαίτε είτε δεν κλαίτε, έχετε μόνο δύο επιλογές» 

σκέφτηκε με την κακεντρέχεια εκείνου που  ανακάλυψε ότι  μόλις επιχείρησαν να τον 

εξαπατήσουν. Είτε θα δεχόταν αυτή την πρόταση και θα έδινε ως δόση το 50% του 

μηνιαίου  της εισοδήματος, είτε θα πουλούσε το ακίνητο για να αποπληρώσει το 

δάνειο. Σε διαφορετική περίπτωση, η Τράπεζα θα το κατάσχε. Το «Περίπτωση 

προσημείωσης  δεν γίνεται αποδεκτή»  που υπήρχε στην τελευταία παρένθεση, 

σήμαινε ότι δεν δέχονταν  να  υποθηκευτεί το ακίνητο ώστε να χαμηλώσει η μηνιαία 

δόση. 



76 
 

 Πιθανότατα, όπως καταλάβαινε, αυτό δεν το έκαναν για να την τιμωρήσουν, αλλά 

επειδή εκείνο το ακίνητο «παρακείμενο αιγιαλού και οικοδομήσιμο» ήταν εύκολα 

εμπορεύσιμο και η αξία του σε πλειστηριασμό μπορεί και να ξεπερνούσε την 

εκτιμώμενη. Σε περιπτώσεις όπου το ακίνητο ήταν δύσκολα εμπορεύσιμο, η Τράπεζα 

προτιμούσε να το θέτει σε υποθήκη και να βλέπει πώς πηγαίνουν τα πράγματα στην 

αγορά. Αλλά  βέβαια, κάποιο σαν το συγκεκριμένο   θα προτιμούσαν να το κατάσχουν  

αμέσως, παρά να περιμένουν να μην πληρώνει πάλι ο δανειολήπτης τις δόσεις και να 

καταγγείλουν από την αρχή τη σύμβαση. Μια τέτοια περίπτωση, μ΄ ένα τέτοιο 

ακίνητο, ήταν πολύ ευνοϊκή για την Τράπεζα · καθώς το άλλο που υπήρχε στην 

υπόθεση, το διαμέρισμα δηλαδή που έμενε η Κωνσταντίνου, ήταν «πρώτη κατοικία» 

κι εκείνη την εποχή υπήρχε νόμος που απαγόρευε τον πλειστηριασμό της, κάτω από 

ένα όριο αξίας(δεν το ξεπερνούσε). 

 «Μάλιστα. Κι εμένα μου έκανε τη μισοκακόμοιρη και μου κλαιγόταν! Κανονικός 

απατεώνας. Φαντάσου τι πράγματα μπορεί να συμβαίνουν στον κόσμο!» έλεγε ο Κ 

στον εαυτό του. 

 Γι’ αυτό ακριβώς, επειδή ήθελε να μάθει κι άλλα, κοίταξε μετά προσεκτικά, στο 

αρχείο, τα υπόλοιπα δικαιολογητικά της Κωνσταντίνου που ίδιος είχε το πρωί 

σκανάρει και αποστείλει στα Κεντρικά, αλλά με τον τρόπο του εργάτη στη γραμμή 

παραγωγής · δηλαδή, χωρίς να τα μελετήσει. 

 Πραγματικά, υπήρχε εκεί ιατρική βεβαίωση, υπογεγραμμένη από ψυχίατρο 

Δημόσιου νοσοκομείου,  πως είχε μία κόρη, ενήλικη, με «βαθμό νοητικής 

υστέρησης» και «τοξικομανή, ενταγμένη σε πρόγραμμα απεξάρτησης». Πιθανόν, 

σκέφτηκε, να παίρνει και  από  αυτά κάποιο επίδομα · αλλά τα οικονομικά στοιχεία 

των τέκνων δεν  ήταν πάντως  υποχρεωμένη  να τα προσκομίσει. 

 Η ίδια φαινόταν να λαμβάνει  μόνο μία σύνταξη των 612 ευρώ και ήταν 54 ετών · 

άρα, είχε βγει σε «πρόωρη σύνταξη». 

«Γιατί κυρία μου, σε πρόωρη σύνταξη; Ήσασταν τεμπέλα; Θα επικαλέστηκε 

προφανώς  πάλι,  προβλήματα υγείας και το προβληματικό τέκνο. Το κτήμα όμως 

στην Κορινθία το έχετε, και κάνει εκατό χιλιάδες!». Τα σκεφτόταν όλα αυτά ότι θα της 

τα έλεγε, όταν θα ερχόταν την επομένη στην τράπεζα, ικανοποιημένος ήδη με τον 

τρόπο που: «θα την έβαζε στη θέση της». Όμως δε θα μπορούσε να μιλήσει με αυτόν 

τον  τρόπο σε κανένα πελάτη. Όποιος κι αν ήταν αυτός, έπρεπε να του μιλήσει με 

ευγένεια. Το αποτέλεσμα πάντως, γι’ αυτήν,  θα ήταν το ίδιο. 

 Πέρασε μία ώρα μελετώντας το φάκελό της και ακόμα μισή που σκεφτόταν αυτή την 

υπόθεση. Δε  θα πρέπει να είχε υπάρξει μέχρι τότε άλλη περίπτωση που να σκέφτηκε  

τόσο πολύ  για ένα θέμα εργασίας στο σπίτι του – εκτός ίσως από κάποιες φορές που 

σκεφτόταν, όχι ένα καθαυτό θέμα εργασίας, αλλά τη συμπεριφορά του διευθυντή 



77 
 

του προς αυτόν. Μέχρι το απόγευμα πάντως, είχε ξεχάσει εντελώς αυτή την υπόθεση  

γιατί η Βίβιαν τον πήρε τηλέφωνο και του είπε  πως  έρχεται στο σπίτι. 

 Επειδή περίμενε τη Βίβιαν, δεν πήγε ο νους του  να κοιτάξει, ούτε για μια στιγμή, τι 

έκανε η Ελεωνόρα στο facegram και δεν το άνοιξε καθόλου εκείνη τη μέρα. 

 Η Βίβιαν ήρθε και πέρασαν το απόγευμα και τη νύχτα στο σπίτι του - και μάλιστα, 

χωρίς να τσακωθούν. 

  

  

 

   

  

 

 

 

 

 

 

                                                                  10. 

Η Μαρίνα Κωνσταντίνου από την πλευρά της, όταν σηκώθηκε από την καφετέρια 

πήρε ταξί και γύρισε στο σπίτι της, καθώς   θα ήταν αδύνατο γι’ αυτή να πάει με τα 

πόδια. Υπήρχε βέβαια και λεωφορείο, που ήταν φθηνότερο, όμως ήταν  και  λίγες οι 

μέρες που είχε πάρει τη σύνταξή της και είχε ακόμα χρήματα · έτσι προτίμησε το ταξί. 

Άλλο ένα διαχρονικό παράδοξο της οικονομίας είναι το πως οι φτωχοί, ενώ δεν θα 

έπρεπε να είναι, είναι γενικά περισσότερο σπάταλοι και λιγότερο πρόθυμοι να 

αποταμιεύσουν απ’ ότι οι πλούσιοι. Πολλοί μάλιστα, έχουν υποστηρίξει ότι αυτό 

ακριβώς είναι και η αιτία της φτώχειας τους,  και πως  η φτώχεια είναι τελικά άλλο 

ένα  ηθικό ελάττωμα - στα τόσα πολλά. Μια αποταμίευση όμως της τάξεως του  10% 

των μηνιαίων εισοδημάτων της Μαρίνας Κωνσταντίνου, για παράδειγμα, θα της 

απέφερε τα 70. 000 ευρώ, που έκανε το διαμέρισμα που αγόρασε   με το δάνειο, σε 

περίπου 50 χρόνια · και τα 90.000 που χρωστούσε τώρα σε πολλά περισσότερα. Έτσι, 

εκείνη  τουλάχιστον, είχε παραιτηθεί από κάθε ιδέα αποταμίευσης και προτιμούσε 

να νιώθει την, τόσο ποθητή, αίσθηση της οικονομικής άνεσης για όσες ημέρες του 



78 
 

μήνα αρκούσε η σύνταξή της.   Ένα άμεσα ευχάριστο συναίσθημα είναι σίγουρα 

περισσότερο  αναγκαίο σε κάποιον που βρίσκεται σε   μακροχρόνια έλλειψη τέτοιων 

συναισθημάτων απ’ οτιδήποτε άλλο (ανεξάρτητα από τα μετέπειτα).  Έτσι λοιπόν, 

πλήρωσε 7.60 το ταξί,  που την άφησε ακριβώς μπροστά στο σπίτι της · και όχι 1 και 

20 το λεωφορείο που θα την άφηνε, στρυμωγμένη, 100 μέτρα πιο πάνω.  

 Ο Κόσμος ήταν μεγάλη συνοικία, κι εκείνη έμενε στο δυτικό του άκρο. Θα μπορούσε 

δηλαδή κάλλιστα να είχε πάρει το δάνειο  και   από άλλο υποκατάστημα από αυτό 

που εργαζόταν  ο Κ, και να μην συναντηθούν ποτέ με αυτόν (κάτι που έχει σημασία 

για τη συνέχεια της ιστορίας). Πιθανόν, εάν υπολόγιζε τα κόστη της συγκοινωνίας  

αυτό θα έκανε και δε θα συναντιούνταν ποτέ. Προτίμησε όμως τότε εκείνο το 

υποκατάστημα επειδή ήταν πιο κεντρικό και η διαδρομή με το ταξί περνούσε από 

ωραιότερα μέρη. 

 Το ίδιο διαμέρισμα το ενοικίαζε πριν το αγοράσει. Ενώ όμως πριν δεν άφηνε ποτέ 

απλήρωτο νοίκι, δεν μπορούσε να καταλάβει πως έγινε και κόλλησε τόσο γρήγορα το 

δάνειο -  που η δόση του ήταν μόνο λίγο μεγαλύτερη. Συνέβη πάντως, μέσα σε μια 

θολούρα της μνήμης της, όπως συμβαίνουν πολλές φορές πράγματα όπου κάποιος 

τα αντιλαμβάνεται μόνο όταν πια έχουν συμβεί. Έτσι ακριβώς της συνέβη και όταν 

πάχυνε. 

 Ήταν ένα διαμέρισμα στον τρίτο όροφο μιας πολυκατοικίας επί της οδού: 

«Νικοδήμου». Σαλόνι - κουζίνα - ενιαίος χώρος, δύο υπνοδωμάτια και μπάνιο. Το 

μπαλκόνι έβλεπε στο δρόμο. Αξιοπρεπές δηλαδή, αν και παλαιάς  κατασκευής. Το 

πήρε  σε εποχή που οι τιμές των ακινήτων έπεφταν και, αν κάποτε αναστρεφόταν 

αυτή η τάση, θα μπορούσε ίσως  να κερδίσει από αυτό. Η Τράπεζα δεν μπορούσε να 

το κατάσχει  επειδή ήταν αναμφισβήτητα πρώτη κατοικία, αξίας μικρότερης των 

150.000 ευρώ, κι εκείνα τα χρόνια υπήρχε νόμος που το απαγόρευε. Δεν μπορούσε 

όμως κι εκείνη να το πουλήσει,  εάν δεν αποπλήρωνε πρώτα το δάνειο. 

 Μέσα, ήταν επιπλωμένο με μάλλον περισσότερα έπιπλα απ’ όσα χρειαζόταν και όχι 

ιδιαίτερα καθαρό. Δε θα το έλεγες δηλαδή, βρώμικο, αλλά πάντως,  έλειπε εκείνη η 

αστραφτερή καθαριότητα που θα περίμενε να συναντήσει κανείς στο σπίτι μιας 

μεσήλικης γυναίκας με παιδί. Η Μαρίνα Κωνσταντίνου, και λόγω των προβλημάτων 

υγείας της( αλλά και πριν τα αποκτήσει) δεν είχε ιδιαίτερη εμμονή με τα οικιακά  και 

το κακής ποιότητας  πάτωμα του διαμερίσματος- που ήταν το πρώτο που χρειαζόταν 

αλλαγή και όσο και αν το καθάριζες δε φαινόταν ποτέ καθαρό · δε βοηθούσε καθόλου 

στο να αλλάξει αυτή η εικόνα για τον επισκέπτη. 

 Μόλις μπήκε, κάθισε στον καναπέ του ενιαίου χώρου, ξεφύσησε- έναν ήχο 

κουρασμένο και μάταιο – και άνοιξε μηχανικά την τηλεόραση · κάτι που ήταν πάντα 

το πρώτο  πράγμα  που έκανε μόλις έμπαινε στο σπίτι, γιατί  την εκνεύριζε αφάνταστα 

η απόλυτη ησυχία. 



79 
 

 Η ώρα είχε πάει τέσσερις και ήταν ώρα που η κόρη της είχε ξυπνήσει και είχε φτιάξει 

καφέ, όπως είδε στην κουζίνα. Δεν πέρασε ούτε ένα λεπτό και βγήκε κι αυτή από το 

δωμάτιό  της, φορώντας πιτζάμες. 

 «Πού ήσουνα πάλι;» της είπε. 

 «Να μη σ’ ενδιαφέρει!» απάντησε εκείνη  κοφτά. 

 «Δεν έχει τίποτα να φάω!». 

  «Να  καθίσεις να μαγειρέψεις! Δε  βλέπεις ότι   λείπω από το πρωί; Νομίζεις πως   

είμαι δούλα σου;!». 

 «Γρρρρ...» έκανε και ξαναμπήκε στο δωμάτιό της. 

 Όπως θα το  κατάλαβε κανείς, είχαν  κάκιστες σχέσεις. 

 Η κόρη της Μαρίνας Κωνσταντίνου, η Τζίνα,  ήταν μια  μάλλον ψηλή   κοπέλα γύρω 

στα 20. Με παραπανίσια κι αυτή κιλά, άλλα όχι πάντως τόσα ώστε να χαρακτηριστεί, 

ακόμα, «παχύσαρκη» όπως η μητέρα της . Το πρόσωπό της ήταν στρογγυλό και 

όμορφο. Εκείνο το μήνα, είχε ξυρίσει το μισό της κεφάλι και είχε βάψει το άλλο μισό 

μπλε, με τα μαλλιά   σηκωμένα όρθια, κολλημένα με τζελ- σαν αφρικανικός 

σκαντζόχοιρος- και φορούσε ένα κρίκο  δεξιά στη μύτη. 

 Το για ποιο λόγο,  η επιτροπή του Οργανισμού Πρόνοιας που την έστειλε να περάσει 

η Μαρίνα στα 18 – με την ελπίδα κάποιου επιδόματος-  της απέδωσε αυτό το «βαθμό 

νοητικής υστέρησης», δεν ήταν εύκολο να το καταλάβει κάποιος. Δε θα την έλεγες 

βέβαια   «έξυπνη», αλλά όχι και κάτω  από το  μέσο όρο. Πολλές φορές, στους 

καβγάδες με τη μητέρα της, οι  λεκτικές της επιθέσεις ήταν πιο εύστοχες από τις δικές 

της, και στο σχολείο  κατάφερε να περάσει όλες τις τάξεις μέχρι τη δευτέρα 

γυμνασίου.  

 Ήταν πάντως σίγουρα χρήστρια ναρκωτικών, τουλάχιστον από τα 15 της. Κάνναβη, 

L.S.D, αμφεταμίνες και κάθε λογής απαγορευμένη χημική ουσία. Μόνο ενέσεις 

ηρωίνης που δεν έκανε. Έτσι δεν υπήρχε δουλειά γι’ αυτήν, ακόμα  κι αν έψαχνε. 

 Από εκείνη την επιτροπή της Πρόνοιας και από ένα «πρόγραμμα απεξάρτησης» που 

είχε μπει τον τελευταίο χρόνο, είχε εξασφαλίσει ένα μηνιαίο επίδομα της τάξης των 

300 ευρώ. Αυτό ακριβώς το επιπλέον εισόδημα που υποψιαζόταν ο Κ ότι υπήρχε στην 

οικογένεια της Μαρίνας Κωνσταντίνου. (Το «πρόγραμμα» όμως, της «απεξάρτησης», 

ήταν άλλη μια αμαρτωλή ιστορία  και μόνο πρόγραμμα απεξάρτησης που δεν ήταν). 

 Ύστερα από 3 λεπτά ξαναβγήκε από το δωμάτιό της και κατευθύνθηκε προς την 

κουζίνα. Άνοιξε το ψυγείο και κάτι έψαχνε. Έβγαλε ένα μπουκάλι γάλα. 



80 
 

«Τίποτα δε σε νοιάζει!» άρχισε να της λέει η Μαρίνα από το σαλόνι. «Τίποτα! 

χρωστάμε της Μιχαλούς, και τρέχω από το πρωί  να βρω μια λύση κι εσύ κοιμάσαι 

του καλού καιρού. Η Τράπεζα θα μας πάρει το σπίτι! Να δω μετά πού θα κοιμάσαι!». 

 «Χιχιχιχι...» έκανε αυτή από την κουζίνα. 

 «Γελάς κι από πάνω; Μόνο τα πρεζόνια που κάνεις παρέα σκέφτεσαι! Εμένα, που 

είμαι άρρωστη γυναίκα και σε μεγάλωσα, μ’ έχεις γραμμένη!». 

 «Δεν τα έφαγα εγώ τα φράγκα» έκανε τότε αυτή ενοχλημένη. «Εσύ τα έφαγες!». 

 «Εγώ;! Εγώ πήρα το σπίτι! Πού  τα έφαγα; Στα ταξίδια;». 

  «Θα ήθελες να πηγαίνεις ταξίδια. Άκουσε να δεις γριά, στ’ αρχίδια μου τι κάνεις εσύ  

μ’ αυτούς, εγώ φράγκο δεν πήρα!». 

 Από όλα που έλεγε η κόρη της στη  Μαρίνα Κωνσταντίνου όταν καβγάδιζαν, εκείνο 

που την έκανε περισσότερο να αφηνιάζει ήταν όταν την έλεγε γριά- κατ’ αντιστοιχία 

με τ’ αγόρια που έλεγαν τους πατεράδες τους «γέρους». 

 «Δε σου ‘χω πει να μη λες έτσι;!!» άρχισε να της φωνάζει από τον καναπέ. 

  «Χαχαχα!» έκανε η άλλη και επανέλαβε με ρυθμό κοροϊδευτικό, παιδιού του 

δημοτικού: «Γριά! Γριά! Γριά!». 

 «Ααα Ααα...» έκανε η Μαρίνα Κωνσταντίνου, σα να πήγαινε να λιποθυμήσει. Το 

πρόσωπο της έγινε κατακόκκινο. «Φύγε να μη βλέπω! Φύγεεε!!». 

 «Γριά! Γριά! Γριά!» ξαναείπε η άλλη, ενώ ταυτόχρονα το χόρευε κιόλας όπως 

κατευθυνόταν προς το δωμάτιό της. 

 «Ααα Ααα...» συνέχισε να κάνει η Μαρίνα Κωνσταντίνου κι έπεσε πίσω στον καναπέ 

κρατώντας το στήθος της. 

 Η τηλεόραση έλεγε κάτι για μια συμφωνία, που υπέγραψε η κυβέρνηση μ’ ένα 

μεγάλο επενδυτικό οίκο, όταν έκλεισε η πόρτα του δωματίου κι  έγινε ησυχία.  

Ανασηκώθηκε λίγο κι  άρχισε να ψάχνει, με μανία,  μέσα στην τσάντα της  που την  

είχε αφήσει δίπλα. 

  Έβγαλε ένα κουτί χάπια - λευκό με γαλάζια γραμμή στη μέση. Το άνοιξε βιαστικά κι 

έβαλε ένα στο στόμα της. Δε θα μπορούσε όμως να το καταπιεί χωρίς νερό, έτσι 

σηκώθηκε, με περισσότερη δυσκολία απ’ όση είχε συνήθως και με βήμα που έλεγες: 

«Τώρα θα πέσει!» κι έφτασε μέχρι την κουζίνα. Πήρε νερό και κατάπιε το χάπι, που 

είχε αρχίσει να λιώνει στο στόμα της. Έπειτα κάθισε στο τραπέζι της  και κοίταζε έξω 

από το παράθυρο. 



81 
 

  Το χάπι ήταν ένα Bromozepan· πολύ διαδεδομένο τότε νόμιμο ηρεμιστικό που  

δινόταν με συνταγή γιατρού. Το έπαιρνε χρόνια και ήταν σίγουρα (χωρίς εκείνη να το 

καταλαβαίνει ίσως) ο μόνος λόγος που την κρατούσε στη ζωή - όπως είναι η έκφραση 

- ή τουλάχιστον, σε ικανοποιητική επαφή με το περιβάλλον. Κάποιες φορές – και αυτό 

δεν είναι καθόλου βέβαιο - μια θεραπεία - σαν αυτή που της είχε συστήσει κάποτε 

ένας γιατρός ως προσωρινή, στη αρχή της «αγχώδους διαταραχής» της -  

αποδεικνύεται απολύτως εύστοχη για την περίπτωση και γίνεται μόνιμη · και αυτό 

μάλλον συνέβη και στη  δική της.  Αυτό το χάπι  ήταν πραγματικά θαυματουργό. 

Μόλις το  έπαιρνε, όσο άσχημα κι αν ένιωθε, σε πολύ λίγο επέστρεφε στο κανονικό. 

 Βέβαια, η έκφραση «στο κανονικό» είναι ίσως άστοχη · γιατί αν επέστρεφε 

πραγματικά στο κανονικό δε  θα χρειαζόταν να το ξαναπάρει την επόμενη μέρα. Αλλά 

πάλι, ίσως να μην  είναι και τόσο   · επειδή το κανονικό γι’ αυτήν ήταν  να έχει μόνιμα  

ένα βουνό εξωτερικών και εσωτερικών  προβλημάτων  σκεπασμένα μ’ ένα χαλί. Όσο 

μπορούσε αυτό το «χαλί» να τα εμποδίσει από το να βγουν στην επιφάνεια. Το ρόλο 

του «χαλιού» από ένα σημείο κι έπειτα, τον έπαιζε το χάπι. 

 Το ότι μια θεραπεία που αντιμετωπίζει τα συμπτώματα και όχι τα αίτια είναι 

χρήσιμη, δεν είναι αμφιλεγόμενο. Άλλωστε, δεν υπήρχε τότε διαθέσιμη κάποια άλλη 

χημική ουσία που να μπορούσε, τουλάχιστον, να λύσει τα προβλήματα με την κόρη 

της και να διαγράφει τα τραπεζικά χρέη. 

 Έπαιρνε κάθε πρωί ένα Bromozepan των 1.5mg  και σε περίπτωση που η μέρα ήταν 

δύσκολη και δεύτερο( εκείνο δηλαδή ήταν το δεύτερο  της ημέρας). Χρειαζόταν όμως 

κάποια ώρα για να επιδράσει, και μέχρι τότε  ο νους της στριφογύριζε, καθώς κοίταζε 

έξω από το παράθυρο,  ακίνητη και  με θαμπά μάτια. 

 Η κόρη της. Η κόρη της. Η κόρη της.  Αυτό που ένιωθε για την κόρη της δεν είναι 

εύκολο να μεταφερθεί. Όπως δεν είναι εύκολο να μεταφερθεί στη γλώσσα  κανένα   

συναίσθημα - αφού γλώσσα και συναίσθημα είναι πράγματα  εντελώς διαφορετικά. 

Ήταν, περίπου, σα να είχε  μια πέτρα μέσα στο στομάχι  της   που την ανακάτευε.  

 Είναι πολύ  γνωστές οι περιπτώσεις ασυνείδητου μίσους μητέρας προς παιδί. Στη 

δική της όμως περίπτωση αυτό το μίσος είχε φτάσει πια ένα βήμα πριν ομολογηθεί 

(και ίσως αυτό  να το μετρίαζε κάπως). Θεωρούσε πάντως, ότι η Τζίνα  έφταιγε που 

την εγκατέλειψε τότε ο άντρας της, χωρίς να ξαναδώσει σημεία ζωής · γιατί ο άντρας 

της  δεν ήθελε παιδί – κι εκείνη ήθελε αυτόν τον άντρα. Σε ποιο βαθμό τώρα, αυτό το 

μίσος, που για πολλά χρόνια ήταν σίγουρα εντελώς ασυνείδητο, συνέβαλε στη 

διαμόρφωση του χαρακτήρα της κόρης της και στη μετέπειτα πορεία της ζωής της, 

είναι αδύνατον να εκτιμηθεί – όπως είναι αδύνατον να εκτιμήσει  κάποιος πόσο    

τελικά κακό μπορεί να κάνει η συμπεριφορά του σε κάποιον άλλο. Ένα παράδειγμα 

θα ήταν,  το  ότι  από την αρχή αδυνατούσαν   να μιλήσουν για πολλή  ώρα - όπως 

αδυνατούν να μιλήσουν για πολλή ώρα δύο άνθρωποι που ο ένας από τους δύο δεν 



82 
 

αγαπά τον άλλο.  Αλλά   και  η ερώτηση  « αν θα μπορούσε να εκτιμηθεί» είναι μάλλον  

εντελώς  ακατάλληλη για τις ανθρώπινες σχέσεις (και δεν υπάρχει και κάποια 

καλύτερη) και είναι κατάλληλη για επιστημονικούς προσδιορισμούς, όπως αυτούς 

της Χημείας. Το σίγουρο πάντως  είναι, ότι μια τέτοια σχέση με το γονιό του, δεν είναι 

ο καλύτερος οιωνός για τη διαμόρφωση του χαρακτήρα ενός παιδιού. 

 Η ίδια η Μαρίνα, σε στιγμές αυτοκριτικής, ένιωθε ότι  ίσως  κι εκείνη  να έφταιγε για 

το χαρακτήρα  της κόρης της – με την έννοια ότι οι γονείς είναι υπεύθυνοι για ό,τι 

παθαίνουν  τα παιδιά τους - χωρίς όμως να μπορεί να προσδιορίσει το πώς ακριβώς 

ή το πόσο.  Κι αυτός, ο απρόσμενος, «βαθμός νοητικής υστέρησης» που της απέδωσε  

η  επιτροπή της Πρόνοιας, πολύ την βοηθούσε από τότε στο   να αποποιείται τελικά  

τις  δικές της ευθύνες και να αποδίδει  το χαρακτήρα της κόρης  της  εξ  ολοκλήρου   

στη μοίρα.  

  Όσον αφορά πάντως, και πάλι, τα συναισθήματά της προς αυτή · μετά την εφηβεία 

της, τις παρέες και τα ναρκωτικά, είχε αρχίσει  να νιώθει, σχεδόν ξεκάθαρα,  ότι   τη 

μισεί (χωρίς όμως να το παραδέχεται ευκρινώς   αυτό,  ούτε στον εαυτό της) και όταν, 

αργότερα, έσφιξαν  τα οικονομικά προβλήματα,  το συναίσθημα αυτό εντάθηκε. 

Καθώς, όπως λέει και το ρητό: «Όταν η φτώχεια χτυπάει την πόρτα, η [όποια] αγάπη 

φεύγει από το παράθυρο». 

  Το παράθυρο, που πάνω του είχε καρφώσει το βλέμμα της η Μαρίνα Κωνσταντίνου 

και σκεφτόταν, δεν έβλεπε πάρα στην απέναντι πολυκατοικία · εκείνη όμως άρχιζε 

να νιώθει καλύτερα. Μια, αταίριαστη,  ηρεμία απλωνόταν σιγά-σιγά μέσα της. 

Προφανώς, είχε αρχίσει να επιδρά το Bromozepan. Ξεκόλλησε το βλέμμα  της  από 

το παράθυρο, πήρε μια μπανάνα  από τη φρουτιέρα πάνω στο τραπέζι, την καθάρισε 

και την έφαγε. Πάντα μετά από μια τέτοια κρίση το έριχνε στο φαγητό. Έφαγε μετά 

ένα μήλο που υπήρχε ακόμα στη φρουτιέρα και 3 σοκολατάκια, που ήταν τα 

τελευταία που υπήρχαν στο σπίτι. Ύστερα πήρε το κινητό της κι άρχισε να γράφει ένα 

μήνυμα. Από το δωμάτιο, μέσα, ακουγόταν ησυχία ·  μόνο η τηλεόραση συνέχιζε να 

παίζει, διαφημίσεις. 

 «Αύριο η απάντηση, μου είπε» έγραψε. 

  Σχεδόν αμέσως ήρθε πίσω.  

  «Μην περιμένεις τίποτα. Δόση κάτω από 300 αποκλείεται. Το κτήμα θα το βρουν.  

Μόνη λύση είναι αυτός». 

 «Ναι. Προχωράμε όπως είπαμε». 

 «Το βράδυ έλα από το γραφείο». 

 «Τι ώρα;». 



83 
 

 «8». 

  

 Έκλεισε το τηλέφωνο, έσβησε τα μηνύματα και το άφησε πάνω στο τραπέζι. 

Σηκώθηκε κι άρχισε να βγάζει πράγματα από το ψυγείο και τα ντουλάπια  για να 

μαγειρέψει. 

 Αν και όχι ιδιαιτέρα καλή στα υπόλοιπα οικιακά, όπως είπαμε, ήταν επιτήδεια 

μαγείρισσα και σε 10 λεπτά έφτιαξε μια μεγάλη και παχιά ομελέτα με πατάτες και 

πιπεριά, που έβγαινε σχεδόν έξω από το τηγάνι. 

 Της άρεσε να  μαγειρεύει,  γι’ αυτό ήταν τόσο καλή σε αυτό · ενώ δεν της άρεσε να 

σκουπίζει και να σφουγγαρίζει, γι’ αυτό και το σπίτι δε φαινόταν ποτέ καθαρό. Ένα 

πράγμα που,  μέχρι σήμερα, δεν έχει κατανοηθεί αρκετά, είναι το πόσο περισσότερο 

παραγωγικός γίνεται ένας άνθρωπος όταν κάνει κάτι που του αρέσει, και το ότι οι 

περισσότεροι άνθρωποι  κάνουν διαρκώς  πράγματα που δεν τους αρέσει να τα 

κάνουν. 

 Μόλις η ομελέτα ψήθηκε κι έσβησε την κουζίνα, φώναξε από εκεί που στεκόταν προς 

την κλειστή πόρτα του δωματίου της Τζίνας (το σπίτι ήταν άλλωστε μικρό και δεν 

χρειαζόταν ιδιαίτερη προσπάθεια): 

 «Έφτιαξα ομελέτα με πιπεριές, έλα να φας, πριν κρυώσει!». 

 Ήταν απίστευτο το πως είχε αλλάξει ο τόνος της φωνής της, από προηγουμένως. 

Ακούστηκε τώρα σαν μία γλυκύτατη μητέρα που καλούσε το παιδί της στην αιώνια 

πρώτη υποχρέωση των γονέων στον Πλανήτη, αυτή  της τροφής. Ήταν τέτοια η 

φυσικότητά της, που η Τζίνα από μέσα – που σίγουρα πεινούσε πολύ – βγήκε σε  

λιγότερο από ένα λεπτό και κάθισε στο τραπέζι( χωρίς πάντως να της μιλήσει). 

 Πάντα, από την εποχή που περπάτησε και άρχισε να τρώει με τα χέρια της, καθόταν 

στο τραπέζι και τη σερβίριζε  η  μητέρα της · και αυτό δεν το χάλασαν ούτε όταν 

χάλασαν οι σχέσεις τους. Και τώρα τη  σέρβιρε με την ίδια λεπτότητα, και μάλιστα  με 

περισσότερη, σαν να μην είχαν τσακωθεί τόσο χυδαία  μόλις πριν από λίγο. 

 Αυτή η κυκλοθυμία της Μαρίνας Κωνσταντίνου ήταν μάλλον που κρατούσε και την 

οικογένεια  ζωντανή. Δηλαδή, ενώ τη  μία στιγμή ήταν  να σκοτωθούν την άλλη – όταν 

έπαιρνε τα χάπια της – γινόταν ξαφνικά στοργική · ακόμα και στο ύφος της, αλλά 

ιδιαίτερα στον τομέα του φαγητού. 

 Καμία μέρα δεν είχε περάσει  που να μην είχε μαγειρέψει.  Όσο άσχημα κι αν είχε 

πάει και όσο άσχημα κι αν είχαν τσακωθεί, πάντα το φαγητό πάνω στο τραπέζι 

περίμενε τη Τζίνα. Πιθανότατα, αυτή της η εμμονή, να μη μείνει ποτέ το παιδί   χωρίς 

φαγητό, ήταν ο πιο πρόδηλος τρόπος για  να διασκεδάσει, στον εαυτό της, τις 



84 
 

εντυπώσεις για  τα πραγματικά της συναισθήματα. Γιατί, όπως και να το κάνουμε, το 

να μισεί ένας γονιός το παιδί του είναι πολύ βαρύ για να γίνεται απροκάλυπτα, ακόμα 

και για τη  χειρότερη ψυχή. 

 Έτσι, το  να φροντίζει να υπάρχει κάθε μέρα φαγητό στο τραπέζι για την κόρη της, 

ήταν γι’ αυτήν απαραίτητο, ώστε να κρύβει από τον εαυτό της  την  πραγματική της 

επιθυμία  (που ήταν    να πεθάνει η κόρη της από την πείνα, ή τέλος πάντων, να 

πεθάνει) και  οι ενοχές της  να μπερδεύονται και να μη  γίνονται αφόρητες.  Τώρα, το 

γιατί είναι απαραίτητο να ανακατεύονται  με τέτοιο τρόπο τέτοιες επιθυμίες, για να 

σταθεί ανθρώπινη ύπαρξη, δεν είναι σαφές. Δεν είναι  πάντως  και αρνητικό – όπως 

λένε κάποιοι- άλλα μάλλον κάτι το ενθαρρυντικό. Και αποδεικνύει τουλάχιστον,  ότι 

ο άνθρωπος δεν είναι το απολύτως μοχθηρό ον στον  Κόσμο – όπως και πάλι έχει 

χαρακτηριστεί. Άλλωστε, αν ο άνθρωπος ήταν το απολύτως μοχθηρό ον, δε θα 

μπορούσε να συλλάβει  και δε θα υπήρχε η έννοια του: «μοχθηρού». 

 Η Τζίνα από τη μεριά της, καλοδεχόταν αυτή την ξαφνική στοργή. Της έλειπε τόσο 

από τη ζωή της η στοργή της μητέρας, που, όταν εμφανιζόταν, τη ρουφούσε αμέσως 

και ήταν έτοιμη να   ξεχάσει όλα όσα είχαν προηγηθεί – καθώς διαφορετικά δε θα τα 

κατάφερνε. Αν και, με τον καιρό, ήξερε καλά  το πόσο  εύκολο ήταν να μεταστραφεί 

η  στοργή της μητέρας της στο αντίθετό της κι έτσι ήταν πάντα σε επιφυλακή για να 

αντεπιτεθεί. 

 Άρχισε να τρώει  τη  μισή ομελέτα που της είχε βάλει πάνω στο πιάτο και ήταν 

πράγματι πολύ νόστιμη, ενώ η Μαρίνα  στεκόταν από πάνω της και την κοιτούσε. 

Όταν είχε φτάσει σχεδόν στη μέση, ένιωσε ότι έπρεπε να της δώσει συγχαρητήρια. 

 «Ωραία είναι!» είπε, μασώντας με όρεξη. 

 Η Μαρίνα Κωνσταντίνου ήταν πολύ εύκολο να κολακευτεί – όχι μόνο για το 

μαγείρεμα, αλλά για τα πάντα. 

 «Αυτές οι πιπεριές είναι πολύ καλές!» απάντησε. «Τις πήρα από το μανάβικο της 

γωνίας. Αλλά και τ’ αυγά, είναι φρεσκότατα!». 

 «Πολύ μ’ αρέσουν τ’ αυγά!» έκανε η Τζίνα. 

 «Θέλεις να σου βάλω νερό;». 

« Ναι» είπε, αν και δεν ήθελε ιδιαίτερα. Δε θα έλεγε όμως ποτέ όχι σε οποιαδήποτε  

πρότασή της να τη φροντίσει. 

 Της έβαλε ένα ποτήρι νερό και το άφησε δίπλα  της στο τραπέζι. 

 «Πήγα στην τράπεζα» άρχισε να λέει, σα  να μην το είχε πει προηγουμένως. «Τους 

είπα: Πρέπει να βρούμε μία λύση. Μου είπανε: Μάλιστα κυρία Κωνσταντίνου, αυτό 

θέλουμε κι εμείς, να βρούμε μία λύση προσαρμοσμένη στα μέτρα σας. Θα τα 



85 
 

καταφέρουμε Τζίνα! Θα ξεμπλέξουμε από αυτό!» έκανε και την κοίταξε. «Υπάρχει και 

κάτι άλλο...» συμπλήρωσε χαμηλώνοντας τη φωνή και παίρνοντας  ένα περίεργο, 

συνωμοτικό, ύφος, «αλλά δε  μπορώ να σου το  πω...». 

 Η Τζίνα συνέχιζε να τρώει την ομελέτα  της με ικανοποίηση. Δεν είχε ιδέα για το τι 

έκανε στην Τράπεζα, ούτε καν πόσα χρωστούσαν  και ούτε την ενδιέφερε, αλλά της 

άρεσε που της μιλούσε τόσο ζεστά. 

 «Είναι λαμόγια αυτοί στις τράπεζες» απάντησε  για να ανταποδώσει. Αυτό το είχε 

ακούσει να το λένε κάπου στο δρόμο. «Να τους πεις, δε θα πάρουν τίποτα!». 

 «Ναι, λαμόγια. Πολύ σωστά το λες!» έκανε η Μαρίνα Κωνσταντίνου. «Σου δίνουνε 

δέκα χιλιάρικα και σου ζητάνε πίσω είκοσι». 

 «Δέκα χιλιάρικα!» είπε η  Τζίνα. «Τόσα πολλά πήρες;»(το ποσό της φάνηκε 

ασύλληπτο). «Και τι τα έκανες τόσα φράγκα;». 

 «Μα, πήρα το σπίτι... δε σου το ‘χω ξαναπεί;». 

 «Δέκα χιλιάρικα! Τόσα πολλά! Και τώρα δεν έχουμε μία;». 

 Το κλίμα πάλι αμέσως βάρυνε. Γιατί, όσο κι αν η Τζίνα είχε μαλακώσει με το 

μαγείρεμα και τα γλυκόλογα, είχε πάντα της την υποψία ότι  η μητέρα της είχε 

χρήματα και της τα έκρυβε, και μόλις  άκουσε αυτό το  νούμερο οι υποψίες της 

ξαναφούντωσαν. Όταν μια σχέση έχει καταστραφεί, είναι εύκολο να βρεθούν 

αφορμές απ’  όπου δεν τις περιμένει κανείς. 

 Η Μαρίνα Κωνσταντίνου το ένιωσε αυτό ·  ότι  έκανε δηλαδή λάθος που μίλησε για  

ποσό(αν και στην πραγματικότητα το ποσό ήταν πολύ μεγαλύτερο) κι  ένιωσε  επίσης 

και  κεραυνούς να ετοιμάζονται να βγουν από τα μάτια της κόρης της. Έτσι,   υπό την 

επήρεια ακόμα των χαπιών, πριν προλάβουν να τσακωθούν κινήθηκε( όσο γρήγορα 

μπορούσε να κινηθεί) και  χωρίς να πει τίποτα άλλο  μπήκε  στο δωμάτιο  της, 

αφήνοντας το μάζεμα του τραπεζιού για αργότερα. 

 Με αυτόν περίπου  τον τρόπο κυλούσαν τα πράγματα σε αυτή την  οικογένεια · και 

δεν ήταν καθόλου ευχάριστα. 

  

                                                                        

 

 

 



86 
 

                                                                   11.   

 

 

 

 

 Την ίδια εκείνη  βροχερή Δευτέρα, ο Νεκτάριος Βαρτσατζόγλου ξύπνησε στις 8, από 

έναν ύπνο γεμάτο παράξενα όνειρα. Είδε τον πατέρα του να κάθεται σιωπηλός  στο 

γραφείο  του, τον καθηγητή του στο Πανεπιστήμιο ολομόναχο  μέσα στο αμφιθέατρο   

κι ένα φίλο του, που είχε πεθάνει, από καρκίνο,  πριν 30 χρόνια. Προφανώς, όλα αυτά 

οφείλονταν στο άγχος  του, επειδή ήταν η μέρα που θα έπαιρνε τα αποτελέσματα 

των εξετάσεων και θα μιλούσε με το γιατρό του. Είχε περάσει ένα πολύ δύσκολο 

χρόνο, απ’ όταν διαγνώστηκε μ’ εκείνο τον όγκο στο παχύ έντερο και χρειάστηκε να 

εγχειριστεί, και η ψυχολογία  του - πάντα πιεσμένη -  δεν ήταν δυνατόν να μην 

κλονιστεί. 

 Πλύθηκε, ντύθηκε, ξυρίστηκε, βιαστικά ·  πήρε το αυτοκίνητό του από το πάρκινγκ 

της πολυκατοικίας και μπήκε στο δρόμο για το Ιατρικό Κέντρο, έχοντας τους 

υαλοκαθαριστήρες  στο «3». 

 «Βροχερή μέρα» σκεφτόταν. «Κακός οιωνός». 

 Δεν ήταν προληπτικός, αλλά σε τέτοιες  στιγμές όλοι μπορούν να γίνουν προληπτικοί. 

Σε μια διασταύρωση, χωρίς να το καταλάβει, πέρασε μισό δευτερόλεπτο πριν σβήσει 

και το πορτοκαλί και άκουσε θυμωμένες  κόρνες να πατιούνται δίπλα του, 

ανακατεμένες με τα νερά που πετιούνταν από τα λάστιχα του αυτοκινήτου. 

 «Δεν είμαι εδώ!» κατάλαβε τότε και προσπάθησε να προσέχει περισσότερο. 

 Τελικά, χωρίς να συμβεί κάτι άλλο, έφτασε στο Ιατρικό Κέντρο και πάρκαρε  στο 

πάρκινγκ του · ώρα 8.45. Το «Ιατρικό Κέντρο» βρισκόταν προς τη νότια μεριά του 

Κόσμου, κοντά στο κέντρο της πόλης, ήταν ιδιωτική κλινική και είχε δικό του 

πάρκινγκ. Ο Βαρτσατζόγλου είχε ακριβή ασφάλεια και το είχε διαλέξει σαν το 

καλύτερο. 

 Έτρεξε αναγκαστικά, από το πάρκινγκ ως την είσοδο, για να μη βραχεί και πήρε 

ανέλπιστα λίγο θάρρος. «Αν είμαι άρρωστος, πώς τρέχω έτσι;» σκέφτηκε και μπήκε 

μέσα με τις σταγόνες της βροχής να κατεβαίνουν στο πρόσωπό του. 

 Ήξερε το Ιατρικό Κέντρο καλά –γιατί εκεί είχε κάνει την εγχείρηση τον προηγούμενο 

χρόνο- και ανέβηκε αμέσως στον πρώτο όροφο. Από τις σκάλες, για να επιβεβαιώσει 

και πάλι ότι μπορούσε να τις ανέβει. 



87 
 

 Στον πρώτο όροφο, δεξιά,  έγραφε «Ογκολογικό» και η πόρτα ήταν ανοιχτή. Πέρασε  

στον προθάλαμο και κατευθύνθηκε στη «Γραμματεία». «Καλημέρα» είπε στην 

κοπέλα εκεί και έδωσε την κάρτα του. «Έχω ραντεβού με τον κύριο Εβδόμου». 

 «Παρακαλώ κύριε, καθίστε» του απάντησε. «Δε  θ’  αργήσετε». 

 Το ραντεβού του ήταν στις 9.30 και ήταν ακόμα 8.55, όπως έλεγε το λευκό ρολόι στον 

τοίχο. Στην αίθουσα βρίσκονταν  ακόμα 3 άτομα · μια γυναίκα και δύο άνδρες. Οι δύο 

άντρες  κάθονταν μαζί και πιθανόν ήταν αδέλφια, γιατί έμοιαζαν πολύ. 

 «Άρα, αυτοί   θα μπουν μαζί» σκέφτηκε, «και άρα, εγώ θα μπω μετά από δύο». 

 Κάθισε, σ’ ένα καναπέ λίγο πιο πέρα από αυτούς, νιώθοντας παράξενα που ενώ 

μέχρι τώρα έτρεχε τώρα έπρεπε να περιμένει. Κοίταζε γύρω το χώρο,  κουνώντας 

νευρικά το πόδι του και προσπαθώντας να διασκεδάσει την αγωνία του. 

 Κάθε φορά που πήγαινε εκεί, είχε πάντα τη θυμωμένη  απορία γιατί ονόμαζαν αυτόν 

τον τομέα «Ογκολογικό», δηλαδή: «καρκινολογικό» και όχι «Β’ Παθολογικό» όπως το 

έλεγαν παλαιότερα, και τρόμαζαν έτσι τους ασθενείς. 

«Αν το έλεγαν Παθολογικό» σκεφτόταν πάλι, «δε θα τρόμαζε κανείς έτσι. 

Παθολογικό, μπορείς να μπεις και για ένα κρυολόγημα. Τώρα όμως, μόνο που το 

βλέπεις αυτό, μπαίνεις σαν υποψήφιος ετοιμοθάνατος. Αυτό μου φαίνεται χειρότερο 

κι από την αρρώστια. Είναι πολύ ψυχροί!». Θυμήθηκε και τον γιατρό, τον Εβδόμου. 

Με τέτοιο περίεργο όνομα και τόσο επιστημονικό ύφος, ήταν η προσωποποίηση του 

θανάτου. 

 Η πόρτα του γιατρού άνοιξε τότε και εμφανίστηκε η γραμματέας του, που φώναξε: 

«Να περάσει η κυρία Λεμονίδη!». Σχεδόν ταυτόχρονα, μια άλλη κυρία έβγαινε από 

μέσα κι εκείνος κοίταξε κατευθείαν το πρόσωπό της, που του φάνηκε 

ανακουφισμένο. 

 «Αυτή, άκουσε καλά νέα!» σκέφτηκε και τον κυρίεψε μια απότομη, έντονη, ζήλεια. 

 Η κυρία Λεμονίδη, που ήταν η γυναίκα που καθόταν μόνη, σηκώθηκε αμέσως και 

μπήκε μέσα. Στον προθάλαμο έμεινε  αυτός και τα δύο αδέλφια. 

 Αυτοί, δίπλα τους είχαν  ένα μεγάλο φάκελο με κόκκινη γραμμή στη μέση, που ήταν 

σίγουρα φάκελος αξονικής τομογραφίας. «Άρα, αυτή δεν την πήρε ο γιατρός, όπως 

τη δική μου» σκέφτηκε. «Μπορεί να έρχονται   πρώτη φορά...». 

 Αρχίσαν να μιλάνε, χωρίς να τον προσέχουν. 

«Τι ήρθαμε τώρα να κάνουμε σ’ αυτόν  Γιάννη;» είπε ο ένας. 



88 
 

 «Όχι» είπε ο άλλος. «Πρέπει να πάρουμε και μια δεύτερη γνώμη. Ο Εβδόμου είναι 

αυθεντία». 

 «Τι  δεύτερη γνώμη; Αφού μας το είπε καθαρά: τρεις μήνες ζωή του μένουν. Όπου κι 

αν πάτε, δε γίνεται τίποτα. Μπορεί να πέφτει τόσο έξω; Γιατρός είναι κι αυτός και 

μάλιστα καθηγητής». 

 «Δε  μπορεί να πέφτει τόσο έξω,» έκανε ο άλλος «αλλά πάντως, εμείς είμαστε 

υποχρεωμένοι να  μη μείνουμε σε μία μόνο διάγνωση. Είναι  πατέρας μας». 

 Ο δεύτερος φαινόταν πολύ πιο στενοχωρημένος από τον πρώτο. «Ίσως ο πρώτος να 

θέλει να πεθάνει ο πατέρας τους» σκεφτόταν ο Βαρτσατζόγλου που άκουγε. «Ίσως 

να είναι πολύ γέρος, ή κατάκοιτος χρόνια, και να πληρώνουν για να τον φροντίζουν». 

Αλλά αμέσως μετά, και πριν προλάβει να απορροφηθεί στα προβλήματα των άλλων, 

σκέφτηκε, με τρόμο, ότι υπήρχαν ακόμη  τότε  πάμπολλες μορφές καρκίνου χωρίς  

καμία θεραπεία και  που οι γιατροί απλώς υπολόγιζαν, με απόλυτη βεβαιότητα,  το 

χρόνο ζωής που απέμενε. 

«Να το! Να το πάλι!» έλεγε από μέσα του. «Γιατί να έχουν αυτόν τον  προθάλαμο, 

και να τ’  ακούει κανείς  αυτά; Έπρεπε να έχουν ξεχωριστά δωμάτια, και να περιμένει 

καθένας μόνος του!» Ήταν τώρα βέβαιος ότι αυτό ακριβώς θα του έλεγε κι εκείνου ο 

γιατρός, μόλις έμπαινε μέσα. «Κύριε Βαρτσατζόγλου, έχετε τρεις μήνες ζωή». 

 «Αυτό ήταν» σκεφτόταν. «Μια ωραία μέρα σου λένε με απόλυτη επισημότητα: η ζωή 

σας τελείωσε. Τουλάχιστον κάποτε, οι γιατροί δεν μπορούσαν να το πουν αυτό, ή κι 

αν το έλεγαν, είχες κάθε δικαίωμα να μην τους πιστέψεις, επειδή έπεφταν συχνά έξω, 

και να συνεχίσεις να ελπίζεις. Ενώ τώρα: …. Η Επιστήμη έχει προχωρήσει».  

 Είχε κοκκινήσει, είχε αρχίσει να ζεσταίνεται και ήταν ένα μόλις βήμα πριν τον 

κυριέψει  πανικός,  και παρακαλούσε, τρέμοντας, να μην πουν τίποτα άλλο, 

χειρότερο, αυτοί οι δυο · αν,  και τι άλλο, χειρότερο, θα μπορούσαν να πουν; 

 Ευτυχώς όμως, η πόρτα του γιατρού άνοιξε και η βοηθός του φώναξε: «Ο κύριος 

Παπάς!». Οι δύο σηκώθηκαν μαζί , πήραν το φάκελο με την αξονική και μπήκαν μέσα. 

Το πρόσωπο της προηγούμενης γυναίκας που έβγαινε, του φάνηκε πολύ 

προβληματισμένο και τον έκανε να φοβηθεί περισσότερο.  Όπως την είδε, ήταν  

σίγουρος ότι και γι’ αυτόν τα νέα θα ήταν πολύ άσχημα. 

 Στον προθάλαμο έμεινε αυτός και η υπάλληλος  της γραμματείας του τομέα · που 

ήταν πολύ σοβαρή  και  προσηλωμένη στον υπολογιστή της πίσω από το γκισέ. 

Κανένα άλλο ραντεβού δε φαινόταν να υπάρχει. 

 Ο χρόνος, μέχρι να βγουν εκείνοι οι δύο και να μπει εκείνος μέσα, ήταν άλλος χρόνος. 

Ήταν από εκείνες τις στιγμές που η, τετριμμένη, έκφραση τις έχει ονομάσει: 

«Αιώνες». Σε τέτοιες περιπτώσεις, σύγχυσης και αγωνίας, ο νους χάνει τη 



89 
 

συνηθισμένη του αίσθηση του χρόνου και, όταν τελικά επιστρέφει στην 

«πραγματικότητα» ανακαλύπτει τότε, ότι σε λίγα λεπτά είχε σκεφτεί   πράγματα τόσο 

βαριά και πυκνά, όσα νόμιζε πως θα χρειαζόταν μια ολόκληρη ζωή για να τα σκεφτεί. 

Έτσι ένιωσε κι εκείνος, όταν τελικά, λίγο πριν ανοίξει η πόρτα και ακουστεί το: «Ο 

κύριος Βαρτσατζόγλου!» κοίταξε το ρολόι στον τοίχο και είδε, με έκπληξη, ότι δεν 

είχαν περάσει περισσότερα από 10 λεπτά. 

 Όλη αυτή την ώρα, όποιος  τον έβλεπε μέσα στον  προθάλαμο του Ιατρικού Κέντρου,  

έβλεπε ένα μεσόκοπο άνδρα, ντυμένο με γκρι  κουστούμι και γραβάτα και  πρόσωπο 

κατασκότεινο, να κάθεται στον καναπέ της αναμονής και να κοιτάζει επίμονα το 

πάτωμα, σαν χαμένος. Αν δηλαδή  ο ίδιος μπορούσε να δει τον εαυτό του, δε θα 

έπαιρνε καθόλου θάρρος από την εικόνα του. 

 Ούτε καν θυμήθηκε, να κοιτάξει το ύφος των δύο που έβγαιναν. Μόλις άκουσε τ’ 

όνομά του, μπήκε τόσο γρήγορα μέσα που οι ώμοι τους, με τον έναν από δυο, 

συγκρούστηκαν στην πόρτα  και ούτε «συγνώμη» δεν  είπε, όπως θα έλεγε κανονικά. 

 Και από το γραφείο της γραμματέα   του γιατρού πέρασε, βολίδα, χωρίς να την 

χαιρετήσει κι εκείνη τον κοίταξε παράξενα. Χτύπησε όμως τουλάχιστον, μια φορά 

γρήγορα, την πόρτα του γιατρού πριν την ανοίξει. 

 Ο γιατρός Εβδόμου καθόταν στο γραφείο του, μπροστά από έναν αναμμένο φωτεινό 

πίνακα για ακτινογραφίες και δίπλα από ένα κρεβάτι εξεταστήριο. Η αγωνία του 

τώρα ήταν, πως έπρεπε  να προηγηθούν τα τυπικά πριν περάσουν στην ουσία. 

 «Καλημέρα γιατρέ!» είπε. 

 «Καλημέρα κύριε Βαρτσατζόγλου. Πώς είστε; Καθίστε». 

 «Γιατρέ, πείτε μου τι έδειξε η αξονική!» συνέχισε αυτός, σα να συνέχιζε από το: 

«Καλημέρα γιατρέ!». 

 «Ηρεμήστε κύριε Βαρτσατζόγλου. Καθίστε, σας παρακαλώ» του είπε ο Εβδόμου. 

Ακόμα κι αυτός – που ήταν πολύ τυπικός με τους ασθενείς – ένιωσε ότι έπρεπε να 

του πει να ηρεμήσει. 

 Κάθισε, στην καρέκλα απέναντι από τον γιατρό, και είχε πλέον παραδοθεί στη μοίρα 

του. Η ψυχολογία του ήταν ήδη σα να είχε ακούσει το χειρότερο νέο. 

 Ο γιατρός κοίταζε κάτι στον υπολογιστή του και έκανε μερικά δευτερόλεπτα να του 

μιλήσει. Όχι πολλά, αλλά πάντως τόσα για να προλάβει να σκεφτεί εκείνος ότι το 

έκανε επίτηδες, για να επιτείνει την αγωνία του. 

 «Λοιπόν κύριε Βαρτσατζόγλου,» είπε τελικά «δε νομίζω ότι πρέπει να ανησυχείτε 

τόσο». 



90 
 

 «Είμαι ανήσυχος;!» σκέφτηκε αυτός (τώρα  που η πρώτη κουβέντα ήταν 

ενθαρρυντική,  είχε αρχίσει να συνέρχεται κάπως). 

 «Υπάρχει, όπως φαίνεται στον αξονικό, ένας όζος στον δεξιό πνεύμονα. Υπάρχει 

βέβαια κι ένας άλλος, μικρότερος, στον αριστερό, αλλά αυτό  δεν μας ενδιαφέρει 

τόσο». 

«Όζος είπε» σκεφτόταν αυτός. «Όζος, όχι όγκος!». «Αυτό τι σημαίνει;» ρώτησε. 

 «Όζος είναι μία διόγκωση στο σώμα του πνεύμονα, συνήθως κυκλική ή ωοειδής. Αν 

είναι μεγαλύτερη από τρία εκατοστά, τότε πρόκειται πιθανότατα για κακοήθεια. Ο 

δικός σας, είναι ακριβώς τρία εκατοστά. Καπνίζετε κύριε Βαρτσατζόγλου;». 

 «Το έχω κόψει, εικοσιπέντε χρόνια» απάντησε αυτός, ενώ προσπαθούσε να το 

επεξεργαστεί. «Τρία εκατοστά» σκεφτόταν.  «Όχι: μεγαλύτερος από τρία εκατοστά! 

Παραλίγο!». 

 «Ποτέ δε σβήνει το αποτύπωμα του καπνού» έκανε  ο γιατρός και συνέχισε: «Τώρα, 

για να  βεβαιωθούμε, ή μάλλον: για να εξακριβώσουμε περί τίνος πρόκειται, πρέπει 

να κάνουμε μία βρογχοσκόπηση, ώστε να πάρουμε και δείγμα για βιοψία». 

 «Αυτό, η βρογχοσκόπηση, είναι δύσκολο;» ρώτησε. 

 «Μπα, όχι» απάντησε ο γιατρός, με τη συνηθισμένη του βεβαιότητα. «Θα μείνετε 

ένα μόνο βράδυ στην κλινική. Θα σας κανονίσει η γραμματέας μου  την ημερομηνία 

και τις λεπτομέρειες». 

 «Και μετά απ’ αυτό, τι κάνουμε;». 

  «Αν η βιοψία είναι θετική, θα χρειαστεί ίσως να κάνουμε επέμβαση, για να τον 

αφαιρέσουμε. Ή ίσως, χημειοθεραπεία. Θα το δούμε τότε, είναι  ακόμα  νωρίς για να 

το πούμε….». 

 «Ευχαριστώ πολύ γιατρέ! Τα ξαναλέμε!» είπε  αυτός και, πριν προλάβει ο γιατρός να 

τον αντιχαιρετήσει, βγήκε έξω για να κανονίσει τη βρογχοσκόπηση. 

 Ούτε καν σκέφτηκε να  ρωτήσει - όπως τα σκεφτόταν αργότερα στο σπίτι του- αν 

αυτό το πράγμα είχε σχέση με την εγχείρηση που είχε κάνει στο έντερο, και πόσες 

πιθανότητες υπήρχαν να είναι πράγματι κακοήθεια. Εκείνη την ώρα πετούσε από τη 

χαρά του, που δεν του είπαν πως ήταν καταδικασμένος κι ότι  του έμεναν  τρεις  μήνες 

μόνο  ζωή. 

 Κανόνισε την ημερομηνία της βρογχοσκόπησης με τη γραμματέα του γιατρού, με 

τέτοια διάθεση σα  να έκλεινε θέση στο θέατρο, και βγήκε έξω με μεγάλα βήματα, σα 

να πήγαινε για τένις (που δεν έπαιζε). Μόνο πολύ αργότερα, τα πράγματα του 

φάνηκαν σκοτεινά. 



91 
 

 Γιατί ήταν πράγματι σκοτεινά, αφού, 9 μόλις μήνες μετά την αφαίρεση όγκου από το 

παχύ έντερο, εμφάνισε πρόβλημα σε άλλο όργανο. Το ιδανικό γι’ αυτόν θα   ήταν να 

του έλεγαν: «Κύριε Βαρτσατζόγλου, όλα είναι εντάξει. Ελάτε μετά από έξι μήνες» ή 

τέλος πάντων, ότι   ο όζος ήταν ένα εκατοστό και μάλλον ακίνδυνος. Τίποτα όμως από 

αυτά, όπως είπαμε, δεν τον ανησύχησε όσο βρισκόταν ακόμα  στο Ιατρικό Κέντρο και 

κατέβαινε τις σκάλες του απόλυτα ανακουφισμένος. 

 Κάποιες στιγμές της ζωής – ειδικά οι πιο δύσκολες - μοιάζουν σα  να  διαχωρίζονται   

από το σύνολο και  να μη   δουλεύει τότε η μακροπρόθεσμη σκέψη(που δεν είναι  

άλλωστε και  κάτι το εξαρχής ανθρώπινο). Έτσι κι εκείνος, μετά την αγωνία που 

πέρασε τις προηγούμενες ημέρες, περιμένοντας τα αποτελέσματα ,  και τα όσα είχε 

ακούσει περιμένοντας  στον προθάλαμο · έβλεπε τώρα τα λιγότερο άσχημα νέα σαν 

πολύ ευχάριστα. 

 Μόλις κατέβηκε στο ισόγειο και κατευθύνθηκε  προς την έξοδο, χωρίς να κοιτάξει 

ούτε δεξιά ούτε αριστερά, άκουσε από πίσω του τ’ όνομά του. 

 «Νεκτάριε!». 

 Ήταν ο Αντώνης ο Ιωάννου (ένας από τους συνεργάτες   στο δικηγορικό γραφείο όταν 

δούλευε) και καθόταν μόνος στο κυλικείο το  Κέντρου.  

 Του έκανε νόημα να πλησιάσει. 

 «Τι κάνεις εδώ;». 

 «Κάτι εξετάσεις...» απάντησε. «Προγραμματισμένες. Εσύ;». 

 «Και, όλα εντάξει;». 

 «Εντάξει». 

 «Εγώ ήρθα να δω τον Παπαζίκο. Είναι πάνω, αλλά μάλλον πεθαίνει...». 

 «Σοβαρά;!» έκανε αυτός με έκπληξη . «Δεν το ήξερα πως είναι άρρωστος...». Ο 

Παπαζίκος ήταν κι  αυτός δικηγόρος, μεγαλύτερος σε ηλικία , που τον ήξερε καλά · αν 

και με τον Ιωάννου είχαν πάντα στενότερες σχέσεις – ήταν,  απ’ ό,τι θυμόταν, και 

μακρινοί συγγενείς. 

 «Ναι ο καημένος · τον έφαγε το σάκχαρο. Πέρυσι του έκοψαν το πόδι από τον 

αστράγαλο, αλλά τώρα φαίνεται... δεν υπάρχει σωτηρία». 

 «Πόσο χρονών είναι;» ρώτησε αυτός. Πάντα, τον τελευταίο καιρό, όταν άκουγε ότι 

κάποιος ήταν σοβαρά άρρωστος ή πέθαινε, το πρώτο πράγμα που ρωτούσε ήταν το 

πόσο χρονών ήταν · και αν του έλεγαν πως ήταν μικρότερος από εκείνον, ή 



92 
 

συνομήλικος, γινόταν τότε ράκος. Για τον Παπαζίκο πάντως, ήξερε σίγουρα πως ήταν 

πολύ μεγαλύτερός του  και  ρώτησε εκ του ασφαλούς. 

 «Εβδομήντα εννιά» απάντησε ο Ιωάννου. 

 «Μα, από ζάκχαρο; Τη σήμερον ημέρα;!» Είχε κιόλας καθίσει στο τραπέζι δίπλα του 

- πριν προλάβει ο άλλος να του προτείνει – μαγνητισμένος από το θέμα. 

« Ήταν ηλικιωμένος. Υποτροπίαζε, δεν αντιδρούσε στη θεραπεία, μου έλεγε η κόρη 

του πάνω. Θα πιείς καφέ;». 

 «Όχι, βιάζομαι» είπε  αυτός  και συνέχισε, σα να σκεφτόταν μεγαλόφωνα: «Μα είναι 

δυνατόν; Με τόση εξέλιξη; Να πεθαίνει κάποιος από ζάκχαρο!». 

 «Χμ...» έκανε ο Ιωάννου. «Αυτό ακριβώς είπα κι εγώ στο γιατρό, πάνω · και ξέρεις τι 

μου είπε; Η ιατρική κύριε, δυστυχώς, ήταν πάντα η πιο βραδυπορούσα επιστήμη»(  

φαντάστηκε τότε την ιατρική σαν ένα γέροντα με στραβό μπαστούνι και χλαμύδα να 

αγκομαχεί στον πάτο μιας ανηφόρας). «Μην τη συγκρίνετε  με τους υπολογιστές και 

τα κινητά. Ξέρετε γιατί; Γιατί έχει να κάνει με ανθρώπους. Δε μπορεί να πειραματιστεί 

όπως θα έπρεπε». 

 «Βλακείες!» είπε αμέσως αυτός – έχοντας ακόμα μπροστά του την εικόνα του 

γέροντα.  «Τι, με ανθρώπους; Εκείνο  που φταίει, είναι πως   αυτός  ο Πολιτισμός είναι 

υπερφίαλος, στενόμυαλος, νομίζει ότι δεν θα πεθάνει ποτέ και δεν τον ενδιαφέρει ο 

άνθρωπος, αλλά τα έργα  του. Είναι όλος, ένας Μίδας! Πρώτα ανακάλυψαν την 

ατομική βόμβα κι ύστερα  την πενικιλίνη. Άκουσε ‘κει: από ζάκχαρο!». 

 Ο Αντώνης δεν παραξενεύτηκε, γιατί είχε συνηθίσει από παλιά τον Βαρτσατζόγλου 

να μιλάει με αυτόν τον τρόπο. «Τι να πεις...» απάντησε. «Εσύ τι κάνεις, πες μου · 

χαθήκαμε…». 

 «Καλά είμαι» είπε αυτός (δεν είχε όμως σίγουρα ξεθυμώσει από τα προηγούμενα). 

«Έχει δουλειά στο γραφείο;». 

 «Εντάξει, δεν είναι κι άσχημα». 

  «Αντώνη,» του είπε, χαμηλώνοντας τη φωνή « σε παρακαλώ, αν συμβεί το μοιραίο, 

καταλαβαίνεις... ειδοποίησέ  με  · θα ήθελα να παραβρεθώ...». 

 «Ασφαλώς. Μείνε ήσυχος γι’ αυτό». 

 «Άκουσε ‘κει: από ζάκχαρο!» ξαναείπε και σηκώθηκε πάνω. 

 «Αν θέλεις πάντως, ανέβα να τον δεις κι εσύ. Είναι στον τρίτο,  στο εικοσιένα. Έχει  

ακόμα πλήρη διαύγεια». 

 Με αυτό που άκουσε ξεθύμωσε αμέσως. 



93 
 

« Θ’ ανέβω» είπε, σίγουρος  ότι δε  θα ανέβαινε. 

 Η εικόνα του Παπαζίκου που φαντάστηκε, με κομμένο το πόδι και σε «πλήρη 

διαύγεια» (που ποιος ξέρει τι συγκινητικά θα του έλεγε), τον έκανε να θέλει να βγει 

όσο γίνεται  γρηγορότερα έξω, στον κόσμο των υγειών. Έτσι, πήγε κατευθείαν στην 

έξοδο κι  έτρεξε μέχρι το αυτοκίνητο, γιατί  άλλωστε δεν είχε σταματήσει ακόμα να 

βρέχει. 

 «Θα πάω όμως οπωσδήποτε στην κηδεία» σκέφτηκε για να δικαιολογηθεί στον 

εαυτό του. 

 Λίγο προηγουμένως – λίγο μετά που κανόνισε την βρογχοσκόπηση και βγήκε έξω-  η 

γραμματέας του γιατρού Εβδόμου έμπαινε  στο γραφείο του. Ήταν μια 

καλοσχηματισμένη, μετρίου αναστήματος ξανθιά κοπέλα, γύρω στα 30. 

 «Τελειώσαμε με τα πρωϊνά ραντεβού μωρό μου;» της είπε ο γιατρός  μόλις την είδε. 

(Προφανώς, το «μωρό μου» υποδήλωνε  ερωτική σχέση, παρόλο που ο Εβδόμου  

ήταν παντρεμένος). 

«Ναι» απάντησε εκείνη. « Αυτό  ήταν το  τελευταίο. Πάντως, πολύ παράξενος αυτός, 

ο Βαρτσατζόγλου  μωρό μου. Είδες πως μπήκε και βγήκε έτσι, σαν τρελός! Τρεις 

φορές του είπα την ημερομηνία της εξέτασης, μέχρι να την ακούσει». 

 «Αυτός,» έκανε ο γιατρός «πέρυσι τη γλίτωσε από το έντερο, αλλά τώρα δεν τον 

βλέπω να  τη γλιτώνει από  τον πνεύμονα. Δεν έχω βέβαια ακόμα όλες τις εξετάσεις, 

αλλά όπως το βλέπω εδώ...(κοίταζε ταυτόχρονα στον υπολογιστή την αξονική). Είναι 

και μοναχικός... Η νόσος  εξαπλώνεται γρηγορότερα στους μοναχικούς». 

 «Μ’ αρέσει όταν μιλάς έτσι μωρό μου!» του είπε εκείνη, με νάζι, όπως στεκόταν από 

πάνω του. «Μοιάζεις θεός!». 

 «Ξέρεις πότε παθαίνουν οι άνθρωποι καρκίνο μωρό μου;» τη ρώτησε αυτός και την 

έπιασε τρυφερά από τη μέση. 

 «Πότε;!». 

 «Όταν δεν τους αγαπούν!». 

  

  

  

 

 



94 
 

 

 

                                                   ΔΕΥΤΕΡΟ ΜΕΡΟΣ. 

  

                                                                      1. 

 Η επόμενη μέρα ήταν Τρίτη.  Μέρα  πικρόγλυκη της εβδομάδας, αφού αρχίζει κάπως να  

διαφαίνεται το πολυπόθητο  Σαββατοκύριακο,  αν και αργεί ακόμα.  Τελικά, από μια – όχι 

μειοψηφική - οπτική, όλη η βδομάδα (ίσως  και όλη η ζωή) είναι μάλλον  ένας αγώνας     να 

φτάσει  το Σαββατοκύριακο.  Αν και συχνά, από τη σπουδή, αυτό  δε φτάνει ποτέ · παρά μόνο 

ημερολογιακά. 

 Εκείνη πάντως  την Τρίτη,  σταμάτησε να βρέχει και ο ήλιος επανεμφανίστηκε λαμπρός στον 

ουρανό. Ο Κ έφτασε στην τράπεζα στεγνός και ακριβώς στην ώρα του και ο διευθυντής του 

δεν θα έβρισκε καμία δικαιολογία για να του κάνει παρατήρηση. Ή έτσι νόμιζε τουλάχιστον. 

 «Κύριε Ο...!» του φώναξε από το γραφείο του, πριν καλά-καλά φτάσει. « Ελάτε σας 

παρακαλώ εδώ ένα λεπτό!». 

  Πέρασε  αμέσως  μέσα και στάθηκε μπροστά του, πολύ τρομαγμένος από το ύφος του. 

 «Δε μου λέτε, τι κάνατε χθες με αυτή την πελάτη κάτω, στην καφετέρια; Δεν το ξέρετε πως 

οι επαφές με πελάτες έξω από το χώρο της Τράπεζας, δεν είναι θεμιτές;». 

 Έγινε κάτασπρος σαν χαρτοπετσέτα,  κατάφερε όμως  να μη  μπερδέψει τα λόγια του. 

 «Κύριε διευθυντά, να σας εξηγήσω» απάντησε. «Περνούσα από εκεί και με σταμάτησε άρον-

άρον. Ήθελε κάποιες διευκρινήσεις για το δάνειό της». 

 «Κι εσείς θεωρήσατε υποχρέωσή  σας να  τις δώσετε, έξω από το χώρο της Τράπεζας;». 

 «Ε...» έκανε και δεν ήξερε τι να απαντήσει. «Ζητώ συγνώμη, έκανα λάθος» ψέλλισε. 

  «Να μην επαναληφθεί τέτοιο πράγμα κύριε Ο....» του είπε ο διευθυντής, σχεδόν απειλητικά. 

« Πηγαίνετε τώρα!». 

 Γύρισε πίσω στο γραφείο του πάλι τσουρουφλισμένος. Κάθε πρωί, κάτι συνέβαινε για να 

βρει ευκαιρία να του κάνει την παρατήρηση. 

 «Πώς με είδε;» σκεφτόταν και δεν μπορούσε να καταλάβει. «Καταραμένη Κωνσταντίνου! 

Εκείνη φταίει! Πώς θα προχωρήσω στην Τράπεζα, αν έχω τέτοια σχέση με τον προϊστάμενο 

μου; Γιατί με μισεί τόσο;». Όλα τα όνειρα και οι φιλοδοξίες του για επαγγελματική ανέλιξη  

ξεθώριαζαν μέσα του, όσο συνεχιζόταν αυτή η κατάσταση - κι ένα τέτοιο συναίσθημα δε 

χρειάζεται να ειπωθεί πόσο δυσάρεστο είναι. «Γιατί με μισεί  ο διευθυντής;» σκεφτόταν και 

ξανασκεφτόταν. 



95 
 

  Είναι κάποιες σκέψεις που δεν τις ομολογεί κανείς ούτε στον εαυτό του. Σκέψεις που 

βρίσκονται στη, λεγόμενη, πίσω μεριά του μυαλού, νοούνται αλλά δεν διατυπώνονται, 

επειδή  προκαλούν ντροπή και άλλα δυσάρεστα συναισθήματα. Μια τέτοια σκέψη υπήρχε 

και σε αυτόν. Πίστευε δηλαδή – ακαθόριστα, μέσα σ’ ένα σύννεφο -  ότι ο διευθυντής του , 

που ήταν εξηντάρης και ανύπανδρος, ήταν στην πραγματικότητα  ομοφυλόφιλος και τον 

«γούσταρε»(η ομοφυλοφιλία τότε δεν ήταν παράνομη και γινόταν γενικά ανεκτή)· και επειδή 

εκείνος  δεν ανταποκρινόταν στα αισθήματά του του συμπεριφερόταν όπως του 

συμπεριφερόταν. 

 Αυτό το είχε συμπεράνει απλώς από τον τρόπο που ο διευθυντής τον κοιτούσε , χωρίς να 

υπάρχει τίποτα άλλο απτό,  πέρα από το ότι του φαινόταν πως δεν ήταν το ίδιο αυστηρός με 

τους άλλους υπαλλήλους . Αλλά μπορεί και να το είχε συμπεράνει  απλώς  και μόνο  και σαν 

αντίδραση στην πίεση που δεχόταν · θέλοντας με αυτόν τον τρόπο να απαξιώσει τον 

διευθυντή και να αποδώσει  κίνητρα αισχρά  και άδικα στον τρόπο που του φερόταν, ώστε 

να νιώσει  ο ίδιος καλύτερα. Γιατί μπορεί η ομοφυλοφιλία  να ήταν  τότε  γενικά ανεκτή, όπως 

είπαμε, δεν ήταν όμως και κάτι  που  θα ευχόταν ο καθένας για κάποιον  άλλο, αν ήθελε το 

καλό του. Και πολύ περισσότερο για ένα γυναικοκατακτητή, όπως ήθελε να πιστεύει για τον 

εαυτό του  ο Κ, ήταν το απόλυτο αίσχος. 

 Έτσι, όσο περισσότερο τον πίεζε  ο διευθυντής, τόσο εκείνος έκανε την ίδια υπόρρητη σκέψη 

και δικαιολογούνταν στον εαυτό του · νιώθοντας πως είχε βρεθεί σε αυτή τη θέση άδικα και 

λόγω του σωστού χαρακτήρα του, που αρνιόταν να διαφθαρεί. Τέτοιου είδους αντιδράσεις 

είναι πολύ συνηθισμένες στους ανθρώπους που βρίσκονται υπό πίεση · παρόλο που πάντα 

συμπληρώνονται με την εξίσου υπόρρητη, αλλά όμως πολύ πιο δυσάρεστη σκέψη, πως 

μπορεί να τα πράγματα να μην έχουν  έτσι,  αλλά  να είναι πολύ πιο απλά και τετριμμένα και 

ο διευθυντής να είχε απλώς δίκιο. 

 Σε αυτή περίπου την ψυχική κατάσταση βρισκόταν ο Κ- δηλαδή αβέβαιος και θιγμένος -  

όταν έφτασε ο πρώτος πελάτης της ημέρας, ο Ανάργυρος Παπαδόπουλος - όπως έλεγε ο 

φάκελός του – για να υπογράψει μία αναδιάρθρωση δανείου. Αυτός, είχε ενημερωθεί για 

τους όρους  από την προηγούμενη Παρασκευή, είχε συμφωνήσει · είχε πει όμως τότε ότι 

βιαζόταν κι ότι θα ερχόταν την επόμενη Τρίτη για να υπογράψει. Η σύμβασή του περίμενε 

από τότε έτοιμη στο συρτάρι του γραφείου του Κ. 

 Ήταν ένας άνδρας γύρω στα 40, ψηλός,  πολύ σοβαρός και συγκροτημένος – όπως φάνηκε  

όλες τις φορές που ήρθε στην τράπεζα. Μιλούσε με λίγα λόγια και φαινόταν να καταλαβαίνει 

απόλυτα την ανάγκη ρύθμισης του δανείου του. Καλημέρισε και κάθισε αμέσως μπροστά 

του. 

 «Λοιπόν κύριε Ο...., ήρθα» του είπε μόλις κάθισε, κάπως πικραμένα. 

 «Μάλιστα κύριε Παπαδόπουλε.  Όπως σας είπα και την άλλη φορά,  όλα είναι  έτοιμα». 

 Κούνησε το κεφάλι του καταφατικά. 

 «Τότε, προχωράμε;» συνέχισε αυτός. 



96 
 

 Ξανακούνησε το κεφάλι με τον ίδιο τρόπο. Αν ο Κ δεν ήταν τόσο θυμωμένος με τα 

προηγούμενα και τον πρόσεχε, θα απορούσε με  το ύφος του. 

  Έβγαλε τη σύμβαση από το συρτάρι, την ακούμπησε πάνω στο γραφείο κι  άφησε και δίπλα 

της ένα στυλό. Ήταν ένα δάνειο καταναλωτικό, 30.000 που είχε φτάσει 50  και τώρα με την 

αναδιάρθρωση 60, και θα αποπληρωνόταν σε 20 χρόνια με μηνιαία δόση 240 ευρώ, 

κυμαινόμενου επιτοκίου. 

 «Αν θέλετε, έχετε το δικαίωμα να την ξαναδείτε» του είπε, όπως έπρεπε να του πει. 

 «Δε χρειάζεται» είπε αυτός. Γύρισε ωστόσο, μάλλον ασυναίσθητα, 2-3 σελίδες από το 

κείμενο  χωρίς  να το σηκώσει από το γραφείο. 

 «Τότε, μπορούμε να ξεκινήσουμε». 

 «Ναι». 

 Του άνοιξε το κείμενο και του έδειξε, με το δάκτυλο, που έπρεπε να υπογράψει στην πρώτη 

σελίδα. Ο Παπαδόπουλος υπέγραψε αμέσως και πολύ γρήγορα, με μία απλή υπογραφή, κάτι 

που άρεσε πολύ στον Κ,  επειδή η σύμβαση ήταν 30 σελίδες και έπρεπε να υπογράψει κάτω 

από όλες  -  και με άλλους  πελάτες, που έκαναν εξεζητημένες υπογραφές, αυτή η διαδικασία 

κρατούσε αρκετή ώρα. Ο Παπαδόπουλος θυμόταν επίσης, από το αρχικό του δάνειο, με ποιο 

τρόπο συνεχιζόταν  η υπογραφή  και δεν άφησε  το στυλό, αλλά τον περίμενε να γυρίσει και 

την επόμενη σελίδα. 

 Ο Κ γύριζε τις σελίδες, του έδειχνε με το δάκτυλο, κι αυτός υπέγραφε σε κάθε μία, ταχύτατα, 

σε βαθμό που, μετά τη δέκατη σελίδα,  το πράγμα φάνηκε σαν ένα πολύ ωραίο παιχνίδι.  Και 

θα μπορούσαν αυτοί οι δύο, όπως είχαν συντονιστεί, να υπογράψουν πολλές χιλιάδες 

σελίδες σε μια μέρα – αν βέβαια  θα αφορούσαν  μια  κάποια πιο ευχάριστη υπόθεση. 

 Υπέγραψε και την τελευταία και σταμάτησαν. Άφησε το στυλό πάνω στο γραφείο κι 

ετοιμάστηκε να φύγει. 

 «Τώρα κύριε Ο...» του είπε απολύτως σοβαρά όπως σηκωνόταν «ξέρετε τι είμαι;». 

  Αυτός, που δεν κατάλαβε την ερώτηση, τον κοίταξε. 

   «Ένας επί σύμβαση δούλος!» συνέχισε ο Παπαδόπουλος. « Θα πρέπει  να δουλεύω  και να 

παράγω τόκους για  την Τράπεζα για  όλη μου τη ζωή. Τα διακόσια σαράντα ευρώ είναι το 

ένα τρίτο του εισοδήματος μου. Κάποτε, οι δουλοπάροικοι έδιναν το ένα δέκατο και  

φαινόταν αυτό απαράδεκτο. Αν πεθάνω τώρα, θα είναι μεγαλύτερο πρόβλημα για την 

Τράπεζα από μένα». 

 «Τι να σας πω...» του είπε αυτός. «Δεν είμαι εγώ υπεύθυνος...». Βιαζόταν να τον ξεφορτωθεί, 

γιατί φοβόταν   ότι θα τον  άκουγε  από μέσα ο διευθυντής και θα  έβρισκε πάλι, με κάποιο 

τρόπο, εκείνος   το μπελά του. 

«Ναι βέβαια» έκανε ο Παπαδόπουλος, σα να ξύπνησε. «Τι φταίτε εσείς και σας τα λέω; Έκανα 

λάθος που μίλησα έτσι. Και πάλι καλημέρα σας». 



97 
 

 «Καλημέρα σας». 

 Έφυγε γρήγορα, με σκυμμένο το κεφάλι. 

 «Πάει κι αυτός» σκέφτηκε ο Κ. «Ούτε ένας πάντως, δε φεύγει από εδώ ευχαριστημένος». 

 Γύρισε αυτόματα  και κοίταξε τον διευθυντή πίσω από το τζάμι, που φαινόταν ήρεμος και να 

μην   έχει καταλάβει τίποτα. 

 «Αν τον άκουγε, κάτι θα έβρισκε να μου πει...». 

 Ξέχασε γρήγορα τον Παπαδόπουλο και ασχολήθηκε με μία άλλη σύμβαση που είχε σε 

εκκρεμότητα  και λίγο αργότερα ήρθε ένας νεαρός, που ερχόταν για πρώτη φορά, κι έκανε 

κάποιες ερωτήσεις για ένα καταναλωτικό δάνειο που  αγκομαχούσε και  κόντευε να καταστεί 

ληξιπρόθεσμο. Όταν αυτός έφυγε και τελείωσε με την εκκρεμή σύμβαση, έφτασε η 

Κωνσταντίνου. 

 Ήταν καλοντυμένη, με τα φαρδιά της ρούχα, καλοχτενισμένη σα να έβγαινε από κομμωτήριο 

και μακιγιαρισμένη – κάτι που μεγάλωσε την οργή του γι’ αυτήν – και ήταν μέσα στην 

οικειότητα. 

 «Αγαπητέ μου  Κ...!» του είπε αμέσως. «Δε μπορείς να φανταστείς πόση κίνηση έχει έξω. 

Έκανα μία ώρα να έρθω με το ταξί!». 

 «Σας παρακαλώ κυρία μου» της έκοψε αμέσως τον αέρα. «Εδώ είναι χώρος εργασίας, δεν 

μπορείτε να μου μιλάτε στον ενικό!». 

«Μα...» έκανε εκείνη ξαφνιασμένη, «λόγω της Ελεωνόρας...». 

 «Δεν ξέρω καμία Ελεωνόρα!» έκανε αυτός κι αμέσως γύρισε και κοίταξε τον διευθυντή, γιατί 

του φάνηκε πως το είπε δυνατότερα απ’ όσο έπρεπε. 

 «Όπως νομίζετε» είπε η Κωνσταντίνου που κατάλαβε ότι κάτι συνέβαινε. «Δεν ήθελα πάντως 

να σας δημιουργήσω κάποιο πρόβλημα. Εγώ, το καλό σας θέλω...». 

 Αυτό το τελευταίο επέδρασσε στον Κ - που τον τελευταίο καιρό, με τις παρατηρήσεις του 

διευθυντή, είχε χάσει τόσο το ηθικό του που νόμιζε πως όλοι ήθελαν το κακό του. 

 «Έφτασε η απάντηση για το δάνειό σας» της είπε, σε καλύτερο ύφος. 

  «Ναι; Και τι λέει;». 

 « Υπάρχει ένα μικρό πρόβλημα. Ναι μεν  τα δικαιολογητικά σας γίνονται δεκτά, υπάρχει 

όμως και κάποιο αγροτεμάχιο, στην Αλμυρή Κορινθίας, που το βρήκαν τα Κεντρικά. Και, όταν 

υπάρχει ακίνητη περιουσία, η δόση δεν είναι ποτέ αυτή που ζητάει  ο δανειολήπτης». 

 «Α, για το κτήμα στο χωριό λέτε;» έκανε εκείνη χωρίς να ξαφνιαστεί. «Αυτό είναι κάτι ελιές, 

ξερές, ασήμαντης αξίας». 

 «Δεν το νομίζω» είπε αυτός. «Βάση του κτηματολογίου, έχει αντικειμενική αξία εκατό 

χιλιάδες ευρώ». 



98 
 

 «Μα κύριε Ο...» του είπε απολύτως σταθερά «αν είχα εκατό χιλιάδες, δε θα βρισκόμουνα 

εδώ τώρα. Εμένα τα οικονομικά μου είναι αυτά που σας είπα». 

 «Ναι» συνέχισε αυτός. «Όμως, βάση τα περιουσιακά σας στοιχεία, αυτό τεκμαίρεται.  Εγώ, 

οφείλω να σας ενημερώσω ότι τα Κεντρικά δέχονται την αναδιάρθρωση του δανείου σας. 

Σας χαρίζονται μάλιστα και έξι χιλιάδες ευρώ τόκοι υπερημερίας. Όποτε η οφειλή 

διαμορφώνεται, περίπου, στις ογδόντα χιλιάδες και αποπληρώνεται σε δεκάξι χρόνια με 

δόση τετρακόσια ευρώ, κυμαινόμενου επιτοκίου». 

 «Μα, αν είναι δυνατόν!» έκανε αυτή, και μόνο τότε επιτελούς την είδε να τρομάζει κάπως. 

«Δε μπορώ να δίνω τόσα χρήματα!». 

« Τι να σας πω...» της απάντησε. «Αυτό προτείνουν. Και δε νομίζω ότι θα δεχτούν τίποτα 

άλλο». 

 «Θέλω να το σκεφτώ». 

 «Μα  ασφαλώς. Έχετε δέκα  μέρες για να απαντήσετε». 

 «Κύριε Ο...» του είπε τότε, μετά από μια μικρή παύση, σα να άφηνε στην άκρη τα σημαντικά 

«δεν ήθελα προηγουμένως να σας φέρω σε δύσκολη θέση. Λυπάμαι αν σας έφερα σε 

δύσκολη θέση. Ξέρω πως κάνετε πολύ καλά τη δουλειά σας». 

 «Κυρία Κωνσταντίνου,» της απάντησε χαμηλώνοντας τη φωνή «δεν υπάρχει θέμα · απλώς 

πρέπει να κρατάμε τα τυπικά. Μακάρι να μπορούσα να σας βοηθήσω, όμως δεν είναι στο 

χέρι μου». 

 Με τον τρόπο  που του μίλησε, όλη η προηγούμενή του  αντιπάθεια εξαφανίστηκε. Ήταν η 

πρώτη, μέσα σ’ αυτή την τράπεζα, που του έλεγε πως  έκανε  πολύ καλά τη δουλειά του. 

--------------------------------------------------------------------------------------------------------------------------- 

 Όταν σχόλασε τον περίμενε πάλι στην καφετέρια, στο ίδιο τραπέζι πάνω στο δρόμο. 

«Ακούστε να δείτε ·» της είπε, μόλις την είδε να του χαμογελάει «αν με θέλετε κάτι, δεν είναι 

δόκιμο να καθίσουμε εδώ. Μπορούμε να περπατήσουμε λίγο πιο πέρα». 

 «Όπως θέλετε αγαπητέ Κ...!» είπε αυτή και σηκώθηκε. 

 Άρχισαν να περπατούν στο πεζοδρόμιο, ο ένας δίπλα στον άλλο – ή για την ακρίβεια, εκείνος 

συγκρατούσε το βήμα του για να μπορεί να τον προλαβαίνει, με δυσκολία, εκείνη. 

 «Αυτός ο διευθυντής σας, είναι πολύ κακός άνθρωπος» του είπε μόλις έστριψαν στη γωνία. 

 «Τον ξέρετε;!» έκανε αυτός με έκπληξη. 

 «Όχι, αλλά μπορώ να καταλάβω έναν άνθρωπο με το που τον δω. Σας έχει κάνει τη ζωή 

αβίωτη». 

 «Δεν ξέρω γιατί μου το κάνει αυτό» απάντησε χωρίς να το σκεφτεί. 



99 
 

 «Είχα κι εγώ ένα τέτοιο διευθυντή κάποτε, όταν δούλευα. Να ξέρετε Κ..., όλοι ο γέροι έχουν 

πρόβλημα με τους νέους και ταλαντούχους». 

 «Αυτός νομίζω, έχει άλλου είδους πρόβλημα...» συνέχισε να απαντάει αυτός χωρίς να  

σκέφτεται. 

 «Τι εννοείτε;». 

  «Δε μπορώ να σας πω. Πάντως, είναι όπως το είπατε: πολύ κακός άνθρωπος!». 

 «Μη στενοχωριέστε όμως γι’ αυτό Κ..., είστε νέος και προικισμένος και δεν μπορεί να σας  

κάνει κακό. Σας ζηλεύει! Αυτό είναι όλο». 

 Πολύ  του άρεσε αυτή η εξήγηση. «Σας ευχαριστώ!» της απάντησε. 

 «Μα, λέω την αλήθεια» είπε αυτή. 

 Χωρίς να καταλάβει πώς – και όπως δυσκολευόταν και να τον προλάβει- τον έπιασε από το 

μπράτσο και βρέθηκαν να περπατούν αγκαζέ στο δρόμο. 

 «Αν θέλετε πάντως, και ανησυχείτε για το μέλλον ·  μπορώ να σας συστήσω  μία φίλη μου 

που ρίχνει τα χαρτιά. Θα σας βοηθήσει πολύ». 

 «Ναι;» έκανε αυτός. «Υπάρχουν ακόμα  τέτοια πράγματα; Εγώ αυτά  δεν τα πιστεύω». 

 «Δεν πιστεύετε στη Μοίρα; Πιστεύετε ότι τα πάντα είναι τυχαία;» 

 «Δεν ξέρω...» απάντησε. «Δε μπορώ να πω». 

 «Αν θέλετε πάντως....». 

 Φάνηκε να  το σκέφτεται. «Μα... τι θέλατε να με ρωτήσετε για το δάνειο;»  της είπε τελικά · 

εντωμεταξύ, πλησίαζαν στη στάση του λεωφορείου. 

 «Α,» έκανε εκείνη «ήθελα να ρωτήσω, αν μπορώ να κάνω κάποια άλλη πρόταση». 

 «Όχι, δυστυχώς» της απάντησε. «Αυτή είναι η διαδικασία · απαντάτε στη δικιά τους». 

 «Δεν πειράζει»  του είπε πολύ φυσικά. «Τα ξαναλέμε!». 

 «Όποτε θέλετε!» της είπε αυτός και σταμάτησε στη στάση, νιώθοντας πως μόλις είχε κάνει 

μια πολύ καλή φίλη. 

 Πήρε το λεωφορείο και κατέβηκε στην πλατεία με  καλή διάθεση. Όλη η δυσφορία, που 

ένιωθε τον τελευταίο   καιρό σχετικά με τον διευθυντή του, είχε εκείνη την ώρα εξαφανιστεί. 

Όπως συχνά συμβαίνει σε τέτοιες περιπτώσεις, μόλις βρέθηκε ένα άτομο για να τον 

υποστηρίξει – και μάλιστα άτομο που ήταν αναμφισβήτητα  αντικειμενικό, που δεν του 

χρωστούσε τίποτα – να του πει ότι εκείνος είχε το δίκιο, ότι εκείνος ήταν ο καλός και ο άλλος 

ο κακός, η ψυχή του ξαλάφρωσε και αντιμετώπιζε  τώρα  το μέλλον, της σχέσης με τον 

διευθυντή, με πολύ μεγαλύτερο θάρρος. Άλλωστε, όπως ήταν και άνθρωπος συνηθισμένος 

στις φιλοφρονήσεις των άλλων, το είχε απόλυτη ανάγκη- και το περίμενε -  εκείνο το πράγμα 



100 
 

εκείνη τη στιγμή. Αν και βέβαια, όπως είναι γνωστό, αυτού του είδους οι αναπτερώσεις του 

ηθικού δεν διαρκούν πολύ, όταν δε συνοδεύονται από πραγματικά γεγονότα  και μένουν 

μόνο στα λόγια. 

  Είχε σκοπό να μαγειρέψει και να μην πάρει πάλι  σάντουιτς, όμως υποχρεωτικά ο δρόμος 

του περνούσε από το σαντουιτσάδικο. Μόλις   πλησίαζε, ευδιάθετος,  εκεί έφτασαν στ’ αυτιά 

του δυνατές φωνές,  και το πρώτο πράγμα που  σκέφτηκε   ήταν πως  τσακώνονται  πάλι ο 

Παπαζήσης με τον Κούρδο. Κι όταν  προχώρησε  λίγο ακόμα, είδε ότι πράγματι  αυτό ακριβώς 

συνέβαινε. 

 5-6 άτομα, που περνούσαν, είχαν σταματήσει και τους κοίταζαν. Όλοι άγνωστοι, εκτός από 

τη Μαρία που στεκόταν τρομαγμένη πίσω από τον Παπαζήση, τον ακουμπούσε στον ώμο και  

του έλεγε: «Κύριε Μάκη, ελάτε σας παρακαλώ μέσα κι αφήστε τον!».  

 Ένα φορτηγό φαίνεται, που έφερνε προμήθειες στον Παπαζήση, είχε σταματήσει προσωρινά 

μπροστά στο περίπτερο του Κούρδου και του έκλεισε την είσοδο· κι αυτός μάλλον ήταν ο  

λόγος, γιατί ο Κούρδος φώναζε πως απαγορεύεται να μπαίνουν αυτοκίνητα στην πλατεία. 

 «Όταν σε συμφέρει θυμάσαι το Νόμο!» του έλεγε ο Παπαζήσης. 

 «Σ’ εμένα θα πεις για Νόμο;! Να το πεις στους φίλους σου τους μπάτσους!» απαντούσε ο 

Κούρδος. 

 «Κάλεσε την Αστυνομία ρε!». 

 «Να το, βλέπεις! Δεν τους φοβάσαι, γιατί είσαι μ’ αυτούς!» είπε ο Κούρδος και κοίταξε  με 

νόημα το κοινό τριγύρω.  Αυτό έτρωγε πάντα τον Κούρδο · να αποδείξει ότι ο Παπαζήσης και 

ο πολιτικός του χώρος ήταν το μακρύ χέρι του Κράτους - που για την κοσμοθεωρία του ήταν 

το απόλυτο κακό. Ο Παπαζήσης από την πλευρά του, είχε την αντίθετη ίδια  άποψη. 

 «Εγώ ρε παλιοτενεκέ είμαι της Αστυνομίας;!» του απάντησε. «Εσάς προστατεύει η 

Αστυνομία! Αν δεν  σας προστάτευε, θα σου λέγα  ‘γω!!». 

 «Εμάς προστατεύει η Αστυνομία!!!» Ο Κούρδος έγινε ακόμα περισσότερο κόκκινος απ’ ότι 

ήταν κι έκανε να κινηθεί προς το μέρος του. Ο Παπαζήσης δεν κινήθηκε και τον κρατούσε η 

Μαρία από τον ώμο. 

Πολύ αστεία η εικόνα, να προσπαθεί μια μικροκαμωμένη κοπέλα σαν τη Μαρία, να τραβήξει 

από τον καβγά ένα θηρίο σαν τον Παπαζήση. Ο Κ, που ήταν ασφαλώς ο πιο κατάλληλος από 

τους παρόντες  για να τους χωρίσει, αφού τους ήξερε και  τους δύο, στεκόταν ωστόσο  

ακίνητος μαζί με τους  5-6 άγνωστους · έχοντας την αντίληψη, ότι αφού κανένας  από αυτούς 

δεν έκανε κάτι δεν έπρεπε να κάνει ούτε και αυτός.  

 Ευτυχώς όμως, ο Κούρδος σταμάτησε μετά από ένα βήμα κι άρχισε πάλι να φωνάζει, και 

ούτε ο Παπαζήσης επιχείρησε να ξεφύγει από το κράτημα της Μαρίας. Αν το επιχειρούσε, 

και από τη Μαρία θα ξέφευγε σαν να τον κρατούσε κλωστή, και τον Κούρδο θα σκορπούσε 

στον αέρα μ’ ένα χτύπημα. Πάντα όμως έλεγε ότι ο Κούρδος  προσπαθούσε εσκεμμένα  να 

τον κάνει να τον χτυπήσει, για να τον στείλει στο νοσοκομείο, να καλέσει μετά τα κανάλια 

και την Αστυνομία και να γίνει ήρωας στους «δικούς του» κι ότι «δε θα του έκανε  τη χάρη». 



101 
 

Ίσως βέβαια  ο Κούρδος να είχε τελικά  αυτό  το σκοπό (γιατί το να στείλει αυτός τον 

Παπαζήση στο νοσοκομείο ήταν αδύνατο) αλλά πάντως, το ένστικτό του, της 

αυτοσυντήρησης, και πάλι  επικράτησε και σταμάτησε μετά το πρώτο βήμα. 

 «Ακούς εκεί! Εμείς με τους μπάτσους! Εσείς είστε αυτοί!! Παλιολακέδες του Συστήματος! 

Φασίστες!!» του φώναζε. 

 «Ναι ρε!» του φώναζε ο Παπαζήσης. «Εσάς προστατεύει το Σύστημα, γιατί ‘ναι κι αυτό 

πουλημένο, όπως κι εσείς, κι έχει πουλήσει την Ελλάδα! Παλιοαφερφές! Παλιοπροδότες!!». 

 «Θα σου τινάξω το μαγαζί στον αέρα ρε!!!» έκανε τότε ο Κούρδος, κι όποιος τον άκουγε για 

πρώτη φορά ήταν βέβαιος ότι θα το έκανε την επόμενη στιγμή · για τους γνώστες όμως – 

γιατί είχαν αρχίσει να συγκεντρώνονται και τέτοιοι – αυτό ακούστηκε σαν μια απολύτως 

ασφαλής ένδειξη πως ο καβγάς έβαινε προς το τέλος του. 

 «Θα σου το κάψω το παλιοπερίπτερο!!!» απάντησε ο Παπαζήσης, τόσο πειστικά και αυτός 

που οι ενδείξεις όσων τους  ήξεραν επιβεβαιώθηκαν. 

 2-3 τότε από τους καινούργιους που έφτασαν (ο ιδιοκτήτης της διπλανής καφετέριας, ένας 

ταξιτζής που έκανε εκεί κάθε μέρα πιάτσα), μπήκαν στη μέση κι άρχισαν να τους χωρίζουν. 

Τότε ένιωσε και ο Κ ότι έπρεπε να επέμβει κι αυτός, και, πλησιάζοντας λίγο, είπε στον 

Παπαζήση ( το ασφαλώς όχι και  τόσο  δυναμικό) : «Ηρεμήστε κύριε Μάκη». 

 Τελικά, με τους άλλους να έχουν μπει μπροστά του και να μην βλέπει τον Κούρδο, ο 

Παπαζήσης μπήκε μέσα στο σαντουιτσάδικο και ο Κούρδος στο περίπτερο, και η πλατεία 

ησύχασε χωρίς να χρειαστεί να έρθει η Αστυνομία. Ποτέ βέβαια, στους καβγάδες τους, δεν 

χρειάστηκε να έρθει  Αστυνομία. Γιατί ποτέ δεν χειροδικούσαν, και ούτε ο ένας ούτε ο άλλος 

θα την καλούσε ασφαλώς ποτέ για να κάνει μήνυση «για εξύβριση». 

 Όπως ούτε ο ένας ούτε ο άλλος θα έκαναν ποτέ κάποια ζημιά στα μαγαζιά τους –  

καταλάβαιναν οι πιο υποψιασμένοι. Αν  και μάλλον και στους δύο θα ήταν εύκολο, γιατί τότε 

συνέβαιναν αρκετά τέτοια στην πόλη – και είχαν σίγουρα τις κατάλληλες διασυνδέσεις 

(άλλωστε, όταν έλεγαν «θα σου κάψω το μαγαζί» εννοούσαν: «θα σου  κάψουμε» δηλαδή: 

ο πολιτικός τους χώρος) · ωστόσο, ήξεραν καλά πως όποιος το έκανε - με εμπρησμό ή με 

έκρηξη- θα δεχόταν σίγουρα, πολύ γρήγορα, τα αντίποινα του άλλου (πέρα από τη 

δυσφήμηση που θα δεχόταν ολόκληρη η πλατεία). Και το σαντουιτσάδικο του Παπαζήση 

όπως και το περίπτερο του Κούρδου, δούλευαν εκείνη την εποχή «πατητά», όπως έλεγαν · 

και κέρδιζαν πολλά από αυτά για να κάθονται   να παίζουν τέτοια παιχνίδια. 

 Θα έκαιγαν, ευχαρίστως και οι δύο, ένα μαγαζί · αλλά σε κάποια άλλη πλατεία, και υπό 

καθεστώς ανωνυμίας,  όχι δίπλα στο δικό τους και όταν το έχουν  ανακοινώσει πριν. 

 Άλλο ένα κρυφό  πλεονέκτημα  του αστικού συστήματος, είναι το πως οι αντίπαλοί του 

υποχρεωτικά   ζουν από αυτό. 

  

 



102 
 

  

   

                                                               2. 

 Δεν έφτανε άραγε, κανένας εκείνη την εποχή στα άκρα; Όχι βέβαια. Αν και ήταν υποτονική 

εποχή, κάποιοι έφταναν. Όπως η Μαρίνα Κωνσταντίνου που ετοιμαζόταν να τα ξεπεράσει. 

 Εκείνη, την ίδια περίπου ώρα που ο Κ  παρακολουθούσε τον καβγά του Παπαζήση με τον 

Κούρδο, έμπαινε στο δικηγορικό γραφείο του Επαμεινώνδα(Νώντα) Χαραλάμπους · στον 

τρίτο όροφο μιας πολυκατοικίας επί της οδού «Χαϊτίου» του  δυτικού  τομέα  του Κόσμου, 

όπου τα ενοίκια ήταν τα χαμηλότερα της περιοχής. 

 Ο Χαραλάμπους ήταν ένας δικηγόρος – της κακιάς  ώρας, όπως αποδείχτηκε – που 

ειδικευόταν στα «υπερχρεωμένα νοικοκυριά». Δεν τον είχε όμως γνωρίσει η Μαρίνα  λόγω 

αυτής του της ιδιότητας( αν και αυτή  ακριβώς  της χρειαζόταν), αλλά τον ήξερε από πολύ 

πριν ενταχθεί σε αυτή την κατηγορία. Από την εποχή που πήγαιναν μαζί σχολείο. Είχαν 

μάλιστα, στην εφηβεία τους, μια σύντομη ερωτική σχέση. Ύστερα έχασαν για αρκετά χρόνια 

την επαφή και, στα 40 τους και πάλι πολύ πριν «κοκκινήσει» η Μαρίνα, συναντήθηκαν  

τυχαία να μένουν και  οι δύο στον Κόσμο. Από τότε βλέπονταν περιστασιακά (χωρίς να 

αναθερμάνουν τη σχέση τους) και  όταν το δάνειό της  «κόλλησε» εκείνη είχε τουλάχιστον 

την τύχη να έχει μπροστά της  τον κατάλληλο  άνθρωπο για να απευθυνθεί – ή  έτσι νόμιζε 

τουλάχιστον. 

 Εκείνο το γεγονός, το ότι είχαν παλιά ερωτική σχέση και είχαν μεταξύ τους το θάρρος, ήταν 

και πιθανόν η αιτία για να της προτείνει αυτό που της πρότεινε. 

 Καθόταν μόνος στο γραφείο του -  που ήταν μικρό και  χρησιμοποιούσε και σαν κατοικία – 

καθώς άλλωστε δεν είχε και βοηθό. Αν και πάντα έλεγε πως είχε πολλή δουλειά, καμία φορά 

απ’ όσες είχε πάει  η Μαρίνα δεν συνάντησε εκεί κανένα · ούτε γραμματέα ούτε άλλο πελάτη.  

Λες και ήθελε να διαμορφώσει  την ατμόσφαιρα για την επερχόμενη συνάντηση(ή, ίσως, 

ακριβώς γι’ αυτό), είχε τραβήξει τις κουρτίνες στα παράθυρα  και καθόταν  σχεδόν στο 

μισοσκόταδο, με μόνο το φωτάκι   πάνω από το γραφείο του αναμμένο. 

 «Πώς πήγε;» τη ρώτησε  μόλις κάθισε απέναντί του. 

 «Όπως περιμέναμε». 

  «Δηλαδή;». 

 «Βρήκαν το κτήμα». 

  «Και σου πρότειναν εξωπραγματική δόση». 

  «Τετρακόσια». 

  «Εντάξει, αυτό το ξέραμε. Πάντα τα ίδια κάνουν. Με αυτόν, τι έγινε;». 



103 
 

  «Πολύ καλά»  του απάντησε. «Ούτε εγώ δεν το περίμενα έτσι. Γίναμε φίλοι! Τον περίμενα 

έξω και πήγαμε μαζί μέχρι τη στάση του λεωφορείου. Του είπα για το διευθυντή και 

τσίμπησε». 

 «Τον έγραψες; Είπε τίποτα;». 

 «Είπε». 

 «Τι;». 

 «Νομίζω   είπε:  είναι κακός άνθρωπος» 

 «Ωραία!» έκανε αυτός. «Αλλά πρέπει να πει περισσότερα, και χειρότερα. Έτσι κι αλλιώς, 

χρειάζεται να τον ξανασυναντήσεις. Συχνάζει έμαθα, τα απογεύματα  στην πλατεία Κόσμου· 

στο σαντουιτσάδικο ή στις καφετέριες. Μένει κάπου εκεί κοντά, δεν έχω όμως ακόμα τη 

διεύθυνσή του. Να πας το απόγευμα, και κάπου θα τον πετύχεις. Στην ανάγκη θα πας και στο 

σπίτι του. Εσύ  κάποια δικαιολογία θα βρεις · είσαι  μανούλα σ’ αυτά!». 

 «Ναι» είπε αυτή. 

 «Αλλά όχι. Καλύτερα, μην πας σήμερα. Θα φανεί εξόφθαλμο. Πήγαινε καλύτερα αύριο. 

Έχουμε χρόνο. Πάντως,»  συνέχισε ο Χαραλάμπους, που μιλούσε σιγά και συνωμοτικά λες 

και ήταν δυνατόν να τους ακούσει κάποιος εκεί μέσα, «νομίζω πως είμαστε σε καλό δρόμο». 

 Την πρώτη φορά που η Μαρίνα μίλησε στο Νώντα για το πρόβλημά της, βρισκόταν σε 

απελπιστική κατάσταση. Είχε μιλήσει προηγουμένως (όχι τυχαία) με τους δικηγόρους μιας  

Μ.Κ.Ο  που παρείχαν δωρεάν συμβουλές σε υπερχρεωμένους με χαμηλό εισόδημα, και την 

είχαν απελπίσει. Δεν τους είχε πει βέβαια για το κτήμα που έκρυβε, γιατί το έκρυβε από 

όλους, όμως της απάντησαν όταν τους ρώτησε, πλαγίως,  ότι δεν υπήρχε τρόπος να αποφύγει 

κάποιος την κατάσχεση ακίνητης περιουσίας όταν αυτή δεν ήταν «πρώτη κατοικία» 

προστατευόμενη από το νόμο.  Ούτε και να διεκδικήσει ρύθμιση με χαμηλή μηνιαία δόση 

και «κούρεμα» όπως αυτή θα την ήθελε, εφόσον υπήρχε και δεύτερο ακίνητο. 

 Σαν επιστέγασμα  - γιατί πάντα έτσι γίνεται -  συνάντησε έξω, όση ώρα περίμενε,  τον ίδιο 

τον εαυτό της . Γνώρισε δηλαδή  εκεί μια γυναίκα, σχεδόν στην ηλικία της, που σχεδόν 

πανηγύριζε επειδή είχε από κληρονομιά και δεύτερο ακίνητο για  κατάσχει  η Τράπεζα  και 

να της μείνει εκείνης το σπίτι. 

 «Αυτό  μάλλον θα γίνει» έλεγε. «Και πάλι καλά που βρέθηκε κι αυτό! Αλλά ήρθα κι εδώ, μια 

κι  είναι και δωρεάν, να  δω κι εδώ τι θα μου πούνε». 

 «Μα καλά κυρία μου, και συγνώμη για την ερώτηση, αλλά μια και γνωριστήκαμε · πώς έγινε 

και δεν πληρώνατε το δάνειο;» τη ρώτησε εκείνη. 

 «Πώς έγινε; Πολύ εύκολο: μου έκοψαν το μισθό και τα λεφτά δεν έφταναν». 

 Ακριβώς δηλαδή ό,τι έπαθε κι εκείνη, μόνο που εκείνης δεν της μείωσαν το μισθό αλλά τη 

σύνταξη. Όμως εκείνη, δε θα χάριζε το κτήμα στο χωριό πανηγυρίζοντας  στην Τράπεζα! Αυτό 

το κτήμα ήταν η μόνη της ελπίδα  για καλύτερη ζωή και δε θα της την έπαιρναν! 



104 
 

 Έφυγε  τότε από εκεί, πήρε στο δρόμο ένα Bromozepan  και πήγε κατευθείαν στο γραφείο 

του Νώντα. Ήταν και  τότε πάλι  μόνος  και άρχισε αμέσως  να του εξηγεί την υπόθεση. 

 «Και καλά, γι’ αυτό πράγμα  ανησυχείς;» τη  διέκοψε αυτός  μετά από λίγο. «Τι μπορούνε να 

σου κάνουνε; Ακίνητη περιουσία δεν έχεις, τη σύνταξη σου –είναι χαμηλή- δε μπορούνε  να  

την κατάσχουν. Έχεις «προστατευόμενο τέκνο» τη Τζίνα. Το διαμέρισμα πάλι, είναι «πρώτη 

κατοικία» κάτω από το όριο του νόμου·  δε μπορούνε, προς το παρόν, να το πάρουν. Στο 

τέλος, θ’ αναγκαστούνε να στα χαρίσουν!». 

 «Είναι και κάτι άλλο...» είπε αυτή, γιατί δεν ήταν δυνατόν πια να συνεχίσει να το κρύβει. 

 «Τι άλλο;». 

 Του είπε τότε  για το κτήμα στο χωριό κι ένιωσε απαίσια. Γιατί, από όταν το κληρονόμησε, 

έκρυβε ζηλότυπα, σε βαθμό παραλογισμού, την ύπαρξή του από όλους · με το φόβο ότι αυτό 

θα έφτανε στ’ αυτιά της Τράπεζας, ή ακόμα και του Θεού,  και θα το έχανε. Μόνο στο 

Κτηματολόγιο αναγκάστηκε να το αποκαλύψει - γιατί δε γινόταν αλλιώς – και στη Τζίνα – 

γιατί και πάλι δε γινόταν αλλιώς- όμως εκείνη δεν ήταν σε θέση να κατανοήσει την 

πραγματική του αξία. Τώρα βέβαια, ένιωθε καλύτερα να γνωρίζουν την ύπαρξή του το 

Κτηματολόγιο και η Τζίνα απ’ ότι ο Νώντας(που τον ήξερε καλά) · αλλά και πάλι, ήταν 

καλύτερο να το  ξέρει  ο Νώντας  απ’ ότι η Τράπεζα. Έτσι, αναγκάστηκε σιγά-σιγά να του τα 

πει όλα. 

 «Ώστε, κτήμα παραθαλάσσιο!» έκανε αυτός μόλις τελείωσε. «Και πώς δεν το είδανε στην 

Τράπεζα  όταν πήρες το δάνειο;». 

 «Δεν το είχα κληρονομήσει τότε». 

 «Και γιατί δεν το πούλησες, μόλις το κληρονόμησες;». 

  «Μου έλεγαν πως οι τιμές θ’ ανέβουν κι  άλλο». 

 «Κι αυτές, έπεσαν». 

 «Ναι». 

 «Και τώρα δε μπορείς να το πουλήσεις, γιατί η Τράπεζα σου ‘χει μπλοκάρει το Α.Φ.Μ. 

Άλλωστε, η όποια αγοροπωλησία θα γίνει μέσω τραπέζης». 

 «Ναι». 

 «Μάλιστα...» έκανε και φάνηκε πολύ σκεπτικός. «Δε μου λες, από ποιο κατάστημα πήρες το 

δάνειο;». 

 «Απ’  αυτό της Λεωφόρου» απάντησε αυτή. 

 «Μάλιστα...» ξαναέκανε κι έβαλε ασυνείδητα το στυλό του πάνω στο στόμα του. «Μπορείς  

σε παρακαλώ, να μου φέρεις το τοπογραφικό του κτήματος;». 

 «Μπορώ, τι το θες όμως;». 



105 
 

«Έχω μια ιδέα...». 

 «Νώντα!» του είπε με νόημα. «Μη μου κάνεις καμιά λαδιά;!». 

 «Έχε μου εμπιστοσύνη. Με ξέρεις καλά». 

  Ακριβώς επειδή τον ήξερε καλά, δεν του έδωσε το πρωτότυπο αλλά μία φωτοτυπία όταν 

την πήγε με το αυτοκίνητο στο σπίτι. Συμφώνησαν να συναντηθούν μετά από δύο μέρες  και 

συναντήθηκαν τότε σε μια καφετέρια κοντά στο γραφείο του. Τα είχε κιόλας όλα 

κανονισμένα. 

 «Μια λύση μόνο υπάρχει» της είπε, πίνοντας με μεγάλη σοβαρότητα το καπουτσίνο του.   

«Και δεν είναι νόμιμη.  Και πρέπει να βάλεις όλο σου το ταλέντο. Θέλω όμως, τη νόμιμη 

αμοιβή μου- χίλια ευρώ – και το δεκαπέντε τα εκατό της αξίας του κτήματος μόλις το 

πουλήσεις». 

  «Αποκλείεται!» είπε αυτή. 

  «Τότε, η Τράπεζα θα πάρει το εκατό τα εκατό». 

  Σκέφτηκε λίγο. «Πες μου τι εννοείς, και βλέπουμε» του είπε. 

  «Πολύ ωραία!» έκανε και ξεκίνησε. «Λοιπόν, όπως είπαμε, για να καθαρίσεις από αυτούς 

με το  νόμο, με τα περιουσιακά σου στοιχεία, αποκλείεται. Άρα, πρέπει να πάμε μέσω 

κομπίνας. Από τέτοια πράγματα ξέρουμε, κι εγώ- κι εσύ, γι’ αυτό άλλωστε και σου τα λέω. Αν 

ήταν άλλος, θα του έλεγα: λυπάμαι κύριε, δε γίνεται τίποτα ·  κοιτάξτε να συμβιβαστείτε με 

την Τράπεζα». 

 «Εντάξει, εντάξει» έκανε αυτή. «Πες μου τώρα τι εννοείς». 

 «Αυτό που σου λέω έχει ξαναγίνει · το έχω κάνει εγώ ο ίδιος σε άλλη περίπτωση  και πέτυχε». 

 «Εντάξει, προχώρα τώρα». 

 «Στο κατάστημα που πήρες το δάνειο, ο υπεύθυνος για της ρυθμίσεις είναι ένα νιάνιαρο που 

τον τρέχει ο διευθυντής και δεν ξέρει τι του γίνεται. Τον λένε Κ.... Ο.... και είναι λουκούμι».  

 «Λουκούμι» έλεγαν, στην αργκό,  κάποιον που είναι πολύ εύκολο να ξεγελαστεί  και η 

Μαρίνα Κωνσταντίνου  άρχισε  να καταλαβαίνει. 

 «Άκουσε τώρα πως γίνεται κανονικά. Εσύ  πηγαίνεις στην τράπεζα, βρίσκεις αυτόν και κάνεις 

αίτηση για σου ρυθμίσουν το δάνειο. Μετά από ένα-δυο μέρες έρχεται η απάντηση μαζί με 

την καινούργια σύμβαση ·  που για σένα, γιατί τότε θα έχουν ανακαλύψει το κτήμα, θα είναι 

κάτι τρελά  ποσά». 

 «Τι ποσά δηλαδή;» ρώτησε τότε αυτή. 

  «Το διπλάσιο κεφάλαιο από την αρχή, και μια δόση, πεντακόσια ευρώ το μήνα, που να μη 

μπορείς  να τη δίνεις. Για να μη δεχτείς και να σου πάρουν το κτήμα». 

  «Κι εγώ τι κάνω;». 



106 
 

 «Αν αυτός, το νιάνιαρο, θέλει, μπορεί ν’ αλλάξει τη σύμβαση και να τη χώσει στο σύστημα 

της Τράπεζας. Μπορεί για παράδειγμα, να γράψει πως σου διαγράφεται η οφειλή κι ότι 

πληρώνεις δόση πέντε ευρώ το μήνα. Αυτά γίνονται αυτόματα · είναι εκατομμύρια δάνεια 

στον αέρα και δεν κάθονται να τα κοιτάζουν ένα-ένα. Θα το βρουν βέβαια – κάθε τρεις μήνες 

κάνουν απολογισμό, μπορεί και μετά από έξι – αλλά μέχρι τότε, εσύ θα φαίνεσαι καθαρή και 

θα τρέξεις να πουλήσεις το κτήμα. Οι τιμές τώρα έχουν τσιμπήσει λίγο». 

 Δεν έκανε την ερώτηση,  γιατί ο υπάλληλος να θέλει να της  το κάνει αυτό. Κατάλαβε πως 

έπρεπε εκείνη να τον κάνει να της διαγράψει το δάνειο. «Κι όταν το βρούνε;» ρώτησε 

καλύτερα. 

 «Σ’ εσένα δε μπορούνε να κάνουνε τίποτα. Εγώ κύριοι, θα λες, αυτό που μου φέρατε 

υπέγραψα! Αλλά πιθανότατα, εσένα δε θα σ’ ενοχλήσουν καθόλου. Παίζουν με 

δισεκατομμύρια και δε θα δημιουργήσουν σκάνδαλο, και θα χαλάσουν τη φήμη τους  για 

εκατό χιλιάρικα. Θα απολύσουν τον υπάλληλο, θα φτιάξουν καλύτερα το σύστημα, θα το 

γράψουν ζημία και δε  θα σε ξαναενοχλήσουν». 

 Δεν το βασάνισε καθόλου, πήρε αμέσως την απόφαση. Άλλωστε,  περίπου κάτι τέτοιο 

έψαχνε να βρει. «Ναι, αλλά πώς;» του είπε. 

 «Ή το ένα ή το άλλο» είπε αυτός, και για μια στιγμή κοίταξε στα γύρω τραπέζια να μην τους 

άκουγε κανείς - που ήταν όμως όλα άδεια: «Ή θα τον μαγέψεις ή θα τον εκβιάσεις...». 

 Τι εννοούσε με το «μάγεμα» το κατάλαβε αμέσως. Το είχε κάνει και σε άλλους όταν ήταν 

νέα και όμορφη. Αλλά τώρα, δεν είχε πια εμπιστοσύνη στον εαυτό της. Πώς θα κατάφερνε 

να τυλίξει και να κάνει υποχείριό  της ένα νέο και άγνωστο άντρα; 

 «Η γοητεία πότε δε  χάνεται» της είπε ο Νώντας. «Δεν είναι μόνο το κρεββάτι». 

 Αυτό το εξέλαβε σαν ένα πολύ εύστοχο για την περίπτωσή  της κομπλιμέντο και πήρε 

αμέσως μεγάλη δύναμη. 

 «Σε κάθε περίπτωση όμως, όταν θα τον γνωρίσεις, θα τον ηχογραφείς κρυφά συνέχεια, και, 

σε περίπτωση σου κάνει νερά, θα τον έχεις στο χέρι». 

  «Πώς ακριβώς το λες αυτό;». 

 «Άκου τι σκέφτηκα:» είπε αυτός. «Το πρώτο πράγμα είναι ο διευθυντής του. Όπως σου είπα, 

τον τρέχει συνέχεια και τον προσβάλει και το ξέρουν όλοι στην τράπεζα. Αν σε εμπιστευτεί, 

όλο και κάτι ωραίο θα σου πει γι’ αυτόν. Τον έχεις γράψει εσύ, και μια ωραία πρωία του 

στέλνεις τη δισκέτα! Ορίστε κύριε, του λες, ή κάνεις ό,τι  σου λέω  ή στέλνω αυτό στο 

διευθυντή σου. Ένα άλλο πάλι, καλύτερο, είναι να τον καταφέρεις να σου πει τίποτα μυστικά 

για την Τράπεζα, αν ξέρει · ή, αν στην αρχή συμφωνήσει να  το κάνει αυτό με τη σύμβαση και 

μετά κάνει πίσω, εσύ να τον έχεις όταν συμφώνησε  και αν κάνει πίσω να του πεις: Ορίστε 

κύριε, ή προχωράς ή στέλνω αυτό στην Τράπεζα. Μη νομίζεις, αυτά τα νιάνιαρα που δεν 

ξέρουν από ζωή, δε θέλουνε πολύ · πνίγονται σ’ ένα κουταλάκι νερό. Φοβάμαι μόνο, μη 

φοβηθεί τόσο και  αυτοκτονήσει. Δεν ξέρεις πόσο εύκολα αυτοκτονούν αυτοί!». 

 «Μπα, δε νομίζω» έκανε εκείνη, εντελώς αυθαίρετα, αφού  τότε   ούτε καν είχε δει   τον Κ. 



107 
 

  «Πάντως, το σημαντικό είναι, ό,τι κι αν πείτε να το έχεις γράψει · και θα δούμε μετά τι θα 

κρατήσουμε. Το καλύτερο είναι να το έχεις πάρει και  σε βίντεο. Θα σου πω πως γίνεται 

αυτό». 

 «Ναι, αλλά πώς θα τον γνωρίσω;». 

 «Κι εδώ πάλι, κάτι σκέφτηκα...». 

  Όλο το σχέδιο ήταν του Νώντα · που είχε προφανώς – σε αντιδιαστολή με τη νόμιμη νομική 

του ιδιότητα-  μεγάλο ταλέντο σε συνωμοσίες . Εκείνος σκέφτηκε το ψεύτικο προφίλ στο 

facegram - που ήταν καθόλα ψεύτικο- για να βρεθεί η πρώτη δίοδος οικειότητας με τον Κ. 

Βρήκε μάλιστα ο ίδιος τις φωτογραφίες της, υποτιθέμενης, Ελεωνόρας, όπως θα άρεσαν σε 

κάθε άντρα  και το δημιούργησε ο ίδιος · γιατί η Μαρίνα δεν ήταν πολύ προχωρημένη στους 

υπολογιστές. Ή Μαρίνα  όμως  βρισκόταν  πίσω από όλους τους διαλόγους –και έμαθε πολύ 

γρήγορα να το χειρίζεται – καθώς ο Νώντας ήξερε το πόσο καλά ήξερε να μιλήσει σε έναν 

άντρα. 

 Φωτογραφία του Κ, δε χρειάστηκε να ψάξουν να βρουν γιατί την είχε ο ίδιος αναρτημένη 

στο προφίλ  του στο facegram. Έμαθε όμως ο Νώντας, όπως είδαμε(μόνο αυτός ξέρει πώς), 

το που περίπου έμενε  και το που σύχναζε στον ελεύθερο  του χρόνο. Ακόμα, έφερε τα μέσα 

καταγραφής. Δηλαδή της ηχογράφησης υπήρχε – το κινητό της Μαρίνας – έφερε όμως μια 

μικροσκοπική κάμερα μέσα σε   κονκάρδα για τα δικαιώματα των ζωών(δεν μπόρεσε να βρει 

καλύτερη), που θα καρφίτσωνε η Μαρίνα στο πέτο της – παρόλο που  δεν είχε κατοικίδιο, αν 

ο Κ το πρόσεχε και τη ρωτούσε. Της είπε όμως να του πει  σε αυτή την περίπτωση,  ότι  είχε 

μία γάτα  Περσίας. Της έδωσε μάλιστα και όνομα,  για να υπάρχει έτοιμο: Ζαϊρα. 

  Όλη αυτή η ενεργητικότητα του Νώντα, οφειλόταν  βέβαια στο ποσό που θα έπαιρνε, που 

δεν ήταν ασήμαντο, αλλά επιπλέον, υπόγεια, τον ερέθιζε και  το ότι  αυτό θα προερχόταν 

από παραθαλάσσιο οικόπεδο (εκείνη την εποχή ήταν το αντίστοιχο του σημερινού χρυσού, 

δηλαδή πρώτης τάξεως περιουσιακό στοιχείο που όλοι το αναγνωρίζουν).  Καθώς στους  

ανθρώπους που λατρεύουν το χρήμα και το έχουν κάνει αυτοσκοπό,  έχει σημασία  ακόμα 

και το από πού προέρχεται αυτό. Σε μια τέτοια ψυχοσύνθεση, φαίνεται  κατά βάθος 

«καθαρότερο»  και «ανώτερης ποιότητας» το χρήμα που προέρχεται από μία πηγή όπως ένα 

παραθαλάσσιο οικόπεδο, απ’ ότι, ας πούμε, από εκείνο που προέρχεται από πωλήσεις 

πορτοκαλιών κι ας είναι ακριβώς το ίδιο σε ποσότητα. Βέβαια, αν τον  ρωτούσες θα γελούσε 

και θα σου έλεγε πως όλο το χρήμα το ίδιο είναι - και θα  πίστευε πως έλεγε την αλήθεια. 

Όμως, πραγματικά μέσα του, έτσι το έβλεπε · και θα έβλεπε και τα χαρτονομίσματα από τις 

πωλήσεις πορτοκαλιών με κάποια επιφύλαξη, σαν  «κάτι να τους έλειπε». Τέτοιου είδους « 

μικροί ρατσισμοί» είναι διάχυτοι στους ανθρώπους και δεν έχουν μικρότερη σημασία  από 

τους γνωστούς ρατσισμούς, καθώς μάλλον, αλληλοϋποστηρίζονται. 

 Ο Νώντας είχε τη λεγόμενη  «παθολογική μανία με το χρήμα» – η όποια βέβαια δεν ήταν 

καθόλου ασυνήθιστη στους  ανθρώπους της ηλικίας του και της κοινωνικής του θέσης, και 

μάλλον σε όλους τους ανθρώπους. Συνήθως οι άνθρωποι ξεκινούν μικροί με μια αδέξια 

σχέση με το χρήμα, μεγαλώνοντας, κατά βάθος το περιφρονούν, και στο τέλος καταλήγουν 

στο  ότι το χρήμα είναι το παν  και το απόλυτο έπαθλο. Είναι βέβαια άλλου είδους συζήτηση, 

το κατά πόσο η απαξία του χρήματος και ο ασκητισμός, που είναι διαχρονικά ιδανικά, στην 



108 
 

πραγματικότητα ευνοούν αυτούς που το λατρεύουν · αλλά πάντως, είναι το συνηθέστερο 

πράγμα, κάποιος που κυνηγάει το χρήμα να βρεθεί κυνηγημένος από αυτό. 

 Ο Νώντας, όταν ήταν νέος, είχε σοσιαλιστικές αντιλήψεις ( εκείνη την εποχή  του συρμού)και 

ήταν μάλιστα  από τα ενεργότερα μέρη μιας ακροαριστερής οργάνωσης   στα όρια του 

Νόμου. Ήταν δηλαδή, κατά μία άποψη, ο καλύτερος υποψήφιος για να εξελιχτεί, 

μεγαλώνοντας, σε αμοραλιστή λάτρη του χρήματος - για το χρήμα.  Αν και μάλλον, το 

«αμοραλιστής» δεν είναι σωστό, γιατί εκείνος πίστευε στο χρήμα, ενώ ο  πραγματικός 

αμοραλιστής  σε τίποτα. Δεν είναι όμως και ασυνήθιστο κάποιος άλλος, που δεν είχε πότε 

του καμία παρόμοια ιδεολογία εναντίον του χρήματος και ξεκίνησε πολύ πιο «ευθύγραμμα», 

να έχει την ίδια μανία με αυτό όπως ο Νώντας. Αν μη τι άλλο, επειδή ο αριθμός των 

ανθρώπων που στα νιάτα τους συμμετείχαν σε ακροαριστερές οργανώσεις, είναι αμελητέος 

σε σχέση με τον  άπειρο αριθμό των ανθρώπων που κυνηγούν το χρήμα χωρίς να ξέρουν τι 

θα το κάνουν. (Ίσως τελικά, οι άνθρωποι να πρέπει να κυνηγούν οπωσδήποτε κάτι  και το 

χρήμα είναι ασφαλώς  το πιο προφανές. Σε κάθε περίπτωση πάντως, η εικόνα που δείχνουν 

οι συγκεκριμένοι δεν είναι και η καλύτερη · και, όπως υποψιάζεται όπως τους βλέπει κανείς, 

πρώτα και κύρια για τον εαυτό τους. 

 Κάτι άλλο που ερέθιζε τον Νώντα ήταν  και το παράνομο της υπόθεσης. Είχε την πεποίθηση 

– που υπήρχε κι αυτή σε πολλούς ανθρώπους - ότι ο κόσμος είναι σάπιος, βρώμικος,  και 

μόνο παράνομα μπορεί να βγάλει κανείς πραγματικά χρήματα. Γι’ αυτό κι έδινε πάντα πολύ 

μεγαλύτερη προσοχή  στις παράνομες υποθέσεις (είχε κι άλλες τέτοιες), απ’ ότι στις νόμιμες 

που είχε στο γραφείο του. Και πολύ περισσότερο, όταν  το έκανε αυτό εκ του ασφαλούς · 

όπως στη συγκεκριμένη περίπτωση, όπου  αν κάτι πήγαινε στραβά, εκείνος δε θα φαινόταν 

εμπλεκόμενος πουθενά, σε κανένα έγγραφο. Αφού βέβαια δεν  την ανέλαβε  επίσημα, καθώς 

δεν υπήρχε τίποτα νόμιμο για να διεκπεραιώσει. 

 Υπάρχουν όμως και οι  αντικειμενικές συνθήκες. Δηλαδή, μπορεί ο Νώντας μόνο  να ένιωθε 

έτσι και να μην αντικειμενικά  σοβαρό οικονομικό  πρόβλημα( αν και ο ίδιος πάντα θεωρούσε 

πως είχε, πράγμα   που είναι το ίδιο και κάνει την έννοια «αντικειμενικό» να χωλαίνει) αλλά 

πάντως, θα μπορούσε να μην τον είχε επισκεφτεί ποτέ η Μαρίνα  γι’ αυτή την υπόθεση και 

να προχωρούσε άνετα τη ζωή του με ό,τι άλλο είχε  εκείνη τη στιγμή  στο γραφείο του. Για 

την ίδια  τη Μαρίνα όμως, ήταν ζήτημα ζωής και θανάτου. Για τον πολύ απλό λόγο ότι, το 

κτήμα που θα έχανε  ήταν το μοναδικό περιουσιακό της στοιχείο και μάλιστα · το μοναδικό  

περιουσιακό στοιχείο που  απέκτησε  ποτέ στη ζωή της. Βέβαια, αν της έπαιρναν το κτήμα 

θα της έμενε το διαμέρισμα · αλλά αυτό, μόνο σαν περιουσιακό στοιχείο που δεν το έβλεπε. 

Διότι έπρεπε κάπου να μένει, και αν το πουλούσε θα πλήρωνε πάλι ενοίκιο. Και πάνω που 

πίστεψε επιτέλους πως  η ζωή της θα άλλαζε, θα βρισκόταν στην ίδια ακριβώς θέση με αυτή 

που ξεκίνησε. Και το χειρότερο είδος  απογοήτευσης για να το αντέξει κανείς, είναι πάντα  

αυτό της οπισθοδρόμησης. 

 Εκείνο το κτήμα δεν το είχε από παλιά · το είχε κληρονομήσει, ανέλπιστα, όταν πέθανε ο 

παππούς της, με τον όποιο δεν είχε για χρόνια καμία επαφή και νόμιζε πως δεν ήθελε να τη 

βλέπει στα μάτια του. Της το άφησε όμως-  με επικαρπία της  Τζίνας -  κι όταν την πήρε 

τηλέφωνο για να την ενημερώσει  ο εκτελεστής της διαθήκης,  η καρδιά της φτερούγισε ήδη 

από τον ήχο κλήσης ενώ δεν είχε ιδέα περί τίνος επρόκειτο.  Κι όταν κιόλας  έμαθε και  την 



109 
 

ακριβή του αξία  φτερούγισε ακόμα περισσότερο, σε βαθμό να φτάσει στα σύννεφα. Ζούσε 

για χρόνια με τα 750  ευρώ, τότε, της σύνταξης της και τα 300 του επιδόματος της Τζίνας  που 

ποτέ δεν έφταναν · εκείνη, που από κοριτσάκι ονειρευόταν μια μεγάλη ζωή και μισούσε τη 

μιζέρια. Και τώρα, βρέθηκε μπροστά σ’ ένα ποσό 100.000 ευρώ! Για να καταλάβει κανείς τη 

χαρά της, πέρασε μία ολόκληρη εβδομάδα χωρίς να πάρει Bromozepan. 

  Από τότε δεν πέρασε μέρα που να μη σκέφτεται το κτήμα και να γεμίζει ελπίδα. Αν και 

τελικά,  αυτό  κατάληξε  την αναστατώνει  περισσότερο –  και ξανάρχισε τα Bromozepan -  

καθώς, όπως είναι γνωστό, η ελπίδα για κάτι βαδίζει δίπλα-δίπλα με το φόβο για την απώλειά 

του,   και πολύ γρήγορα άρχισε να φοβάται, ή μάλλον να τρέμει, ότι κάτι θα συνέβαινε και 

θα το έχανε. Και, όπως οι τιμές των ακινήτων έπεφταν  και οι μεσίτες τη συμβούλευαν να 

περιμένει  και ταυτόχρονα – λόγω της ίδιας οικονομικής συγκυρίας – η  σύνταξή  της 

μειώθηκε και σταμάτησε να πληρώνει το δάνειο, αυτό  συνέβη και ξεκίνησε το θέμα με την 

Τράπεζα. 

 Το πόσο πολύ ένας άνθρωπος στερημένος, αγκιστρώνεται από κάτι, δε μπορεί κανείς εύκολα  

να το φανταστεί. Είναι όπως ο βαρυποινίτης κατάδικος, που καταρρέει όταν του παίρνουν το 

ποντίκι που έχει παρέα στο κελί του. Κι εκείνης δεν ήταν απλό ποντίκι · ήταν 100.000 ευρώ. 

Φανταζόταν ότι  με τα μισά  θα ενοικίαζε ένα διαμέρισμα στη Τζίνα  και θα κανόνιζε να 

παίρνει ένα πόσο σε μικρές μηνιαίες δόσεις, κι αυτή  θα έμενε μόνη, με 50.000  και τη 

σύνταξή της, να ξεκινήσει μια καινούργια ζωή. Και τώρα; Θα τα έχανε πάλι όλα; Όχι, δε  

μπορούσε να το δεχτεί αυτό!  Θα έκανε τα πάντα γι’ αυτό το κτήμα! Όχι μόνο αυτά που της 

είπε ο Νώντας  αλλά κι  ακόμα χειρότερα! Πίστευε κιόλας πως, όπως της είπε πως οι τιμές 

των ακινήτων έχουν «τσιμπήσει» τώρα λίγο, παρόλο που θα έπαιρνε  τις 15.000 αυτός,  πάλι 

θα έμεναν 100.000. 

 

-------------------------------------------------------------------------------------------------------------------------- 

 

 

 

Όταν γύρισε στο σπίτι της, με ταξί, από το γραφείο, βρήκε τη Τζίνα πεσμένη μπρούμυτα στον  

καναπέ, με το ένα της πόδι στο πάτωμα. Είχε κάνει χρήση ναρκωτικών και είχε πέσει σε 

λήθαργο. Δεκάδες φορές τα τελευταία χρόνια την είχε δει στην ίδια  κατάσταση. Ανέβασε και 

το άλλο της  πόδι πάνω και τη γύρισε, με δυσκολία, λίγο στο πλάι χωρίς να ξυπνήσει. Το  να 

τη σηκώσει και να την πάει μέσα, στο κρεββάτι, ήταν αδύνατο. Βρήκε δίπλα της μία καρτέλα 

χάπια, χωρίς κουτί, που έγραφαν από πίσω κάτι στα αγγλικά που δεν μπορούσε να το 

διαβάσει. Ήξερε  όμως, πως η Τζίνα και η παρέα της πήγαιναν, ενίοτε, σ’ έναν ιδιώτη 

ψυχίατρο που τους συνταγογραφούσε, με το αζημίωτο, νόμιμα ψυχοφάρμακα (τα 

εκτιμούσαν σχεδόν όσο και τα παράνομα) και σίγουρα   ήταν από αυτά ήταν η καρτέλα. Τα  

άλλα χάπια, τα παράνομα, δεν είχαν συσκευασία · τα έβλεπε   πάντα χύμα, τυλιγμένα 

συνήθως σε χαρτοπετσέτα. 



110 
 

 Είχε σκεφτεί να τον καταγγείλει αυτόν, το γιατρό,  στην Αστυνομία · ύστερα όμως σκέφτηκε 

πως και πάλι η Τζίνα θα έβρισκε παράνομα, που ήταν ακριβότερα, και πως ήταν καλύτερο να 

παίρνει  τα νόμιμα – που όπως και να ‘χε, νόμιζε, θα ήταν πιο ελαφριά.  Παρόλο που η Τζίνα, 

όταν είχε χρήματα,  έπαιρνε όσα   παράνομα έβρισκε. 

 Τώρα, πότε πάλι τελείωσαν – γιατί ήταν ακόμα αρχή του μήνα – τα 300  ευρώ  του 

επιδόματος  και πήρε από αυτά, δε μπορούσε να καταλάβει. Γι’ αυτό το λόγο προσπαθούσε 

κάθε φορά να μην της δίνει μαζεμένα τα χρήματα του επιδόματός της μόλις τα 

έπαιρνε(πιστώνονταν σε κοινό τους λογαριασμό). Αν δεν της τα έδινε όμως, όλα, την πρώτη 

του μήνα, θα τη σκότωνε.  Ήξερε πολύ καλά το νούμερο, 303.30, και δε μπορούσε να της 

κρύψει ούτε λεπτό. Το μόνο πράγμα που δεν έχανε ποτέ,  ήταν η ημερομηνία κι εκείνο   το 

303.30 – και  δε  μπορούσε να μετρήσει μέχρι το 100. 

 Την έπιασε απελπισία. Τώρα θα ξυπνούσε και θ’ άρχιζε να της ζητάει πάλι χρήματα. Κι εκείνη 

είχε υποσχεθεί στον Νώντα  ότι  θα του έδινε κάθε μήνα 200 ευρώ, από τώρα και στο εξής,  

μέχρι να συμπληρωθούν τα 1000  που ζητούσε  αμοιβή σε κάθε περίπτωση εκτός  το μερίδιο 

από το κτήμα.  Και ήθελε να πάρει και  μία καινούργια βαφή μαλλιών που είδε σε μία 

διαφήμιση κι έκανε 50 ευρώ. Και είχε ακόμα, όλα κι όλα, 430 ευρώ από τα 600 της σύνταξής 

της. Πώς θα περνούσαν τον υπόλοιπο μήνα; 

 Άφησε στην άκρη τη βαφή(γιατί τον Νώντα δεν μπορούσες να τον αφήσεις) και φαντάστηκε 

αμέσως να μαλλιά της να γίνονται γκρίζα και να πέφτουν, σαν άρρωστη, παρόλο που είχε 

ακόμα μία δόση από την παλιά βαφή στο μπάνιο. Αλλά πόσο θα βοηθούσε αυτό; Εκείνο το 

πενηντάρικο η Τζίνα θα το χαλούσε σε μισή μέρα, αν της το έδινε.  Αλλά και πώς δε θα της το 

έδινε; Όταν δεν είχε χρήματα, αφήνιαζε, γινόταν θηρίο! Μόνο τότε τη φοβόταν πραγματικά 

· όταν δεν είχε χρήματα. 

 Υπήρχαν μήνες που δεν της ζητούσε χρήματα πέρα από το επίδομά της, και δεν ήξερε πού 

τα έβρισκε. Παρακαλούσε τώρα  αυτός ο μήνας να ήταν τέτοιος, διαφορετικά, θα ήταν 

μαρτυρικός. Όμως η καρτέλα με τα νόμιμα – καρτέλα, ούτε καν  κουτί – δεν έλεγε καθόλου   

αυτό το  πράγμα. 

 «Μία βαφή θέλω να πάρω!» σκεφτόταν. «Μία γαμημένη βαφή! Και δε μπορώ! Τόσα πολλά 

ζητάω από τη ζωή μου; Μία γαμημένη βαφή!» κι άρχισε ξαφνικά  να κλαίει σιωπηλά. 

 Είναι απίστευτο, αν το δει κάποιος αντικειμενικά, για τι πράγμα μπορεί να φτάσει να κλάψει 

ένας άνθρωπος. Αλλά βέβαια, η έννοια «αντικειμενικό» είναι από τις πιο ασαφείς και τέτοια 

πράγματα συμβαίνουν κατά κόρον, και όχι μόνο στη Μαρίνα Κωνσταντίνου.  Γιατί οι 

άνθρωποι,  μεγάλα συγκεντρώνουν και ξεσπούν σε μικρά. Έτσι και σ’ εκείνη, πολλά πράγματα 

ήθελε στη ζωή της και δεν τα είχε, και συγκεντρώθηκαν  όλα  μέσα σε μία βαφή μαλλιών. 

 Σηκώθηκε και πήγε στην κουζίνα, μακριά από τη Τζίνα, για να κλάψει μόνη της. Κάθισε εκεί 

κι έκλαιγε, το ίδιο σιωπηλά  αλλά σε τέτοιο βαθμό που, σε πολύ λίγο, τα δάκρυα  έφτασαν 

να μουσκέψουν την πουκαμίσα  της μέχρι το στήθος. 

 Ο Θεός λένε, έδωσε τα δάκρυα στους ανθρώπους για να δροσίζουν  λίγο  τις πληγές. Και 

είναι ακριβές αυτό. Γιατί όσο δροσίζει το νερό σε μια πνιγηρή μέρα καύσωνα, που επιμένει, 

δροσίζουν κι αυτά. Δηλαδή, πρέπει να παραμένει κανείς διαρκώς από κάτω του, κάτι που 



111 
 

είναι αδύνατο. Πάντως, και το κλάμα  είναι μία διέξοδος – αν κιόλας φανταστεί κανείς πως 

είναι το πρώτο πράγμα που κάνει ένας άνθρωπος στη ζωή του(για όσους μετρούν τη ζωή από 

τη στιγμή της γέννησης και όχι νωρίτερα). Θα έλεγε ότι είναι η πιο απλή ανθρώπινη 

συναισθηματική κατάσταση. Όμως τελικά, δεν είναι καθόλου ευχάριστη  και καθόλου 

επιθυμητή από κανέναν. Είναι οδυνηρή  και  ταυτόχρονα, προσωρινά μόνο ανακουφιστική. 

 Λίγο πιο πέρα από το σημείο που έκλαιγε εκείνη,  μερικά μέτρα μόνο,  έξω από την ανοικτή 

μπαλκονόπορτα του πρώτου ορόφου, ήταν ένα ζεστό και όμορφο φθινοπωρινό απόγευμα. 

Ακριβώς από κάτω φύτρωνε μια μουριά κι ένα κοπάδι σπουργίτια – περίπου μία ντουζίνα-  

είχαν μαζευτεί πάνω  της για το απόγευμα. Οι μουριές είναι δέντρα που αργούν να ρίξουν τα 

φύλλα τους  κι εκείνη ήταν ακόμα καταπράσινη, σα να συγκρατούσε το καλοκαίρι. 

  Άλλα  από τα σπουργίτια τιτίβιζαν πάνω στα κλαδιά της  πηδώντας από το ένα στο άλλο κι 

άλλα  είχαν κατέβει στη ρίζα της κι έτριβαν με ευχαρίστηση τα φτερά τους  στο ασπρόχωμα 

που είχε αφήσει εκεί  ο Δήμος,  περικυκλωμένο  από ένα παρτέρι. Πολύ μικρό και αδύναμο 

πλάσμα το σπουργίτι · έμοιαζαν όμως  όλα  χαρούμενα κι  ευτυχισμένα, και σίγουρα δεν 

αναζητούσαν, τέτοια ώρα, τροφή. 

 Ιδέα δεν είχαν για το τι γινόταν από πάνω τους και  πόσο λυπημένη ήταν η Μαρίνα 

Κωνσταντίνου. Ακόμα κι  ένα, που πέταξε για μια στιγμή λίγο ψηλότερα όπως άλλαζε κλαδί 

και πέρασε μπροστά από την ανοικτή μπαλκονόπορτα, καμία προσοχή δεν έδειξε. Αλλά ούτε 

κι εκείνη καθόλου το πρόσεξε. Ένα αυτοκίνητο που πάρκαρε και ο οδηγός του χτύπησε πολύ 

δυνατά και  απότομα την πόρτα, τα τρόμαξε και πέταξαν γρήγορα, όλα μαζί προς μια 

νεραντζιά λίγο πιο πέρα. 

  

 

 

 

 

  

 

  

  

   

 

 

 



112 
 

 

 

 

 

 

  

 

                                                                

                                                               3. 

Εκείνη την εβδομάδα, ο Βαρτσατζόγλου πήγε πράγματι σε κηδεία · όμως  αυτή  δεν ήταν του 

Παπαζίκου. Αυτός – διαψεύδοντας όλες τις προγνώσεις τον γιατρών – έζησε ακόμα δυόμιση 

μήνες. Ο Παπαζίκος  όμως ήταν η αιτία, ή μάλλον, η συνάντηση που είχαν στο Ιατρικό με τον 

Αντώνη και τον είχε παρακαλέσει να τον ειδοποιήσει όταν θα συνέβαινε το «μοιραίο» του 

Παπαζίκου, ήταν η αιτία  που  εκείνος  θυμήθηκε  τον Βαρτσατζόγλου όταν, το αμέσως 

επόμενο πρωί, φτάνοντας  στο γραφείο  έμαθε πως  ο Βύρωνας Κόκκινος, σύζυγος   της 

Ελένης που  διατηρούσε ακριβώς δίπλα οδοντιατρείο και είχαν και οι δυο τους    πάντα 

άψογες σχέσεις, πέθανε ξαφνικά και η κηδεία του  θα γινόταν  το ίδιο απόγευμα. Το 

«Αγγελτήριο θανάτου» ήταν τοιχοκολλημένο στην πόρτα του οδοντιατρείου. 

 Ο Βαρτσατζόγλου βέβαια, όταν είδε στο κινητό του να τον καλεί ο Αντώνης, φαντάστηκε  πως 

ήταν για τον Παπαζίκο.  

 «Πέθανε  ο Κόκκινος; Πώς πέθανε;» είπε μόλις του εξήγησε. 

 «Είχε πάει εκδρομή στο Άγιο Όρος. Γλίστρησε φαίνεται εκεί  κι έπεσε σ’ ένα γκρεμό». 

 «Μπα;!» έκανε αμέσως ανακουφισμένος. Όπως φοβόταν τόσο το θάνατο, θα τρόμαζε πολύ 

αν του έλεγαν ότι   πέθανε από τίποτα παθολογικά αίτια, που τον απειλούσαν κι εκείνον. Ενώ   

όμως τώρα, ένας τέτοιος θάνατος ήταν έξω από  τους φόβους του. Αυτός δεν υπήρχε 

περίπτωση να φύγει ποτέ από την πόλη. 

 « Ήτανε θρησκόληπτος ο Κόκκινος» σκέφτηκε. «Θα πήγε εκεί, θα συγκλονίστηκε, και θα το 

θεώρησε  το ιδανικότερο μέρος για να πεθάνει. Δε θα πρόσεχε καθόλου, κι εκεί λένε, είναι 

όλο γκρεμούς.... αλλά  και  ίσως» συνέχισε να σκέφτεται χωρίς ίχνος ειρωνείας « να ένιωθε  

και πως είχε  μεγάλες αμαρτίες ( είχε κακή φήμη ο Κόκκινος αν και θρήσκος) και να ήθελε 

έτσι  να   εξιλεωθεί...» 

 «Πότε είναι η κηδεία;» ρώτησε τον Αντώνη. 

 «Πέντε το απόγευμα, στο νεκροταφείο του Υμηττού». 

 «Θα πας;». 



113 
 

 «Οπωσδήποτε. Αφού μάλιστα βολεύει κι η ώρα». 

 «Τότε θα τα πούμε εκεί». 

 Το απόγευμα, φόρεσε το μαύρο του κουστούμι, πήρε το αυτοκίνητό του και πήγε, 

ευδιάθετος. Είχε καιρό να βρεθεί  σε κηδεία, αλλά τέτοιου είδους κηδείες, χωρίς παθολογικά 

αίτια και με άνθρωπο που δεν είχαν πάρα μόνο τυπικές σχέσεις, ήταν ό,τι έπρεπε για την 

περίπτωσή του. Ντρεπόταν βέβαια λίγο γι’ αυτό, αλλά το έβλεπε σαν μία πρώτης τάξεως   

ευκαιρία για απογευματινή έξοδο. 

 Το νεκροταφείο του Υμηττού βρισκόταν στην άκρη της πόλης, στους πρόποδες ενός αστικού 

βουνού  που είχε αφεθεί άκτιστο. Από εκεί και πάνω ξεκινούσαν αραιά πεύκα και θάμνοι  και 

σου έδινε την εντύπωση πως, όπως τελείωνε εκεί η πόλη τελείωνε και η ζωή. Στην 

πραγματικότητα όμως, η πόλη συνέχιζε και πίσω από το βουνό. 

 Ο Βαρτσατζόγλου, όταν πάρκαρε απέξω και πλησίαζε με τα πόδια στην είσοδο, 

προσπαθούσε να δει αν στο βουνό φύτρωναν ασφόδελοι – όπως έλεγαν οι αρχαίοι μύθοι 

πως ο Άδης ξεκινούσε με λιβάδια ασφοδέλων. Ήταν όμως πολύ μακριά  για το μάτι του για 

να διακρίνει μια τέτοια λεπτομέρεια, καθώς το νεκροταφείο που μεσολαβούσε  ήταν 

τεράστιο. 

 Ακριβώς δεξιά μετά την είσοδο υπήρχε η μεγάλη εκκλησία της Αγίας Παρασκευής όπου 

γίνονταν οι νεκρώσιμες ακολουθίες · με μια άνετη πλατεία μπροστά της με  μπόλικα 

παγκάκια. Υπήρχε και δεύτερη εκκλησία στο χώρο, απ’ ό,τι θυμόταν- σε μια δεύτερη είσοδο 

αρκετά πιο κάτω-  δε  χρειάστηκε όμως να προβληματιστεί σε ποια από τις δύο έπρεπε να 

πάει, γιατί είδε αμέσως τον Αντώνη και 3-4 ακόμα γνωστούς ανάμεσα σε περίπου 20  άτομα  

που περίμεναν μπροστά από την πρώτη. 

 Πλησίασε, χαιρέτησε  ένα-δύο  κουνώντας το κεφάλι και στάθηκε δίπλα στον Αντώνη. 

Κοίταξε την ώρα ·  16.44. 

 «Νωρίς νομίζω ήρθαμε;» είπε. 

 «Όχι όχι» έκανε ο Αντώνης. «Η Ελένη και τα παιδιά του είναι ήδη μέσα. Όπου να ‘ναι θα 

ξεκινήσουν». 

 Δεν  είπαν τίποτα άλλο, γιατί οπωσδήποτε βρίσκονταν σε κηδεία κι  ένιωθαν πως έπρεπε να 

είναι συνεσταλμένοι. Για μερικά λεπτά στάθηκαν αμίλητοι, παρατηρώντας τους υπόλοιπους 

παρευρισκόμενους  και το δάσος από τους τάφους που ξεκινούσε πίσω από την εκκλησία, 

και προσπαθώντας να πάρει ο καθένας όσο πιο λυπημένο ύφος μπορούσε. 

 «Μα, πώς τελικά έγινε;» είπε σε κάποια στιγμή αυτός. 

  «Τι να πεις...» έκανε ο Αντώνης. «Σε μία Μονή λένε, υπήρχε μια σκήτη και πήγαν να την 

επισκεφτούν πεζοπορώντας. Ήτανε μαζί με το γιο του και μερικούς άλλους. Τώρα, πώς 

ακριβώς έγινε, δεν ξέρω · δεν ήξεραν μάλλον το μέρος. Έμεινε πάντως στον τόπο» 

 «Τον καημένο...» είπε αυτός, όπως θα το έλεγε ο καθένας σε μια τέτοια ώρα. 



114 
 

 Κάποιος τότε, πολύ καλοντυμένος και ευτραφής, έφτασε και μπήκε στην πλατεία μπροστά 

από την εκκλησία, κάνοντας εντύπωση και χαιρετώντας τους περισσότερους 

παρευρισκόμενους δια χειραψίας. Έστρεψαν και οι δύο τα βλέμματά τους πάνω του και σε 

πολύ λίγο πέρασε και από μπροστά τους. 

 «Γεια σας κύριοι! Πώς είστε; Ζωή σε λόγου σας!» τους χαιρέτησε, με φωνή μάλλον 

δυνατότερη και ζωηρότερη απ’ ό,τι έπρεπε. 

 «Πολύ καλά. Εσείς;» απάντησαν αυτοί, διότι τον ήξεραν από τον δικηγορικό σύλλογο. 

 Πέρασε πιο κάτω και στάθηκε μαζί με κάποιους  άλλους. 

 «Ο Τάκης δεν είναι αυτός; Τι κάνει εδώ;». 

 «Είναι νομίζω, ξάδελφος του θανόντος» απάντησε ο Αντώνης. «Αυτός Νεκτάριε» συνέχισε 

πλησιάζοντας το πρόσωπο κοντά στο δικό του και σχεδόν ψιθυρίζοντας, «δεν ξέρει σήμερα 

πόσα λεφτά  έχει. Όλοι οι έμποροι ναρκωτικών πάνε στο γραφείο του. Ακούγεται, πως από 

ένα μόνο, με διακόσια κιλά κάνναβη, πήρε τρακόσιες χιλιάδες  και τον έβγαλε έξω σε δύο 

χρόνια...». 

 «Μαύρα βέβαια!» έκανε αυτός. 

 «Αμ τι! Κατάμαυρα. Μη μιλάς όμως τόσο δυνατά...» συνέχισε  ψιθυριστά ο Αντώνης, παρόλο 

που δεν το είπε δυνατότερα απ’ ότι μιλούσαν προηγουμένως και δεν υπήρχε και κάποιος 

πολύ κοντά για να τους ακούσει. «Του κόβει απόδειξη για χίλια και παίρνει τ’ άλλα κάτω από 

το τραπέζι. Και  ξέρεις ε, που δίνει τα μισά….». 

 «Αν καταργούνταν τα μετρητά, δε θα μπορούσε να γίνεται αυτό» είπε αυτός. 

 «Και τότε» έκανε, πάντα ψιθυριστά, ο Αντώνης, «πώς θα έβγαιναν έξω αυτοί;» 

 «Δεν ξέρω. Αλλά και τότε μάλλον, κάποιο τρόπο θα ‘βρισκαν» 

 «Εγώ πάντως Νεκτάριε» συνέχισε ο Αντώνης, μιλώντας τώρα κανονικά, «δε θα μπορούσα 

με τίποτα να διαφθαρώ· δε θα το άντεχα!». 

 «Ούτε κι αυτός νομίζει πως είναι διεφθαρμένος» του  απάντησε αδιάφορα. 

 «Τι εννοείς;». 

 «Να, εννοώ πως δεν πιστεύει κατά βάθος πως κάνει κάτι κακό. Πιστεύει πως κάνει αυτό που 

πρέπει να κάνει για να πλουτίσει. Ό,τι κάνουνε και όλοι οι άλλοι σ’ αυτόν τον κόσμο». 

 «Μα δεν το κάνουν όλοι!» διαμαρτυρήθηκε ο Αντώνης. 

 «Εντάξει. Δεν ξέρω πόσοι ακριβώς το κάνουν, πάντως το κάνουν αρκετοί. Στο κάτω-κάτω, 

αυτός  θα σου λέει  πως δε βλάπτει κανένα – πέρα από το κράτος, που αυτό, και συγνώμη 

για την έκφραση, ποιος το χέζει; Αυτός θα πιστέψει πως είναι διεφθαρμένος μόνο αν τον 

πιάσουν καμιά φορά, και τον ανακηρύξουν επίσημα · τότε θα προβληματιστεί. Κάποιος που 

κάνει  κρυφά ένα έγκλημα το κάνει πρώτα στο δικό του ψυχικό χώρο, κι  έχει προηγουμένως 



115 
 

κανονίσει όλα τα ηθικά θέματα, ώστε να είναι ηθικά, διαφορετικά δεν το κάνει. Όταν όμως 

αποκαλυφτεί και τον ψέξει η κοινωνία, τότε κλονίζεται το κατασκεύασμά του και καταρρέει. 

Διότι ουδείς, φίλε μου Αντώνη, δε μπορεί να σταθεί πάνω από την κοινωνία του. Είναι 

αναπόδραστο αυτό. Δεν λέω αν είναι καλό ή κακό, είναι πάντως αναπόδραστο. Και αν η 

κοινωνία έψεγε σωστά, δε θα χρειαζόμασταν φυλακές – αλλά βέβαια,  εκείνη που χρειάζεται 

το μεγαλύτερο ψόγο είναι η κοινωνία, πώς να ψέξει σωστά;». 

  Σταμάτησε τότε απότομα  και δε συνέχισε · γιατί κάτι δεν του άρεσε σε αυτά που έλεγε  κι  

ένιωσε ότι μάλλον έλεγε βλακείες  ·  κι ότι μια τέτοια «διάλεξη» μόνο και μόνο επειδή πέρασε 

ο Τάκης από μπροστά τους, τον έκανε να φαίνεται γραφικός. Το μόνο  πράγμα που δεν είχε 

ποτέ του   ο Βαρτσατζόγλου ήταν η σιγουριά  για τον εαυτό του. 

 Ούτε κι ο Αντώνης είπε τίποτα άλλο  και συνέχισαν να στέκουν και να περιμένουν, ώσπου σε 

λίγο ένας νεαρός  υπάλληλος του γραφείου τελετών, με μαύρο  κουστούμι, εμφανίστηκε στην 

είσοδο της εκκλησίας. 

 «Κοράκι!» σκέφτηκαν όλοι απέξω, βάση της ταμπέλας που έχει αυτό το επάγγελμα. 

 «Παρακαλώ, περάστε μέσα, αρχίζει η λειτουργία!» είπε, με φωνή που πραγματικά θύμιζε 

κοράκι – ή ίσως, που όπως και να μιλούσε θα θύμιζε  κοράκι (παρόλο που κανένας από τους 

παρευρισκόμενους δεν ήταν πιθανό να είχε ακούσει ποτέ κοράκι πάνω από πτώμα). Είχε 

πάντως  στην έκφρασή του, μία καταφανώς προσποιητή εικόνα  λύπης και μία σπουδή να 

δηλώσει, υπόρρητα: «Ναι κύριοι! Είμαι πράγματι κοράκι, γιατί αυτό απαιτείτε να είμαι!». 

 Πέρασαν αμέσως  όλοι όσοι βρίσκονταν έξω- θα είχαν αυξηθεί περίπου στους 30 – μέσα 

στην εκκλησία.  

  Ο Βαρτσατζόγλου και ο Αντώνης πέρασαν από τους πρώτους, έκαναν μηχανικά το σταυρό 

τους και στάθηκαν όρθιοι αριστερά και απέναντι από την Ωραία Πύλη, ανάμεσα σε  άλλους 

που βρίσκονταν ήδη  μέσα. 

 Η εκκλησία ήταν  βασιλική με τρούλο, όχι ιδιαίτερα παλιά και με ευρύχωρο εσωτερικό. Ήταν 

πεντακάθαρη, με ολοκαίνουργια καθίσματα και  στασίδια, μαρμάρινο πάτωμα και ζωηρές  

αγιογραφίες  στους τοίχους. Πάντα, όπως ήξερε ο Βαρτσατζόγλου, οι καλύτερα 

συντηρημένες εκκλησίες είναι αυτές των νεκροταφείων, που  δουλεύουν ασταμάτητα. 

 Το φέρετρο βρισκόταν ήδη  τοποθετημένο στη θέση του, βαρύτιμο, από καρυδιά, στο κέντρο 

μπροστά από την Ωραία Πύλη, με ανατολική φορά, κλειστό – μια φωτογραφία του νεκρού 

υπήρχε μόνο σε κορνίζα πάνω του. Αμέσως μετά στέκονταν σε σειρά, η Ελένη – που ήταν  και 

η μόνη από τους συγγενείς του θανούντος που ήξερε  – ένας νέος και μια νέα, μεταξύ 20 και 

30 – πολύ όμορφοι -  που  ήταν προφανώς τα παιδιά της , και δύο γυναίκες πάνω από 50, 

που η μία, ψηλή και ξερακιανή, έμοιαζε πολύ στον Κόκκινο και μάλλον θα ήταν αδελφή του. 

Όλοι ντυμένοι στα μαύρα, με τα χέρια σταυρωμένα χαμηλά κι  έτοιμοι να κλάψουν. Πίσω  

από αυτούς μεσολαβούσε ένα περίπου μέτρο κενό και ξεκινούσαν οι υπόλοιποι 

παρευρισκόμενοι. 



116 
 

 «Θα πρέπει να είναι πολύ άσχημα χτυπημένος ο Κόκκινος» σκέφτηκε, «για να έχουν κλειστό 

το φέρετρο. Αλλιώς, όπως ήταν τόσο πιστός και σε τέτοιο μέρος που πέθανε, θα τηρούσαν 

σίγουρα την παράδοση και θα είχαν ανοικτό το φέρετρο την ώρα της λειτουργίας». 

 Κοίταξε  για μια στιγμή τον Αντώνη δίπλα του, που στεκόταν πολύ σοβαρός και 

συνεσταλμένος, και, χωρίς να καταλάβει πώς,  αμέσως μετά βρέθηκε να παρατηρεί μια 

αγιογραφία στα αριστερά του που απεικόνιζε την Ανάσταση του Λαζάρου. 

 «Η ΕΓΕΡΣΙΣ ΤΟΥ ΛΑΖΑΡΟΥ» είχε τίτλο, και όχι «Η Ανάστασις» όπως θα περίμενε. «Πολύ 

εύστοχο να το ζωγραφίσουν αυτό σε μια τέτοια εκκλησία» σκέφτηκε. Στην εκκλησία που 

πήγαινε αυτός τις Κυριακές δεν υπήρχε αυτή η αναπαράσταση, κι αυτό μάλλον τον τράβηξε 

να την προσέξει. 

  Ήταν μεγάλη αγιογραφία κι έπιανε περίπου 2 τετραγωνικά μέτρα  επίπεδου τοίχου της 

βόρειας πλευράς. Ο Χριστός στο κέντρο, με  πορφυρό χιτώνα και βαθύ μπλε ιμάτιο,  

προτεταμένο ελαφρά το χέρι και πλήθος κόσμου από πίσω του, μπροστά από το μνήμα του 

Λαζάρου, που αποκαλύπτονταν, τυλιγμένος σε λευκό  σάβανο άλλα με ανοικτά τα μάτια.  Η 

ταφόπλακα αφημένη στη άκρη. Μπροστά από το Χριστό, δύο γυναίκες είχαν πέσει στα πόδια 

Του και τον προσκυνούσαν. 

 «Γιατί τώρα, οι γυναίκες να εμφανίζονται γονατιστές, και οι άνδρες όρθιοι πίσω από το 

Χριστό; Εδώ νομίζω ο καλλιτέχνης μπερδεύτηκε με τ’ ανθρώπινα, κι έβαλε πάλι τις  γυναίκες 

σε υποδεέστερη θέση. Ή μήπως, ήθελε να δηλώσει με αυτό πως οι γυναίκες είναι πιο έτοιμες 

να πιστέψουν; Ή μήπως πάλι, έτσι ακριβώς το περιγράφει το Ευαγγέλιο;» 

 Προσπάθησε να θυμηθεί πώς ακριβώς περιέγραφε η Καινή Διαθήκη – που την είχε διαβάσει 

μια-δυο φορές στη ζωή του – την Ανάσταση του Λαζάρου. Δεν μπορούσε όμως  να θυμηθεί 

τίποτα, πέρα από την αφηρημένη εικόνα, και, παραδόξως, τη λέξη: «Όζει». «Θα όζει» έλεγε. 

Δηλαδή  ότι  φοβήθηκαν όλοι, εκτός από το Χριστό,  πως   θα  έβγαινε πολύ άσχημη μυρωδιά  

όταν θα άνοιγαν  τον τάφο του Λαζάρου (προφανώς για να τονιστεί πόσες μέρες  νεκρός 

ήταν). Αμέσως, έκανε το συνειρμό με το δικό του όζο που είχε στον πνεύμονα  κι ένιωσε 

απαίσια. 

 «Όλος ο χριστιανισμός είναι μια λατρεία του θανάτου!» σκέφτηκε αυτόματα. «Ζωγραφίζουν 

στις εικόνες τους ζωντανούς με θαμπά πρόσωπα, σαν νεκρούς!» Κάτι που για τη 

συγκεκριμένη εικόνα ήταν σίγουρα άδικο · γιατί, ναι μεν υπάρχουν πάμπολλες εικόνες με 

τέτοια διάθεση, εκείνη όμως ήταν ζωγραφισμένη με ζωντανά  χρώματα και ήταν  όσο 

ανάλαφρη μπορούσε να είναι. 

 Άφησε την τοιχογραφία, μ’ ένα σφίξιμο στο στομάχι, και παρατήρησε αυτόματα τα παιδιά 

του Κόκκινου που στέκονταν  πίσω από το φέρετρο. 

  « Από τη μια πλευρά ο θάνατος, κι από την άλλη η ζωή» σκέφτηκε κοιτάζοντας την εικόνα 

των νέων πάνω από το φέρετρο. « Και τα δυο του παιδιά είναι πανέμορφα. Δεν έχουν το 

παραμικρό ελάττωμα. Πήραν από τη μάνα τους. Ο Κόκκινος ήτανε πάντα πολύ άσχημος. 

Όμως, κι αυτά θα γεράσουν. Τι θλιβερό. Όπου κι αν κρυφτούν, δε μπορούνε να ξεφύγουν 

από το χρόνο. Ήτανε, είπε ο Αντώνης, ο γιος του εκεί όταν έπεσε. Τον καημένο · μοιάζει ο πιο 



117 
 

συντετριμμένος  απ’ όλους. Αν δε βρισκόταν εκεί, θα γλίτωνε τουλάχιστον από την 

ανάμνηση…». 

 Προσπάθησε  πάλι, να φανταστεί τη σκηνή, όταν έπεφτε ο Κόκκινος στο γκρεμό. Ή μάλλον, 

όταν ο γιος του έφτασε στο σημείο και τον είδε νεκρό. Βέβαια, δεν είχε ο ίδιος τέτοια 

εμπειρία και το φαντάστηκε όπως το είχε δει σε ταινία, με το πρόσωπο παραμορφωμένο από 

ειδικό εφέ, αλλά πάντως,  μόνο  αυτό μπορούσε να φανταστεί. 

 «Ευλόγησων Δεέσποτααα!» ακούστηκε τότε, σπάζοντας την ησυχία μέσα στην εκκλησία, 

γιατί ξεκινούσε η Λειτουργία. Αυτός όμως σχεδόν δεν το άκουσε, γιατί συνέχιζε μετ’ 

επιτάσεως να φαντάζεται καλύτερα  τη σκηνή που, όπως και να  ‘χε, τον ερέθιζε. 

 «Ευλογητός ο Θεός ημών, πάντοτε, νυν και αεί και εις τους αιώνας των αιώνων»  απάντησε 

ο ιερέας στο διάκονο, και τότε  βρέθηκε να παρακολουθεί τη Λειτουργία.  

 «Άμωμοι εν οδό, Αλληλούια...». 

  Υπήρχε ιερέας, διάκονος και δύο ιεροψάλτες που έψελναν πολύ ωραία. 

 «Επεπόθησεν η ψυχή μου του επιθυμήσαι .... Ενύσταξεν η ψυχή μου από ακηδίας...» 

συνέχισαν. 

 «Όλη η νεκρώσιμος ακολουθία είναι σε ευχάριστο ύφος» σκέφτηκε. «Πολύ σοφό. 

Φαντάζεσαι να ήταν κι εκείνη θλιμμένη;». 

 «Έτι δεόμεθα υπέρ αναπαύσεως της ψυχής του κεκοιμημένου δούλου του Θεού  Βύρων, και 

υπέρ του συγχωρηθήναι αυτού παν πλημμέλημα εκούσιον τε και ακούσιον» συνέχισε ο 

ιερεύς. Λυγμός ακούστηκε τότε από κάποιον από τους συγγενείς του νεκρού, στο άκουσμα 

του ονόματος «Βύρων» αλλά δεν μπόρεσε να καταλάβει από ποιον ακριβώς. 

 «Γιατί πλημμέλημα, ακούσιο;» σκέφτηκε. «Καταλαβαίνω να βασανίζεται κανείς για κάτι που 

έκανε εσκεμμένα, αλλά για κάτι που έκανε, χωρίς να το θέλει; Αυτό είναι σκληρότητα! Αλλά 

κι αυτό μπορεί κανείς, τέλος πάντων να το καταλάβει. Αλλού όμως λένε: πλημμέλημα  που 

διανοήθηκε. Ακούς εκεί! Πλημμέλημα που διανοήθηκε να κάνει και δεν το έκανε! Αντί να του 

πουν μπράβο, τον κατατάσσουν κι αυτόν στους αμαρτωλούς. Αυτό πάει πολύ!». 

 Πέρασαν  όμως  έπειτα στους πολύ εύηχους ψαλμούς της  Β’ και  Γ’ Στάσεως κι αμέσως 

κέρδισαν τον Βαρτσατζόγλου, που του άρεσε πολύ η βυζαντινή μουσική. 

 «Ότι εγεννήθην ως ασκός εν πάχνη, τα δικαιώματα σου ουκ επελαθόμην...  Επλανήθην ως 

πρόβατον απολωλός...» και το αμίμητο: «Των Αγίων ο χορός»  και: «Ανάπαυσον ο Θεός τον 

δούλον σου και κατάταξον αυτόν εν Παραδείσω...» σε ήχο πλάγιο του πρώτου. 

 «Πλάγιος του πρώτου!» σκέφτηκε μόλις τον αναγνώρισε. «Άλλοτε έχει χαρακτήρα 

πανηγυρικό και χαρμόσυνο, άλλοτε παθητικό και θρηνώδη» είχε διαβάσει κάπου γι’ αυτόν. 

«Εδώ πανηγυρικό και χαρμόσυνο. Τον πάνε υπέροχα! Είναι τέλειοι ψάλτες... τόσες φορές 

βέβαια που θα τον έχουν πει, σ’ αυτήν την εκκλησία...». 



118 
 

 Κοίταξε αυτόν που στεκόταν δίπλα του, μετά από τον Αντώνη – έναν άγνωστο - με 

περιφρόνηση. «Αυτός, αποκλείεται να καταλαβαίνει πόσο σωστά ψέλνουν, και αποκλείεται   

και να καταλαβαίνει  τα λόγια. Καταλαβαίνει άραγε τι είναι η ζωή; Όμως» σκέφτηκε αμέσως, 

«μήπως καταλαβαίνω εγώ; Ο χριστιανισμός το έχει λύσει αυτό το ζήτημα». 

 Για να τον επιβεβαιώσει, ο ψαλμός συνέχισε: «Ποία του βίου τρυφή διαμένει λύπης 

αμέτοχος; Ποία δόξα έστηκεν επί γης αμετάθετος; Πάντα σκιάς ασθενέστερα, Πάντα ονείρων 

απατηλότερα, μία ροπή και ταύτα πάντα θάνατος διαδέχεται...».  

 «Πού εστίν του κόσμου η προσπάθεια; Πού εστίν η των προσκαίρων φαντασία; Πού εστίν ο 

χρυσός και ο άργυρος; Πού εστίν των ικετών η πλημμύρα και ο θόρυβος; Πάντα κόνις, πάντα 

τέφρα, πάντα σκιά. Αλλά δεύτε βοήσωμεν τω αθανάτω Βασιλεί: Κύριε, των αιωνίων σου 

αγαθών αξίωσων τον μεταστάντα εξ ημών, ανάπαυων αυτόν εν τη αγήρω μακαριότι. 

 Εμνήσθην του Προφήτη βοώντος: Εγώ ειμί γη και σποδός, και πάλιν κατενόησα εν τοις 

μνήμασι και είδον τα οστά τα γεγυμνωμένα και είπον: Άρα τις εστί, βασιλεύς ή στρατιώτης, 

ή πλούσιος ή πένης, ή δίκαιος ή αμαρτωλός;...». 

 «Οι περισσότεροι χριστιανοί δεν πολυκαταλαβαίνουν τι είναι ο χριστιανισμός» σκεφτόταν 

εκείνος  όπως τα  άκουγε. «Δεν είναι λατρεία του θανάτου, είναι  ένας ολοκληρωμένος 

δρόμος για την αθανασία. Καλοφτιαγμένος, φτάνει μόνο να πιστέψεις. Για να σταματήσει το 

δράμα του Ανθρώπου – που είναι στη πραγματικότητα ένα Είναι- προς θάνατον, όπως έχουν 

πει. Όμως το πρόβλημά του είναι πως οι άνθρωποι, πρέπει να δουν στοιχεία για να 

πιστέψουν. Ήταν έμποροι από πριν ακόμα ανακαλυφτεί το εμπόριο  και δεν πουλάνε αν δεν 

δουν πρώτα το χρήμα. Γι’ αυτό έγινε αυτό που έγινε. 

 Το ωραίο πάντως  είναι, πως οι προτεστάντες που ήταν οι καλύτεροι έμποροι, ήταν αυτοί 

που έβγαλαν το εμπόριο από τη σχέση με το Θεό. Αλλά μάλλον, για να μπορούν να 

εμπορεύονται καλύτερα στη γη». 

 «Τώρα θα μου πεις» συνέχισε να σκέφτεται «Αυτός που έγραψε πως είδε τα οστά τα 

γεγυμνωμένα  και είπε: πλούσιος ή πένης, το είπε θέλοντας να υψωθεί πάνω απ’ όλα αυτά. 

Οι άλλοι όμως το πήραν και το έκαναν: Πλούσιος ή πένης; Βασιλιάς ή στρατιώτης; Δεν 

υπάρχει καμία διαφορά, άρα και κανένα πρόβλημα · μια χαρά έχουν όλα. Αλλά πάντα έτσι 

γίνεται · όλα τα υψηλά καταπέφτουν στη γη. Ή ίσως, να είναι σωστό, το  πως τα υψηλά είναι 

απλώς αντανακλάσεις της γης». 

 «Προς Θεσσαλονικείς Α΄΄ Επιστολής Παύλου το ανάγνωσμα!» είπε τότε ο ιεροψάλτης και 

όλοι μέσα στην εκκλησία έκαναν το σταυρό τους. Τον έκανε κι αυτός, κάπως αδέξια και 

βιαστικά. 

 «Αδελφοί, Ου θέλω υμάς αγνοείν περί των κεκοιμημένων, ινά μη λυπήσθε καθώς και οι 

λοιποί οι μη έχοντες ελπίδα. Ει γαρ πιστεύομεν ότι Ιησούς απέθανε και ανέστη, ούτω και ο 

Θεός τους κοιμηθέντας δια του Ιησού άξει συν αυτώ. Τούτο γαρ  υμίν  λέγομεν εν λόγω 

Κυρίου, ότι ημείς οι ζώντες, οι περιλειπόμενοι  εις την παρουσία Κυρίου, ου μη φθάσωμεν 

τους κοιμηθέντας, ότι  αυτός ο Κύριος, εν φωνή αρχαγγέλου και εν σάλπιγγι Θεού, 

καταβήσεται απ’ ουρανού και οι νεκροί εν Χριστώ αναστήσονται πρώτον, έπειτα  ημείς οι 



119 
 

ζώντες οι περιλειπόμενοι, άμα συν αυτοίς αρπαγησόμεθα  εν νεφέλαις εις απάντησην του 

Κυρίου εν αέρα, και ούτω πάντοτε συν Κυρίω εσόμεθα». 

 «Να το! Αυτό ακριβώς, με τον πιο επίσημο τρόπο. Γιατί να φοβάσαι; Έχεις νικήσει από πριν. 

Ο θάνατος για τον χριστιανό είναι μηδέν. Και όμως, συνεχίζουν να φοβούνται. Γιατί άραγε; 

Μα γιατί  προφανώς ,δεν πιστεύουν πραγματικά». 

 Η λειτουργία έβαινε προς το τέλος της, μετά την ανάγνωση της Επιστολής Παύλου, και οι 

συγγενείς του νεκρού έμοιαζαν τώρα περισσότερο συγκινημένοι από ποτέ. Ο Βαρτσατζόγλου 

είδε τον Αντώνη δίπλα του να ανασηκώνει λίγο το πόδι του, που προφανώς είχε πιαστεί, και 

να μετακουνιέται ένα  ελάχιστο, μ’  ένα μορφασμό πόνου, προσπαθώντας να μην τον 

καταλάβουν. 

 «Άρα εγώ είμαι σε καλύτερη φυσική κατάσταση από αυτόν, αφού τόση ώρα δεν πιάστηκα 

κάπου!» σκέφτηκε κι ένιωσε ξαφνικά πολύ δυνατός, όπως περίπου θα ένιωθε ο πιστός στην 

ανάγνωση της  Επιστολής Παύλου. Αυτή του όμως η αισιοδοξία κράτησε πολύ λίγο, γιατί σε 

πολύ λίγο ο ιερέας μπροστά από την Ωραία Πύλη και πάνω από το φέρετρο τελείωσε τις 

Ευχές και ξεκίνησε  το, κατασυγκινητικό, τροπάριο: «Δεύτε τελευταίον ασπασμόν, δώμεν 

αδελφοί τω θανόντι...». 

 Ένας – ένας οι συγγενείς του νεκρού περνούσαν και φιλούσαν τη φωτογραφία του πάνω στο 

φέρετρο και ένας-ένας ξεσπούσε σε λυγμούς, με περισσότερο από όλους την κόρη του. Τον 

Βαρτσατζόγλου όμως δεν τον τάραξε αυτό · τον τάραξε όταν, ενώ παρακολουθούσε με 

ψυχραιμία τη σκηνή,  ο ψαλμός έφτασε στο σημείο που έλεγε: «Πού νυν συγγενείς τε και 

φίλοι; Άρτι χωριζόμεθα  όνπερ, αναπαύσαι Κύριος ευξόμεθα...» . Τότε, εντελώς απρόσμενα, 

όπως πάντα σε τέτοια περίπτωση συμβαίνει, ξέσπασε κι εκείνος σε λυγμούς. Και όσοι τον 

είδαν υπέθεσαν βέβαια πως έκλαιγε για το νεκρό (αν και στον Αντώνη φάνηκε αυτό 

παράξενο), όμως αυτός, στο «Πού νυν  συγγενείς τε και φίλοι;» έκλαιγε για  τη  μοναξιά του. 

Πολλές φορές μια μόνιμη πληγή, βγαίνει στην επιφάνεια σε κάτι τέτοιες «άσχετες» θα έλεγε 

κανείς στιγμές. 

 Όταν πέρασε μετά το τέλος της νεκρώσιμης ακολουθίας, όπως όλοι οι παρευρισκόμενοι, από 

τους συγγενείς του νεκρού για να τους συλλυπηθεί, είχε χειρότερη έκφραση ακόμα και από 

εκείνους. Μίλησε μόνο στην Ελένη, ενώ στους άλλους έπιασε απλά το χέρι, και της είπε, 

αδύναμα: «Τα συλλυπητήρια μου». «Αχ Νεκτάριε... σ’ ευχαριστώ πολύ που ήρθες» του   είπε 

αυτή. Ούτε καν σκέφτηκε να προσέξει καλύτερα το γιο του Κόκκινου, που του είχε κάνει τόση 

εντύπωση πριν, κι ούτε καλά-καλά θυμόταν αν του  έπιασε κι εκείνου το χέρι. 

 Βγήκαν έξω μαζί με τον Αντώνη - που δεν μπορούσε να καταλάβει το λόγο της συγκίνησής 

του, αφού ήξερε καλά πως με τον θανούντα δεν είχαν παρά μόνο ένα: «Πώς είστε; - Τι 

κάνετε;» αλλά, από διακριτικότητα, δεν του είπε τίποτα γι’ αυτό. 

 Δεν είχαν ακόμα βγάλει το φέρετρο έξω για τον τάφο και, κανονικά, θα έπρεπε να  το 

ακολουθήσουν και μέχρι εκεί. 

 « Δεν προλαβαίνω όμως»  είπε ο Αντώνης. «Πρέπει  να πάρω τη Λίνα από τη σχολή(ήταν η 

κόρη του). 



120 
 

 «Ούτε κι εγώ θα πάω» είπε αυτός. «Έχω κι εγώ επείγουσα δουλειά(ενώ δεν είχε). Νομίζω 

πως κάναμε το χρέος μας». 

 Χαιρετήθηκαν και χώρισαν, πριν ακόμη βγάλουν το φέρετρο από την εκκλησία. 

 «Άθεος ή πιστός;» σκεφτόταν στο αυτοκίνητο όπως επέστρεφε. Πάντα όταν στεναχωριόταν  

πολύ,  όσο περνούσε η ώρα κι επανερχόταν,  κατέληγε να σκέφτεται κάτι που θεωρούσε 

σημαντικό  αλλά που ήταν όμως γι’ αυτόν ψυχικά αδιάφορο. 

 «Άθεος ή πιστός είναι το ίδιο πράγμα, μόνο που ο άθεος δεν κάνει συγκεκριμένες 

τελετουργίες. Αυτό που λένε οι άθεοι, πως δεν υπάρχουν αποδείξεις για την ύπαρξη του 

Θεού, είναι η μεγαλύτερη βλακεία! Γιατί – ακόμα και απολύτως ορθολογικά να το δούμε - αν 

ο Θεός είναι παντοδύναμος, μπορεί κάλλιστα όλη αυτή η απαξία και η πίστη που δεν 

ανταμείβεται να είναι σχέδιό Του. Ακόμα και οι Γραφές, που σήμερα μας φαίνονται 

χοντροκομμένα κείμενα της εποχής τους, μπορεί να είναι προορισμένες ακριβώς να μας 

φαίνονται έτσι. Πρέπει να αποδειχτεί, το  ότι δεν υπάρχει, σ’ Αυτόν τον  ίδιο και  όχι στις  

πράξεις Του · κι αυτό δεν είναι δυνατόν. Ένας πιστός δεν μπορεί να αναιρεθεί με το λόγο, 

όποιος θέλει να τον αναιρέσει μπορεί να το κάνει μόνο με την πίστη.  Άλλο θέμα το τι κάνει 

ο Κλήρος ή οι πρακτικές τις θρησκείας. 

 Άρα δηλαδή, αφού η ύπαρξη του Θεού δεν μπορεί να αποδειχτεί, Αυτός δεν υπάρχει; Άρα 

δηλαδή, ό,τι δεν αποδεικνύεται είναι ανύπαρκτο. Θα σου πουν: Πάντως, δεν είναι 

επιστημονικό. Χωρίς να είμαι επιστήμονας, υποψιάζομαι πως όλοι οι επιστήμονες πρώτα 

πιστεύουν κάτι και μετά ψάχνουν να το βρουν, ακόμα κι αν δεν το καταλαβαίνουν πως 

λειτουργούν έτσι. Κι αν δεν το βρουν όπως το πίστεψαν, θα κάνουν τα πάντα για  να το βρουν 

όπως το πίστεψαν – στην ανάγκη, θα τυφλωθούν. Γι’ αυτό ο  κόσμος στέκεται με το ένα πόδι 

· γιατί δε μπορούμε να  κατανοήσουμε ούτε καν  τι είναι ο λόγος. Και δε μπορούμε, γιατί μας 

καταπλακώνει η πραγματικότητα μας. Όπως στην κοινωνία και στη θρησκεία, όποια 

αντίληψη επικρατήσει εξαφανίζει όλες τις άλλες, γιατί δεν υπάρχει χρόνος και χώρος. Και 

ελέφαντας ακόμα να υπάρχει στο δωμάτιο, γίνεται αόρατος. 

 Άκουσε ‘κει» συνέχισε να σκέφτεται « να πεθαίνει ο Παπαζίκος από ζάκχαρο και να σου λένε: 

Ευχάριστα νέα! Νέες, επαναστατικές, θεραπείες για το  διαβήτη θα είναι διαθέσιμες σε πέντε 

χρόνια από σήμερα! (το είχε δει στο ίντερνετ). Τι τον νοιάζει τον Παπαζίκο; Του  το λένε 

μήπως  για να τον τρολάρουν; Θα μου πεις, έτσι γίνεται, πάμε βήμα-βήμα, δε μπορεί να γίνει 

αλλιώς. Ναι, θα το δεχτώ, αν και πάντα μπορεί να γίνει αλλιώς · τουλάχιστον όμως, ας μην 

πανηγυρίζουν. Το χειρότερο πράγμα είναι η αυταρέσκεια». 

« Η αυταρέσκεια» σκέφτηκε μετά. «Μπορεί όμως να ζήσει   άνθρωπος  χωρίς αυταρέσκεια; 

Δεν είναι άραγε  το πιο ευχάριστο συναίσθημα; Γιατί όμως συμβαίνει αυτό; Επειδή είναι οι 

άλλοι εχθροί μας, και η μία ύπαρξη νιώθει υποτιμημένη από την άλλη και καταφεύγει στον 

εαυτό της για επιδοκιμασία; Τι σημαίνει όμως και το: καταφεύγει στον εαυτό της; Πώς ο 

εαυτός είναι χωρισμένος; Πώς είναι ο ίδιος και διαφορετικά μέρη; Πώς γίνεται να είναι ένας 

και τρεις, όπως η Αγία Τριάδα; Μα κι εκείνος που οι άλλοι τον λατρεύουν, πάλι με 

αυταρέσκεια το δέχεται αυτό. Ασφαλώς, το μόνο δεδομένο είναι πως υπάρχουν πολλές 

υπάρξεις στον ίδιο χώρο. 



121 
 

 Εμένα πάντως δε μου φαίνεται κακό η αυταρέσκεια. Καταρχήν δε βλάπτει κανένα. Αυτό 

είναι: ευχάριστο συναίσθημα που δε βλάπτει κανένα –τουλάχιστον για μένα, που είμαι  

μόνος – άρα: καλό!» Εκείνη τη στιγμή απολάμβανε τη δική του αυταρέσκεια, γιατί πίστευε 

πως σκεφτόταν πολύ σωστά και υψηλά. 

 

  

 

 

 

  

  

  

 

 

                                                                   4. 

 Όταν έφτασε στο σπίτι του στον Κόσμο, είχε πια νυχτώσει για τα καλά. Όμως δεν είχε 

διάθεση ν’ ανέβει πάλι πάνω. Είναι κάπως ιδιαίτερη στιγμή όταν επιστρέφει κάποιος από 

κηδεία. 

 «Η ζωή είναι μικρή!» σκέφτηκε. «Θα πάω  μια βόλτα μέχρι την πλατεία». Ίσως και, βαθύτερα, 

να σκέφτηκε πως με αυτή την βόλτα  έκανε κάτι  για  να λύσει το πρόβλημα της μοναξιάς 

του(με τον αστείο τρόπο που κάποιος κάνει μια ασήμαντη κίνηση, με όλη την καλή διάθεση, 

για  να λύσει ένα τεράστιο πρόβλημα) αλλά πάντως, γι’ αυτόν η βόλτα μέχρι την πλατεία ήταν 

ό,τι  πιο αντισυμβατικό, σε βραδινή έξοδο, έκανε τα τελευταία χρόνια. 

 Πήγε όπως ήταν, με το μαύρο κουστούμι και την μαύρη γραβάτα. Ούτε καν σκέφτηκε ν’ 

ανέβει και ν’ αλλάξει τουλάχιστον γραβάτα. Δεν ήταν καθόλου καλός σε αυτά – ήταν 

περίεργο που θυμήθηκε   να βάλει και  το μαύρο κουστούμι στην κηδεία και δεν πήγε με 

κανένα άλλο χρώμα. 

 Δεν έκανε κρύο και σε  μερικά  τραπέζια κάθονταν ακόμα έξω, όμως ο κόσμος δεν ήταν πολύς 

ούτε μέσα ούτε έξω. Εκείνος κάθισε έξω,  στην πρώτη καφετέρια ακριβώς δίπλα από το 

σαντουιτσάδικο και παρήγγειλε καπουτσίνο. Είχε περάσει προηγουμένως από το περίπτερο 

του Κούρδου και ήταν κλειστό. 

 «Τι ήρθα τώρα να κάνω εδώ;» σκέφτηκε. «Αποκλείεται να μιλήσω με κανένα» Ο Κούρδος 

ήταν ο μόνος που ήξερε στην περιοχή, παρόλο που έμενε εκεί τόσα χρόνια. Ψέματα, ήξερε 

ακόμα  αυτόν που είχε το φούρνο στη γωνία, τον εστιάτορα που έτρωγε, κι  ένα ζευγάρι 



122 
 

ηλικιωμένων που έμεναν  δίπλα του στην πολυκατοικία · αλλά όλοι αυτοί αποκλείεται να 

βρίσκονταν τέτοια ώρα στην πλατεία. Ο μόνος μάλλον που ανέβαζε το μέσο όρο ηλικίας των 

θαμώνων των μαγαζιών ήταν ο ίδιος. 

 Η κοπέλα που του πήρε παραγγελία ήταν γύρω στα 20 · λεπτή, ξανθιά, ασφαλώς πολύ 

όμορφη, μ’ ένα τατουάζ στον καρπό που απεικόνιζε ελισσόμενο( ή τεθλασμένο) φίδι. Την 

παρατήρησε όπως έφευγε. 

 «Τατουάζ, είχαν νομίζω οι αρχαίοι Σκύθες» σκέφτηκε. «Τώρα είναι μόδα βλέπεις. Όλοι οι 

νέοι έχουν. Αλλά και μεγαλύτεροι βλέπεις και πάνε και κάνουν... Λες;» του ήρθε τότε « Να 

πάω να κάνω κι εγώ ένα;» κι αμέσως πήγε ο νους του σ’ ένα στούντιο που είχε προσέξει πριν 

λίγο καιρό περνώντας με το αυτοκίνητο. Φαντάστηκε μάλιστα και το σημείο που θα πάρκαρε 

εκεί πέρα. Όμως: «Μπα... δε θα μου πηγαίνει καθόλου» είπε στο τέλος. «Θέλει σφριγηλό 

δέρμα. Αν ήμουνα είκοσι χρονών. Και πάλι όμως, τώρα θα έδειχνε απαίσιο. Άκου τατουάζ 

στην ηλικία μου! Θα πρέπει κάποιος να έχει μεγάλο ναρκισσισμό, για να του φαίνεται 

όμορφο  σ’ ένα άσχημο δέρμα. Αλλά θα μου πεις, δε θα του φαινόταν  και πριν άσχημο το 

δέρμα, και τελικά, τι είναι το άσχημο; Αλλά το λιγότερο σχετικό πράγμα στον κόσμο είναι το 

ωραίο και το άσχημο, λέω εγώ. Σ’ αυτό θα συμφωνήσουν περισσότεροι απ’ οτιδήποτε άλλο. 

Άκου τατουάζ! Πού μου κατέβηκε τώρα;!» Ο Βαρτσατζόγλου, αποκλείεται να έκανε κάτι αν 

δεν είχε απόλυτη εξασφάλιση  γι’ αυτό · γι’ αυτό μάλλον και δεν έκανε ποτέ τίποτα, μόνο 

σκεφτόταν.  

  Άφησε πάντως προσωρινά τις σκέψεις – αν  είναι αυτό δυνατόν – και κοίταζε γύρω του με 

το ύφος του ανέμελου, που  παίρνει  τον καφέ του χωρίς να βιάζεται.  Όπως είχε καθίσει στο  

άκρο-γωνιακό τραπέζι, τον χώριζε μόνο μία ζαρντινιέρα από τα διπλανά τραπέζια του 

σαντουιτσάδικου και στα  λίγα  μέτρα από αυτόν καθόταν, με πλάτη, ο Παπαζήσης με δύο 

άλλους. 

 «Αυτός είναι ο νεοναζί, που λέει ο Κούρδος...» σκέφτηκε. Τον είχε βέβαια δει κι  άλλες φορές 

στην πλατεία, αλλά όχι από τόσο κοντά. Τον πρόσεξε τώρα  καλύτερα. Φορούσε, όπως πάντα, 

κοντομάνικο μπλουζάκι. 

 «Έχει κι αυτός τατουάζ. Ο σταυρός των ιπποτών της Μάλτας. Δεν ταιριάζει αυτό σε νεοναζί. 

Μάλλον σε οπαδό του Φράνκο. Αλλά δεν έχει σημασία· το σύμβολο είναι αυτός που το 

ασπάζεται. Απορώ με πόση δουλειά γίνονται αυτά τα μπράτσα, μήπως γίνονται μόνο με 

φάρμακα;». 

 Για να μην αρχίσει πάλι  να σκέφτεται μήπως έπρεπε ν΄ αρχίσει κι αυτός να παίρνει 

αναβολικά, τους άφησε αυτούς και κοίταζε προς  τους πελάτες της καφετέριας. Ένα ζευγάρι 

καθόταν δύο τραπέζια πιο πέρα από αυτόν. 

 Ήταν ένα ζευγάρι νέων και είχαν μπροστά τους ένα χυμό πορτοκάλι που τον έπιναν μαζί, 

χαριεντιζόμενοι, με δύο πλαστικά καλαμάκια -  που τότε χρησιμοποιούνταν ακόμα.  Είχαν  

ακόμα κι  ένα καφέ  φρέντο πάνω στο τραπέζι, αλλά πάντως, έπιναν μαζί το χυμό με δύο 

καλαμάκια. 

 «Απορώ πώς  μπορούνε και πίνουνε από το ίδιο ποτήρι! Αν έχει ο ένας γρίπη θα κολλήσει κι 

ο άλλος, και τώρα αρχίζει η εποχή της. Είναι εντελώς ανεύθυνοι!».  



123 
 

 Δεν του άρεσαν καθόλου, ούτε η κοπέλα ούτε ο νέος. Παρόλο που ήταν νεότατοι και  

περιποιημένοι  και οι περισσότεροι δε  θα συμφωνούσαν μαζί του. 

 Κοίταξε ύστερα προς την πλατεία. Κάποιος με αθλητικές φόρμες, κάπως αφύσικα παχουλός, 

πέρασε βιαστικά με παράξενο βάδισμα μπροστά από την καφετέρια. Ήταν ο Παναγιώτης. 

 «Αυτός εκεί, έχει σίγουρα κάποιου είδους ψυχολογικό πρόβλημα» σκέφτηκε. «Κρίμα, είναι 

μικρός.  Αλλά βέβαια, σαρώνουν αυτά στην εποχή μας – όπως  η γρίπη. Ίσως όμως να παίρνει 

και ναρκωτικά · κι αυτά σαρώνουν...». 

 «Ούτε τα ψυχολογικά θεραπεύουν, ούτε τη γρίπη. Άκου ακόμη να μιλάμε για γρίπη!» 

σκέφτηκε μετά και οργίστηκε πάλι. «Η ιατρική, η πιο βραδυπορούσα επιστήμη! Άκου εκεί 

δικαιολογίες! Δεν τους ενδιαφέρει! Αυτό είναι όλο. Νομίζουν ότι αυτοί δε θ’ αρρωστήσουν 

ποτέ! Νομίζουν πως ο θάνατος αφορά μόνο τους άλλους! Ένα τρισεκατομμύριο λέει, κόστισε 

το πρόγραμμα  του νέου μαχητικού αεροσκάφους (το είχε δει κι αυτό στο ίντερνετ). Αν τα 

έδιναν αυτά για τη γρίπη, θα την εξαφάνιζαν από τον κόσμο! Οι τενεκέδες!». 

 Φοβόταν πολύ τη γρίπη κι  έτρεχε κάθε χρόνο από τους πρώτους  να κάνει το αντιγριπικό 

εμβόλιο, ακόμα και πριν ενταχτεί  στις «ομάδες υψηλού κινδύνου». Όμως οι φόβοι του 

καθόλου δε λιγόστευαν όταν μάθαινε πως αυτό δεν προστάτευε 100% και πως αρκετοί από 

αυτούς που πέθαιναν είχαν προηγουμένως  εμβολιαστεί. Ούτε και λιγόστευαν όταν άκουγε 

πως στην πραγματικότητα, λιγότερο από ένας στους 10.000 κινδύνευε να πεθάνει από γρίπη. 

«Τι με νοιάζει έμενα αυτό;» έλεγε. «Αν είμαι εγώ  αυτός ο ένας;». 

 Η πλατεία ησύχαζε τότε και, όπως τα μαγαζιά δεν είχαν δυναμώσει ακόμα τη μουσική τους 

(από εκεί που καθόταν αυτός μόλις που ακουγόταν τι έπαιζε), άρχισε να φτάνει στ’ αυτιά του 

η συζήτηση που είχε ο Παπαζήσης με τους άλλους δύο στο τραπέζι πίσω από την ζαρντινιέρα. 

Προηγουμένως δεν τους άκουγε · αλλά ίσως τότε να μη μιλούσαν ή να μιλούσαν τώρα 

δυνατότερα. 

 «Αυτό που σας λέω είναι παιδιά» έλεγε ο Παπαζήσης. «Το σχέδιο είναι απλό. Πάνε να 

εξαφανίσουνε τις αξίες μας. Το έθνος, τη θρησκεία, τη φυλή, για τα ισοπεδώσουνε όλα · να 

γίνουνε όλα τα ίδια, και να έρθουνε μετά οι πολυεθνικές και το κεφάλαιο να κάνουνε ό,τι 

θέλουνε». 

 «Καλά ναι, ρε Μάκη» είπε ο ένας από τους δύο άλλους, που δεν μπορούσε να τον δει 

ολόκληρο από το σημείο που καθόταν, «αυτό που είπες είναι · αλλά δε μπορώ να καταλάβω, 

πού τους ενοχλούν;». 

 «Όταν έρχεται ένα ξένο προϊόν» απάντησε ο Παπαζήσης, «εσύ τώρα προτιμάς το ελληνικό 

γιατί είσαι Έλληνας. Αν όμως δεν ξέρεις τι είσαι, θα παίρνεις ό,τι σου πασάρουνε». 

 «Γι’ αυτό λες μόνο;». 

  «Όχι ρε φίλε μόνο γι’ αυτό. Παίζονται πολλά. Ό,τι σχέδια έχουν για την περιοχή, αν 

υπάρχουν Έλληνες, τους εμποδίζουν να τα κάνουνε». 

 «Εγώ πάντως βρε παιδί μου, άσχετα απ’ αυτό» είπε ο άλλος, «τους μαύρους δεν τους μπορώ. 

Πιάνεται η ψυχή μου με το που τους βλέπω. Χθες μπήκα στο μετρό, κι ήτανε οι πιο πολλοί 



124 
 

μαύροι. Κάτι βρομιάρηδες με σάκους! Παραλίγο να πάθω ασφυξία μέχρι να σταματήσει  να 

κατέβω». 

 «Κι εγώ!» έκανε ο τρίτος. «Δεν αντέχω να τους βλέπω. Δεν ξέρω γιατί το παθαίνω αυτό» 

Αυτόν τον έβλεπε ολόκληρο, από το πλάι.  Ήταν ένας κανονικός σαραντάρης και φορούσε 

ένα κρεμ φθινοπωρινό σακάκι. 

 «Είναι η ψυχή μας» είπε ο Παπαζήσης. «Η ψυχή μας είναι που αντιδράει. Η ψυχή του 

Έλληνα». 

«Ναι ρε φίλε!» συμφώνησε ο άλλος. «Και ήτανε, εκεί στο μετρό, ένας μαλάκας κι έκανε χώρο 

σ’ ένα μαύρο να καθίσει. Αυτός τώρα το παίζει προοδευτικός... Ναι, είδα ‘γω πως σφιγγόταν 

μετά που κάθισε δίπλα του...». 

 «Σφιγγόταν; Μην το λες. Όλες οι ξεπουλημένες αδερφές γουστάρουν τους μαύρους!». 

 «Χαχαααααα!!» γέλασαν και οι τρείς τρανταχτά. 

 «Χα! Για να σοβαρευτούμε» είπε ο Παπαζήσης μετά που σταμάτησαν, «εγώ στο σχολείο 

έμαθα πως είμαι Έλληνας  και  από εμάς ξεκίνησε ο πολιτισμός, κι ότι κατακτήσαμε όλο τον 

κόσμο. Πώς μπορούν τώρα να μου λένε πως είμαι το ίδιο με τους Αλβανούς και τους 

μαύρους;». 

 «Αυτό ακριβώς» είπε ο άλλος. «Δε  μπορεί να είμαστε όλοι ίδιοι. Τι θα μείνει ύστερα;!». 

 «Ένα κομμάτι κρέας»  συνέχισε  ο Παπαζήσης. «Ένας άνθρωπος χωρίς αξίες και ιδανικά που 

δε θα πιστεύει  σε τίποτα. Έτσι θέλουνε να μας κάνουνε!». 

 «Εγώ αδιαφορώ για όλα αυτά» σκεφτόταν ο Βαρτσατζόγλου, όπως τους άκουγε. «Νομίζω 

όμως, το πρόβλημά τους είναι πως δεν έχουν χρήματα. Όταν έχουν χρήματα ξεχνάνε  και 

τους  Αλβανούς και τους μαύρους και όλα. Βέβαια, αυτός ο ψηλός που έχει το 

σαντουιτσάδικο, λέει ο Κούρδος πως έχει πολλά λεφτά  και το μαγαζί του δεν αδειάζει... Αλλά 

ίσως να φοβάται κι αυτός ότι  θα του το κλείσουν οι πολυεθνικές. Ανοίγουν αλυσίδες με 

τέτοια τελευταία. Άλλωστε, ποτέ δε νιώθει κανείς εξασφαλισμένος. 

  Πάντως, τον έχουν αυτόν, τον ρατσισμό, μέσα τους · δεν προσποιούνται. Είναι η ιδεολογία 

τους. Γιατί έχουν ανάγκη να έχουν μια ιδεολογία κι ο κόσμος που ζουν είναι σκληρός, και μια 

τέτοια ιδεολογία θα τους κατεβάσει. Σήμερα, όσο πιο παραδοσιακό και βίαιο είναι κάτι τόσο 

πιο δημοφιλές γίνεται. Όταν όμως νιώθουν οικονομική ασφάλεια, αυτή τα σκεπάζει  όλα και 

δε βγαίνουν τόσο  στην επιφάνεια.  Όλα όσα κάνει ο άνθρωπος, κάτι απέξω τα βγάζει στην 

επιφάνεια ή τα σκεπάζει. Άλλο θέμα το πώς υπάρχουν μέσα του οι ρίζες. Αλλά κι αυτές 

προφανώς, απέξω θα έρχονται. Ή τέλος πάντων, όταν έρχονται αυτός δε μπορεί να κάνει 

τίποτα. 

 Δε μ’  ενδιαφέρουν  όμως εμένα αυτά!» ξανασκέφτηκε. «Εμένα μ’ ενδιαφέρει να ζήσω και 

να τελέψω το έργο μου. Να βρω τι είναι ο Κόσμος και ο Αριθμός». 



125 
 

  Ποιο «έργο» βέβαια είχε να «τελέψει»(έκφραση ξεσηκωμένη από τον Καζαντζάκη), δεν είχε 

να πει- αφού μέχρι τότε δεν είχε γράψει ούτε μία γραμμή. Ήθελε πάντως οπωσδήποτε να 

ζήσει (όπως  κι εκείνος, που το έγραψε αυτό μετά από 50 βιβλία) . 

 

 

 

 

 

 

 

 

  

  

  

 

                                                                         5. 

Όταν ο Κ, το ίδιο βράδυ, μπήκε στο facegram και αναζήτησε τον λογαριασμό της Ελεονώρας, 

βρήκε στη θέση του την πληροφορία: «Ο λογαριασμός αυτός έχει διαγραφεί από τον ίδιο το 

χρήστη». 

 Κρύος ιδρώτας τον έλουσε μέσα στο δωμάτιό του, εντελώς αδικαιολόγητα. Λες και αυτό  

ήταν κάτι το ασυνήθιστο στο facegram ή σα να ήταν αυτός ο υπαίτιος – που και ο υπαίτιος, 

ας πούμε, να ήταν, δεν έγινε δα και κάποιο έγκλημα · ήταν ένας απλός λογαριασμός μέσου 

κοινωνικής δικτύωσης. 

 «Γιατί το έκανε αυτό;» σκεφτόταν. « Το έκανε για μένα; Της είπα τίποτα; Έκανα τίποτα;» Δε 

μπορούσε να θυμηθεί. «Μην τυχόν με καταγγείλει πως επιχείρησα να τη βιάσω( είχε πάντα 

εκείνον τον ηλίθιο υπόγειο  φόβο). Μα πώς; Αφού δεν έχουμε βρεθεί από κοντά; Ξέρω κι 

εγώ; Τόσα  γίνονται. Άντε μετά να ξεμπλέξεις. Πιστεύουν πάντα τη γυναίκα» Κάθε μέρα 

διάβαζε στις ειδήσεις για καταγγελίες «σεξουαλικών παρενοχλήσεων» αφού μάλιστα, όπως 

τις  πάταγε  πάντα,  του έρχονταν πρώτες- πρώτες στα «Προτεινόμενα για εσένα». 

 «Γιατί να τη γνωρίσω; Γιατί να της μιλήσω;» έλεγε τώρα. «Πού το περίμενα ότι θα έμπλεκα 

έτσι;!». 

 Πολύ σύντομα όμως, άρχισε να σκέφτεται  πιο λογικά, καθώς όλα αυτά  ήταν προφανώς 

πάρα πολύ παράλογα  για να τα συνεχίσει για πολλή  ώρα - τουλάχιστον εκείνος, που οι 



126 
 

φοβίες του δεν είχαν ξεπεράσει ακόμα το όριο του «φυσιολογικού». Του έμεινε μόνο ένα 

μικρό σφίξιμο στο στομάχι. 

 «Μήπως της συμβαίνει κάτι; Τι όμως;». Φαντάστηκε  μερικές περιπτώσεις: «Μήπως 

αρρώστησε; Μήπως έχει κάποιον και τσακώθηκαν, και την έβαλε να σβήσει το προφίλ της; 

Μήπως τον παντρεύτηκε αυτόν; Μήπως πέθανε; Μα πώς; Μπορεί σε τροχαίο... Ο, τι κρίμα, 

τέτοια γκόμενα! Μπα, σε τέτοιες περιπτώσεις κάποιος άλλος μπαίνει και το λέει αυτό. 

Άλλωστε, πώς θα έσβηνε το προφίλ της αν είχε πεθάνει;». 

 Ύστερα σκέφτηκε πιο πονηρά. «Αν της συμβαίνει κάτι κι εγώ δείξω ενδιαφέρον» είπε, «κάνω 

ένα βήμα · την υποχρεώνω» Κάποτε είχε κερδίσει ακριβώς έτσι μία κοπέλα, όταν 

επισκέφτηκε τη μητέρα της στο νοσοκομείο - και θυμήθηκε τόσο έντονα αυτή την περίπτωση, 

που αποφάσισε ότι έπρεπε πάση θυσία και τώρα  να δείξει ενδιαφέρον, να τη βρει και να 

μάθει τι της συνέβαινε. 

 «Και τίποτα να μη συμβαίνει και να το έσβησε έτσι απλά» σκέφτηκε « εγώ κερδίζω, γιατί 

φαίνομαι πως νοιάζομαι για ‘κείνη. Κι εκεί που νόμιζε πως θα χανόμασταν, βρίσκομαι πάλι 

μπροστά της!» Του άρεσε πολύ η Ελεωνόρα και δε  θα την άφηνε έτσι εύκολα. 

 Χωρίς να σκεφτεί τίποτα άλλο, μπήκε αμέσως με τους κωδικούς του στο σύστημα της 

Τράπεζας και βρήκε το κινητό της Μαρίνας Κωνσταντίνου. 

 «Αφού είναι θεία της, μέσω αυτής θα τη βρω. Άλλωστε, τη συμπάθησα κιόλας» Η ώρα ήταν 

ακόμα  8 το βράδυ και όπως είχε πάρει φόρα, πήρε αμέσως τηλέφωνο. 

 Η Μαρίνα Κωνσταντίνου γι’ αυτόν ακριβώς το λόγο είχε διαγράψει τον ψεύτικο λογαριασμό  

από το  facegram · για να της τηλεφωνήσει ο Κ. Όμως, ούτε κι αυτή περίμενε ότι θα το έκανε 

τόσο γρήγορα. 

 Όταν χτύπησε το τηλέφωνο βρισκόταν στο σπίτι της μόνη, γιατί η Τζίνα είχε ξυπνήσει και είχε 

βγει έξω. Παρόλο που δίστασε για μια στιγμή, με τον άγνωστο αριθμό, απάντησε και 

αναγνώρισε τη φωνή πριν ακόμα της μιλήσει – θα έλεγε κανείς, από την ανάσα  του. 

 «Παρακαλώ;». 

 «Ναι, γεια σας κυρία Κωνσταντίνου, είμαι ο Κ.... Ο ....., από την τράπεζα, ξέρετε, συγνώμη 

για την ενόχληση». 

 Το μυαλό της πήρε αμέσως χίλιες στροφές. «Ο! Μα τι ενόχληση; Από εσάς ενόχληση;» 

απάντησε. 

 «Ξέρετε κυρία Κωνσταντίνου, βρήκα τον αριθμό σας από τα στοιχεία σας στην Τράπεζα, με 

όλο το θάρρος, όμως, μπήκα στο... ίντερνετ (δεν ήταν σίγουρος πως  ήξερε τι ήταν το 

facegram) και βρήκα το προφίλ της ανιψιάς σας διεγραμμένο. Και, ξέρετε, ανησύχησα... 

Μήπως της συμβαίνει κάτι;». 

 «Ναι;!» έκανε αυτή με έκπληξη. «Δεν το ξέρω αυτό, όμως μιλήσαμε το πρωί... Ναι! Το πρωί 

μιλήσαμε - δε νομίζω να συμβαίνει κάτι. Αλλά, όπως μου το λέτε, αρχίζω τώρα κι εγώ να 



127 
 

ανησυχώ. Κάνατε πολύ καλά που μου το είπατε. Κλείστε σας παρακαλώ, να την πάρω 

τηλέφωνο, και σας παίρνω εγώ πάλι σε πέντε λεπτά». 

 «Ναι, περιμένω» έκανε αυτός. 

 Έκλεισε το τηλέφωνο απόλυτα ικανοποιημένος, που έκανε τόσο καλά και πήρε, και 

σηκώθηκε να φτιάξει ένα καφέ – σίγουρος πως είχε κάνει ένα πολύ έξυπνο ελιγμό. Η Μαρίνα 

Κωνσταντίνου από τη μεριά της, περίμενε να περάσουν τα 5 λεπτά, χωρίς να σηκωθεί από τη 

θέση της στον καναπέ της, κι έπειτα τον πήρε πίσω. Για την ακρίβεια άφησε να περάσουν 

περισσότερα από 6 λεπτά, για να τον έχει σε αγωνία. Στόχος της ήταν να   καταφέρει να πάει   

στο σπίτι του. 

 «Ναι, έλα Κ....» του είπε, «μίλησα με την Ελεωνόρα. Είναι καλά.  Σ’ ευχαριστεί πολύ για το 

ενδιαφέρον. Όμως συνέβη κάτι στη δουλειά της και γι’ αυτό έσβησε το προφίλ... σ’ 

ευχαριστεί πάντως πολύ» του ξαναείπε. 

 «Συνέβη κάτι; Είναι σοβαρό;» έκανε αυτός. Ήθελε τώρα να της ζητήσει τον αριθμό του 

κινητού της για να την πάρει ο ίδιος, όμως του φάνηκε πολύ εξόφθαλμο και πολύ νωρίς  γι’ 

αυτό πήγαινε πλαγίως. 

 «Δε μπορώ να σου πω από το τηλέφωνο» του απάντησε εκείνη – που το κατάλαβε. «Γίνεται 

να πούμε από κοντά;». 

 «Γίνεται» είπε αυτός – που ήθελε οπωσδήποτε να πάρει το τηλέφωνο. «Όποτε θέλετε,  μετά 

χαράς». 

 «Απόψε;». 

 «Απόψε. Δεν έχω πρόβλημα. Θέλετε να έρθω κάπου;». 

 «Όχι, καλύτερα να έρθω εγώ. Πού είσαι τώρα;». 

 «Στο σπίτι μου». 

 «Τότε, να έρθω εκεί;». 

  «Ελάτε, περιμένω» είπε και  της έδωσε τη διεύθυνση. 

  «Μπίνγκο!!»  έκανε η Μαρίνα μόλις έκλεισε το τηλέφωνο – παρόλο που δεν έπαιζε κανένα 

παιχνίδι που να είχε  αυτόν τον όρο, και μάλλον για πρώτη φορά στη ζωή της χρησιμοποίησε 

αυτή την έκφραση. 

 Πήρε αμέσως τον Νώντα, αλλά  δεν απαντούσε. «Δεν πειράζει» σκέφτηκε. «Ξέρω κι από 

μόνη μου  τι θα  κάνω» 

 Ντύθηκε γρήγορα, φόρεσε την κονκάρδα με την κάμερα, κάλεσε ένα ταξί και σε 20 λεπτά 

βρισκόταν στην είσοδο της πολυκατοικίας του Κ. 



128 
 

 «Τρίτος όροφος». Το κουδούνι του έγραφε: «Κ…. Ο…. τραπεζικός». «Σιγά τον τραπεζικό!» 

σκέφτηκε πριν πατήσει το πλήκτρο στο θυροτηλέφωνο. «Υπαλληλάκος είναι. Καλύτερα να το 

βγάλει αυτό, γιατί το βλέπουν και θα τον ληστέψουν». 

 Ανέβηκε πάνω με το ασανσέρ και την περίμενε στην πόρτα. Χαιρετήθηκαν, διά χειραψίας, 

και πέρασαν μέσα. 

 «Είχα μια δουλειά έτσι κι αλλιώς, εδώ πιο πέρα  και θα ερχόμουνα» του είπε. «Δεν το ήξερα 

πως μέναμε τόσο κοντά» 

 «Εγώ μένω εδώ σχεδόν δέκα χρόνια» της είπε αυτός. «Κι εσείς εδώ, στον Κόσμο, μένετε;» 

 «Ναι, αλλά πού να βρεθούμε σ’ αυτό  το χάος... Όμως, μη μου μιλάς στον πληθυντικό, δεν 

είμαστε στην τράπεζα. Μαρίνα με λένε...». 

 «Τότε καλώς ήρθες, Μαρίνα!» έκανε αυτός και χαμογέλασε. 

 «Καλά πάμε» σκέφτηκε εκείνη. 

 Κάθισαν στο μικρό καθιστικό του Κ,  που ήταν ένα τραπεζάκι και δύο μικροί καναπέδες. Ο 

ένας στον ένα καναπέ και η άλλη στον άλλο – δηλαδή απέναντι και λίγο δεξιά -  και φάνηκε 

αμέσως πως η Μαρίνα έπιανε πολύ περισσότερο χώρο στο δικό της καναπέ, που ήταν 

ακριβώς ο ίδιος  με αυτόν  που καθόταν ο Κ. 

 «Πολύ περιποιημένο το σπίτι σου!» του είπε. 

 «Ευχαριστώ. Είναι λίγο μικρό, αλλά το φροντίζω όσο μπορώ». 

 «Μια χαρά είναι. Πεντακάθαρο το βλέπω. Ο καλός ο νοικοκύρης φαίνεται αμέσως». 

 «Τι θα σε κεράσω;» τη ρώτησε. «Θέλεις καφέ, πορτοκαλάδα, τσάι;». 

 «Δε βιάζεται καθόλου να μάθει τι έπαθε η Ελεωνόρα» σκέφτηκε εκείνη. «Στα τέτοιά του αν 

έχει πάθει κάτι. Αυτός νοιάζεται μόνο να ξαναπιάσει επαφή για να την πηδήξει». «Μια 

πορτοκαλάδα, αν είναι εύκολο» του είπε. 

 Πήγε δίπλα για να τη φέρει, κι εκείνη έμεινε μόνη στο καθιστικό και σκεφτόταν ξανά τι θα 

του έλεγε – τα είχε δηλαδή αποφασίσει ήδη από το ταξί, αλλά τα ξαναμετρούσε. Ταυτόχρονα 

κοίταζε και στο δωμάτιο μήπως δει κάτι που θα μπορούσε να της δώσει καμιά ιδέα για να 

τον πλησιάσει  καλύτερα (κάποια φωτογραφία, κάποιο άλλο πράγμα γι’ αυτόν) αλλά δεν 

έβλεπε τίποτα. Μία αφίσα μόνο στον τοίχο, με αγγλικά γράμματα, κι ένας πίνακας, της 

σειράς, απέναντι, που απεικόνιζε ένα τοπίο. 

 Έφερε δύο ποτήρια με πορτοκαλάδα και τα άφησε πάνω  στο τραπέζι. 

 «Ευκαιρία να πιώ κι εγώ μία!» είπε εύθυμα. 

 «Ναι, είναι πολύ υγιεινή» του είπε αυτή. 

  Κάθισαν και ακολούθησε μισό λεπτό σιγής.  Αν βέβαια  ήταν μια συνηθισμένη πρώτη 

επίσκεψη  μεταξύ δύο σχεδόν αγνώστων, μια τέτοια αρχική αμηχανία θα κρατούσε πιθανόν 



129 
 

περισσότερο. Δεν ήταν όμως  τέτοια επίσκεψη  και η Μαρίνα Κωνσταντίνου ήξερε  ότι έπρεπε 

να προχωρήσει. 

 «Πολύ συγκινήθηκε η Ελεωνόρα για το ενδιαφέρον που έδειξες» του είπε. 

  «Ναι;» έκανε αυτός. 

 «Για να μη σου πω, μου φάνηκε πως πήγε να κλάψει». 

 Τον είδε πως τσίμπησε. 

 «Μα τι συνέβηκε κι έσβησε, έτσι απότομα, το προφίλ;». 

 «Εγώ βλέπεις Κ..., στην ηλικία που είμαι» του απάντησε « δεν ξέρω απ’ αυτά. Καλά-καλά δεν 

ξέρω τι είναι αυτό το: προφίλ, που λέτε - βλέπεις εμείς, όταν είμασταν μικροί δεν υπήρχαν 

αυτά. Αλλά μου είπε, και νομίζω πως το κατάλαβα, ότι το αφεντικό τους στη δουλειά είναι 

πολύ κακός, κι ότι κάτι έγινε μ’  ένα συνάδελφό τους, κάτι έγραψε για την εταιρία στο 

ίντερνετ, και τους κάλεσε όλους και τους είπε, ότι όποιος δε διαγράψει το λογαριασμό του 

απ’  αυτό το...». 

  «Φέϊσγκραμ» είπε αυτός. 

 «Ναι! Από αυτό. Θα τον απολύσει αμέσως». 

 «Άκου να δεις!...».  

 «Ναι» συνέχισε εκείνη, «όπως σου τα λέω. Αλλά θ’ αφήσει μου είπε , να περάσει λίγος 

καιρός και θα φτιάξει άλλο λογαριασμό, να τα λέτε πάλι...». 

« Τώρα θα μου πει να του δώσω  το τηλέφωνο της» σκέφτηκε. «Θα του πω πως  έχει φοβηθεί 

πολύ, όπως την είδα, και καλύτερα να μην την πάρει τώρα · γιατί μπορεί  να έχει και μ’ αυτό 

πρόβλημα το αφεντικό». 

 Δεν της το ζήτησε όμως, αλλά είπε: 

 «Τι πράγμα είναι αυτό με τα αφεντικά!» σα να το έλεγε μέσα από την ψυχή του. «Σαν το δικό 

μας ένα πράγμα...». 

« Τα ίδια τραβάς κι εσύ...;» αρπάχτηκε αμέσως για να ξεπεράσει το θέμα με το τηλέφωνο. 

 «Τα ίδια, και χειρότερα...». 

 «Ωραία, θέλει να βγάλει απωθημένα. Άφησε τον» σκέφτηκε. 

 Για τα επόμενα 15 λεπτά, χωρίς εκείνη να το περιμένει καθόλου, της διηγήθηκε με κάθε 

λεπτομέρεια ολόκληρη τη σχέση του με το διευθυντή του στην τράπεζα απ’ όταν 

προσλήφθηκε, και αναλυτικά 4 ή 5 περιπτώσεις άδικων προσβολών που είχε δεχτεί από 

αυτόν, παλαιότερα ή τον τελευταίο καιρό. Ήταν φανερό πως του είχε στοιχίσει πολύ αυτή η  

υπόθεση  και ήθελε να μιλήσει σε κάποιον για να ξεσπάσει, κι ότι, όπως συμβαίνει συνήθως, 

ένιωθε πιο άνετα να μιλήσει σ’ ένα ξένο παρά σ’ ένα δικό του πρόσωπο. Καθώς πάντα σε 

τέτοιες περιπτώσεις, ο ξένος, που ξαφνικά γίνεται κάπως οικείος, φαίνεται καλύτερος από τα 



130 
 

δικά μας πρόσωπα – αν μη τι άλλο, επειδή αυτός, σαν πρωτοεμφανιζόμενο στη σκηνή 

πρόσωπο, μπορεί να είναι ο φορέας της αλλαγής που τόσο επιθυμούμε. Ή τουλάχιστον, η 

συζήτηση μαζί του δεν μας αγχώνει ότι  θα χάσουμε την εκτίμησή του. 

 Η Μαρίνα τον άκουγε προσεκτικά, κοιτάζοντας τον στα μάτια και λέγοντάς του κατά 

διαστήματα: «Έχεις δίκιο, Σε καταλαβαίνω, Τι κάθαρμα!» και άλλα τέτοια επιβεβαιωτικά. Και 

τον άφησε να πει όλα όσα ήθελε – σε βαθμό που τα είπε όλα και στο τέλος άρχισε να κάνει 

επαναλήψεις. Σε κάποια στιγμή, για να το γράψει αυτό η κάμερα πεντακάθαρα, όταν,  πάνω  

στην έντασή του, επανέλαβε το σχολιασμό  της  επαυξάνοντας, και είπε: «Είναι μεγάλο 

κάθαρμα!» τον ρώτησε απότομα: «Ποιος;».  «Μα ο διευθυντής μου!» απάντησε εκείνος  

ξαφνιασμένος, κι εκείνη  έκανε ένα απλό και μάλλον όχι πολύ επιδέξιο: «Α! Ναι, ναι, 

συγνώμη» με κίνδυνο να νομίσει ότι δεν τον πρόσεχε. 

 «Καημένο παιδί.... τι περνάς...» του είπε τελικά όταν ένιωσε πως αρκούσαν για την ώρα. 

«Και δε μπορείς και να φύγεις... Πού  να  βρεις δουλειά με αυτά που γίνονται έξω;». 

 «Ναι, αυτό είναι» είπε αυτός. «Αν έβρισκα κάτι άλλο, θα έφευγα». 

 «Μπορείς να ψάξεις όμως καλύτερα» του είπε αμέσως. «Εγώ, μπορεί να μη δουλεύω, αλλά 

ξέρω πολύ κόσμο και μπορώ να σε βοηθήσω». 

 «Θα το κάνετε αυτό για μένα;!» έκανε, σχεδόν συγκινημένος. 

 «Όχι: θα το κάνετε» του είπε αυτή με προσήνεια. «Θα το κάνω!». 

 «Ευχαριστώ πάντως». 

 «Θα μου δώσεις ένα βιογραφικό σου» συνέχισε αυτή. «Η εταιρεία που δούλευα έχει 

χιλιάδες υπαλλήλους κι έχει και πολύ καλές θέσεις γραφείου. Ξέρω προσωπικά όλους τους 

διευθυντές των τομέων. Μη με βλέπεις που δεν έχω πτυχίο και πήρα μικρή σύνταξη». 

 «Ναι;» είπε αυτός. 

 «Απλώς έτσι το είπε, πάνω στο θυμό του» σκέφτηκε . «Είναι δειλός, δεν  έχει τα κότσια   να 

σηκωθεί και να φύγει» Ευτυχώς, γιατί εκείνη δεν ήξερε κανένα «διευθυντή τομέα». 

 «Μπορώ να καπνίσω;» τη ρώτησε τότε, μάλλον για να ξεφύγει από αυτή  τη συζήτηση που 

είχε αρχίσει να γίνεται πολύ σοβαρή. 

 «Μα, έμενα ρωτάς; Είσαι στο σπίτι σου! Δε μ’ ενοχλεί πάντως ο καπνός». 

 «Τώρα πρέπει  να τον πάω στο δάνειο, να δω κι από εκεί τι θα βγάλω» σκεφτόταν. 

 «Πάντως βρε παιδί μου, πολύ αυστηρή αυτή η Τράπεζα» του είπε.  «Θα έχει πάρει από αυτή 

ο διευθυντής» (για να συνδέσει κιόλας το διευθυντή με ολόκληρη την Τράπεζα). «Είναι αυτή 

πρόταση που μου κάνανε; Τετρακόσια ευρώ το μήνα! Λες και είμαι, ποια; Πού θα βρίσκω 

τόσα χρήματα; Μήπως την έκαναν, ακριβώς για να μην τη δεχτώ;» συμπλήρωσε και τον 

κοίταξε,  προσπαθώντας να δώσει άλλο νόημα. 



131 
 

 «Δυστυχώς» απάντησε εκείνος καθώς άναβε το τσιγάρο. «Έτσι κάνουνε σε όλους. Κανένας 

δε φεύγει από εκεί ευχαριστημένος». 

 «Γιατί όμως;». 

  «Αυτοί Μαρίνα, πουλάνε χρήματα · δίνουν πέντε για να πάρουν δέκα. Δεν τους ενδιαφέρει 

πού θα βρεθούν». 

 «Εμείς όμως  Κ...» του απάντησε, παίρνοντας λυπημένο ύφος, «μου φαίνεται  είμαστε οι 

απόκληροι της κοινωνίας. Ζούμε   για κερδίζουν από εμάς οι άλλοι. Αλλά, τι να κερδίσουν 

από μένα; Απλώς δεν έχω...». 

 Είδε αμέσως, στο ύφος του, πως δεν του άρεσε καθόλου αυτή  η διατύπωση με το «εμείς». 

Ασφαλώς, το μόνο πράγμα που δε θα δεχόταν ποτέ ο Κ για τον εαυτό του ήταν το πως άνηκε 

στους «απόκληρους» της κοινωνίας. Είχε μεγαλώσει με την πεποίθηση, αν όχι ότι θα γινόταν 

μεγάλος και τρανός, πάντως ότι άνηκε στους ευνοημένους, στους «εντός των τειχών» και δεν 

θα την απεμπολούσε έτσι εύκολα - άσχετα αν δεν επιβεβαιωνόταν μέχρι τότε. 

 «Θα ήθελα όμως να μου πεις» συνέχισε πάντως εκείνη, «εσύ που τα ξέρεις καλύτερα, τι 

μπορώ να κάνω». 

 «Δεν καταλαβαίνω, τι  εννοείς;».  

  «Να ρε παιδί μου, πώς δηλαδή μπορεί να γίνει για να κουρέψουν το δάνειο, να χαμηλώσει 

η δόση... αυτά». 

 Την κοίταξε κάπως  περίεργα. «Τι να σου πω, Μαρίνα» της είπε, «με αυτούς, τι μπορείς να 

κάνεις; Δεν υπάρχει άλλη λύση παρά να δεχτείς ό,τι σου προσφέρουν τώρα. Αυτά με το 

κούρεμα, τα ζητήσαμε την πρώτη φορά και δεν έγιναν δεκτά. Σε κανένα δε γίνονται δεκτά. 

Ίσως στο μέλλον... μπορεί ν’ αλλάξει κάποιος νόμος». 

 «Μου μιλάει πάλι σαν μέσα στην τράπεζα» σκέφτηκε. «Πρέπει να τον ξαναφέρω με το μέρος 

μου». 

 «Ναι βέβαια» του είπε. «Αλλά πάντως, τώρα που το σκέφτομαι καλύτερα, ο διευθυντής, 

είμαι σίγουρη ότι σου τα κάνει αυτά επειδή σε ζηλεύει...». 

 «Με ζηλεύει;» έκανε αμέσως με ενδιαφέρον. 

 «Ναι, σε ζηλεύει επειδή  είσαι νέος και ταλαντούχος · πάντα αυτό συμβαίνει». 

 «Δε θα ήθελα να το πω αυτό...» είπε εκείνος, σα να έλεγε: Συμφωνώ απόλυτα! 

 «Πάντα αυτοί οι γέροι, οι πικροί, έτσι κάνουν» συνέχισε. «Μη φοβάσαι όμως, θα βρεις το 

δρόμο σου και δεν μπορεί κανένας  να σ’ εμποδίσει. Κι αυτό που σου είπα, για την εταιρεία 

που δούλευα αν θέλεις να έχεις κι άλλη εναλλακτική, ισχύει!». 

 «Μαρίνα, σ’ ευχαριστώ πολύ γι’ αυτά που μου λες!» της είπε πολύ αληθινά. «Κι εγώ, όπου 

μπορώ να σε βοηθήσω με το δάνειο σου, θα το κάνω!». 



132 
 

 «Το λες αλήθεια» έκανε εκείνη και τότε, τσακ!, του έπιασε το χέρι και τον κοίταξε στα μάτια. 

 «Αλήθεια» είπε αυτός. 

 «Δηλαδή, θα με βοηθήσεις;» τον ξαναρώτησε αμέσως. 

 Καλά- καλά δε θυμόταν ότι  το είπε, πάνω στη φόρτιση της στιγμής, το είπε όμως καθαρά 

μπροστά στην κάμερα: « Θα σε βοηθήσω με κάθε τρόπο!». 

 «Ωραία!» σκέφτηκε εκείνη και του άφησε το χέρι. «Φτάνει για σήμερα». 

 «Πώς όμως θα με βοηθήσεις, μπορείς;» του είπε μετά. 

 «Να, θα προσπαθήσω να στείλουμε ένα ακόμα αίτημα αναδιάρθρωσης – μήπως και 

χαμηλώσει η δόση. Δεν ξέρω όμως» έκανε, «αν θα με αφήσει αυτός...». 

 «Ο διευθυντής» συμπλήρωσε αυτή. 

 «Ναι αυτός. Ξέρεις Μαρίνα, το πρόβλημα είναι αυτό το αγροτεμάχιο που φαίνεται,  Κορινθία 

νομίζω; Αυτό βλέπουν τα Κεντρικά και ζητάνε τόσο μεγάλη δόση». 

 «Ναι, καταλαβαίνω» είπε αυτή. «Αυτό όμως Κ..., δεν αξίζει τίποτα – μη βλέπεις τι λένε  στο 

Κτηματολόγιο και σ’ αυτά. Είναι ένα κτήμα με λίγες ελιές, ξερές, που μου το άφησε ο 

παππούς μου. Μακάρι ν’ άξιζε, γιατί τότε θα το πουλούσα και θα ξεχρέωνα. Έχω 

προσπαθήσει, αλλά κανένας δεν το θέλει. Δεν έχει βλέπεις πρόσοψη στη  θάλασσα...».  

 «Ίσως, επειδή είναι ακριβή η περιοχή να το κοστολογούν έτσι τα Κεντρικά» είπε αυτός. «Δεν 

κοιτάζουν  βέβαια το καθένα σαν ιδιαίτερη περίπτωση. Μπορούμε να το γράψουμε αυτό 

στην αίτηση!». 

 «Με πιστεύει!» σκέφτηκε. «Ό,τι κι αν του πω, με πιστεύει». 

--------------------------------------------------------------------------------------------------------------------------- 

 

  

Μόλις βγήκε έξω, μετά από 10 λεπτά, πήρε αμέσως τηλέφωνο το Νώντα κι αυτή τη φορά το 

σήκωσε. 

  «Μα πού είσαι, και σε ψάχνω από τ’ απόγευμα;». 

  «Είχα κάτι δουλειές, τι συμβαίνει;». 

  «Αυτός, με πήρε τηλέφωνο για το προφίλ και πήγα  σπίτι του...». 

  «Μπράβο! Τόσο νωρίς; Και τι έγινε;». 

  «Πρέπει να βρεθούμε να δούμε τι  έγραψε. Νομίζω, τον έχουμε στο χέρι». 

  «Ωραία! Αλλά σήμερα αποκλείεται. Αύριο, το μεσημέρι». 



133 
 

  «Έλα ρε Νώντα! Είμαι στο δρόμο!». 

 «Αποκλείεται σου λέω. Αύριο στις δώδεκα, έλα  απ’ το  γραφείο». 

 «Καλά εντάξει...» έκανε εκείνη εκνευρισμένη κι έκλεισε το τηλέφωνο. «Θα είναι πάλι με 

γκόμενα, ο ηλίθιος!» σκέφτηκε. 

 Την έτρωγε η αγωνία να εξακριβώσει αν  η κάμερα τα είχε καταγράψει όλα. Γιατί κατά βάθος 

δεν εμπιστευόταν τις καινούργιες τεχνολογίες (καινούργιες, με την έννοια όσες 

εμφανίστηκαν μετά που αυτή έγινε 30 χρονών) και δε  μπορούσε να το κάνει μόνη της, γιατί 

δεν είχε το εξάρτημα  που συνέδεε  τόσο μικρή κάμερα με  υπολογιστή. Το είχε κρατήσει 

εκείνος. Κι αν είχε χρήματα, και ήταν ακόμα τα  μαγαζιά ανοικτά, μπορεί  και να έτρεχε να 

αγοράσει άλλο  για να ησυχάσει – αν  και αυτού του είδους οι κάμερες ήταν μάλλον 

παράνομες. 

 Μέσα, όπως εξελίχτηκε μέχρι το τέλος η συζήτηση, ο Κ δεν βρήκε ευκαιρία να της ζητήσει το 

τηλέφωνο της Ελεωνόρας ώστε να χρειαστεί να βρει δικαιολογία και γι’ αυτό. Όταν έφευγε 

βέβαια, τον είδε πως ετοιμαζόταν να το κάνει · όμως του άλλαξε αμέσως τη ροή, αφού 

δίσταζε, και δεν προχώρησε. Έτσι, είχε  στην άκρη μία  έτοιμη εκκρεμότητα για επαφή μαζί 

του και είχε και σκεφτεί ήδη, αν τελικά δε μπορούσε να το αποφύγει, μία φίλη της  που θα 

δεχόταν, για εκείνη, να παίξει την Ελεωνόρα  στο τηλέφωνο - γιατί βέβαια, τώρα πια τη δική 

της φωνή  θα την αναγνώριζε. 

 Σε κάθε περίπτωση  πάντως, ένιωθε πως τον είχε κερδίσει και θα μπορούσε να μιλάει μαζί 

του ό,τι  ώρα ήθελε. Και ότι, όσα μέχρι τότε είχε γράψει η κάμερα (αν τα είχε γράψει βέβαια) 

ήταν τόσο σημαντικά  που μπορεί και να αρκούσαν · παρόλο που   ήταν σίγουρη πως, αν 

χρειαζόταν,  μπορούσε με  ευκολία να  του αποσπάσει κι άλλα. 

 Έπρεπε όμως να τα συζητήσουν αναλυτικά  με τον Νώντα, και να δουν με ποιον ακριβώς  

τρόπο  θα προχωρούσαν. 

 

 

 

                                                                   6. 

 Τη στιγμή που τον είδε ο Βαρτσατζόγλου(για πρώτη φορά στη ζωή του) να περνά  μπροστά 

από την καφετέρια και τον παρατήρησε προβληματισμένος, ο Παναγιώτης πήγαινε πάλι στο 

πάρκο. Αυτό, ήταν κάτι το εντελώς πρωτόγνωρο  στη συμπεριφορά του· γιατί, απ’ όταν 

αρρώστησε, λειτουργούσε με ακρίβεια αυτόματου μηχανήματος και δεν ξαναπήγαινε ποτέ 

στο πάρκο πριν περάσουν  ακριβώς  15 μέρες από την τελευταία φορά · ενώ  τώρα είχε 

περάσει μόλις  μία. Επίσης, δεν πήγαινε πότε στο πάρκο  πριν τις 9 το βράδυ και,  όταν τον 

είδε ο Βαρτσατζόγλου, ήταν ακόμα 7. Αυτός ήταν και ο λόγος που οι γονείς του δεν 

υποψιάστηκαν τίποτα  και  θεώρησαν απλώς  ότι  πήγαινε τη συνηθισμένη του απογευματινή 

βόλτα. 



134 
 

 Κι ο ίδιος δεν ήξερε αν έκανε καλά που πήγαινε τόσο σύντομα πάλι στο πάρκο και 

προχωρούσε διστακτικά ( αυτό ασφαλώς επέτεινε την ιδιομορφία που είχε στο βάδισμα κι 

έκανε τον Βαρτσατζόγλου να τον προσέξει), όμως ο λόγος   που τον υποχρέωνε να ξαναπάει 

εκεί ήταν πάρα  πολύ σημαντικός, θέμα ζωής ή θανάτου, για να τον αγνοήσει. 

  Όταν γύρισε την τελευταία φορά  στο σπίτι του, δεν κοιμήθηκε γρήγορα και χωρίς όνειρα 

όπως τις άλλες φορές που γυρνούσε από το πάρκο. Όλη  τη νύχτα  στριφογύριζε στο κρεββάτι 

του  όπως έκανε και τις άλλες νύχτες, γεμάτος αμφιβολία. Αμφιβολία ότι κάτι δεν πήγε καλά, 

εκεί στην αρχή με την ελιά, ότι κάτι δεν έγινε όπως έπρεπε και γι’ αυτό η βραδιά  εξελίχτηκε 

τόσο άσχημα. Γι’ αυτό οι κοπέλες δεν είχαν δουλειά, και γι’ αυτό συνάντησε εκείνο τον 

άστεγο που τον είπε «τρελό». Κι ακόμα χειρότερα, ένιωθε συνέχεια πως, όσο αυτό το λάθος 

που έγινε  παρέμενε  από πάνω του χωρίς να διορθωθεί, θα μπορούσε να του φέρει πολύ  

μεγαλύτερες συμφορές. Συμφορές σαν κι εκείνες, τότε που αρρώστησε κι έχασε την ψυχή 

του. 

 Έπρεπε να πάει και να σταθεί οπωσδήποτε ξανά μπροστά στη γέρικη ελιά – παρόλο που δεν 

είχαν περάσει ούτε 11 ούτε 13 ούτε 15 μέρες -  και να προλάβει τη συμφορά  πριν τον 

χτυπήσει. Και, αφού θα στεκόταν μπροστά της, έπρεπε να ξανακάνει υποχρεωτικά και τη 

διαδρομή μέσα από το πάρκο. Διαφορετικά η πράξη θα έμενε μίση. Η ελιά δεν μπορούσε να 

χωριστεί από το υπόλοιπο πάρκο κι άλλωστε,  του ήταν αδύνατο να επιστρέψει από την ίδια 

διαδρομή. 

 Πέρασε με τον ίδιο τρόπο που περνούσε κάθε φορά την πλατεία, χωρίς όμως να κοιτάξει 

καθόλου προς τις καφετέριες και τους θαμώνες τους – που του φάνηκαν πολύ αδαείς και 

ανίκανοι να καταλάβουν την κρισιμότητα της στιγμής για να ασχοληθεί μαζί τους – και 

σταμάτησε μπροστά στην είσοδο του πάρκου. 

 Το βράδυ ήταν ήσυχο και κανένας άλλος δεν περπατούσε στη μεγάλη και άδεια πλατεία. Οι 

καφετέριες πίσω του απείχαν πια 100 μέτρα. Ακόμα και τα φώτα της πλατείας, κι αυτά της 

εισόδου  του πάρκου, έμοιαζαν χλωμά · γιατί όλη μέρα έβρεχε και τα σύννεφα είχαν κρύψει 

το φεγγάρι. Ούτε ο απόμακρος ήχος των αυτοκινήτων από τους κοντινούς δρόμους έφτανε 

μέχρι εκεί, ούτε η μουσική από τις καφετέριες. Απόλυτη ησυχία αστικού κέντρου, σα να ήταν 

4 τα ξημερώματα. 

 Κοίταξε για λίγο την είσοδο, χαμήλωσε με σεβασμό το κεφάλι  και πέρασε μέσα. Η ελιά 

στεκόταν όπως πάντα στη θέση της, βαριά και επιβλητική. Χαμήλωσε κι άλλο  το κεφάλι και  

πλησίασε  λίγο ακόμα,  με τα χέρια σε θέση προσευχής, προσέχοντας να μην αγγίξει τα φύλλα 

της όπου χαμήλωναν μέχρι το ύψος του. Έμεινε ακίνητος μπροστά της. 

 «Μεγάλη ελιά» είπε. «Εσύ που δε φοβάσαι το θάνατο. Εσύ που βλέπεις τους ανθρώπους να 

χάνονται σαν τα φύλλα σου που πέφτουν. Εσύ που δε φοβάσαι ούτε τους ανθρώπους που 

είναι χειρότεροι από το θάνατο. Βοήθησε με. Αν εγώ έφταιξα κι έκανα κάτι που δεν έπρεπε 

συγχώρεσέ   με. Δεν είμαι κακός. Εσύ το ξέρεις μόνο» 

 Τα φύλλα της ελιάς κουνήθηκαν τότε λίγο από τον άνεμο, σα να του έγνεφαν να συνεχίσει. 



135 
 

 «Εγώ δε ζήτησα να γεννηθώ. Εγώ δεν ήθελα να είμαι δυστυχισμένος. Οι άνθρωποι μ’ έκαναν 

έτσι. Κι όταν με έκαναν εγώ δεν μπορούσα να κάνω τίποτα. Γιατί να βασανίζομαι. Πόσο 

ακόμη θα βασανίζομαι». 

 Τα φύλλα της ελιάς φάνηκαν να λυγίζουν και να πέφτουν προς τα κάτω, σαν σταγόνες από 

δάκρυα. 

 «Με καταλάβαινες. Μόνο εσύ με καταλαβαίνεις. Αυτό μόνο θέλω να με καταλαβαίνουν. Πες 

μου τι να κάνω». 

 «Πέρασε τρεις φορές μέσα από το πάρκο» άκουσε τότε να του λέει η ελιά. «Από μένα, μέχρι 

τους ανθρώπους προς το μέρος που βγαίνει ο ήλιος, και τότε θα γιατρευτείς!». 

 Την κοίταξε με ευγνωμοσύνη κι έφερε το δεξί του χέρι στο μέρος της καρδιάς. «Ευχαριστώ» 

είπε, από τα βάθη της ψυχής του και με  πρόσωπο κατακόκκινο από την ένταση. 

«Ευχαριστώ». 

 Τα φύλλα της ελιάς του απάντησαν  θροΐζοντας χαρούμενα. 

 Ήθελε τότε να πέσει στη ρίζα της και να κοιμηθεί τον πιο γλυκό ύπνο της ζωής του, όμως 

έπρεπε να προχωρήσει. Από εκεί μέχρι τους ανθρώπους στο μέρος που βγαίνει ο ήλιος –

δηλαδή την  ανατολική κύρια είσοδο του πάρκου. 

 Ξεκίνησε  κοιτάζοντας προς τα πίσω, γιατί δεν ήθελε να αποχωριστεί τη θέα της ελιάς που 

του έδινε δύναμη, κι όταν αυτή  τελικά χάθηκε, ξαναγύρισε λίγο  και την κοίταξε  για μια 

ακόμη φορά. Ύστερα πήρε πάλι το κεντρικό δρομάκι. 

 Ούτε σκιές συνάντησε στην πορεία, ούτε τίποτα. Σκουρόχρωμα τα πεύκα στο βραδινό φως, 

έμοιαζαν να υπακούουν στη μεγάλη γέρικη ελιά. Σε λίγο έφτασε στη μικρή πλατεία με το 

σιντριβάνι. Ο άστεγος δεν ήταν εκεί. Κανένας δεν ήταν εκεί. Ήταν ωραία. Κάθισε στο ίδιο 

παγκάκι που κοιμόταν την άλλη φορά ο άστεγος κι αμέσως ένιωσε  πως,   ό,τι  άσχημο είχε 

συμβεί τότε, τώρα έσβηνε και χανόταν. Ξαφνικά όμως, φοβήθηκε να  μη φτάσει από κάπου 

ο άστεγος, σηκώθηκε πάνω και απομακρύνθηκε γρήγορα. 

 Δεν έμεινε άλλο στην πλατεία με το σιντριβάνι και μπήκε κατευθείαν στο δρομάκι που 

οδηγούσε στην ανατολική είσοδο. Περπατούσε πάλι αργά, κοιτάζοντας προσεκτικά δεξιά και 

αριστερά για το αν υπήρχε κάτι. Τίποτα όμως δεν υπήρχε  ούτε  εδώ. Ούτε σκιά, ούτε 

άνθρωπος, ούτε γάτα. Μόνο τα δέντρα έστεκαν σταθερά, σα να του έλεγαν να προχωρήσει 

και να μη φοβάται · κι αυτός προχωρούσε. «Αν φτάσω στην έξοδο» έλεγε « και δε συναντήσω 

τίποτα έχω νικήσει». 

 Λίγο όμως πριν την έξοδο, σ’ ένα σημείο που υπήρχαν δύο παγκάκια το ένα απέναντι στο 

άλλο, κάθονταν 4 ή 5 άτομα. Τους είδε χωρίς να απογοητευτεί - γιατί κατά βάθος ποτέ δεν 

πίστεψε  ότι θα νικούσε – και προχώρησε προς το μέρος τους. Υποχρεωτικά, έπρεπε να 

περάσει ανάμεσά τους. 

 Ήταν η Τζίνα και η παρέα της. Τρία κορίτσια και δύο αγόρια που κάθονταν ανακατεμένοι στα 

παγκάκια, κάπνιζαν και μασούσαν τσίχλες. Αυτό που εκείνος επικεντρώθηκε στην εικόνα, 

ήταν το πόδι ενός, που το είχε πάνω στο άλλο όπως καθόταν και το κουνούσε νευρικά. 



136 
 

Πλησίασε. Δε θυμόταν να είχε  ξανασυναντήσει αυτή την παρέα στο πάρκο  και δεν ήξερε με 

ποιο τρόπο ακριβώς έπρεπε να περάσει για να μη συμβεί κάτι άσχημο. 

 Έτσι, λίγο πριν φτάσει στο σημείο για να τον δουν και αυτοί, δίστασε κι έκανε μισό βήμα 

πίσω, γλιστρώντας πάνω σ’ ένα πεσμένο φύλλο καρυδιάς και βγάζοντας ένα «Ωχ» αρκετά 

δυνατό, στην προσπάθειά του να κρατηθεί όρθιος. Όλα αυτά αποτελέσματα του 

αιφνιδιασμού του. 

 «Ρε, τι κάνει αυτός εδώ;!» ακούστηκε από το παγκάκι. Όλοι γύρισαν και τον κοίταξαν 

ξαφνιασμένοι – γιατί μόνο τότε καταλάβαν την παρουσία του – και κάπως έτοιμοι να το 

βάλουν στα πόδια αν χρειαστεί. Αμέσως όμως είδαν  πως δεν ήταν αστυφύλακας και πως 

ήταν και μόνος. 

 «Τι κάνεις εδώ ρε φίλε;» τον ρώτησε η πρώτη κοπέλα στο παγκάκι, που καθόταν δίπλα από 

τη Τζίνα και ήταν πολύ άγρια στην όψη. 

 «Περνάω» είπε εκείνος. 

 «Ας τον ρε μαλάκα» της είπε η Τζίνα. « Δεν τον βλέπεις; Είναι γκάου». 

 Τον άφησαν να περάσει ανάμεσά τους, ανάμεσα από τα παγκάκια, κι όπως περνούσε  του 

έβγαλαν ακτινογραφία. Ίσως και να έκανε για την παρέα τους, αν είχε κιόλας και «φράγκα», 

αλλά εκείνη την ώρα είχαν αράξει και κουβέντιαζαν και κανένας δεν είχε διάθεση να 

ασχοληθεί   μαζί του. 

 Εκείνος ένιωθε τα βλέμματά τους να τον διαπερνούν – πολύ περισσότερο απ’ όσο θα τα 

ένιωθε κάποιος άλλος, καθώς ήταν πολύ πιο ευαίσθητος σε τέτοιου είδους επαφές. Παρόλα 

αυτά όμως, καθόλου δεν ένιωσε  ότι σκέφτηκαν πως  θα μπορούσε να κάνει για την παρέα 

τους. Αντίθετα , ένιωθε  πως, από στιγμή σε στιγμή, θα του επιτίθονταν, θα τον χτυπούσαν 

ή, ακόμα χειρότερα θα τον έλεγαν τρελό( γιατί εκείνο το αντισυμβατικό: «γκάου» δεν το 

εξέλαβε  και τόσο άσχημα). Του ήταν όμως και αδύνατο να γρηγορέψει το βήμα του και 

πέρασε ανάμεσά τους απολύτως κανονικά - όπως περπατούσε προηγουμένως, και μάλιστα 

λίγο πιο αργά. Σαν κάτι να τον τραβούσε προς τα πίσω για να του επιτεθούν, να τον 

χτυπήσουν και να τον πουν τρελό. 

 Τελικά, αφού άλλωστε δεν είχαν και καμία τέτοια πρόθεση, πέρασε αλώβητος και 

προχώρησε ακόμα μερικά μέτρα πιο πέρα. Εκείνοι δεν ξανασχολήθηκαν  μαζί του και σε 30 

δευτερόλεπτα είχαν σίγουρα ξεχάσει την παρουσία του. Αντί όμως να απομακρυνθεί, μπήκε 

μέσα στα δέντρα, όπου ήταν σκοτεινά, σταμάτησε και κράτησε την αναπνοή του. Ήθελε να 

δει  τι θα έκαναν. 

 Δεν έκαναν τίποτα. Μόνο κάθονταν, κουβέντιαζαν κι άναβαν το ένα τσιγάρο πάνω στο άλλο. 

Αυτός άκουγε. 

  «Η γριά μου» έλεγε η Τζίνα «δε μένει καθόλου μέσα. Όλο  γυρνάει τελευταία. Την κυνηγάνε 

λέει οι τράπεζες, επειδή τους χρωστάει φράγκα». 

 «Κι αφού τους χρωστάει» είπε η διπλανή της στο παγκάκι, «τι θέλει και κυκλοφοράει; Για να 

την πετύχουνε  πουθενά;». 



137 
 

 «Φτιάχνει λέει ένα κόλπο, για να τους τη φέρει». 

 «Κόλπο ε;» έκανε ο νεαρός από το απέναντι παγκάκι. «Τι κόλπο;». 

 «Δεν ξέρω, και δε με νοιάζει. Σιγά μην ασχολιέμαι μ’ αυτή. Τι τα έκανε τα φράγκα που 

χρωστάει;». 

 «Είναι πολλά;» την ξαναρώτησε αυτός από το απέναντι παγκάκι. 

 «Δεν ξέρω. Όσα πάντως και να ‘χει,  δεν τη φτάνουνε». 

 «Δε σου ‘δώσε κι εσένα μερικά;» τη ρώτησε πάλι η διπλανή της. 

 «Σε μένα θα ‘δίνε; Αυτή θέλει να πεθάνω». 

 «Είναι καλύτερα, λέει ο Μάνθος» είπε τότε ο δεύτερος νεαρός της παρέας, που καθόταν 

τελευταίος στο παγκάκι, «να χρωστάς λεφτά στον Τόνυ παρά στην τράπεζα». 

 -Ο «Μάνθος» ήταν ένας άλλος άστεγος της πλατείας, που είχε τη φήμη σοφού, και ο «Τόνυ» 

ήταν αυτός που ήλεγχε τη διακίνηση των ναρκωτικών. 

 «Ναι;» έκανε η Τζίνα. 

 «Από τον Τόνυ λέει, μπορείς να την κάνεις σε άλλη πλατεία. Η τράπεζα όμως, όπου κι αν πας  

θα σε βρει. Έτσι πάντως το είπε» συμπλήρωσε. «Κι αυτός σε τράπεζα χρωστούσε κι έμεινε 

στο δρόμο». 

 «Χαχαχα!!» γέλασε τότε η διπλανή της Τζίνας. «Λέτε να δούμε να κοιμάται η κυρά- Μαρίνα 

στα παγκάκια; Δε θα χωράει!». 

 Ή Τζίνα τότε τη σκούντησε – σχεδόν τη χτύπησε, όπως το είδε αυτός μέσα από τα δέντρα- με 

τον αγκώνα  της στα πλευρά και την κοίταξε άγρια. «Μαλακισμένη!» της φώναξε. «Μην το 

ξαναπείς αυτό!». 

 Σιγή απλώθηκε  στην παρέα – απότομη και πολύ σοβαρή – κι όλοι κοιτάζαν τις δύο κοπέλες 

που κοιτάζονταν πρόσωπο με πρόσωπο, είχαν πάρει ύφος για καβγά και ήταν έτοιμες να 

αρπαχτούν. Αυτό κράτησε αρκετά δευτερόλεπτα ·  η διπλανή της Τζίνας όμως, υποχώρησε 

πρώτη. 

 «Εντάξει ρε...» της είπε. «Γιατί στραβώνεις; Εσύ δεν είπες ότι θέλει να πεθάνεις;». 

 «Να μη σε νοιάζει!» της ξαναφώναξε η Τζίνα, χωρίς να κουνήσει καθόλου το βλέμμα  της 

που την κάρφωνε. 

 «Εντάξει...» είπε η άλλη. «Αφού στραβώνεις, συγνώμη...» Σηκώθηκε  μάλιστα κι από δίπλα 

της, μ’ ένα «φφφ» και κάθισε μια θέση πιο κάτω στο παγκάκι · δείχνοντας έτσι σε όλη την 

παρέα πως υποχωρούσε και δεν έδινε συνέχεια – ή διαφορετικά, πως έθετε τον εαυτό της 

κάτω από τη Τζίνα στην ιεραρχία. 

 «Για τη γριά μου, δε θέλω να λέτε τίποτα!» είπε τότε η Τζίνα, απευθυνόμενη σε όλους και 

με ύφος πολύ απειλητικό. 



138 
 

 Κανένας δεν αντιμίλησε, αλλά το κλίμα είχε καταφανώς χαλάσει. Εκείνος έμενε μέσα στα 

δέντρα, όμως πέρασε πολλή ώρα, κάθονταν εκεί και δεν έλεγαν απολύτως τίποτα. Μόνο 

κάπνιζαν και πότε-πότε κοίταζε ο ένας τον άλλο · ειδικά η Τζίνα με αυτή  που τσακώθηκαν. 

 Ύστερα είπε κάποιος (δεν κατάλαβε ποιος απ’ όλους): «Πάμε;». Σηκώθηκαν όλοι μαζί κι 

έφυγαν προς τα πάνω, συνεχίζοντας να είναι αμίλητοι. Ευτυχώς, γιατί τρόμαξε όταν 

σηκώθηκαν  ότι  θα έφευγαν από το μέρος του. 

 Έμεινε μόνος μέσα στα δέντρα και δεν υπήρχε πια κανείς για να κρύβεται. «Συνάντησα 

ανθρώπους» σκεφτόταν. «Μου είπε να μη συναντήσω ανθρώπους μέχρι την έξοδο για να 

γιατρευτώ. Πρέπει να ξανακάνω τον ίδιο δρόμο. Τρεις φορές τον ίδιο δρόμο». 

 Βγήκε από τα δέντρα και στάθηκε πάνω στο δρομάκι, κοιτάζοντας προς τα πάνω. Ίχνος από 

την παρέα της Τζίνας δε φαινόταν πια στο βάθος. Το δρομάκι εκτείνονταν μπροστά του, μέχρι 

εκεί που έφτανε το μάτι, ευθύγραμμο και άδειο. Σκέφτηκε λίγο - όχι πάρα πολύ - γύρισε την 

πλάτη του προς το πάρκο και κατευθύνθηκε  προς την έξοδο. Δεν ήθελε να γιατρευτεί. Αν 

γιατρευόταν, τι θα αντιμετώπιζε μετά; Τώρα τουλάχιστον, είχε μία διέξοδο. 

 Έξω στο δρόμο, οι κοπέλες δεν έκαναν πιάτσα  (αυτό συνέβαινε μερικές φορές, άγνωστο 

γιατί) και δεν υπήρχε ψυχή . Μόνο τα αυτοκίνητα περνούσαν · αυτά δε σταματούσαν ποτέ. 

Γύρισε γρήγορα στο σπίτι, πριν τις 9, και κανείς δεν κατάλαβε πως είχε πάει στο πάρκο. 

 

  

                                                                  7.  

Το άλλο πρωί, μόλις ο Παπαζήσης έφτανε στο σαντουιτσάδικο και πάρκαρε, χτύπησε το 

κινητό του. Ήταν ο τομεάρχης του και  απάντησε  ασφαλώς  αμέσως. 

 «Έλα Μάκη, καλημέρα» του είπε. «’Έχω κάτι για σένα». 

 «Καλημέρα» είπε αυτός. «Τι είναι;» πήγε ο νους του πως ήθελαν να «καθαρίσει» κάπου. 

« Έχω εδώ έξω ένα δημοσιογράφο, και κάνει ρεπορτάζ για μας. Καλό παιδί – δηλαδή, τι καλό 

παιδί... δημοσιογράφος είναι κι αυτός, αλλά τέλος πάντων, η σελίδα που δουλεύει  δεν μας 

χτυπάει, πολύ. Θέλω να περάσει από το μαγαζί και να του μιλήσεις · γιατί θέλει λέει να 

μιλήσει και μ’ άλλα στελέχη εκτός από μένα, κι εσύ είσαι ο καλύτερος. Δε μπορώ να τον 

στείλω σε κανένα παιδί. Ξέρεις ε; Δεν πρέπει να φανούμε βίαιοι, δεν πρέπει να φανούμε 

χωριάτες... Την ιδεολογία μας την ξέρεις. Πρέπει να φανεί κάπως πιο μαλακή γιατί είναι 

δημοσιογράφος. Κι εγώ δεν τα γουστάρω αυτά, αλλά είναι καλό για την εικόνα της 

Οργάνωσης. Αν δε θέλεις, πες μου το» τον πρόλαβε. «Δεν υπάρχει πρόβλημα» 

 «Όχι Ντίνο, τι είναι αυτά που λες;» του είπε αμέσως. «Στείλε μου  τον κι άστο πάνω μου».  

 Αν ήταν δυνατόν να αρνηθεί και ν’ άφηνε  την εκπροσώπηση, του Τομέα της Οργάνωσης,  

στον  Ντίνο ή σε «κανένα παιδί» που θα τον έστελνε αν αυτός αρνιόταν. Άλλωστε, ένιωθε 



139 
 

πως ήταν σε θέση να μιλήσει καλύτερα απ’ όλους  και το επιζητούσε κιόλας. Πολύ καιρό 

ήθελε να ξεκαθαρίσει τους λογαριασμούς του με το κατεστημένο και σε αυτό το επίπεδο. 

 Κανόνισαν να ξαναμιλήσουν για το πού θα γινόταν η συνάντηση, κι όταν έφτασε στο 

σαντουιτσάδικο τον ξαναπήρε και του είπε πως θα πήγαινε εκεί ο δημοσιογράφος σε μία 

ώρα. «Ξέρεις ε;» επανέλαβε με νόημα. «Μένω ήσυχος. Και μην ξεχάσεις να του πεις για 

όσους βοηθάμε...». 

 «Σου είπα Ντίνο, άστο πάνω μου και μη φοβάσαι». 

  «Έδωσα τη διεύθυνση του μαγαζιού. Τον λένε Γάκιο». 

 Ήταν στην ηλικία του Κ, με σώμα  όμως  διανοούμενου τεχνοκράτη της εποχής · δηλαδή, 

ψηλός, αδύνατος , λίγο σκυφτός, με γυαλιά μυωπίας και χέρια απαλά σαν μπαμπάκια όταν 

τον χαιρέτησε, κι άσπρο σαν γάλα πρόσωπο - όχι  πάντως άσχημος. Φορούσε τζιν, τι σερτ κι 

ένα ακριβό επώνυμο μπουφάν. Θα μπορούσε δηλαδή να ήταν μια χαρά νέος, πολλά 

υποσχόμενος, βουλευτής αστικού κόμματος και δεν του έκανε καθόλου καλή εντύπωση. 

Κατάλαβε πως ήταν αυτός, από τη στιγμή που εμφανίστηκε στην πλατεία με ένα μαύρο 

σακίδιο, τον άφησε όμως να μπει μέσα και να ρωτήσει τη Μαρία αν ήταν εκεί ο κύριος 

Παπαζήσης. 

 Χαιρετήθηκαν, συστήθηκαν, και πολύ ευχαριστήθηκε όταν τον είδε να τον κοιτάζει με 

έκπληξη – γιατί εκείνος ήταν ασφαλώς πολύ πιο γυμνασμένος και πολύ πιο μεγαλόσωμος 

από τον Ντίνο, και πιθανότατα απ’ οποιονδήποτε άλλον συνάντησε στα γραφεία της 

Οργάνωσης. 

 «Όσο προχωράς, θα βλέπεις και χειρότερα, φλωράκι!» σκέφτηκε. 

 Πέρασαν πίσω, στο γραφειάκι  της επιχείρησης, για να έχουν ησυχία, και είπε στη Μαρία να 

τους φέρει καφέδες και σάντουιτς. Κάθισε αυτός στο γραφείο του κι εκείνος στην άλλη 

καρέκλα που υπήρχε(γιατί ο χώρος ήταν μικρός) κοιτάχτηκαν άλλη μία φορά και έπρεπε 

τώρα να προχωρήσουν στην ουσία. 

 Ο Παπαζήσης, παρόλη την υποτιμητική διάθεση που είχε αρχικά γι’ αυτόν, πήρε το θέμα 

πολύ σοβαρά (όπως έπρεπε κιόλας) και στάθηκε πολύ προσεκτικός. Στο κάτω-κάτω, μπορεί 

αυτός να ήτανε φλώρος και να τον σκορπούσε μ’ ένα φύσημα, από τη στιγμή όμως που 

κάθισαν ο ένας απέναντι από τον άλλο(έτσι κάθισαν και με τον Ανακριτή, μια φορά που τον 

είχαν πιάσει – μόνο που τότε ο Ανακριτής ήταν από μέσα) τον είδε με σεβασμό, σαν 

εκπρόσωπο – ή καλύτερα, σαν πρόσωπο ενταγμένο-  μιας μεγάλης δύναμης, αυτής του 

κατεστημένου. Και η δύναμη γενικά, ήταν ό,τι σεβόταν πάνω απ’ όλα ο Παπαζήσης και η 

Οργάνωση. 

 Εξάλλου, όπως είναι γνωστό, οι άνθρωποι όταν  βρίσκονται μπροστά σε Μέσα Ενημέρωσης 

εξομαλύνονται αυτόματα και τείνουν, με μεγάλη επιτυχία, να προσαρμόζουν τον τρόπο 

ομιλίας τους στη διάλεκτό τους - αν μη τι άλλο, για να μη νιώσουν απομονωμένοι δημόσια. 

Έτσι, άφησε εκ των προτέρων στην άκρη   τον καθημερινό του  τρόπο ομιλίας και ύφους  κι 

ετοιμάστηκε με σοβαρότητα  να αντιμετωπίσει το δημοσιογράφο. Κάποιος άλλος στη θέση 

του, πιθανότατα θα τα πάθαινε όλα αυτά από τη στιγμή που τον πήρε τηλέφωνο ο τομεάρχης 



140 
 

· εκείνος   όμως ήταν ιδιόρρυθμος χαρακτήρας και σίγουρα πιο φανατισμένος, γι’ αυτό και 

καθυστέρησε κάπως. 

« Λοιπόν κύριε Γάκιο» του είπε όσο μπορούσε πιο ευχάριστα, «τι θέλετε να μάθετε για 

εμάς;». 

 «Α, τίποτα συγκεκριμένο» είπε ο δημοσιογράφος. «Όπως θα γνωρίζετε, μίλησα και με το 

Γραφείο. Θέλω μόνο να κάνουμε μία συζήτηση, ανεπίσημη θα την έλεγα, για τις ανάγκες του 

ρεπορτάζ. Ξέρετε, αυτός είναι ο τρόπος του ρεπορτάζ · χρειάζεται να μιλήσω με όσο το 

δυνατόν περισσότερους για να κατατοπιστώ κι εγώ όσο γίνεται καλύτερα». 

 «Δηλαδή δε θα τα καταγράψουμε, σε μαγνητόφωνα και τέτοια....» είπε αυτός. 

 «Όχι, δε νομίζω πως χρειάζεται. Μπορώ μόνο, να κρατήσω μερικές σημειώσεις;». 

 «Μπορείτε να κάνετε ό,τι θέλετε» του απάντησε. «Εγώ να ξέρετε, δεν έχω να κρύψω 

τίποτα». 

 Ο δημοσιογράφος χαμογέλασε συγκαταβατικά κι έβγαλε ένα τάμπλετ από σακίδιό του. 

«Είσαστε πολύ καιρό στην Οργάνωση;» τον ρώτησε  όταν  τακτοποιήθηκε. 

 «Δέκα χρόνια. Από την εποχή που είμασταν όλοι κι όλοι πέντε άτομα στην περιοχή». « Δε θα 

‘πρεπε να ‘χω ακόμα τόσο χαμηλό βαθμό στην Οργάνωση. Ήμουνα από τους πρώτους» 

σκέφτηκε  τότε – ίσως για πρώτη φορά. 

 «Και τι σας έκανε να μπείτε;» 

 «Η Ιδεολογία!» απάντησε αμέσως. «Τώρα που το σκέφτομαι, πάντα είχα αυτή την ιδεολογία. 

Απλά  δεν υπήρχε  τρόπος  να εκφραστώ». 

 «Και στην Οργάνωση...» συνέχισε ο δημοσιογράφος. «Ποιος ακριβώς είναι ο ρόλος σας;». 

 «Πονηρή ερώτηση» σκέφτηκε πριν απαντήσει. «Είμαι απλό μέλος» του είπε. «Πηγαίνω στις 

συγκεντρώσεις και στις δημόσιες εκδηλώσεις, και βοηθάω, εθελοντικά, στις φιλανθρωπίες. 

Ξέρετε, βοηθάμε πολύ κόσμο που τον έχει εγκαταλείψει το κράτος...». 

 «Έλληνες όμως μόνο...»  έκανε  ο δημοσιογράφος. 

 «Ναι, μόνο Έλληνες. Δε μπορούμε εξάλλου να βοηθήσουμε όλο τον Κόσμο. Εγώ νομίζω, ότι 

ο καθένας έχει το Έθνος του και απ’ αυτό πρέπει να περιμένει βοήθεια. Οι Γάλλοι τους 

Γάλλους, οι Άγγλοι τους Άγγλους και οι Έλληνες τους Έλληνες. Θα σας πω μία περίπτωση · 

εδώ, στον απέναντι δρόμο, μένει μία γριά και την έχουνε ληστέψει τρεις φορές όταν έβγαζε 

χρήματα απ’ το μηχάνημα της Τράπεζας. (Δε θέλω να πω ότι αυτοί που τη ληστέψανε ήτανε 

ξένοι, αν και ήτανε)» συμπλήρωσε, κοιτάζοντας τον  με νόημα. «Τώρα όμως, με παίρνει 

τηλέφωνο όταν θέλει να βγάζει χρήματα, πηγαίνω εγώ και τη συνοδεύω. Είναι κακό αυτό;». 

 «Όχι βέβαια» είπε  ο δημοσιογράφος. «Θα σας έλεγα μάλλον και μπράβο σας. Δε νομίζετε 

όμως,  ότι αυτό είναι δουλειά της Αστυνομίας;». 



141 
 

 «Αν είναι δουλειά της Αστυνομίας,» απάντησε αυτός, πολύ έξυπνα « τότε γιατί την έχουνε 

ληστέψει τρεις φορές;». 

 Ο δημοσιογράφος δεν απάντησε. 

 «Είδατε;» συνέχισε εκείνος. «Οι άνθρωποι είναι παρατημένοι. Το κράτος  είναι μια συμμορία 

που δουλεύει για να εξυπηρετεί μια δράκα πλούσιους. Γι’ αυτό άνοιξαν τα σύνορα · για να 

ρίξουν τα μεροκάματα. Δεν τους ενδιαφέρει τι θα γίνουν οι Έλληνες, με την εγκληματικότητα 

και τη φτώχεια.  Θέλουνε να εξαφανίσουν τις αξίες των ανθρώπων  για να κάνει ό,τι θέλει το 

κεφάλαιο!». 

 «Αυτό είναι μεγάλη συζήτηση» είπε ο δημοσιογράφος – που δεν περίμενε μάλλον πως θα 

την έκανε μ’ ένα χαμηλόβαθμο στέλεχος της Οργάνωσης, όπως  θεωρούσε τον  Παπαζήση. 

«Θα μπορούσε όμως να σας πει κάποιος, πως, όταν άνοιξαν τα σύνορα – όπως είπατε – 

εκείνοι που μπήκαν  απέκτησαν ελπίδα να ξεφύγουν από τη φτώχεια. Και πράγματι, πολλοί 

ξέφυγαν». 

 «Αυτό δε μ’ ενδιαφέρει έμενα» του απάντησε αμέσως. «Και θα σας πω γιατί. Γιατί τα 

πράγματα δε φτάνουν για όλους( γι’ αυτό εξάλλου υπάρχει κι η φτώχεια) και δε μπορεί 

κάποιος να παίρνει από τα δικά μου,  για να ‘χει αυτός και  να μην έχω εγώ. Υπάρχει και η 

ιδιοκτησία στον Κόσμο, αν δεν απαιτούμαι...». 

 Ο δημοσιογράφος σίγουρα δεν τον περίμενε τόσο καταρτισμένο κι άρχισε να εμφανίζει 

κάποια αμηχανία, όπως του φάνηκε. 

 «Αλλά δεν είναι μόνο αυτά, τα οικονομικά» συνέχισε αυτός. «Και δε θέλω να νομίσετε πως  

αγωνιζόμαστε για τα χρήματα. Το σπουδαιότερο είναι ότι απειλείται ο πολιτισμός μας, η 

θρησκεία μας, οι αξίες μας. Όλα όσα μας κάνουνε  ό,τι είμαστε». 

 «Πώς το εννοείτε αυτό;» τον ρώτησε τότε. 

 «Τι πώς το εννοώ;» έκανε εκείνος  ξαφνιασμένος. «Είναι φως φανάρι. Δεν το βλέπετε;». 

 «Μάλιστα...» είπε ο δημοσιογράφος και πάτησε κάτι στο τάμπλετ. «Εσείς κύριε Παπαζήση, 

σαν μέλος, πώς βλέπετε το μέλλον της Οργάνωσης;» τον ρώτησε μετά. 

  «Η Οργάνωση είναι το μέλλον» του απάντησε αλλάζοντας τις λέξεις και πολύ 

ευχαριστημένος που ταίριαξαν τόσο καλά. «Ήρθανε οι  καιροί μόνοι τους και μας βρήκανε, 

γιατί εμείς είχαμε πάντα αυτή την ιδεολογία.  Το λαό όμως τον αποκοιμίζανε με άρτο και 

θεάματα. Τώρα όμως έγιναν   τόσο άπληστοι, που δεν του  έδιναν  ούτε αυτά, κι αυτός 

αναγκάστηκε να ξυπνήσει και να ‘ρθει μ’ εμάς. Κι όταν ο λαός ξυπνήσει κύριε Γάκιο, δε 

μπορούνε  να τον αποκοιμίσουνε πάλι, ό,τι κι αν του δώσουν!». 

  Ο δημοσιογράφος τον κοίταζε και τον παρακολουθούσε με προσοχή. «Γιατί όμως,» τον 

ρώτησε « ο κόσμος έρχεται μ’ εσάς και όχι με την Αριστερά, όπως θα περίμενε κανείς;». 

 «Γιατί: να το περίμενε κανείς; Κύριε Γάκιε» του απάντησε. «Είναι πολύ απλό. Η Αριστερά, 

όπως τη λέτε,  είναι μέρος του κατεστημένου.  Κι αυτά που λέει, είναι για να μεγαλώσουνε 

το πρόβλημα αντί να το λύσουν(που δε θα μπορούσε ποτέ). Αλλά, εκτός  απ’ αυτό, αυτά που 



142 
 

λέει η Αριστερά είναι έξω από την ανθρώπινη φύση. Πότε οι άνθρωποι έζησαν όλοι μαζί 

ευτυχισμένοι; Το φυσιολογικό είναι να ‘χει ο καθένας τη φυλή  του και να την υπερασπίζεται.  

Αυτό κάνουμε κι εμείς · υπερασπιζόμαστε τη φυλή μας. Εκείνοι θέλουνε  να γίνουνε όλα ένας 

αχταρμάς, για να κάνουν έπειτα αυτοί κουμάντο». «Και να ικανοποιούν τις διεστραμμένες  

ορέξεις τους» σκέφτηκε να προσθέσει  αλλά το άφησε · επειδή, όπως ήταν και οι οδηγίες του 

τομεάρχη, δεν ήθελε να φανεί ακραίος. 

 «Μάλιστα...» ξαναέκανε ο δημοσιογράφος και πάτησε πάλι κάτι στο τάμπλετ. «Φαίνεστε 

πάντως ότι τα πιστεύετε αυτά που λέτε» του είπε όταν τον ξανακοίταξε. 

 Αυτό, σε άλλη περίπτωση θα τον έκανε να θυμώσει πολύ · τώρα όμως ήταν μπροστά σε 

Μέσο Ενημέρωσης, και ούτε που το πρόσεξε. «Ασφαλώς και τα πιστεύω» του απάντησε 

ηπιότατα. «Και δεν τα πιστεύω μόνο εγώ, τα πιστεύουμε όλοι στην Οργάνωση. Αυτό μας 

κάνει να ξεχωρίζουμε από τους άλλους  κύριε Γάκιε. Εμείς δεν πάμε για συμφέρον · είμαστε 

ιδεολόγοι. Δείτε!» συνέχισε κουνώντας ρητορικά το χέρι, σα να του έδειχνε. «Δείτε τους 

πολιτικούς του κατεστημένου. Ποια είναι η ιδεολογία τους; Αυτό που υπάρχει σήμερα; Πολύ 

χλιαρή ιδεολογία. Αλλά όχι» έκανε. « Η ιδεολογία τους είναι το προσωπικό τους συμφέρον 

και η προσωπική τους δόξα. Γι’ αυτό ο κόσμος τους γυρνάει την πλάτη. Ο κόσμος χρειάζεται 

μεγάλες ιδέες. Χρειάζεται κάτι που ν’ αξίζει να το πιστέψει! Κάτι που να μιλάει στην ψυχή 

του. Κι αυτό κάνουμε εμείς · μιλάμε στην ψυχή του Έλληνα που πάνε να του την πάρουνε». 

 Ο δημοσιογράφος είχε αρχίσει  να υποψιάζεται πως   εκείνος ο τομεάρχης στα γραφεία, δεν 

τον είχε στείλει σε   απλό μέλος, όπως του ζήτησε, αλλά σε κάποιο θεωρητικό της Οργάνωσης 

για να του κάνει προπαγάνδα (αν και ο Παπαζήσης, με τα μπράτσα και τα τατουάζ, δεν 

έμοιαζε με τέτοιον) και θα έπρεπε μάλλον να φανταστεί ο ίδιος το «απλό μέλος» της 

Οργάνωσης  για τις ανάγκες του ρεπορτάζ. Σκέφτηκε πάντως, όπως και να είχαν τα πράγματα, 

να  συνεχίσει τις ερωτήσεις. 

 «Και δε μου λέτε,» του είπε «ποια είναι η γνώμη σας για τη βία; Ξέρετε, σας κατηγορούν για 

βίαιες πρακτικές...». 

 «Δεν είμαστε βίαιοι, κύριε Γάκιε. Είμαστε μία κανονική πολιτική οργάνωση». 

 «Υπάρχουν  όμως καταγγελίες...» επέμεινε αυτός. 

 «Από ποιους; Από τους αντίπαλους μας»  του απάντησε. « Αν μας χτυπήσουν – να το πω 

έτσι- αμυνόμαστε. Δεν είμαστε δειλοί» («και αδερφές» σκέφτηκε πάλι να πει αλλά το άφησε 

στην άκρη για τους ίδιους λόγους με προηγουμένως) « για να γυρνάμε την πλάτη. Ποτέ όμως 

δεν το επιδιώκουμε. Αν πάλι με ρωτάτε»  συνέχισε, για να ξεφύγει κιόλας από το δύσκολο 

θέμα « ποια είναι η γνώμη μου για τη βία γενικά · θα σας έλεγα, πως χωρίς τη βία οι άνθρωποι 

θα ζούσαν  ακόμα στις σπηλιές. Ποτέ όμως εμείς δεν την επιδιώκουμε». 

 «Αυτό δηλαδή μόνο». 

  «Αυτό». 

 Ο Παπαζήσης, ούτε ο ίδιος δεν ήξερε τι τον είχε κάνει να μιλήσει τόσο σωστά και 

συγκροτημένα. Τα είπε πάντως όλα όπως ήθελε να τα πει, και κοίταζε πια τον δημοσιογράφο 



143 
 

γεμάτος αυτοπεποίθηση κι έτοιμος να του πει ακόμα περισσότερα. Τόσο, που ο άλλος  δεν 

ήξερε πια τι  να ρωτήσει( ήταν και το ρεπορτάζ που του ανέθεσαν περίπλοκο και θα έπρεπε 

μάλλον να στείλουν κάποιον με μεγαλύτερη εμπειρία) κι έκανε ότι  σημείωνε κάτι στο 

τάμπλετ ενώ δε σημείωνε τίποτα. 

 Ευτυχώς η Μαρία τον βοήθησε, όταν  εκείνη ακριβώς  τη στιγμή έφερε τα σάντουιτς (τους 

καφέδες τους είχε φέρει νωρίτερα) και τα σερβίρισε πρόχειρα και  προσεκτικά πάνω στο 

γραφείο. Ο Παπαζήσης, τώρα που είχε την άνεση,  πρόσεχε να δει  όση ώρα αυτή σερβίριζε 

αν ο δημοσιογράφος θα σήκωνε τα μάτια και θα την χαλβάδιαζε – γιατί τραβούσε τα 

βλέμματα  όλων στο μαγαζί, και τους ήξερε αυτούς, του τύπου του, πως ήταν γυναικάδες. 

Όμως εκείνος δεν έδωσε καμία σημασία κι έμοιαζε πολύ σκεπτικός. 

 «Η σπεσιαλιτέ μας!» του είπε μόλις τα σάντουιτς έμειναν πάνω στο γραφείο. «Τυρί, 

γαλοπούλα και σάλτσα Παπαζήση». 

 «Εσείς τη φτιάχνετε;». 

 «Ε όχι εγώ ο ίδιος...» του είπε.  «Εγώ ανακάλυψα τη συνταγή». Δεν την είχε βέβαια 

ανακαλύψει αυτός, αλλά όπως  του την είχε δώσει, εμπιστευτικά, ένας συναγωνιστής στην 

Οργάνωση και την ήξεραν πολύ λίγα μαγαζιά στην πόλη, είχε δικαίωμα να το ισχυριστεί. 

 Ο δημοσιογράφος είχε κιόλας πάρει ένα κομμάτι από το σάντουιτς και το έτρωγε με όρεξη 

και δεν φαινόταν  να έχει διάθεση να συνεχίσει τη σοβαρή συζήτηση. «Είναι δικό σας το 

μαγαζί;» τον ρώτησε, μασώντας. 

 «Κατάδικο μου!» του απάντησε αμέσως. «Το έφτιαξα μόνος μου · όπως όλα στη ζωή μου. 

Πριν, το είχα καφετέρια, εδώ στο ίδιο μέρος, αλλά δεν τραβούσε. Γι’ αυτό το άλλαξα». 

 «Ασχολείστε δηλαδή  με το χώρο της εστίασης. Και πώς πάνε τώρα οι δουλειές;». 

 «Να σας πω την αλήθεια, κάπως καλύτερα» του απάντησε. «Το φαγητό τα πηγαίνει 

καλύτερα από τον καφέ. Έτσι έχουν καταντήσει τον κόσμο» συμπλήρωσε για να επιστρέψουν 

κιόλας στο χώρο της πολιτικής και να μην του ξεφύγει έτσι εύκολα. «Προτιμάει να φάει κάτι 

από να πάρει καφέ». 

 «Α ναι;» έκανε ο δημοσιογράφος. 

 «Μετράνε πεντάλεπτα, σας πληροφορώ, για να πληρώσουν το σάντουιτς» του είπε πολύ 

βαρυσήμαντα. « Το βλέπουμε αυτό κάθε μέρα». 

 «Πράγματι» έκανε ο δημοσιογράφος. «Υπάρχει πολλή φτώχεια». 

 «Όχι για όλους» τον διόρθωσε αυτός. «Υπάρχει πολλή φτώχεια για τους περισσότερους. Οι 

λίγοι,  μια χαρά τα περνάνε». 

 «Τι να πει κανείς...» είπε ο δημοσιογράφος, όπως το λέμε όταν  οπωσδήποτε  πρέπει να 

πούμε κάτι σε μια συζήτηση που δεν μας ενδιαφέρει. 



144 
 

 «Κι εσύ από τους λίγους είσαι!» σκέφτηκε ο Παπαζήσης που - όπως τον έβλεπε να μασουλάει 

το σάντουιτς και να μην έχει να του αντιτείνει  τίποτα το ουσιαστικό - ο αρχικός του σεβασμός  

γι’ αυτόν και ό,τι εκπροσωπούσε, ξεθώριαζε όλο και περισσότερο. 

  

  

  

  

  

 

  

 

  

                     

 

 

 

 

 

 

                                                                          8. 

Περίπου στις 12 το μεσημέρι της  ίδιας μέρας, η Μαρίνα Κωνσταντίνου  έφτασε με ταξί στο 

γραφείο του Νώντα. Τα χρήματα  του μήνα   έφταναν  ακόμα  για ένα ή  δύο ταξί πριν αρχίσει 

να πηγαίνει με το λεωφορείο – ενώ, ευτυχώς, δεν είχε αρχίσει ακόμα η Τζίνα να  ζητάει από 

τα δικά της. 

 Για πρώτη φορά από  όσες φορές είχε πάει στο γραφείο του Νώντα, βρήκε εκεί άλλον 

πελάτη. Ακριβώς δηλαδή  τότε που  βιαζόταν  και δεν είχε την υπομονή να περιμένει( αν 

βέβαια υπάρχει κατάλληλη στιγμή για να συναντήσει κάποιος κάποιον άλλο μπροστά του 

στη σειρά). 

 Ήταν ένας νεαρός όπως η Τζίνα της, γεμάτος τατουάζ και πίρσινγκ  αλλά πιο αδύνατος, και 

καθόταν με τον Νώντα στο γραφείο του. Κάτι του έλεγε ο Νώντας  κι αυτός  τον άκουγε 

προσεκτικά. Εκείνη κάθισε σε μια πολυθρόνα πιο πίσω και περίμενε να τελειώσουν – γιατί 

ασφαλώς δεν υπήρχε ξεχωριστός χώρος αναμονής. 



145 
 

 «Δες πως τον προσέχει!» σκέφτηκε, όπως έβλεπε το νεαρό με απόλυτη σοβαρότητα 

(εντελώς αταίριαστη με το υπόλοιπό του στυλ), να παρακολουθεί αυτά που του έλεγε ο 

δικηγόρος. «Αποκλείεται η Τζίνα να πρόσεχε πότε κάποιον έτσι που της μιλούσε, ό,τι κι αν 

της έλεγε... Αλλά» είπε σε λίγο στον εαυτό της, όπως συνέχιζε να τον βλέπει «μη νομίζεις πως  

αυτός είναι καλύτερος. Πρεζόνι είναι! Δεν τον βλέπεις; Σίγουρα έχει κάνει κάτι πολύ σοβαρό 

κι αναγκάζεται ν’ ανοίξει τ’ αυτιά του για να μην πάει φυλακή. Και πάλι όμως» σκέφτηκε μετά 

«η Τζίνα με τίποτα δε θα σοβαροποιούνταν  έτσι!». 

 Από εκεί που καθόταν δεν άκουγε καθαρά τι έλεγαν. Πάντως ο νεαρός δε φάνηκε να 

προσέχει την παρουσία της. 

 «Όλο τέτοιες υποθέσεις παίρνει» σκέφτηκε σε μια στιγμή που άκουσε κάτι. «Πέντε 

γραμμάρια ηρωίνη, κλοπή τσάντας, ακάλυπτη επιταγή δύο χιλιάρικα... Ψιλοπράγματα. Γι’ 

αυτό φαγώνεται τόσο με τη δικιά  μου. Καλά, ας είχανε αλλιώς τα πράγματα και θα σου λέγα 

εγώ, Νώντα, αν θα ‘παιρνες δεκαπέντε χιλιάρικα από μένα!». Έτσι που της είχε πει να  πάει 

στις 12 και βρήκε εκεί κι άλλον, της έβγαινε όλη της η κακία. 

 Τελικά ο νεαρός σηκώθηκε και βγήκε έξω, χωρίς ούτε να την κοιτάξει. 

 «Τι να σου κάνω;» της είπε ο Νώντας, που την είδε ότι θύμωσε. «Του είχα πει να έρθει στις 

δέκα, αλλά, ξυπνάνε αυτοί τόσο νωρίς;». 

 «Καλά, καλά...» έκανε εκείνη και σηκώθηκε, με όλο της το βάρος, για να καθίσει στην 

καρέκλα απέναντι στο γραφείο του. 

 «Για πες μου τώρα, τι έγινε χθες;» τη ρώτησε αμέσως. 

 «Χμ..» έκανε, κοιτάζοντας τον  όλο νόημα. «Δε λέγαμε πως έπρεπε να σβήσω το προφίλ για 

να δούμε  αν  θα ανησυχήσει; Το έσβησα χθες και, τσακ!, σε μερικές ώρες χτυπάει το κινητό, 

άγνωστος αριθμός. Το σηκώνω κι είναι αυτός!». 

 «Το βρήκε βέβαια από την Τράπεζα» είπε  ο Νώντας. 

 «Ναι, και μ’ αρχίζει: Μα κυρία Κωνσταντίνου, Μα τι έγινε; Μήπως συμβαίνει κάτι στην 

Ελεωνόρα...». 

 «Ίσως δεν έπρεπε να του  πούμε το πραγματικό σου όνομα. Να βρίσκαμε κι εκεί ένα 

ψεύτικο» είπε ο  Νώντας σα να μονολογούσε. Αλλά αμέσως συνειδητοποίησε: « Τι βλακείες 

λέω; Δε γινόταν αυτό. Πώς θα έσβηνε μετά το δάνειο; Σε άλλο όνομα;». 

 Η Μαρίνα δεν του έδωσε σημασία και συνέχισε. «Και τον αρχίζω κι εγώ το παραμύθι. Του 

λέω: Αχ, δεν ξέρω, κι εγώ ανησυχώ τώρα που μου το λες. Κλείσε και σε παίρνω σε πέντε 

λεπτά. Αφήνω να περάσει λίγη ώρα και τον παίρνω πίσω. Του λέω: Έμαθα. Μπορώ να έρθω 

σπίτι σου;». 

 «Και δέχτηκε;». 

  «Αμέσως, μου δίνει τη διεύθυνση. Πίνδου δώδεκα στον Κόσμο». 



146 
 

  Ο Νώντας αυτόματα, κι όπως κρατούσε από πριν ένα στυλό, το σημείωσε  πάνω σ’ ένα 

χαρτάκι. 

« Τι τη γράφεις;» τον ρώτησε. «Αφού την ξέρω». 

 «Επαγγελματική συνήθεια...» έκανε κάπως αμήχανα. 

 «Καλά. Παίρνω που λες ένα ταξί και πάω». 

 «Φυσικά, φόρεσες την κάμερα». 

 «Εσύ τι λες, Νώντα» του απάντησε θυμωμένα, «είμαι τόσο ηλίθια;». 

 «Όχι βρε, ρώτησα». 

 «Φορούσα την κάμερα, και βαλ’ τηνα τώρα να δούμε αν δούλεψε». 

 «Λες να μη δούλεψε... Αποκλείεται. Την άνοιξες;».  

  «Άντε πάλι! Μα τι έχεις πάθει σήμερα;!». 

 «Εγώ; Τίποτα» έκανε ο Νώντας με απορία. « Πού την έχεις; Δως μου την». 

 Η Μαρίνα φαίνεται, στην αγωνία της να δει αν όλα είχαν καταγραφεί σωστά, θύμωνε με το 

παραμικρό. 

 Έβγαλε την κονκάρδα για τα δικαιώματα των ζώων από την τσάντα της και του την έδωσε. 

Το μόνο που ήξερε να κάνει με αυτή,  ήταν να τη φοράει και να την ανοιγοκλείνει από ένα 

κρυμμένο πλήκτρο στην πίσω της πλευρά. 

 Ο Νώντας άνοιξε το συρτάρι του γραφείου του κι έβγαλε από εκεί ένα καλώδιο, περίπου 15 

εκατοστών, που στη μια του άκρη είχε ένα μικροσκοπικό, ασυνήθιστο, βύσμα και στην άλλη 

μια κανονική είσοδο USB. Έπειτα τράβηξε λίγο με το νύχι του μικρού του δαχτύλου – που δεν 

το έκοβε και το άφηνε μακρύ – σ’ ένα σημείο στο πλάι της κονκάρδας και  αποκαλύφτηκε η  

κρυμμένη υποδοχή για τη σύνδεση. 

 «Ξέρεις πόσο κάνει αυτό;» της είπε. «Να φανταστείς ότι δεν το αγόρασα αλλά  το νοικίασα». 

 «Ναι, ξέρω...» έκανε αυτή που βιαζόταν. Αυτό της το είχε ξαναπεί, και της είχε πει μάλιστα 

πως θα της το χρέωνε στο τέλος · αλλά δεν ήταν πάντως  τώρα η ώρα, για συζητήσουν ποιος  

θα το χρεωθεί. 

 Μετά που το συνέδεσε , στον υπολογιστή που η οθόνη του ήταν πάνω στο γραφείο, έκανε 

κάποια ώρα μέχρι να το κάνει να δουλέψει – γιατί προφανώς δεν ήταν και ο ίδιος   αρκετά 

εξοικειωμένος μαζί του. Εκείνη, για να βλέπει καλύτερα, σηκώθηκε από τη θέση της και πήγε 

και στάθηκε από πάνω του,  ακουμπώντας τα χέρια της στο γραφείο και σκύβοντας λίγο 

μπροστά -  σε μια απρόσμενα νεανική γι’ αυτήν  στάση. 

 Επιτέλους η οθόνη άνοιξε κι ένιωσε αμέσως την καρδιά της να χτυπάει δυνατά( εκείνο τον 

τελευταίο καιρό, άκουγε συχνά την καρδιά της να αναστατώνεται -  από την ένταση- και δεν 



147 
 

έδινε σημασία). Αυτό που εμφανίστηκε πρώτο ήταν η είσοδος του ασανσέρ της 

πολυκατοικίας της, γιατί κατέβαινε πάντα με το ασανσέρ, ας ήταν και πρώτος όροφος. 

 «Από τότε το άνοιξες;» είπε ο Νώντας. 

 «Ναι. Μπροστά του θα το άνοιγα; Βαλ’ το στο γρήγορο». 

 «Δεν έχει γρήγορο. Βιντεοκασέτα νομίζεις ότι είναι;». 

 «Ε τότε κάνε κάτι». 

 Ο Νώντας πάτησε, το πήγαινε λίγο μπροστά και το σταματούσε για να δουν μέχρι πού έχει 

φτάσει. Εμφανίστηκαν διαδοχικά: το ταξί, το κεφάλι του ταξιτζή όπως φαινόταν από το πίσω 

κάθισμα, το κουδούνι με το ονοματεπώνυμο του Κ, και τελικά ο ίδιος ο Κ. 

 «Όπα! Εδώ σταμάτα!» φώναξε εκείνη. 

 Ο Νώντας είχε ήδη σταματήσει και το είχε αφήσει να προχωρήσει  κανονικά, αφού βέβαια 

ήξερε καλά  το πρόσωπο του Κ από τις άλλες φορές που τον είχε φέρει η Μαρίνα μέσα στην 

κονκάρδα και από το facegram. 

 Άρχισε τώρα η συζήτηση μεταξύ τους, αποτυπωμένη όπως ακριβώς την είχαν κάνει σε 

εικόνα πολύ υψηλής ευκρίνειας, υποβοηθούμενη προφανώς και από τον, τυχαία, πολύ 

επιτυχημένο για την περίπτωση φωτισμό μέσα στο καθιστικό του Κ. Τόσο, που η Μαρίνα για  

μια στιγμή λυπήθηκε,  που δεν εμφανιζόταν κι εκείνη στο πλάνο. 

 Ο Νώντας όμως, πολύ  σύντομα  βαρέθηκε να βλέπει αυτά τα τυπικά της  αρχής και τα 

μετέπειτα παρελκυστικά της Μαρίνας προς τον Κ,  που δεν ήξερε και πόση ώρα θα 

κρατούσαν. 

 «Πού είναι το ζουμί;» τη ρώτησε. 

 «Πιο κάτω». 

 «Να το προχωρήσω λίγο;». 

 «Όχι. Δε θα το βρεις». 

  Πέρασε ακόμα λίγη ώρα και είχαν φτάσει στο σημείο  που ο Κ έβγαζε τα εσώψυχά του 

εναντίον του διευθυντή, όμως το «ζουμί» δε φαινόταν ακόμα  κι εκείνη άρχισε να ανησυχεί. 

 «Μα τι έγινε;» είπε. «Μήπως δεν το  γράψε;».. 

 «Μήπως δε  σου το ‘πε;» έκανε πάλι ο Νώντας. «Κι αυτά πάντως που έχει πει μέχρι τώρα, 

μας κάνουνε», 

« Μα  τι λες! Α! Να το!». 

 Εκείνη τη στιγμή, που η κάμερα έτυχε να τον παίρνει ακριβώς   ανφάς  λες και την είχε 

τοποθετήσει σκηνοθέτης, ο Κ είπε δυνατά: Είναι μεγάλο κάθαρμά! και συμπλήρωσε, για να 



148 
 

αρθεί κάθε παρεξήγηση, απαντώντας στο ξαφνικό: Ποιος; της Μαρίνας: Μα ο διευθυντής 

μου στην τράπεζα!» 

 «Ωραία...» έκανε  ο Νώντας. «Πολύ ωραίο αυτό». 

  Εκείνη, από πάνω του, ξεφύσησε θριαμβευτικά · σαν κυνηγός που είχε σκοτώσει ένα 

περιθρύλητο θήραμα. 

 «Σβήνουμε το: ποιος και το μα, και μένει: Είναι μεγάλο κάθαρμα ο διευθυντής μου στην 

τράπεζα» συνέχισε ο Νώντας. « Κι αν το πάω και στο δικό μου, μπορεί να το κάνει: Ο 

διευθυντής μου στην τράπεζα είναι μεγάλο κάθαρμα – που είναι καλύτερο. Δε μας νοιάζει 

πως  θα ‘ναι πειραγμένο, γιατί θέλει ειδικό για να το καταλάβει. Δε θα  το πάμε εξάλλου και 

σε δικαστήριο. Είναι μόνο για να δει  αυτός  ότι  τον κρατάμε. Αλλά  κι έτσι όπως είναι να τ’ 

αφήσουμε, το ίδιο κάνει · αφού δε φαίνεται ποιος λέει το: ποιος;. Τι άλλα σου είπε;» τη 

ρώτησε, χαϊδεύοντας το ποντίκι του υπολογιστή με το δάχτυλό του  και χωρίς να ξεκολλήσει 

το βλέμμα του από την οθόνη. 

 «Προχώρησε το λίγο..» απάντησε εκείνη, που θυμόταν καλά πως η εξομολόγηση για τον 

διευθυντή τελείωσε χωρίς άλλο ενδιαφέρον. 

 «Σταμάτα εδώ!» του φώναξε, όταν στο επόμενο πάτημα ακούστηκε η φωνή της να λέει: 

Πάντα αυτοί οι γέροι,  οι πικροί, τα ίδια κάνουν. Παρεμπιπτόντως, της άρεσε πολύ η φωνή 

της τώρα που την άκουγε. Γιατί βέβαια έβλεπε κάθε μέρα  το πρόσωπο της στον καθρέπτη ή 

σε φωτογραφίες, όμως, όπως  δεν ήταν φανατική της ηλεκτρονικής επικοινωνίας, δεν είχε 

συχνά την ευκαιρία να ακούει και   τη φωνή της. 

 Είχαν φτάσει στο σημείο που μιλούσαν για το δάνειο κι εκείνη τον ξαναγύρισε στο διευθυντή 

για να τον συγκινήσει και, σε πολύ λίγο, ο Κ  ακούστηκε  να λέει το: «Θα σε βοηθήσω  με κάθε  

τρόπο!». Αν και αυτή τη φορά, η κάμερα δεν τον είχε τραβήξει το ίδιο  εύστοχα  με 

προηγουμένως και δε φαινόταν ολόκληρο το πρόσωπό του · ακούστηκε όμως  πεντακάθαρα. 

 «Με κάθε τρόπο!» επανέλαβε ο Νώντας. «Ξέρεις πόση σημασία έχει αυτό; Τι εννοούσατε με 

το: κάθε τρόπο, κύριε Ο....;» συνέχισε,  παίρνοντας  ύφος ανακριτή που  απευθυνόταν στον 

Κ κατά τη διάρκεια  ανάκρισης. «Εννοούσατε με κάθε τρόπο νόμιμο, ή παράνομο;». 

 «Σωστά!» συμφώνησε η Μαρίνα σα να το ζούσε. 

 «Θα ήτανε βέβαια καλύτερο να το έλεγε μόνος του. Να έλεγε: Θα σε βοηθήσω με κάθε 

τρόπο, νόμιμο ή παράνομο... αλλά, μην τα θέλουμε και  όλα δικά μας. Έχει ακόμα δέκα λεπτά 

βίντεο» 

 «Ας το να παίξει» του είπε εκείνη. 

 «Σου είπε τίποτα άλλο τέτοιο;». 

  «Προς το τέλος...». 

  Τα τελευταία 10 λεπτά τα είδαν όλα χωρίς να το προχωρήσουν. Αναλώνονταν κυρίως σε 

αμοιβαίες φιλοφρονήσεις και σε μια ιστορία που διηγήθηκε η Μαρίνα από την εποχή που 



149 
 

εργαζόταν. Περιληπτικά, ότι την είχαν  κατηγορήσει άδικα πως έκλεψε χρήματα από την 

επιχείρηση, επειδή ήταν η πιο φτωχιά και με το χαμηλότερο μορφωτικό επίπεδο υπάλληλος, 

και στο τέλος αποδείχτηκε πως  τα χρήματα τα είχε κλέψει ο ίδιος ο διευθυντής · που ήταν, 

όπως είπε επί λέξη: «μεγάλο καζινόμουτρο!». 

 «Είναι αλήθεια αυτό; Μπα... ε;» τη ρώτησε ο Νώντας μόλις τελείωσε εκείνη η αφήγηση, 

περιμένοντας ασφαλώς να του απαντήσει: « Όχι βέβαια». 

 «Αλήθεια εκατό τα εκατό» του απάντησε όμως  εκείνη. «Το μόνο που άλλαξα, είναι πως  

αυτός που βούτηξε τα λεφτά ήτανε υποδιευθυντής. Γιατί αυτός [ο Κ] έχει  πρόβλημα με τον 

διευθυντή». 

 «Κι έβαλες τότε δικηγόρο;». 

 «Αμ τι;» έκανε  αυτή. «Αλλιώς πώς θα ξεμπέρδευα; Ένα μήνα με τραβούσανε! Στο τέλος μου 

ζητήσανε  συγνώμη και μου ‘καναν κι αύξηση. Αύξηση δηλαδή, ψιλοπράγματα...». 

 «Κι εγώ, πώς δεν το ξέρω αυτό;». 

 «Δε βλεπόμασταν τότε, αν βλεπόμασταν θα ‘βαζα εσένα». 

 Ο Νώντας έκανε ένα μορφασμό συγκατάβασης κι επικεντρώθηκαν  πάλι στο βίντεο. 

 Μετά  την ιστορία που, από τα σχόλια που έκανε, φάνηκε να προβληματίζει τον Κ, η Μαρίνα 

σηκωνόταν για  να φύγει και στην οθόνη εμφανίστηκαν οι τοίχοι του σπιτιού  να 

πηγαινοέρχονται, και τελικά η πόρτα.  

 «Λοιπόν φεύγω» ακούστηκε να λέει εκείνη. «Θα τα ξαναπούμε βέβαια... όπως είναι  τα 

πράγματα». 

 «Γεια σου Μαρίνα» απάντησε  ο Κ  που δε φαινόταν πια στο πλάνο. «Πολύ χάρηκα με την 

επίσκεψη σου». 

 «Κι όπως είπαμε Κ...» είπε αυτή, «ό,τι κι αν θέλεις από μένα, μη διστάσεις. Αλλά σε 

παρακαλώ,  να με  βοηθήσεις κι εσύ  με το δάνειο...». 

 «Μείνε ήσυχη!» ακούστηκε ο Κ. «Θα σε βοηθήσω όσο μπορώ». 

 «Ωραίο κι αυτό» σχολίασε ο Νώντας, «αλλά τα προηγούμενα ήτανε καλύτερα – που φαίνεται 

και το πρόσωπό του. Δεν  υπάρχει τίποτα άλλο, ε;». 

 «Όχι». 

 «Ε τότε το κλείνω». 

 Έκλεισε το βίντεο, κι εκείνη γύρισε και κάθισε στην προηγούμενη της θέση, μπροστά στο 

γραφείο. 

 «Λοιπόν» είπε ο Νώντας, αποσυνδέοντας την κονκάρδα από τον υπολογιστή, « νομίζω  ότι 

αυτά θα μας φανούν πολύ χρήσιμα». 



150 
 

 «Τί λες να κάνουμε τώρα;». 

 «Λοιπόν» ξαναέκανε ο Νώντας, παίρνοντας  ύφος καθηγητή – ή καλύτερα, έμπειρου 

διπλωμάτη. «Πολύ απλά: θα πάμε με το ήρεμο. Και εξηγούμαι: Τώρα που κέρδισες την 

εμπιστοσύνη του, θα του ζητήσεις να το κάνει με τη θέλησή του... ή μάλλον όχι, δε γίνεται 

έτσι. Πρέπει πρώτα να πας στην τράπεζα και να πεις ότι δέχεσαι, για να στείλουν μετά τη 

σύμβαση έτοιμη  με αυτά που θέλουν, και να την αλλάξει αυτός. Γιατί τώρα, αυτό που έχουν 

στείλει  είναι μόνο η πρόταση, όχι η  σύμβαση...». 

 «Μα τί λες!» τον διέκοψε. «Αν δεχτώ εγώ και δεν το κάνει αυτός;». 

 «Τότε δε θα υπογράψεις» της απάντησε. « Δεν θα έχεις καμία δέσμευση, και θα πάρουν το 

κτήμα. Αλλά εμείς πάμε: για να το κάνει αυτός. Άκου να δεις πως γίνεται...» Μιλούσε σαν 

αυτό να συνέβαινε καθημερινά, σα  να ήταν μια συνηθισμένη νομική υπόθεση(όπως 

άλλωστε μιλούσε και από την αρχή της ιστορίας). 

 «Όταν έρθει η σύμβαση, δεν είσαι υποχρεωμένη πάλι να την υπογράψεις αμέσως. Θα έχεις 

μερικές ημέρες. Αυτές τις μέρες θα τα δώσεις όλα · θα τον αρχίσεις πρώτα με το καλό κι αν 

δε γίνεται, θα τον εκβιάσουμε με αυτά εδώ. Φαντάζεσαι πως θα κάνει όταν δει τη φάτσα του 

να μιλάει έτσι για τον διευθυντή του; Θα χεστεί πάνω του!». 

 «Αν ήτανε η Μαρίνα 25 χρόνια νεότερη» σκέφτηκε τότε ο Νώντας. «Όλα θα ήταν εύκολα. 

Θα τον έκανε αυτόν ό,τι ήθελε. Δεν υπήρχε τότε άντρας να της αντισταθεί. Δε θα χρειαζόταν, 

ούτε εκβιασμοί ούτε τίποτα, αλλά τώρα, κοίτα  πως έχει γίνει!». Δε θα της το έλεγε βέβαια 

ποτέ αυτό – που το θεωρούσε το μεγαλύτερο μειονέκτημα στο σχέδιό  τους – γιατί, όσο κι αν 

είχε γίνει ο ίδιος  κυνικός(έκφραση βέβαια που αδικεί κατάφωρα  τους αρχαίους κυνικούς), 

δε θα μπορούσε, σε ήρεμη ψυχική κατάσταση, να πει τέτοιο πράγμα σε καμία γυναίκα (πόσο 

μάλλον στη Μαρίνα, που κάποτε τη θαύμαζε) και πόσο μάλλον που  εκείνη την εποχή οι 

γυναίκες εξακολουθούσαν ακόμα να θεωρούν την ελκυστικότητα προς το άλλο φύλο – ή 

τέλος πάντων, την ελκυστικότητα – ως τη βάση του Είναι τους. 

 «Καλά, κάτι έχω σκεφτεί...» είπε εκείνη, εννοώντας: για να τον « καταφέρει». «Αν πάει όμως 

στην Αστυνομία;». 

 «Δε θα πάει» έκανε με σιγουριά αυτός. «Θα του πούμε ότι άμα πάει στην Αστυνομία, το 

βίντεο θ’ ανέβει αυτόματα στο φέϊσγκραμ κι ότι δεν μπορεί να αποδείξει τίποτε. Άλλωστε, 

να το ξέρεις, αυτό που φοβάται είναι ο διευθυντής! Μπορεί η Τράπεζα να ‘ναι πιο πάνω από 

το διευθυντή, αλλά αυτός φοβάται το διευθυντή, γιατί μ’ αυτόν έχει να κάνει. Όπως στο 

Στρατό.  Μπορεί ο στρατηγός να ‘ναι πιο πάνω από τον λοχαγό, αλλά ο φαντάρος βλέπει  

κάθε μέρα το λοχαγό - γι’ αυτό και δε γίνονται πραξικοπήματα χωρίς τους λοχαγούς. Πρέπει 

να ‘χει κότσια, για να ξεπεράσει  το διευθυντή και να πάει στην Αστυνομία, κι αυτός δεν έχει! 

Σου το υπογράφω εγώ, ο Νώντας, που έχω  δει στη ζωή μου κάθε καρυδιάς καρύδι. Το μόνο 

που φοβάμαι, όπως σου το ξαναείπα, είναι να μην αυτοκτονήσει πριν, γιατί μετά…» 

πρόσθεσε μ’ ένα αβέβαιο χαμόγελο «δε μας πειράζει και τόσο...». 

 «Μα μην το λες έτσι!» του είπε αυτή. «Και τον συμπάθησα. Γιατί ν’ αυτοκτονήσει;». 



151 
 

 «Όχι, είναι ένα ενδεχόμενο» συνέχισε αυτός « και πρέπει να το  λάβουμε  υπόψη μας. Νέος 

υπάλληλος, χαμηλόμισθος, με θαμπές προοπτικές, που όταν σπούδαζε βέβαια θα νόμιζε  ότι 

θα γινόταν σπουδαίος ... Έχει κοπέλα μου είπες;». 

 «Έχει». 

  «Και τι μ’ αυτό; Όλοι έχουν. Δεν ξέρεις πόσο εύκολα αυτοκτονούν τέτοιοι τύποι – έχει 

ξανασυμβεί. Και το κάνουν συνήθως  με απαγχονισμό ή πηδάνε από το μπαλκόνι...». 

 «Μα τι είναι αυτά που λες Νώντα!» του φώναξε εκείνη. 

 «Τι λέω; Θα τον καταστρέψουμε. Πρέπει να το ξέρουμε». 

  Η Μαρίνα δεν είχε καμία διάθεση να σκέφτεται αυτά τα θέματα, που τα είχε θάψει βαθιά 

μέσα της – ή μάλλον, βαθιά μέσα στο κτήμα -  και ήλπιζε να περάσει όλη η υπόθεση χωρίς 

να  χρειαστεί να την απασχολήσουν καθόλου· έτσι θύμωσε τώρα  πάρα πολύ με το Νώντα 

που της τα θύμιζε. Τι νόημα είχαν αυτή τη στιγμή; Ήξερε βέβαια, από παλιά, πως ο Νώντας 

γινόταν μερικές φορές αλλοπρόσαλλος. 

  

 «Δε θα τον καταστρέψουμε!» του είπε αυστηρά. «Αν τον διώξουν από τη δουλειά, θα βρει 

άλλη. Ούτε ο πρώτος ούτε ο τελευταίος είναι!». 

 «Δεν είναι τόσο απλό» έκανε αυτός. «Τραπεζικός υπάλληλος, να απολυθεί για απάτη! Πού 

θα ξαναβρεί δουλειά;». 

 «Μα εσύ δε μου είπες, πως η Τράπεζα έχει συμφέρον να το κρύψει;». 

  «Ε ναι, και τι θα γράψει στο βιογραφικό του; Πως ήταν λαμπρός υπάλληλος;». 

  «Νώντα! Γιατί μου τα λες τώρα αυτά;» τον ρώτησε τελικά - σα να ζητούσε ξεκαθάρισμα 

λογαριασμών. 

 «Εγώ;» απάντησε εκείνος σα να ξαφνιάστηκε. «Τα λέω εν τη ρύμη του λόγου. Εμάς δε μας 

ενδιαφέρουν αυτά, εμάς μας ενδιαφέρει να σώσουμε το κτήμα. Στο κάτω-κάτω, ό,τι κι αν 

κάνει κανείς κάποιον άλλο καταστρέφει · απλώς, όταν τον καταστρέφει με νόμιμο τρόπο δεν 

τρέχει κάστανο. Μακάρι να μπορούσαμε κι εμείς να τον καταστρέψουμε  με νόμιμο τρόπο –

όπως σε κατέστρεψε εσένα η Τράπεζα, που σου δώσε το δάνειο ενώ ήξερε πως δε θα 

μπορούσες να το ξεπληρώσεις...».   

 «Νώντα!» του φώναξε εκείνη – ένα βήμα πριν του πετάξει το τασάκι του γραφείου στο 

κεφάλι. «Σταμάτα αμέσως αυτή την κουβέντα! Δε μ’ αρέσει καθόλου!». 

 «Όχι, όχι» έκανε αυτός , σα να μην την πρόσεχε και να τα έλεγε όλα αυτά για τον εαυτό του. 

«Αυτή η συζήτηση δε χρειάζεται καθόλου!». 

 «Κάτι έχει πάρει...» σκέφτηκε εκείνη. «Δεν είναι με τα καλά του». 



152 
 

  Ο Νώντας έβηξε τότε λίγο κι έκανε μισή στροφή με την καρέκλα  του προς τον υπολογιστή. 

«Η κάμερα  χρειάζεται φόρτισμα» είπε. «Σου έχω δώσει το  φορτιστή;». 

 «Ναι. Τον έχω στο σπίτι» απάντησε αυτή ξερά. 

 «Τώρα πρέπει να πας, αύριο κιόλας, στην τράπεζα, να του πεις ότι σκέφτεσαι να δεχτείς – 

με μεγάλη δυσκολία βέβαια – αλλά θέλεις πρώτα να έρθει η σύμβαση για τη διαβάσεις. 

Πρέπει να γίνει σύντομα, πριν αρχίσει τις ερωτήσεις για την Ελεονώρα όσο περνάνε οι 

μέρες». 

 «Κι αν αρχίσει τις ερωτήσεις, δε φοβάμαι» είπε αυτή, ανακουφισμένη που ο Νώντας 

επανήρθε στην πραγματικότητα, «έχω τρόπο  να τον αποκοιμίσω...». 

 «Τι τρόπο;» τη ρώτησε. 

 «Δε νομίζω πως θα  τολμήσει να μου ζητήσει το τηλέφωνο, όπως τον ξέρω, γιατί με βλέπει 

σαν θεία της  και ντρέπεται. Άμα όμως επιμένει και δε γίνεται αλλιώς, έχω κάποια, για να του 

κάνει την Ελεωνόρα στο τηλέφωνο...». 

«Κάποια! Ποια είναι αυτή;» έκανε αμέσως  ο Νώντας θορυβημένος. 

 «Δεν την  ξέρεις. Μία φίλη μου, της έχω απόλυτη εμπιστοσύνη και είναι και πολύ καλή». 

 «Μαρίνα! Δεν είναι αυτό πράγμα για να το ξέρει και τρίτος · τι νομίζεις πως  είναι; Αστείο;». 

 «Μη φοβάσαι σου λέω, της έχω απόλυτη εμπιστοσύνη». 

 «Άκουσε να δεις» έκανε αυτός πολύ  σοβαρά. «Σε κάθε περίπτωση, εμένα δε θα με 

αναφέρεις καθόλου. Αν με αναφέρεις, χαλάνε όλα! Σου το λέω να το ξέρεις». 

 «Όχι βρε! Παιδιά είμαστε;» του είπε αυτή. 

 «Επειδή δεν είμαστε παιδιά, και για να μη χρειαστεί να γίνει αυτό που λες – που δε μ’ αρέσει 

καθόλου -  να πας αμέσως αύριο να τον δεις στην τράπεζα!». 

 «Θα πάω έτσι κι αλλιώς. Μη σ’ ανησυχεί αυτό». 

 Χώρισαν τότε με αυτή τη συμφωνία. 

 

  

                                                                     9.  

 Όλο  το προηγούμενο βράδυ,  ή για την ακρίβεια, μέχρι που τον πήρε ο ύπνος, ο Κ  σκεφτόταν  

το πώς  θα μπορούσε να βοηθήσει  τη Μαρίνα χωρίς να θυμώσει ο  διευθυντής. Με τον όρο 

βέβαια «βοήθεια» εκείνος  εννοούσε  το να καταφέρει να στείλει άλλη μία αίτηση, για 

ευνοϊκότερους  όρους, στα Κεντρικά · κάτι  που δεν ήταν υπηρεσιακά ανεπίτρεπτο, αλλά  

ήταν πάντως  και εντελώς ασυνήθιστο, εφόσον δεν υπήρχαν νέα στοιχεία που αφορούσαν 

την υπόθεση και   τα Κεντρικά  απαντούσαν βάση τυποποιημένου προγράμματος και  βάση 



153 
 

τα υπάρχοντα στοιχεία, και είχαν ήδη απαντήσει · και  μάλλον αυτή η δεύτερη προσπάθεια 

θα ήταν  απλώς  και  μόνο μία φιλοφρόνηση εκ μέρους του. Καθόλου μέχρι τότε δεν του είχε 

περάσει από το νου να κάνει  τίποτα  το παράνομο. 

 Θα πήγαινε δηλαδή, η αίτηση, και θα επέστρεφε με την ίδια απάντηση. Όμως , ήθελε πάρα 

πολύ να βοηθήσει τη Μαρίνα Κωνσταντίνου, όπως της  το υποσχέθηκε, και αυτό ήταν το μόνο 

που μπορούσε να κάνει γι’ αυτή. Και, αν και ασήμαντο, εκείνου του φαινόταν σημαντικό και 

καθ’ υπέρβαση · αφού δεν το είχε κάνει για κανέναν άλλο πελάτη μέχρι τότε και κινδύνευε 

μάλιστα να ερεθίσει το διευθυντή. Τον είχε όμως  υποχρεώσει πολύ   ο τρόπος που κι αυτή 

έτρεξε να τον βοηθήσει, διευκρινίζοντάς του το θέμα με την Ελεωνόρα στο facegram  (τον 

είχε θορυβήσει περισσότερο απ’ ό,τι φάνηκε), και περισσότερο τον είχε κερδίσει ο ίδιος ο 

τρόπος της.  Ο τρόπος που του μιλούσε, που τον κοίταζε, και  που καταλάβαινε τα 

προβλήματα του με τον διευθυντή. Και μάλλον, ακόμα βαθύτερα, τον   είχε γοητέψει η όλη  

εικόνα της Μαρίνας. Εικόνα βέβαια που, για τον αντικειμενικό  παρατηρητή δεν είχε τίποτα 

το γοητευτικό, για εκείνον όμως – για κάποιον ανεξήγητο λόγο, και χωρίς να το καταλαβαίνει 

-  επιδρούσε βαθιά  στον εσωτερικό του κόσμο. 

 Ίσως η Μαρίνα, παρόλη τη φθορά του χρόνου- και του εαυτού της – να διατηρούσε κάπου 

αναλλοίωτη εκείνη την εικόνα της σαγηνευτικής κοπέλας των 20 χρονών · ορατή όμως μόνο 

σε συγκεκριμένα άτομα, και ο Κ να ήταν ένα από αυτά. 

 Και, σαν επιστέγασμα, ήρθε κι εκείνη η πρόταση, πως θα τον βοηθούσε να βρει αλλού 

δουλειά αν ήθελε να φύγει από την Τράπεζα, χωρίς εκείνος να  το περιμένει, κάτι που του 

έκανε πολύ μεγάλη εντύπωση(η ανεργία τότε ήταν υψηλή) και σχεδόν τον συγκλόνισε. Για 

πρώτη φορά, και εντελώς απρόσμενα, βρέθηκε μια διέξοδος από τη σημερινή του θέση 

(παρόλο που δεν είχε βέβαια σκοπό να τη χρησιμοποιήσει). 

 Ένιωθε όμως ωραία, με το να έχει μία εναλλακτική που μέχρι τότε δεν είχε, κι εκείνο το πρωί 

αντιμετώπισε τον διευθυντή με άλλο μάτι. Ο μισός φόβος φεύγει από κάποιον όταν 

φαντάζεται την πίσω  έξοδο ανοικτή. Έτσι, σα να ήταν ένας άλλος Κ, ήταν έτοιμος να του πάει  

μια δεύτερη αίτηση της  Μαρίνας Κωνσταντίνου για να την εγκρίνει, χωρίς καν να έχει 

σκεφτεί ποια δικαιολογία θα έβρισκε. 

 Ήταν όμως απασχολημένος στο γραφείο του, γιατί είχε φτάσει η διευθύντρια 

Περιφερειακού τομέα της Τράπεζας – δεν ήξεραν γιατί- και το άφησε για αργότερα, για μετά 

το μεσημέρι. «Μέχρι τότε μπορεί να έχει έρθει κι η Μαρίνα» σκέφτηκε. «Καλύτερα...». 

 Οι υπάλληλοι εκείνη την ημέρα, ακριβώς λόγω της άφιξης της διευθύντριας, είχαν γίνει πολύ 

τυπικοί, αν και ασφαλώς η επίσκεψή της δεν αφορούσε εκείνους. Ποτέ, όσες φορές 

επισκεπτόταν το κατάστημα(συνήθως μία φορά το μήνα) δεν απευθυνόταν στους ίδιους, 

πέρα από ένα: «Καλημέρα, τι κάνετε» και ούτε ασφαλώς τους ήλεγχε εκείνη. Η παρουσία της  

όμως και μόνο στο χώρο, ενέπνεε από μόνη της μία σοβαρότητα και μία αίσθηση ότι κάτι 

σημαντικό   συνέβαινε σήμερα. Ακούγονταν και πολλά το τελευταίο διάστημα, ότι θα 

έκλειναν υποκαταστήματα, θα γίνονταν απολύσεις ,  και όλα αυτά ενίσχυαν τη βαρύτητα των 

υψηλόβαθμων στελεχών της Τράπεζας μπροστά στους υπόλοιπους.  



154 
 

 Όλοι ήταν απόλυτα προσηλωμένοι στους υπολογιστές τους και μιλούσαν στους πελάτες 

ακόμα πιο τυπικά απ’ ότι τους  μιλούσαν συνήθως.  Τόσο, που στο κατάστημα απλώθηκε μια 

περίεργη ησυχία  - παρόλο που καταφανώς σε 2-3 γραφεία συζητούσαν  με πελάτη – που  ο 

Κ ήταν σίγουρος πως  σε  πολύ λίγο θα έφταναν  στ’ αυτιά του αυτά που έλεγαν  ο διευθυντής 

με την διευθύντρια τομέα πίσω του, πίσω από το συνθετικό τζάμι · όπως άκουγε μερικές 

φορές, σαν το πιο κοντινό γραφείο. Πριν όμως προλάβουν να φτάσουν αυτά, έφτασε ο 

πρώτος πελάτης της ημέρας και κάθισε μπροστά του. 

 Αυτός λεγόταν,  μάλλον  ατυχέστατα , Γεώργιος Δράκος -  γιατί οικονομικά μόνο «Δράκος»  

δεν ήταν. Χρωστούσε τα περισσότερα απ’ όσους είχε υπόψη  του ο Κ στο γραφείο του και 

ήταν ο «πρωταθλητής»: 203.563 τελικό ποσό. Δάνειο στεγαστικό και καταναλωτικό. Η πρώτη 

του κατοικία (νομικός άστοχος όρος, γιατί δεν υπήρχε δεύτερη) ήταν εκτός προστασίας   και 

βρισκόταν ένα βήμα πριν την κατάσχεση και είχε έρθει προφανώς, φαντάστηκε, για κάποια 

νέα προσπάθεια διακανονισμού. Η προηγούμενη είχε αποτύχει, επειδή αρνήθηκε να 

υπογράψει, θεωρώντας την προτεινόμενη δόση αδύνατη για τις οικονομικές του 

δυνατότητες, ενώ η Τράπεζα θεωρούσε οποιαδήποτε   χαμηλότερη δόση αδύνατη για το 

ύψος του δανείου. 

 «Μπορεί να έβαλε τώρα μυαλό...» σκέφτηκε. 

 Ο Δράκος από τη στιγμή που κάθισε είχε πάρει ένα ύφος καταστροφής, σφίγγοντας τα χείλη 

του προς τα κάτω σχηματίζοντας σχεδόν ένα μισό κύκλο στο πρόσωπό του- σαν ινδιάνος σε 

κόμιξ - και καλημέρισε με μισόλογα. Ο Κ παραλίγο να γελάσει · πήρε όμως και αυτός   ένα 

εξίσου σοβαρό ύφος, με την πρόβλεψη να φαίνεται ταυτόχρονα  ευγενικό – όπως τους είχαν 

πει στο σεμινάριο- και περίμενε να τον ακούσει. 

 «Ήρθα κύριε Ο... ,για να παραιτηθώ των δικαιωμάτων μου, και να σας πω ότι μπορείτε να 

πάρετε το σπίτι ό,τι ώρα θέλετε. Το πήρα πια απόφαση!» δήλωσε αμέσως. 

 Δε χρειαζόταν αυτό. Η διαδικασία της κατάσχεσης είχε ξεκινήσει και δε χρειαζόταν βέβαια 

η συναίνεση του δανειολήπτη για να προχωρήσει. Ο Κ δεν ήξερε τι να απαντήσει, κατάλαβε 

όμως ότι γι’ αυτόν τον πελάτη δεν υπήρχε σήμερα δουλειά. 

 «Όπως νομίζετε κύριε Δράκο» του απάντησε. «Μπορείτε πάντως ακόμα να δεχτείτε την 

πρόταση της Τράπεζας(είπε της «Τράπεζας» και όχι: «που σας κάναμε» όπως ξεκίνησε να πει, 

γιατί του φάνηκε καλύτερο να βγει ο ίδιος από το κάδρο) «και να κρατήσετε το ακίνητο  

πληρώνοντας τις δόσεις». 

 «Όχι, όχι» είπε αυτός, χωρίς να χαλάσει καθόλου το θλιμμένο του ύφος. «Δεν έπρεπε να το 

πάρω αυτό το σπίτι. Το πήρα όμως για τα παιδιά μου, γιατί με το μισθό μου δε θα μπορούσα 

ποτέ να αγοράσω σπίτι. Αλλά, και με το δάνειο, δεν είναι δωρεάν. Νόμιζα ότι θ’ αυξανόταν ο 

μισθός μου, αλλά αυτός ούτε αυξήθηκε, και όλα τα πράγματα ακρίβυναν. Όχι, δεν είναι για 

μένα αυτό το σπίτι. Λυπάμαι μόνο τα χρήματα, από τις δόσεις που είχα πληρώσει στην αρχή. 

Τρία χρόνια πλήρωνα κανονικά κύριε Ο...!». 

  Ο Κ δε θυμόταν, από το φάκελό  του, αν ο Δράκος είχε παιδιά -  και δεν του άρεσαν καθόλου 

αυτά τα μελοδράματα. Μπόρεσε πάντως να σκεφτεί πως ούτε κι εκείνος   είχε δικό του σπίτι  

κι έμενε στο νοίκι, κι ότι όλα αυτά που του έλεγε ήταν άσχετα  με τη θέση και την ιδιότητα 



155 
 

του. Όπως όμως έπρεπε να διατηρεί πάντα την ευγένειά του με τους πελάτες, κούνησε το 

κεφάλι του κοιτάζοντας τον συγκαταβατικά και ούτε διανοήθηκε να του πει: «Μα τι σχέση 

έχουν αυτά μ’ εμένα;» όπως θα  το ήθελε. 

 «Τι να σας πω κύριε Δράκο...» του είπε αντίθετα. « Είναι δική σας η απόφαση». 

 «Ναι, ναι» έκανε αυτός, σα να το κατάλαβε, «τι να μου πείτε κι εσείς... Εσείς υπάλληλος 

είστε. Θα ήθελα όμως να ρωτήσω, τι γίνεται τώρα με τα χρήματα που έδωσα;». 

 «Ποια χρήματα;» τον ρώτησε αυτός  που δεν κατάλαβε. 

 «Αυτά που έδωσα τα τρία πρώτα χρόνια, που πλήρωνα τις δόσεις». 

 «Α!» έκανε αμέσως. «Αυτά είναι μέρος του επιτοκίου. Όπως θα θυμάστε, πρώτα 

αποπληρώνεται το επιτόκιο και μετά  το κεφάλαιο». 

 «Δηλαδή δεν υπάρχει περίπτωση να τα πάρω αυτά, πίσω, τώρα που θα πάρετε εσείς το 

σπίτι;». 

 «Όχι κύριε Δράκο. Από πουθενά δεν προβλέπεται τέτοια διαδικασία». 

 «Μάλιστα!» έκανε ο Δράκος, που μάλλον  για αυτόν ακριβώς το λόγο είχε  έρθει. «Πολύ 

ωραία! Ήθελα να ‘ξερα ποιος ανακάλυψε αυτό το σύστημα!». 

 «Μα κύριε Δράκο,» του είπε « όλα αυτά υπάρχουν στην αρχική σύμβαση που υπογράψατε» 

 «Πολύ ωραία!» συνέχισε όμως  αυτός,  σα να μην το άκουσε. «Τώρα θα μείνω χωρίς σπίτι, 

και θα χάσω κι αυτά που έδινα τρία χρόνια. Καλύτερα δε γίνεται!». 

 «Δείτε το σαν ενοίκιο, για τον καιρό που μένατε» του είπε, σηκώνοντας αδιάφορα τους 

ώμους. 

 «Ενοίκιο στο σπίτι μου;!» έκανε ο Δράκος – προφανώς χωρίς να το καλοσκεφτεί. 

 «Δεν είναι δικό σας το σπίτι! Ποτέ δεν ήταν! Είναι της Τράπεζας» θα ήθελε να του πει ο Κ. 

Αλλά και πάλι αυτό δε γινόταν - και το ότι σήκωσε προηγουμένως τους ώμους του ήταν 

μάλλον  λάθος, γιατί ήταν αγενέστατο -  άρα κούνησε πάλι συγκαταβατικά το κεφάλι του, για 

να το διορθώσει κιόλας. 

 «Ποιος διάβολος μ’ έβαλε και πήρα αυτό το δάνειο!» συνέχισε ο Δράκος – προφανώς 

απευθυνόμενος τώρα στον εαυτό του. «Δεν ήτανε για μένα, έπρεπε να το καταλάβω. Αλλά, 

εγώ έπρεπε να το καταλάβω; Η Τράπεζα δεν ήξερε ότι θα έπιανε ύφεση; Αυτή έχει τους 

οικονομολόγους, όχι εγώ!». 

 Η ψυχολογία του ήταν σίγουρα πολύ χειρότερη από αυτή που έβγαινε προς τα έξω, γιατί 

εκείνη την εποχή για έναν άνθρωπο της κοινωνικής του θέσης,  το να αποκτήσει  δικό του 

σπίτι ήταν η μεγαλύτερη ένδειξη επιτυχίας της ζωής του. Κι αυτός έφτασε στην πηγή και δεν 

ήπιε  νερό. Αρκετοί στη θέση του δε θα το άντεχαν · μέχρι του σημείου να πεθάνουν γι’ αυτό. 

Διότι τα σπουδαία στη ζωή είναι, για τους περισσότερους, αυτά που τους ορίζει η κοινωνία 

– ή, απλούστερα, αυτά που βλέπουν να κάνουν οι διπλανοί τους – και όχι, για παράδειγμα, 



156 
 

αυτά που θα θεωρούσε σπουδαία ένα «υψηλό πνεύμα» (αν και βέβαια, αυτό είναι μεγάλη 

συζήτηση). Πάντως, αυτός ο Δράκος βρισκόταν σίγουρα  σε πολύ δύσκολη θέση. 

 Ο Κ από την πλευρά του, δεν είχε τίποτα να του πει · αφού δεν υπήρχε για την υπόθεσή  του 

τίποτα να διεκπεραιώσει και όλα όσα που του έλεγε δεν είχαν καμία σχέση με τον ίδιο και 

την εργασία του. Περίμενε απλώς, πάντα ευγενικά, να φύγει · καθώς τον ενοχλούσε η 

παρουσία του.  

 «Τι νομίζει πως είμαι εγώ;» σκεφτόταν. «Ψυχολόγος του; Να με πλήρωνε, να γίνω...». 

 «Αυτό το πράγμα πρέπει να σταματήσει! Δε μπορεί  να καταστρέφουν έτσι τους 

ανθρώπους!» συνέχισε να λέει ο Δράκος, με ύφος,  θα το έλεγε κανείς, παλιού πολεμιστή 

που πλέον  ηττήθηκε και θέλει να βοηθήσει τους άλλους,  και τον κοίταξε, περιμένοντας να 

βρει ανταπόκριση στην, όπως νόμιζε, καταφανώς δίκαιη δήλωσή του. 

  Ο  Κ ασφαλώς, δε θα μπορούσε να εκφέρει καμία γνώμη για την πολιτική της Τράπεζας και 

δεν απάντησε, κοιτάζοντας τον μόνο φανερά ενοχλημένος. 

 «Τέλος πάντων» είπε  αυτός  βλέποντας το ύφος του (και αυτό το «τέλος πάντων» ακούστηκε 

ανατριχιαστικά  κυριολεκτικό). «Δεν έχει πια   νόημα. Χρειάζεται να κάνω τίποτα άλλο;». 

 «Όχι κύριε Δράκο». 

 «Ε τότε, καλημέρα σας κύριε Ο...» είπε και σηκώθηκε πάνω. 

 « Ευτυχώς , γρήγορα έφυγε» έλεγε από μέσα του  καθώς του απαντούσε: «Καλημέρα σας». 

 «Τι ωραία που θα ήτανε» σκέφτηκε μετά, «να είχα το απέναντι  γραφείο της Ελένης, με τα 

επενδυτικά προϊόντα. Εκεί επενδύουν 100, 200, 300.000 (μέχρι και εκατομμύριο ήξερε, γιατί 

για μεγαλύτερα ποσά υπήρχε ειδικός τομέας). Μόνο ευτυχία υπάρχει εκεί. Σε μένα, έρχονται 

όλοι οι αποτυχημένοι και μου τα πρήζουν! Αλλά όχι!» είπε αμέσως μόλις το κατάλαβε. «Αν 

είχα εκείνο κι  έβλεπα όλα αυτά τα λεφτά, θα ζήλευα και θα περνούσα χειρότερα. Καλύτερα 

σου δικό μου. Εδώ είμαι καλύτερος απ’ όλους που έρχονται». 

 Έτσι, απλώθηκε στην καρέκλα  του, ικανοποιημένος, με κίνδυνο να προκαλέσει άσχημη 

εικόνα στο διευθυντή πίσω του – που  είχε μάλιστα   και την διευθύντρια Τομέα μέσα   – και 

πάτησε με τεντωμένο το  χέρι στο ποντίκι του, για να δει πόσες ακόμα υποθέσεις  είχε σε 

εκκρεμότητα   αυτό το μήνα.  Και είχε 17, σε διάφορα στάδια μέχρι τη σύμβαση, ενώ το 

σύστημα προέβλεπε ότι θα έφταναν ακόμα 100 άτομα, που είχαν λάβει δάνειο από  το  

συγκεκριμένο κατάστημα και βρίσκονταν πλέον σε οριστική καθυστέρηση. Κάθε μήνα τα 

«κόκκινα δάνεια» - όπως ήταν ο ευρέως χρησιμοποιούμενος όρος – αυξάνονταν  με 

γεωμετρική πρόοδο, και αυτό μάλλον ήταν το θέμα αυτής της επίσκεψης της διευθύντριας, 

όπως καταλάβαν όλοι   οι υπόλοιποι  όταν είδαν σε λίγο  να καλούν μέσα τον Κ. 

 Ο Κ από τη μεριά του, όταν άκουσε τον διευθυντή να του φωνάζει, δε φαντάστηκε τίποτα 

τέτοιο αλλά φοβήθηκε πως είχε κάνει πάλι κάτι κακό · και όταν μάλιστα, όπως σηκώθηκε, 

θυμήθηκε πως βρισκόταν εκεί  και η διευθύντρια, κόπηκαν τα πόδια του. Έτρεξε παρόλα αυτά 

ταχύτατα, σκορπώντας  και  κάτω, στην αμηχανία του,  μερικά προσπέκτους που υπήρχαν 

στο γραφείο του – τόσο, που μερικοί συνάδελφοι χαμογέλασαν όπως τον είδαν. 



157 
 

 Αντίθετα όμως απ’ ό,τι περίμενε, ο διευθυντής ήταν ευγενέστατος και δεν τον κοίταξε 

καθόλου άσχημα, και η διευθύντρια - που ήταν γυναίκα στην ηλικία της Μαρίνας αλλά πολύ 

σικάτη- του χαμογέλασε. 

 «Κυρία Τελοπίδου, ο κύριος Ο...» τον σύστησε ο διευθυντής. «Κύριε Ο..., ξέρετε βέβαια την 

διευθύντρια του Τομέα μας». 

 «Χαίρω πολύ» είπε σφιγμένα αυτός, που,  αν το πράγμα ήταν καταφανέστατο, δεν είχε 

ακόμα καταλάβει  γιατί  τον ήθελαν και συνέχιζε να φοβάται πως   ήταν για κάποια 

παρατήρηση. 

 «Ο Ο...., κυρία Τελοπίδου, είναι ο υπεύθυνος για τα μη εξυπηρετούμενα  στο κατάστημα 

μας» συνέχισε ο διευθυντής. «Καθίστε κύριε Ο...». 

 Άρχισε τότε να καταλαβαίνει πως δεν ήταν κάτι για τον ίδιο και ήταν θέμα υπηρεσιακό και 

ηρέμησε. Ένιωσε μάλιστα και κάπως σπουδαίος, που απ’ όλο το προσωπικό του 

καταστήματος  φώναξαν  μόνο εκείνον μέσα, και κάθισε, με απόλυτη σοβαρότητα,  στη μία 

από δύο καρέκλες που υπήρχαν μπροστά από το γραφείο του διευθυντή, ακριβώς δίπλα από 

εκείνη που καθόταν η διευθύντρια. Βρέθηκε δηλαδή ξαφνικά  στο ίδιο γραφείο με τον  

διευθυντή του καταστήματος και τη διευθύντρια του τομέα, να κάθονται σαν σε σύσκεψη, 

κάτι που του φάνηκε πολύ ενθαρρυντικό για την καριέρα του. 

« Η κυρία διευθύντρια κύριε Ο...» μπήκε αμέσως στο θέμα ο διευθυντής «Θέλει να σας 

μιλήσει  λίγο για τα κόκκινα δάνεια». 

 «Παρακαλώ...» είπε αυτός, σα να χρειαζόταν η άδεια του για να προχωρήσουν.  

 «Κύριε Ο...» πήρε το λόγο η διευθύντρια. «Έχετε μάλλον αυτή την εποχή  το πιο κρίσιμο 

πόστο. Όπως βλέπω εδώ, οι ρυθμίσεις στο κατάστημά  σας είναι μέσα στον μέσο όρο(είχε 

γυρίσει την οθόνη του υπολογιστή του διευθυντή προς το μέρος της), αλλά τώρα η Τράπεζα 

είναι αποφασισμένη να προχωρήσουμε δραστικότερα. Έχει τεθεί στόχος να μειωθούν τα 

ληξιπρόθεσμα κατά ένα δισεκατομμύριο ευρώ  το ερχόμενο έτος, και πρέπει όλοι να 

εντείνουμε τις προσπάθειες μας...». 

 Η διευθύντρια μιλούσε πολύ ωραία, αργά και καθαρά και μάλιστα κάπως πιο νεανικά από 

την ηλικία της, όπως θα το περίμενε κανείς από μια γυναίκα τόσο κομψή και περιποιημένη  

όπως εκείνη – με τα καλοχτενισμένα κοντό καρέ  και βαμμένα σκούρα ξανθά μαλλιά.  Με τον 

τρόπο που του μίλησε, καθόλου δεν πήγε ο νους του Κ στο ότι αυτός ο πρόλογος   αφορούσε  

τον ίδιο ή είχε σκοπό να τον κατηγορήσει, και τον εξέλαβε αμέσως με το σκοπό που πράγματι 

ειπώθηκε · δηλαδή σαν μία γενική ενημέρωση. Ένιωσε έτσι ακόμα πιο άνετα. 

 «Κυρία διευθύντρια» της απάντησε σταθερά, «έχω πλήρη συνείδηση της σημασίας της 

θέσεως μου και κάνω παραπάνω απ’ ότι μπορώ». 

 «Πολύ ωραία» είπε η διευθύντρια. «Θα λάβετε σύντομα ένα νέο πρόγραμμα 

αναδιαρθρώσεων, περισσότερο ελαστικό, για να προχωρήσει καλύτερα το θέμα... Αυτό 

βέβαια το τρίμηνο θα συνεχίσουμε με το υπάρχον πρόγραμμα, και το νέο θα ξεκινήσει με το 

επόμενο». 



158 
 

 «Αυτήν έπρεπε να έχω διευθυντή!» σκέφτηκε ο Κ. Ένιωθε ήδη πως ήταν μία από τους 

ανθρώπους που τόσο συχνά τον συμπαθούσαν χωρίς να ξέρει γιατί. Το αντίθετο δηλαδή του  

διευθυντή του. 

 Ύστερα όμως η διευθύντρια σταμάτησε, σα να μην είχε τίποτα άλλο να πει. Και πραγματικά 

δεν είχε τίποτα  άλλο να πει, επειδή μάλλον, ο μόνος λόγος που κάλεσε  μέσα  τον  Κ ήταν 

από υπηρεσιακό ζήλο. Ενημέρωνε τους διευθυντές των καταστημάτων για τη νέα πολιτική   

σχετικά με τα ληξιπρόθεσμα(μια, μάλλον παλιομοδίτικη, μέθοδος της Τράπεζας που ήθελε 

να υπάρχει δια ζώσης επαφή των στελεχών του Τομέα τουλάχιστον μία φορά το μήνα) και 

ό,τι έπρεπε να ξέρουν οι υπάλληλοι θα τους το έλεγαν εκείνοι. Επειδή όμως , τον τελευταίο 

καιρό το θέμα με τα κόκκινα δάνεια είχε γίνει πολύ σοβαρό – και απασχολούσε ιδιαίτερα 

τους μετόχους-  θέλησε να κάνει το κάτι παραπάνω, μιλώντας η ίδια με τους υπαλλήλους και 

ανακαλύπτοντας έτσι επανειλημμένα πως αυτό δεν προσέφερε τίποτα το ουσιαστικό. 

 Τώρα δεν χρειαζόταν κάτι άλλο τον  Κ. Δεν της φάνηκε όμως και πρέπον, αφού τον κάλεσε, 

να τον διώξει μετά από δυο μόνο κουβέντες, πόσο μάλλον  που  - όπως το είχε καταλάβει κι 

αυτός- της φάνηκε και συμπαθητικός.  Έτσι, σκέφτηκε να μιλήσει για λίγο ακόμα μαζί του. 

 «Δε μου λέτε κύριε Ο...» τον ρώτησε. «Πώς το βλέπετε το θέμα εσείς, που έχετε καθημερινή 

επαφή με τους πελάτες;». 

 Του Κ του φάνηκε καταπληκτικό που η διευθύντρια Τομέα  ζήτησε τη γνώμη του,  κι ένιωσε 

πως έπρεπε να απαντήσει ανάλογα -  παρόλο που η ερώτηση ήταν σίγουρα πολύ ασαφής. 

 «Κατά τη γνώμη μου κυρία διευθύντρια» απάντησε αμέσως, « οι περισσότεροι απλώς δε 

θέλουν να πληρώσουν. Και εφευρίσκουν παντοίους τρόπους για να μην το κάνουν αυτό». 

 «Έχουν δηλαδή, λέτε, και δεν πληρώνουν...» έκανε αυτή και φάνηκε δείχνει ιδιαίτερη 

προσοχή. 

 «Μάλιστα» συνέχισε αυτός. « Εγώ αυτή την εντύπωση σχηματίζω. Άλλωστε, πώς θα 

έπαιρναν το δάνειο αν ήξεραν ότι δε θα μπορούσαν να το αποπληρώσουν;» ρώτησε τώρα 

εκείνος – σίγουρος πως η ερώτησή του δεν είχε απάντηση. 

«Είναι δηλαδή οι περισσότεροι στρατηγικοί κακοπληρωτές, πιστεύετε...» είπε η διευθύντρια. 

«Και πώς γίνεται» τον ρώτησε «να έχουν εισοδήματα και περιουσιακά στοιχεία  κι αυτά να 

μην εμφανίζονται πουθενά;». 

 Ο Κ δεν μπορούσε να απαντήσει σε αυτό κι αμέσως κουμπώθηκε. Αυτό που ο καημένος 

ήθελε να κάνει, ήταν να συνταχτεί ανεπιφύλακτα με το μέρος της Τράπεζας(γιατί έβλεπε την 

υπόθεση σαν μια σύγκρουση Τράπεζας-δανειολήπτη) και όπως συμβαίνει πάντα, στο 

φανατισμό του άφησε στην άκρη όλα τα άλλα. Έτσι δεν είπε τίποτα , νιώθοντας πως μάλλον 

είχε κάνει λάθος  και  ελπίζοντας,   να εκτιμήσουν τουλάχιστον  την αφοσίωσή του. 

 «Όχι!» συνέχισε η διευθύντρια. «Δε νομίζω πως είναι οι περισσότεροι στρατηγικοί 

κακοπληρωτές. Και ευτυχώς, γιατί αν ήτανε θα είχαμε μεγάλο πρόβλημα. Ο στρατηγικός 

κακοπληρωτής είναι ο χειρότερος τύπος δανειολήπτη. Αυτά που συμβαίνουν, θα συμβαίνουν 

μέχρι να ανακάμψει η Οικονομία». 



159 
 

 «Αυτό λέω κι εγώ κυρία Τελοπίδου» είπε τότε ο διευθυντής, κοιτάζοντας μόνο εκείνη και 

ούτε καν  με την άκρη του ματιού του τον Κ. «Πότε επιτέλους θα ανακάμψει;». 

 «Θα ανακάμψει!» απάντησε αυτή. «Αυτό είναι το μόνο σίγουρο. Υπήρχε μεγάλη ζήτηση για 

πίστωση πριν μερικά χρόνια και είμασταν υποχρεωμένοι να ανταποκριθούμε, τώρα όμως 

αυτό έχει σταματήσει. Για εμάς ασφαλώς, είναι καλύτερο να παίρνουμε από να δίνουμε. 

Βέβαια, αυτός ο κύκλος θα ξαναξεκινήσει...» συνέχισε, χαμογελώντας λίγο με νόημα. «Ξέρετε 

κύριε διευθυντά... τι περίεργο... το σκέφτομαι καμιά φορά...  Οι γονείς μου ήταν αγρότες, και 

είχανε το πρόβλημα του καιρού και των Εποχών. Κι εμείς, που νομίσαμε ότι ξεφύγαμε απ’ 

αυτά, έχουμε το πρόβλημα του οικονομικού κύκλου. Ξέρετε πού  διαφέρουμε μόνο; Εκείνοι 

το είχαν πάντα υπόψη  τους, ενώ εμείς με την πρώτη ευκολία το ξεχνάμε. Τι να κάνεις όμως... 

έτσι είναι η φύση των πραγμάτων. Πρέπει να περιμένεις». 

 «Ασφαλώς» είπε ο διευθυντής. «Νομίζω πάντως  πως τώρα πια, σιγά-σιγά έχει  ξεκινήσει η 

ανάπτυξη». 

 Ο Κ πλέον είχε υποβιβαστεί σε βουβό πρόσωπο. Ήθελε όμως οπωσδήποτε να πει κάτι κι 

αυτός και να μη λήξει άδοξα μια τέτοια συνάντηση με τόσο υψηλόβαθμό στέλεχος. Αν είχε 

βέβαια καθαρότερο μυαλό, θα έβλεπε ότι η συζήτηση είχε ξεπεράσει τα ληξιπρόθεσμα και 

πως ό,τι ήθελαν να μάθουν γι’ αυτά δεν περιμέναν να το μάθουν από εκείνον. 

« Νομίζω» είπε, παίρνοντας μόνος του το λόγο, « ότι αν γίνει καλύτερη δουλειά από τα 

Κεντρικά,  τα κρυμμένα περιουσιακά στοιχεία θα βρεθούν». 

 «Τα βρίσκουμε κύριε Ο...!» του απάντησε η διευθύντρια, σαν μόλις να ξαναπρόσεξε την 

παρουσία του. «Τίποτα δεν μπορεί να κρυφτεί από εμάς. Ο στρατηγικός κακοπληρωτής 

δουλεύει με άλλον τρόπο». 

 «Και ποιος είναι αυτός, αν επιτρέπεται;» είπε εκείνος, έτοιμος να εμπλακεί σε μεγάλη 

συζήτηση με την διευθύντρια για το θέμα και να αναδείξει έτσι τις αναμφισβήτητες  

επαγγελματικές του ικανότητες. 

 «Μεταβιβάζει τα περιουσιακά του στοιχεία σε φυσικά πρόσωπα και εξωχώριες εταιρίες, για 

παράδειγμα» απάντησε η διευθύντρια – προφανώς από ευγένεια. 

 «Κυρία Τελοπίδου» πήρε τότε το λόγο ο διευθυντής για να κλείσει το θέμα, «χρειάζεστε κάτι 

άλλο τον κύριο Ο...; Διότι πρέπει να επιστρέψει και στο γραφείο του...». 

 «Όχι, όχι» έκανε αυτή. «Μπορεί να πηγαίνει». 

 «Ε τότε, σας ευχαριστούμε κύριε Ο...» του είπε ο διευθυντής. 

 Γύρισε πίσω στο γραφείο του υποψιασμένος πως, για κάποιο λόγο πάλι, θύμωσε. 

 «Ασφαλώς, αν σκεφτόμαστε με αυτόν τον τρόπο, δεν θα καταφέρουμε τίποτα» έλεγε μέσα 

η διευθύντρια. «Το πρόβλημα είναι πολύ μεγαλύτερο από μερικούς που πήρανε δάνειο με 

σκοπό να μην το πληρώσουν και να εξαφανιστούν...». 



160 
 

 «Έγινε λάθος πολιτική, κατά τη γνώμη μου κυρία Τελοπίδου» είπε ο διευθυντής. «Δεν εννοώ 

βέβαια  την Τράπεζα μας, αλλά από την Κεντρική Τράπεζα. Δεν θα έπρεπε να υπάρχει τέτοια 

χαλαρότητα στις χορηγήσεις». 

 «Δεν είναι θέμα πολιτικής» απάντησε εκείνη. «Υπήρχαν κεφάλαια που λίμναζαν κι άνθρωποι 

που είχαν  ανάγκες. Ξέρετε πόσο κερδοφόρος είναι ένας μικρομεσαίος που πληρώνει τόκους; 

Αν μάλιστα καθυστερεί και λίγο τις δόσεις, τόσο το καλύτερο, γιατί πληρώνει υπερημερία. 

Το λάθος έγινε επειδή τους υπερθερμάναμε · τους δώσαμε περισσότερα απ’ όσα μπορούσαν 

να δώσουν. Υπήρχαν όμως κεφάλαια, όπως σας είπα, κι όπου αλλού κι αν επενδύονταν  δε 

θα είχαν την ίδια απόδοση  και αυτό έπαιξε το ρόλο του. Μη νομίζετε όμως · κανένας δεν 

έχασε τα χρήματα του, γιατί αυτοί που πληρώνουν είναι ακόμα και τώρα περισσότεροι από 

αυτούς που δεν πληρώνουν · οι μόνοι χαμένοι είναι οι εργαζόμενοι στις τράπεζες. Διότι 

υπάρχουν ζημίες στους ισολογισμούς και θα κλείσουν καταστήματα. Το δικό σας πάντως, 

σπεύδω να προσθέσω, δεν συμπεριλαμβάνεται στο σχεδιασμό...». 

 Η διευθύντρια έμεινε ακόμα  μέσα  περίπου 15 λεπτά   κι έφυγε χαιρετώντας, μ’ ένα «Καλό 

μεσημέρι!» όλο το προσωπικό. Στον Κ  έριξε μία παραπάνω ματιά, που τον έκανε να πιστέψει  

ότι πήγε καλά η συνάντηση. Αμέσως όμως μόλις έφυγε, ο διευθυντής τον κάλεσε πάλι μέσα. 

 «Κύριε Ο...!»  του είπε. «Και λυπάμαι που δεν μπορώ να εκφραστώ διαφορετικά, τι βλακείες 

ήταν αυτές που λέγατε πριν στην κυρία διευθύντρια;». 

 «Βλακείες;...» έκανε εκείνος κι έγινε κατακόκκινος σαν ώριμη ντομάτα. 

 «Ναι βλακείες!» επανέλαβε ο διευθυντής. «Έχετε μήπως την εντύπωση πως όλοι αυτοί οι 

πελάτες που έρχονται στο γραφείο σας, είναι απατεώνες; Αν ναι, δεν θα έπρεπε να κάνετε 

αυτή τη δουλειά. Κι επίσης, πώς είσαστε εσείς σε θέση να κρίνετε αρνητικά τη δουλειά των 

συναδέλφων σας στα Κεντρικά; Έχετε κάποιο, στοιχείο γι’ αυτό;». 

 Ήταν σα να έπεσε το ταβάνι πάνω του και να στριφογύριζε. «Ζητώ συγνώμη...» ψέλλισε  «δεν 

έγινε εσκεμμένα» Δεν είχε δύναμη να βρει καμία άλλη δικαιολογία. 

 «Πηγαίνετε κύριε Ο..., και άλλη φορά να προσέχετε και να μη βγαίνετε έξω από τις 

αρμοδιότητες σας». 

 Το ύφος του διευθυντή δεν ήταν τόσο αυστηρό, όπως άλλες φορές που το έκανε 

παρατήρηση. Προφανώς επειδή αυτή τη φορά ήταν τόσο σίγουρος πως είχε δίκιο και ήταν 

τόσο μεγάλη η γκάφα του Κ,  που δεν χρειαζόταν καν να πάρει κατάλληλο ύφος για να τον 

σαρώσει.  Εκείνος  από την άλλη, γύρισε πίσω στο γραφείο του καταζαλισμένος κι όλοι οι 

υπόλοιποι κατάλαβαν από την εικόνα του πως ο διευθυντής μέσα «του την είπε πολύ 

άσχημα» κατά το κοινώς τότε λεγόμενο, κι επικεντρώθηκαν καλύτερα στις δουλειές τους για 

να μην έχουν κι αυτοί την ίδια τύχη. 

 Έκανε περισσότερα από 5 λεπτά για να συνέλθει κάπως, κι ευτυχώς εκείνη την ώρα δεν 

έφτασε  κάποιος πελάτης  γιατί δε θα μπορούσε να του μιλήσει. Όταν συνήλθε άρχισε, από 

μέσα του, να βρίζει τον διευθυντή. 



161 
 

 «Παλιοαδερφή! Παλιοαλήτη! Διεστραμμένε! Ξέρω γιατί τα κάνεις αυτά! Ό,τι κι αν πω, 

βρίσκεις τρόπο να με κατηγορήσεις!». 

 Μισούσε τόσο πολύ εκείνη την ώρα τον διευθυντή και την τράπεζα πίσω του, που, όσο η 

οργή του μεγάλωνε, του ήρθαν στο μυαλό εικόνες από τις ειδήσεις (σειρήνες, φάροι, 

ασθενοφόρα) και ήθελε να πάρει ένα όπλο, να μπει μέσα και να τους σκοτώσει όλους εκεί. 

Και αυτόν, και όλους τους άλλους που τους έβλεπε να χαμογελούν κρυφά όταν δεχόταν  τις 

προσβολές – ακόμα και τους πελάτες. Αμέσως όμως, το άφησε στην άκρη αυτό, επειδή του 

φάνηκε πολύ επικίνδυνο, και αποφάσισε να παντρευτεί την Πηνελόπη. Την ανιψιά της κυρίας 

Δέσποινας με τη μεγάλη περιουσία, και να παραιτηθεί μια για πάντα από αυτή την 

καταραμένη τράπεζα όπου κανείς δεν τον καταλάβαινε. Το σκέφτηκε τόσο σοβαρά, σα να 

είχε κιόλας γίνει. Μέχρι που φαντάστηκε και το πως θα κατάφερνε να κοιμάται στο ίδιο 

κρεββάτι με την Πηνελόπη. 

 «Είναι κι αυτή γυναίκα» σκεφτόταν. «Δε θα είναι τόσο τρομερό. Θα κλείνω το φως. Αν το 

κάνω τρεις φορές το μήνα θα είναι εντάξει και θα μπορώ μετά να βρω κάποια άλλη. Αλλά, 

πριν φύγω θα του τινάξω αυτουνού το κατάστημα στον αέρα!». 

 Δεν το εννοούσε βέβαια κυριολεκτικά αυτό, ότι θα ανατίναζε το κατάστημα. Εννοούσε, 

εντελώς αφηρημένα και μάλλον μόνο πάνω στην οργή του, ότι  θα έκανε κάτι –  που  δεν 

ήξερε τι – για να εκτεθεί όσο γινόταν πιο πολύ το κατάστημα και ο διευθυντής του. Τόσο 

πολύ, μέχρι του σημείου: «Να απολυθούν όλοι!». 

 

  

  

  

 

  

  

   

 

 

                                                                        10. 

Την ίδια στιγμή,  στο σπίτι του Βαρτσατζόγλου χτυπούσε το τηλέφωνο( ο Βαρτσατζόγλου 

διατηρούσε και κινητό και σταθερό τηλέφωνο – μια μάλλον αχρείαστη υπερβολή αφού και 

στα δύο μαζί δεχόταν ελάχιστες κλήσεις).  

 Ήταν η γραμματέας του γιατρού Εβδόμου από το Ιατρικό Κέντρο. 



162 
 

 «Κύριε Βαρτσατζόγλου» του είπε, «έχουμε μία ακύρωση. Αν θέλετε, μπορείτε να έρθετε την 

Πέμπτη το πρωί για τη βρογχοσκόπηση σας,  και όχι την Παρασκευή  όπως είχαμε κανονίσει» 

 Φίδια τον έζωσαν, και ήθελε να χτυπήσει τη γραμματέα με γροθιά στο πρόσωπο. Το 

θεώρησε όμως μοιραίο  και ρώτησε ευγενέστατα: «Τι ώρα πρέπει να είμαι εκεί;» 

 «Εννέα το πρωί. Νηστικός». 

  «Εντάξει τότε, σημειώστε το». 

  «Εντάξει κύριε Βαρτσατζόγλου, καλημέρα σας». 

 « Καταραμένο Ιατρικό Κέντρο!» σκέφτηκε. Και πήγε εκεί με τις καλύτερες συστάσεις. Αφού 

είχε προετοιμαστεί ψυχολογικά για την Παρασκευή, τι ήθελαν τώρα και του το έκαναν αυτό; 

Του κατέστρεψαν όλη του την προετοιμασία . Γιατί, εκεί  που είχε ξυπνήσει σίγουρος πως 

είχε μπροστά του δύο ολόκληρες μέρες χωρίς εξετάσεις και γιατρούς, και, το σπουδαιότερο, 

χωρίς να υπάρχει περίπτωση να μάθει κάτι τρομερό για την εξέλιξη της υγείας του, έτσι απλά, 

μ’ ένα τηλεφώνημα, βρέθηκε να χάνει  μία ολόκληρη μέρα,  και το  άγχος του να  πρέπει να 

επιταχυνθεί  κατά μία ολόκληρη μέρα. Ένιωσε τόσο άσχημα, που αν του έκαναν εκείνη τη 

στιγμή εξετάσεις, όλες οι ενδείξεις θα ήταν σίγουρα πάνω από τις φυσιολογικές –εντελώς 

αλλοπρόσαλλες – και ξάπλωσε πάλι πίσω στο κρεββάτι, κατάχλομος, προσπαθώντας να 

διαχειριστεί την είδηση. 

 Από την άλλη πλευρά,  πίσω  στο Ιατρικό Κέντρο η γραμματέας του ενημέρωνε τον  γιατρό 

Εβδόμου ότι στη θέση του ακυρωθέντος  πρώτου ραντεβού της Πέμπτης θα ερχόταν ο κύριος 

Νεκτάριος Βαρτσατζόγλου. Πολύ τυπικά και χωρίς να ανταλλάξουν, όπως συνήθως, 

γλυκόλογα, καθώς ο γιατρός δεν ήταν μόνος στο γραφείο του. Συζητούσε  με μια νεαρή 

ειδικευόμενη που είχε προσληφθεί  μόλις εκείνη την εβδομάδα στη ομάδα του. 

 Ήταν μια κοπέλα ξανθοκόκκινη στα μαλλιά και στο πρόσωπο, λίγο κοντούλα και παχουλή, 

όχι ιδιαίτερα όμορφη  και  εμφανέστατα πολύ αγχωμένη  με  τη νέα της θέση.  Φαινόταν με 

την πρώτη ματιά, από τον, σχεδόν ιερό, τρόπο που καθόταν και άκουγε  αυτά που της έλεγε 

ο γιατρός, χωρίς να κουνάει ούτε τα μάτια  της.  

 Ο Εβδόμου  την είχε δεχτεί αμέσως στην ομάδα  του, χωρίς να το εξετάσει , σαν  ανιψιά του 

καθηγητή  Σκαλίδη - που ήταν  μέλος του διοικητικού συμβουλίου του  Κέντρου και 

προσωπικός του φίλος  και του το είχε ζητήσει ο ίδιος. Παρόλα αυτά όμως, καθόλου δεν  είχε 

μέχρι τότε  μετανιώσει και ήδη απολάμβανε αυτή την καινούρια σχέση. Δεν είχε  βέβαια 

κανένα  σκοπό, ούτε καν υπόγειο, όπως είχαν τα πράγματα με το θείο της, να την 

εκμεταλλευτεί ερωτικά(εξάλλου η κοπέλα δεν του άρεσε κι ένιωθε και  απόλυτα καλυμμένος 

με τη γραμματέα του) · όμως στο Ιατρικό, που δεν ήταν Δημόσιο νοσοκομείο, δεν 

εκπαιδεύονταν συχνά νέοι γιατροί, κι αυτός  είχε πάντα  μέσα του, όπως είχε καταλάβει, 

εκείνη την τάση του «δασκάλου»   σε στέρηση. Έτσι, τώρα είχε πάρει φόρα για  να κάνει 

μάθημα στη μικρή. 

 «Αυτός ο ασθενής» της είπε μόλις έφυγε η γραμματέας κι άνοιξε στον υπολογιστή το φάκελο 

του Βαρτσατζόγλου, «εγχειρίστηκε πριν ένα έτος με αδένωμα στο σιγμοειδές κόλον - 

ακολούθησε μάλιστα κι  ένα κύκλο χημειοθεραπείας προληπτικά. Τώρα όμως, εμφανίζει όζο 



163 
 

στο δεξιό  μέσο πνευμονικό λοβό, και δύο μικρότερους στον αριστερό άνω και κάτω, τους 

οποίους βέβαια δεν έχουμε εξετάσει  ακόμα εργαστηριακά αλλά, με την εμπειρία μου, 

πρόκειται κατά  ενενήντα εννέα κόμμα εννέα τα εκατό  για κακοήθεια.   Θεωρητικά, δε  θα 

έπρεπε να εμφανίσει μετάσταση τόσο σύντομα» συμπλήρωσε στοχαστικά. «Όταν όμως 

κάποιος θέλει να πεθάνει, δεν  τον σταματάει τίποτε...». 

 Σταμάτησε και κοίταξε την ειδικευόμενη με νόημα. Η μικρή προφανώς δεν κατάλαβε τι 

ήθελε να πει και προσπαθούσε, κι αυτό του άρεσε πολύ. Ήταν όμως ακόμα νωρίς, για να της 

αναπτύξει ολόκληρη τη θεωρία του για την εξέλιξη της «νόσου», όπως του άρεσε να λέει τον 

καρκίνο, έτσι συνέχισε  με αυτήν την περίπτωση. 

«Και πάλι σύμφωνα με την εμπειρία μου – και σημείωσε το σήμερα που σου το λέω- αυτός 

ο ασθενής έχει διετές προσδόκιμο επιβίωσης. Από τη διάγνωση, άρα δηλαδή, έχει εξαντλήσει 

ήδη το πρώτος έτος. Αυτό το περίμενα από την πρώτη φορά που τον είδα. Αν και θεωρητικά, 

η περίπτωσή του είχε πενταετές, ίσως και μεγαλύτερο προσδόκιμο, αυτός ερχόταν πάντα 

μόνος. Δεν είχε οικογένεια, δεν είχε παιδιά, δεν είχε ούτε σύντροφο – όπως κατάλαβα. Ήτανε 

συνταξιούχος, δεν είχε να κάνει τίποτα αξιόλογο, πέρα από το να διαβάζει - που κι απ’ αυτό, 

όπως κατάλαβα, αδυνατούσε να βγάλει άκρη... . Όπως θα ξέρεις Ρουμπίνη»(ήταν το όνομα 

της νεαρής) «η νόσος εξαπλώνεται γρηγορότερα στους μοναχικούς ασθενείς. Συνάντησα 

πάμπολλες τέτοιες περιπτώσεις στην καριέρα μου και μπορώ πλέον εύκολα να τις 

αναγνωρίζω...». 

 Κοίταξε πάλι με νόημα την ειδικευόμενη, που προσπαθούσε να του δείξει όσο μπορούσε με 

τη γλώσσα του σώματος πόσο προσεκτικά τον παρακολουθούσε. «Ξέρεις, εμείς» συνέχισε « 

βλέπουμε πάντα το τέλος της ζωής κάποιου, και το τέλος της ζωής τα εμπεριέχει όλα. Ίσως 

γι’ αυτό να διάλεξες κι εσύ να γίνεις ογκολόγος». 

 «Εγώ;...» έκανε φοβισμένα η κοπέλα. 

 «Όχι, όχι, αστεία το είπα» έκανε αυτός και χαμογέλασε. «Για να μιλήσουμε όμως και 

σοβαρά, η δική μας είναι η ανώτερη των ειδικοτήτων, όπως μου είχε πει και κάποτε ο παλιός 

μου διευθυντής στην κλινική – πήγε κι αυτός δυστυχώς από τη νόσο. Κάθε εποχή έλεγε, έχει 

τη δική της κύρια ασθένεια για να την τρομοκρατεί · διότι η τρομοκρατία είναι μάλλον 

απαραίτητη κι αν δεν υπήρχε θα έπρεπε να την εφεύρουμε. Ο Μεσαίωνας είχε την πανώλη, 

η μετέπειτα βιομηχανική εποχή είχε τη φυματίωση κι εμείς έχουμε τον καρκίνο. Οι γιατροί 

της κύριας ασθένειας είναι πάντα ένα σκαλοπάτι από τους άλλους. Περιτυλίγονται από 

αίγλη. Στο Μεσαίωνα οι ειδικοί γιατροί της πανώλης – δεν ξέρω αν τους έχεις υπόψη σου, 

φορούσαν κάτι μάσκες με μύτη πουλιού – ήτανε τόσο πολύτιμοι που τους έκανε δώρο ο ένας 

βασιλιάς στον άλλο. Γιατρός της κυρίας ασθένειας! Εκείνος που τα βάζει με το μεγαλύτερο 

τρόμο  του κόσμου. Δεν έχει σημασία αν  τελικά  οι περισσότεροι πεθαίνουν από κάτι άλλο, 

σημασία έχει τι  είναι αυτό που φοβούνται περισσότερο οι  άνθρωποι. Ξέρεις,  δεν τα 

μαθαίνετε όλα  στο Πανεπιστήμιο...». 

 Η ειδικευόμενη είχε μείνει με ανοικτό το στόμα και φαινόταν καθαρά από τον τρόπο που 

τον κοιτούσε. Έβλεπε σίγουρα τον γιατρό Εβδόμου – με την τόσο μεγάλη φήμη και τον τρόπο 

που της μιλούσε, που πραγματικά δεν άκουσε ποτέ στο Πανεπιστήμιο – σαν ένα μεγάλο 



164 
 

Προφήτη, και περίμενε από αυτόν να μάθει κι άλλες αλήθειες. Ο γιατρός από την άλλη, το 

ένιωθε αυτό ακριβώς έτσι, και συνέχισε ακόμα πιο τολμηρά. 

 «Τώρα βέβαια, και οφείλω να σου το πω, δεν έχει πια νόημα να γίνει κανείς ογκολόγος». 

 Η κοπέλα τον κοίταξε μ’ ένα νεύμα του κεφαλιού, σα να τον ρωτούσε με αγωνία: «Γιατί;». 

 «Γιατί σε μερικά χρόνια θα έχει ανακαλυφτεί κάποια καθολική θεραπεία και θα 

υποβιβαστούμε σε οδοντίατρους. Ελπίζω μέχρι τότε, εγώ να έχω πάρει σύνταξη και να μην 

έχω προσβληθεί από τη νόσο. Τότε θα εμφανιστεί η επόμενη κύρια ασθένεια – ίσως κάποια 

νευροεκφυλιστική -  κι εμείς θα ξεχαστούμε. Το να μην υπάρχει καμία ασθένεια, το θεωρώ 

αδύνατο γιατί πρέπει πρώτα να λυθούν όλα  τα άλλα  προβλήματα του ανθρώπου, κάτι που 

είναι ακόμα πιο αδύνατο. Αν  όλοι  ήτανε  πραγματικά ευτυχισμένοι και ζούσαν  πραγματικά 

όπως ήθελαν, θα πέθαιναν μόνο  από φυσική φθορά, στα εκατό δέκα – ίσως μάλιστα και  να 

γινόταν δυνατό να μην πέθαιναν καθόλου. Σου φαίνονται μάλλον περίεργα, αυτά που  λέω 

Ρουμπίνη;» τη ρώτησε. 

 «Ομολογώ, δεν τα έχω ξανακούσει» απάντησε συνεσταλμένα αυτή. 

  «Ασφαλώς και δε  θα τα έχεις ξανακούσει. Είναι απόσταγμα προσωπικής εμπειρίας ετών. 

Και θα σου πω και κάτι άλλο, για  να το έχεις υπόψη όσον καιρό θα συνεργαζόμαστε   – αν 

και μάλλον δεν έχει καμία πρακτική σημασία για τη δουλειά μας, διότι εμείς, επόμεθα.  

Πάντως... Τίποτα δεν είναι τυχαίο, αλλά και τίποτα δεν είναι εσκεμμένο – όμως, και τίποτα 

δεν είναι γραμμένο. Δεν ξέρω αν το καταλαβαίνεις αυτό, εξηγεί όμως τα πάντα · όχι μόνο τα 

αίτια της νόσου». 

 

  

  

 

 

                                                               ΤΡΙΤΟ ΜΕΡΟΣ 

                                                                          1. 

 Κάτω στην πλατεία, μια ώρα πριν, η μητέρα του Παναγιώτη σταματούσε φανερά 

αναστατωμένη  στο περίπτερο του Κούρδου. Με τον Κούρδο γνωρίζονταν,  και αυτή και ο 

άντρας  της, όπως έμεναν ακριβώς από πάνω. Τον ήξερε μάλιστα και με το μικρό του όνομα 

-  και ο Κούρδος ήξερε ασφαλώς τον Παναγιώτη. 

 « Θάνο» του είπε «είχες ανοιχτά  χθες το βράδυ;». 

 «Όχι, γιατί;» απάντησε  αυτός, που κατάλαβε πως  κάτι της συνέβαινε. 

 «Μήπως είδες πουθενά τον Παναγιώτη χθες το βράδυ;». 



165 
 

 «Μα, δεν είμουνα εδώ. Έκλεισα και πήγα σε μία εκδήλωση για τους πρόσφυγες. Μα τι 

συμβαίνει;». 

 « Ο Παναγιώτης...» έκανε εκείνη αφήνοντας έναν αναστεναγμό. «Έφυγε χθες μια χαρά, από 

το σπίτι, κι όταν γύρισε πίσω υποτροπίασε. Τον πήγαμε πάλι στο νοσοκομείο. Προσπαθώ να 

μάθω τι του συνέβηκε. Δεν πρέπει να έλλειψε περισσότερο από μία ώρα». 

 «Τι μαρτύριο!» σκέφτηκε ο Κούρδος. Τον τελευταίο χρόνο θα πρέπει να είχε πάει τρεις ή 

τέσσερις φορές στο νοσοκομείο, απ’ ό,τι θυμόταν, και κάθε φορά έμενε εκεί σχεδόν ένα 

μήνα. 

 «Τι να σου πω Νίκη μου...» της είπε. «Εγώ δεν είμουνα εδώ, έκλεισα στις πέντε». 

 «Όχι  όχι. Αυτό έγινε σίγουρα μετά  τις επτά». 

 «Τι μπορεί όμως να του συνέβηκε...» συνέχισε αυτός, θέλοντας αν ήταν δυνατό να βοηθήσει. 

«Πώς μπορούμε να μάθουμε;». 

 «Αυτό λέω κι εγώ · πώς θα μάθουμε; Ποιο θα ρωτήσουμε; Έχει σημασία μου είπε ο γιατρός 

του». 

 Ο Κούρδος, χωρίς να διστάσει καθόλου, προσφέρθηκε. «Μείνε εσύ εδώ» της είπε « κι εγώ 

θα  πεταχτώ στην πλατεία να ρωτήσω όσους ξέρω. Εσύ δεν τους ξέρεις τόσο καλά». Για την 

ακρίβεια, εκείνη δεν τους ήξερε καθόλου. 

 Έκλεισε πρόχειρα το περίπτερο και ξεκίνησε αμέσως, αφήνοντας την εκεί  να τον περιμένει, 

και να τον κοιτάζει, όταν έφευγε, μ’ ένα ύφος θλιμμένο και ταυτόχρονα γεμάτο προσδοκία – 

σα να έφευγε για τον πόλεμο και  τον περίμενε να της  φέρει πίσω μια μεγάλη νίκη. Αν και η 

πικρή αλήθεια ήταν, πως ό,τι κι αν  μάθαινε ο Κούρδος για το τι συνέβη και υποτροπίασε για 

μια ακόμα φορά ο γιος της, αυτό ελάχιστη έως καθόλου σημασία θα είχε  τώρα πια για την 

πορεία  της  υγείας του. Ήταν όμως το μόνο που μπορούσε να κάνει  εκείνη τη στιγμή εκείνη 

η μάνα, και ήταν καλύτερο από το τίποτα. 

 Στην πλατεία ρώτησε όλους όσους ήξερε, ή μάλλον, όλους  όσους μπορούσε να μιλήσει  - 

γιατί  ο Παπαζήσης καθόταν πρώτος-πρώτος σ’ ένα τραπέζι του σαντουιτσάδικου(περίμενε 

τότε το δημοσιογράφο) και πέρασε από μπροστά του χωρίς να κοιταχτούν. 

«Σίγουρα αυτός,  κάποιο ρόλο έχει παίξει» σκέφτηκε αυτόματα. 

 «Πού πάει έτσι, κι άφησε το περίπτερο...» σκέφτηκε από την πλευρά του  ο Παπαζήσης. 

 Τους ιδιοκτήτες των δίπλα καφετεριών τους ήξερε και τους δύο. Δεν ήταν όμως εκεί ούτε ο 

ένας ούτε ο άλλος. Ήξερε όμως και μερικούς υπάλληλούς τους. 

 «Δε μου λες» είπε σε έναν « είχες βάρδια χθες κατά τις επτά;». 

 «Ναι». 

 «Μήπως άκουσες να γίνει τίποτα;». 



166 
 

 «Όχι». 

 «Μήπως είδες ένα παιδί, λίγο παχουλό, με αθλητικές φόρμες, εδώ πουθενά, να κάνει κάτι;». 

 «Τι να σας πω κύριε Κούρδο... πού να θυμάμαι; Τόσοι περνάνε...». 

 «Για ρώτα και τους άλλους μέσα». 

 Ο νεαρός μπήκε μέσα και  σε πολύ λίγο μαζεύτηκαν όλοι οι υπάλληλοι της καφετέριας σ’ ένα 

κύκλο γύρω του. Κανένας όμως δεν είχε να πει τίποτα. Το ίδιο έκανε και στην άλλη καφετέρια, 

και ούτε από εκεί έμαθε τίποτα. Ύστερα πήγε στο διπλανό ζαχαροπλαστείο, που ο ιδιοκτήτης 

του  ήταν ξάδελφος της γυναίκας του μακαρίτη του θείου του, που του άφησε το περίπτερο, 

και τους  ήξερε καλύτερα. 

 «Ακούσατε να γίνει κάτι;». 

 «Όχι» του είπαν κι εκεί. 

 «Μήπως ήρθε Αστυνομία χθες το βράδυ;». 

 «Δεν είδαμε τίποτα, γιατί;». 

 «Μήπως είδατε ένα παιδί, λίγο περίεργο, να περνάει από ‘δω;». 

 Τίποτα δεν είχαν δει. 

 Γύρισε πίσω με αδειανά τα χέρια. «Νίκη μου» της είπε απογοητευμένος. «Δεν έμαθα τίποτα.  

Όμως θα συνεχίσω να ρωτάω». 

 «Αχ!» έκανε εκείνη, σα ν’ άκουσε το χειρότερο νέο. «Θέλω κάπου να καθίσω...». 

 Είχε χλομιάσει, κι άνοιξε γρήγορα το περίπτερο για να καθίσει στην καρέκλα  του γιατί δεν 

υπήρχε κάποιο  άλλο μέρος. 

 «Θέλεις λίγο νερό;» της είπε. 

 «Όχι, είμαι καλύτερα...». 

 Εντωμεταξύ είχε έρθει ένας πελάτης, και του έδωσε γρήγορα  ένα πακέτο τσιγάρα, όπως 

ήταν όρθιος  και δίνοντας τα ρέστα πάνω από τον ώμο της. 

 «Χθες το βράδυ» άρχισε να λέει εκείνη « γύρισε κατά τις εννιά και πήγε κατευθείαν στο 

δωμάτιό  του χωρίς να μας μιλήσει – ποτέ βέβαια δε μας μιλάει όταν έρχεται, μόνο όταν 

φεύγει, και δεν ανησυχήσαμε. Μετά  από λίγο όμως, ακούσαμε από μέσα φασαρία · τρέξαμε 

και πήγαμε, και είχε βάλει τη ντουλάπα  του πίσω απ’ την πόρτα για να μην ανοίξουμε  και 

μέσα έσπαγε πράγματα! Παναγιώτη παιδί μου! του φωνάζαμε. Άνοιξε μας! Δεν μας μιλούσε. 

Μετά  ακούσαμε μυρωδιά καμένου και καπνούς, κι αναγκαστήκαμε να καλέσουμε την 

Αστυνομία... Είχε βάλει φωτιά στο στρώμα του...» 

 Ξέσπασε τότε σε λυγμούς κι έκρυψε  το πρόσωπό  της με τα χέρια της  κι εκείνος από πάνω 

της  την παρηγορούσε, ακουμπώντας την στον ώμο · ενώ σκεφτόταν πόσο λίγο αξιόπιστες 



167 
 

ήταν οι πληροφορίες που μάζεψε στην πλατεία, αφού δεν είχαν προσέξει ούτε καν την 

Αστυνομία -  που θα σταμάτησε ασφαλώς κάπου μπροστά στο περίπτερο. 

 «Η Αστυνομία τον πήρε με χειροπέδες, και τον πήγε στο νοσοκομείο, σαν κακούργο!» 

συνέχισε, και οι λυγμοί της έγιναν τώρα γοερότεροι. «Ευτυχώς, το στρώμα, καιγόταν πολύ 

αργά... έγινε όμως, το δωμάτιό του, χάλια...». 

 «Τι δυστυχία!» σκεφτόταν ο Κούρδος συγκλονισμένος. «Κάνει κανείς  παιδιά για να δει χαρά 

και καταλήγει με χειρότερα προβλήματα». «Ηρέμησε Νίκη μου» της έλεγε. «Μην κλαις. 

Προσπάθησε να ηρεμήσεις...». 

 «Τώρα δε θέλει να δει ούτε μένα ούτε τον πατέρα του...» συνέχισε αυτή και ξέσπασε πια  σε 

κανονικό κλάμα. 

 «Μην ανησυχείς» προσπάθησε να της πει, «τώρα είναι στο νοσοκομείο, σε καλά χέρια». 

 «Τίποτα... τίποτα...» απάντησε αυτή, μ’ ένα ύφος ματαιότητας ανάμεσα στο κλάμα. «Τρία 

χρόνια μπαινοβγαίνουμε στα νοσοκομεία, και δε  γίνεται τίποτα». 

 Τον Κούρδο ήταν σα να τον έπιαναν από το λαιμό, και δε  συνέχισε · δεν έβρισκε  άλλωστε 

και κάτι άλλο να πει. Κάποιος άλλος στη θέση του, θα της έλεγε πιθανόν τότε  να έχει πίστη 

στο Θεό – κάτι  που στην προκειμένη περίπτωση ίσως να βοηθούσε – αλλά εκείνος  δεν είχε 

βέβαια αυτή την αντίληψη. Το μόνο που έκανε ήταν να συνεχίζει να την αγγίζει  

παρηγορητικά στον ώμο. 

 Είχαν φτάσει πια σε ένα σημείο όπου είχαν ξεπεράσει κατά πολύ τις συνηθισμένες 

ανθρώπινες σχέσεις  και αυτό δε θα μπορούσε να κρατήσει για πολλή ώρα.  Γιατί, ούτε η 

μητέρα του Παναγιώτη ήταν δυνατό να κάθεται για πολύ να κλαίει μέσα στο περίπτερο και 

μπροστά σ’ ένα ξένο – ή έστω απλώς γνωστό - όπως ήταν ο Κούρδος, αλλά ούτε και Κούρδος 

είχε, σε τελευταία ανάλυση, κάποια σχέση και θα μπορούσε καθόλου να βοηθήσει · πέρα 

από το να προσπαθήσει να μάθει, όπως της υποσχέθηκε, αν συνέβη κάτι το προηγούμενο 

βράδυ στην πλατεία. Έτσι, μετά από λίγο, σηκώθηκε μόνη της σκουπίζοντας τα μάτια της κι 

έφυγε,  ζητώντας του συγνώμη. 

  «Τι συγνώμη Νίκη μου;» της είπε αυτός. «Σε καταλαβαίνω απόλυτα. Πήγαινε στο καλό, κι 

ό,τι κι αν μάθω θα σε ειδοποιήσω». 

 Την κοίταζε μέσα από το περίπτερο, όπως κατευθυνόταν προς την πολυκατοικία, και 

σκεφτόταν πόσο ευτυχισμένος ήταν αυτός, που η δική του κόρη ήταν απολύτως 

φυσιολογική. Έβγαινε, είχε τις παρέες της, δεν έπαιρνε ναρκωτικά, ήταν καλή μαθήτρια, είχε 

τις δικές του πολιτικές αντιλήψεις και δεν είχε μέχρι τότε ούτε κατ’ ελάχιστο βγει έξω από 

την πεπατημένη. 

              

 

 



168 
 

 

 

 

 

 

 

                                                               2. 

 Ίσως ο οικονομικός,  να είναι  μόνος τομέας στις ανθρώπινες δραστηριότητες όπου γίνονται 

ραδιουργίες πρωινές ώρες. Πάντα κανείς,  φαντάζεται  μια συνομωσία   περιτυλιγμένη με το 

σκοτάδι της νύχτας.  Όμως,  η οικονομία   σχετίζεται με την εργασία, και ο άνθρωπος είναι 

κατά βάση ημερόβιο ζώο και εργάζεται κυρίως μέρα. Έτσι, εκείνο το πρωί, η Μαρίνα 

Κωνσταντίνου ξύπνησε στις 7.00,  πανέτοιμη  να πάει στην τράπεζα και να προχωρήσει στο 

επόμενο βήμα – το πιο κρίσιμο -  του σχεδίου τους για  τον Κ. 

 Άνοιξε τα μάτια της, σηκώθηκε από το κρεββάτι, με τη συνηθισμένη δυσκολία που είχε τον 

τελευταίο καιρό, κι ετοιμαζόταν να ντυθεί. Ξαφνικά όμως, άρχισε να σκέφτεται διαφορετικά: 

 «Ο Νώντας είναι ηλίθιος!» είπε. «Δε θα πρέπει να τον ακούω. Μόνη μου  τα καταφέρνω 

καλύτερα. Γιατί να πάω πάλι στην τράπεζα  και να βλέπουν όλοι εκεί; Να με παίρνουν όλες 

οι κάμερες;». Μετά την εξοικείωση που είχε αποκτήσει τελευταία  με την ηλεκτρονική 

παρακολούθηση μ’ εκείνη την κονκάρδα - εξοικείωση που δεν την  είχε πριν- είχε γίνει πολύ 

ευαίσθητη και φοβόταν πολύ αυτό το θέμα. Μόνο τότε για παράδειγμα, είχε προσέξει πόσες 

πολλές κάμερες βρίσκονταν παντού, εμφανέστατα, μέσα στην πόλη σε εξωτερικούς και 

εσωτερικούς χώρους. Σίγουρα και η τράπεζα θα ήταν γεμάτη από αυτές. 

 «Ό,τι κι αν συμβεί στο τέλος» σκέφτηκε, «όσο λιγότερο φαίνεται το πρόσωπο μου, τόσο 

καλύτερα». Βέβαια,  φαινόταν στα έγγραφα, αλλά είπε: «όσο λιγότερο». Δεν ήταν δυνατό να 

μην εμφανιστεί καθόλου. 

 «Θα τον πάρω τηλέφωνο στο κινητό του» σχεδίασε. «Δε θα πάω σήμερα. Θα του πω ότι 

δέχομαι τη ρύθμιση, και το βράδυ θα πάω στο σπίτι του, θα βρω κάποια δικαιολογία, και θα 

τον αρχίσω εκεί το ψήσιμο. Εξάλλου, ό,τι έχει μέσα η σύμβαση το ξέρουμε κι εγώ κι αυτός». 

 Γύρισε πίσω στο κρεββάτι, ξάπλωσε, άνοιξε την τηλεόραση κι έβλεπε μία ψυχαγωγική(sic) 

εκπομπή για τη σόοϋμπίζ, όπως λεγόταν – δηλαδή για την προσωπική ζωή των διασημοτήτων 

– σίγουρη πως είχε πάρει τη σωστή απόφαση και ανακουφισμένη επειδή γλίτωσε  την πρωινή 

έξοδο που θα την κούραζε πολύ. Είδε μάλιστα ολόκληρη την εκπομπή(είχε πολύ 

ενδιαφέροντα θέματα) απόλυτα προσηλωμένη και – προς έκπληξή της –χωρίς να σκεφτεί 

καθόλου το θέμα, που την απασχολούσε όλη την προηγούμενη νύχτα και δεν την άφησε  να 

κοιμηθεί παρά μόνο πολύ μετά τα μεσάνυχτα. 



169 
 

  Πήρε τον Κ τηλέφωνο όταν τελείωσε στις 9, και όταν είχαν συμβεί όλα τα προηγούμενα με  

το διευθυντή και τη διευθύντρια τομέα κι εκείνος καθόταν στο γραφείο του 

κατσουφιασμένος. Ένιωσε αμέσως την κλήση στο κινητό του, που το είχε στο αθόρυβο, από 

τη δόνηση στην τσέπη του, και το τράβηξε λίγο, κρυφά,  για να δει το όνομα. Είδε πως ήταν 

η Μαρίνα · αλλά δε θα μπορούσε βέβαια να μιλήσει στο κινητό  εν ώρα εργασίας και με το 

διευθυντή πίσω του. Ήταν όμως και τόσο θυμωμένος και ήθελε τόσο πολύ εκείνη τη μέρα   

να κάνει μια πράξη αντίστασης, ώστε σηκώθηκε, προσεκτικά, πήγε στην τουαλέτα, 

κλειδώθηκε και την πήρε αυτός. Ακριβώς πάνω που εκείνη  είχε αρχίσει να φοβάται ότι δε  

θα το σήκωνε, όσες φορές κι αν τον καλούσε, και θ’ αναγκαζόταν να επιστρέψει στο 

προηγούμενο σχέδιο και να πάει η ίδια. Όταν όμως είδε το όνομά του στην οθόνη να 

φωτίζεται και να δονείται, θριάμβευσε · κι ένιωσε πως τα πράγματα ήτανε μάλλον πολύ 

ευκολότερα απ’ όσο περίμενε. 

 Μιλούσε σιγά. «Ναι Μαρίνα, με πήρες τηλέφωνο;». 

 «Κ...! Τι κάνεις;» του είπε αυτή, παίρνοντας το φιλικότερο ύφος του κόσμου. «Σε πήρα 

επειδή μου συνέβη κάτι, και δε θα μπορέσω να περάσω από εκεί σήμερα...». 

 «Σου συνέβη κάτι;». 

 «Μάλιστα» σκέφτηκε. «Νοιάζεται για μένα σαν δικός μου άνθρωπος». «Όχι, όχι» του 

απάντησε. «Είχα μία υποχρέωση. Δεν είναι κάτι σοβαρό». 

 «Χαίρομαι» είπε αυτός. 

 «Λοιπόν» προχώρησε   αμέσως, «σε πήρα να σου πω, ότι δέχομαι τη ρύθμιση, και να σε 

παρακαλέσω να προχωρήσεις το θέμα με τη σύμβαση...». 

 «Δέχεσαι;;» έκανε αυτός – τώρα σχεδόν ψιθυρίζοντας, γιατί του φάνηκε πως άκουσε θόρυβο 

απέξω  στην πόρτα. «Το σκέφτηκες καλά;». 

 «Το πήρα πια απόφαση!» του απάντησε, παίρνοντας ύφος υπερήφανης απελπισίας. «Σε 

παρακαλώ πολύ να προχωρήσεις». 

 «Όχι, όχι Μαρίνα» είπε αμέσως αυτός, λες και ήταν ο οικογενειακός της σύμβουλος και τη 

συμβούλευε. «Δεν πρέπει να βιαστείς. Πρέπει να προσπαθήσουμε να κάνουμε άλλη μία 

αίτηση στα Κεντρικά, για καλύτερους όρους». 

 «Δεν έχει πια νόημα Κ.... . Πρέπει να ζητήσεις τη σύμβαση». 

 «Μα δεν είναι τόσο επείγον» επέμεινε αυτός. «Ίσως να υπάρχει κάτι άλλο... κάποιος άλλος 

τρόπος...». 

 «Τι τρόπος;» πιάστηκε εκείνη  αμέσως. 

 Δεν ήξερε να της πει. «Κάτι άλλο... δεν ξέρω...» είπε ακαθόριστα. «Πρέπει να το σκεφτούμε 

καλύτερα». 

 «Αχ Κ....!» του είπε τότε , παίρνοντας τώρα ύφος ανεξόφλητης ευγνωμοσύνης. «Σ’ ευχαριστώ 

πολύ που νοιάζεσαι τόσο για μένα. Με κατασυγκινείς!»  και μετά από μία μικρή παύση, αφού 



170 
 

η στιγμή ήταν σίγουρα κατάλληλη: « Ξέρεις, σκέφτομαι… μπορώ να περάσω το βράδυ από 

το σπίτι σου, να τα πούμε καλύτερα;» 

 «Και το ρωτάς;» είπε αμέσως. «Μετά τις έξι, έλα ό,τι ώρα θες». 

 «Αχ Κ....!»του  έκανε αυτή  πάλι. «Σ’ ευχαριστώ πολύ! Θα τα πούμε το βράδυ...». Σκέφτηκε 

να του πει και: «Χαιρετίσματα από την Ελεωνόρα», όμως, στο σημείο οικειότητας που είχαν 

πια φτάσει οι δυο τους, της φάνηκε αυτό περιττό. Δε  χρειαζόταν πια καμία Ελεωνόρα. 

  Άφησε το τηλέφωνο στο κομοδίνο, γιατί τον έπαιρνε ξαπλωμένη από το κρεββάτι της, κι 

έμεινε καταϋποχρεωμένη μαζί του. «Τι καλό παιδί!» σκεφτόταν. Εκείνη τη στιγμή τον έβλεπε 

μόνο σαν έναν άνθρωπο δικό της, που ήθελε και μπορούσε να τη βοηθήσει και, όπως 

συμβαίνει συχνά στους ανθρώπους, τον αγαπούσε μέσα από την ψυχή της , χωρίς να 

σκέφτεται τι θα σήμαιναν όλα αυτά για τον ίδιο. Κάποιος  βέβαια, που απαιτεί αγάπη χωρίς 

να την ανταποδίδει  δεν είναι χαρακτηριστικό μόνο τέτοιων, ακραίων, περιπτώσεων, για να 

είναι περίεργος και ο τρόπος που σκεφτόταν  εκείνη. 

 Ο Κ, πίσω στην τράπεζα, βγήκε από την τουαλέτα έχοντας την εντύπωση πως φάνηκε σε 

όλους ύποπτος – παρόλο που κανένας δεν του είπε τίποτα και κανένας δε φάνηκε να τον 

προσέχει – και γύρισε γρήγορα στο γραφείο του, ανοίγοντας αμέσως μια ήδη  

υπογεγραμμένη σύμβαση, την πρώτη που βρήκε, για να φανεί ότι δούλευε. Όλη την 

υπόλοιπη  εργάσιμη μέρα, είδε ακόμα τρεις πελάτες (ένας υπέγραψε, ένας ρωτούσε κι ένας 

προσκόμισε δικαιολογητικά) και αρχειοθέτησε σειρά έτοιμων συμβάσεων, μεταξύ αυτών του 

Παπαδόπουλου και την ανυπόγραφη  του Δράκου, χωρίς να συμβεί τίποτα άλλο, άξιο λόγου, 

και χωρίς να ανταλλάξουν άλλη κουβέντα με το διευθυντή. Σχόλασε στις 15.00,  με μια 

περίεργη αίσθηση, οφειλόμενη προφανώς στα πρωινά περιστατικά. 

 Παρόλα αυτά όμως , όπως επέστρεφε με τα πόδια στο σπίτι του και απομακρυνόταν από το 

χώρο της τράπεζας, ήταν έτοιμος να ξεχάσει  εκείνη την, πρώτη,  καταστροφική συνάντηση 

με τη διευθύντρια τομέα – ως μη γενόμενη και ως δυνατόν στο μέλλον, σε μία δεύτερη, να 

διορθωθεί (άλλωστε «ήτανε ακόμα μικρός» και «ήταν ακόμα νωρίς, έλεγε πάντα στον εαυτό 

του). Και θα είχε  και σίγουρα  ξεχάσει,  προσωρινά, πως τότε, πάνω στην απελπισία του, είχε 

αποφασίσει να παντρευτεί την ανιψιά της κυρίας Δέσποινας · αν, ακριβώς στην είσοδο της 

πολυκατοικίας, δεν τη συναντούσε, καλοντυμένη, να βγάζει το σκυλάκι της - ράτσας 

πεκινουά - βόλτα. 

 «Κ....! Μα τι έγινες;» του είπε αμέσως, μ’ ένα ύφος σα να είχε κάποια υποχρέωση και  να την 

είχε αμελήσει. 

«Καλό μεσημέρι Δέσποινα...» της είπε αυτός με μεγάλη αμηχανία, γιατί, μόλις την είδε, η 

πρωινή του απόφαση εμφανίστηκε μπροστά του ολοζώντανη. 

 «Πόσες μέρες έχω να σε δω;...» συνέχισε,  και φαινόταν εντελώς απογοητευμένη. «Έπαθες 

κάτι; Σε βλέπω λίγο χλωμό...». 

 «Εμένα;» έκανε αυτός ξαφνιασμένος. «Όχι καλά είμαι. Εσείς;» τη ρώτησε μηχανικά. 



171 
 

 «Αχ Κ..... Αχ Κ...... Αχ Κ....!»  έκανε τότε αυτή, κοιτάζοντας τον ουρανό και  σα να μιλούσε στη 

μοίρα της. 

 «Μα τι;». 

 «Η Πηνελόπη αρραβωνιάστηκε». 

 «Αρραβωνιάστηκε;;» φώναξε εκείνος. 

 Αυτός βέβαια ο διάλογος ήταν εντελώς ανορθόδοξος, γιατί ποτέ οι δυο τους δεν είχαν  καν 

συζητήσει την  περίπτωση να παντρευτεί εκείνος την Πηνελόπη. Όμως, στο υπόρρητο πεδίο, 

επικοινωνούσαν και οι δυο τους πολύ καλά για το ποιος ήταν ο λόγος της προχθεσινής 

πρόσκλησης για γεύμα. 

 «Μάλιστα, αρραβωνιάστηκε. Έναν χωρίς πτυχίο, που ούτε καν τον ξέρω και δέκα χρόνια 

μεγαλύτερο της. Είναι ντροπή για την οικογένεια μας! Στάθηκε όμως ανένδοτη. Τρομερό, 

τρομερό...  Ποτέ δεν το περίμενα!» κατέληξε η κ. Δέσποινα ανεβοκατεβάζοντας  νευρικά το 

λουρί του σκυλιού, που ευτυχώς ήταν μακρύ και είχε αρκετό περιθώριο. 

 Εκείνος την κοίταζε, μ’ ένα ύφος δυσάρεστης έκπληξης, και δεν έλεγε  τίποτα. 

 «Εγώ πάντως Κ...., έκανα την προσπάθεια μου» συνέχισε αυτή, προτρέποντας τον, με αυτόν 

τον τρόπο, να απολογηθεί. 

 Και πάλι αυτός δεν είπε τίποτα, γιατί δε θα μπορούσε να πει και κάτι. Έστεκε  απλώς μπροστά 

της και την κοίταζε, αμήχανα. 

 «Καλό μεσημέρι Κ....»  του είπε τελικά εκείνη ·  που ίσως και να σκέφτηκε να κάνει μία ακόμα 

προσπάθεια μαζί του, μήπως καταφέρει, έστω και την τελευταία στιγμή, να ανατρέψει  την 

κατάσταση · αλλά ήτανε τόσο θυμωμένη, μ’ αυτόν και με την ανιψιά της,  ώστε   δεν είχε 

πλέον  καμία διάθεση  και προχώρησε, τραβώντας το σκυλάκι από το λουρί. 

 «Καλό μεσημέρι...»  κατάφερε να απαντήσει  εκείνος. Έφυγε και τον άφησε σύξυλο μπροστά 

στην είσοδο. 

 Από τη μία, ένιωθε ανακουφισμένος που γλίτωσε ένα τόσο μεγάλο φορτίο (λες και το είχε 

ήδη πάνω του), αλλά από την άλλη, ένιωθε τώρα περισσότερο εγκλωβισμένος στην Τράπεζα 

και στα νύχια του διευθυντή  και αυτό ήταν απαίσιο. Βέβαια, ουδέποτε είχε πιστέψει 

πραγματικά ότι θα παντρευόταν την Πηνελόπη · τις τελευταίες μέρες όμως, που υπήρχε αυτό 

σαν εναλλακτική,   μπορούσε να το ανακαλεί σε κάθε δύσκολη στιγμή  και να αισθάνεται 

καλύτερα. Τώρα το έχασε - και πολύ γρήγορα - κι έπρεπε οπωσδήποτε να βρει κάτι άλλο για 

να το αντικαταστήσει, γιατί ήταν απαραίτητο. Άρχισε τότε  να σκέφτεται με την ίδια λογική 

ότι «θα έπιανε το Τζόκερ». Ένα τυχερό παιχνίδι, ελάχιστων πιθανοτήτων,  που έδινε 

εκατομμύρια και το έπαιζε σπάνια. 

 Όταν ανέβηκε πάνω σε αυτή τη διάθεση και ξεκλείδωνε την πόρτα, άρχισε να χτυπάει το 

κινητό του. Ήταν η μητέρα του Παναγιώτη, όπως είδε, και δε θυμόταν να έχει   τον αριθμό 

της αποθηκευμένο στη συσκευή του. Μόνο όταν είδε το: «Κ. Νίκη, μάνα Παναγιωτ.» που  

προφανώς είχε  ο ίδιος αποθηκεύσει, το θυμήθηκε. Απάντησε, ενώ έβγαζε τα παπούτσια του. 



172 
 

 «Ναι Κ...., τι κάνεις, είσαι καλά;». 

 «Πολύ καλά κυρία Νίκη, εσείς;». 

 «Συγνώμη για την ενόχληση, αλλά, μήπως είδες  καθόλου τον Παναγιώτη χθες το βράδυ; 

Μήπως πέρασε από εκεί;». 

 «Όχι κυρία Νίκη, έχω μέρες να τον δω. Νομίζω, από την Κυριακή». 

 «Τότε εντάξει» είπε εκείνη. 

 «Συμβαίνει κάτι;» τη ρώτησε, γιατί το είπε πολύ περίεργα. 

 «Υποτροπίασε πάλι Κ.... Τον πήγαμε στο νοσοκομείο. Χθες το βράδυ στα καλά καθούμενα, 

όταν  γύρισε απ’ έξω. Προσπαθώ να μάθω που είχε πάει». 

 «Λυπάμαι πολύ κυρία Νίκη» της είπε. «Εγώ πάντως, δεν ξέρω κάτι». 

 «Ευχαριστώ Κ..., και συγνώμη πάλι για την ενόχληση». 

 «Περαστικά σας κυρία Νίκη» είπε αυτός  - μάλλον άστοχα – κι άφησε γρήγορα το τηλέφωνο 

γιατί στεκόταν με το ένα παπούτσι. 

 «Υποτροπίασε πάλι» σκεφτόταν καθώς φόραγε τις παντόφλες του. «Κάθε λίγο καιρό, 

υποτροπιάζει. Αυτό θα συμβαίνει μέχρι να πεθάνει. Ο καημένος!». 

 Λυπήθηκε βέβαια · δε μπορούσε όμως και να κρύψει ότι κατά βάθος χάρηκε κάπως, που θα 

έμενε πάλι για ένα-δύο μήνες στο νοσοκομείο και θα γλίτωνε από εκείνες, τις απίστευτα 

κουραστικές, επισκέψεις του. Πάντως, με αυτό το τηλεφώνημα ξέχασε αμέσως την κυρία 

Δέσποινα κάτω,  και τα άλλα στην τράπεζα – καθώς ο καλύτερος τρόπος για να ξεχάσει 

κάποιος τις δυσκολίες του, είναι να πληροφορηθεί για τις μεγαλύτερες δυσκολίες των άλλων. 

 Είχε σάλτα καρμπονάρα στο ψυγείο και τυρί, κι έβρασε και γρήγορα και μερικά μακαρόνια 

για μεσημεριανό. Ύστερα ήπιε ένα κουτάκι  σόδα και ξάπλωσε. Δεν είναι σωστό να κοιμάται 

κανείς αμέσως μετά το φαγητό, όμως, νύσταζε. Κοιμήθηκε δύο ώρες, μέχρι τις έξι, και 

ξύπνησε με βαρύ το στομάχι – παρόλο που τα μακαρόνια είναι ευκολοχώνευτα. Μόλις 

ξύπνησε, άρχισε να του έρχεται στο νου  όλη η μέρα που πέρασε. 

« Το κάθαρμα ο διευθυντής – και  την Πέμπτη πρέπει να πάω και σ’ εκείνη την παλιοσυναυλία 

με τη Βίβιαν. Ήθελε να με μειώσει μπροστά στη διευθύντρια, για να μην πάρω τη θέση του. 

Τι είπα λάθος; Ίσα- ίσα, που πήρα το μέρος της Τράπεζας. Τι ήθελε; Ήθελε να πάρω το μέρος 

των δανειοληπτών; Αλλά κι εκείνη η διευθύντρια τομέα... Πώς ήταν έτσι; Σαν καρακάξα. Δε 

μπορούσε να καταλάβει τι ήθελα να πω.  Είχε, ένα τουπέ! Ήθελα να ΄ξερα πώς πήρε αυτή τη 

θέση... σίγουρα θα τα είχε με κάποιο μεγαλοστέλεχος μικρή – πόσο άραγε  έχει το εισιτήριο 

σ’ αυτή την παλιοσυναυλία;» σκεφτόταν ταυτόχρονα. 

 Άρχισε μετά να σκέφτεται τη Μαρίνα. 

 «Το βράδυ θα έρθει»(ήταν ήδη βράδυ). «Αχ, να μπορούσα να τη βοηθήσω!». Θα ήθελε πολύ 

να της σβήσει με μια μολυβιά – ή μάλλον πια, με το πάτημα ενός πλήκτρου – όλο της το 



173 
 

χρέος. Μόνο γι’ αυτήν  θα το έκανε.  Για τους άλλους δανειολήπτες, θα ήθελε με ένα πάτημα 

να τους διπλασιάσει, να τους τριπλασιάσει την οφειλή. Γιατί ήταν ανεύθυνοι, και για να  τα 

πηγαίνει καλύτερα η Τράπεζα. Η Τράπεζα τον πλήρωνε κι έπρεπε να είναι με το μέρος της 

Τράπεζας. 

Άρχισε τότε  να φαντασιώνεται μια υπόθεση( αφού άλλωστε και κάθε φαντασίωση είναι μια 

υπόθεση). Άρχισαν να του έρχονται εικόνες, η μία μετά την άλλη. Αυτός στο γραφείο του, με 

τον υπολογιστή ανοικτό να λέει: «Μαρίνα Κωνσταντίνου – οφειλή σε οριστική καθυστέρηση» 

και να πατάει: «Οριστική διαγραφή». Είδε μετά τη διευθύντρια τομέα να φτάνει 

αναστατωμένη στο κατάστημα, χωρίς καθόλου τουπέ, και να φέρνει στο διευθυντή την 

απόλυσή του. Είδε το διευθυντή να φεύγει με σκυμμένο το κεφάλι, κι ένιωσε τότε υπέροχα. 

Ένιωσε μάλιστα κι ένα ξαφνικό και πολύ έντονο ερεθισμό στο ανδρικό του μόριο · ερεθισμό, 

που δεν τον είχε ούτε στις εντονότερες ερωτικές του φαντασιώσεις. 

 Είδε ύστερα τον εαυτό του να κάθεται στο γραφείο του διευθυντή – παρόλο που την εικόνα 

του εαυτού του δεν μπορούσε να την φανταστεί καλά, το ένιωθε όμως ολοζώντανα – και να  

φωνάζει την Ελένη, την υπεύθυνη για τα   επενδυτικά προϊόντα, και να της λέει αυστηρά: 

«Ελένη, τι ήταν αυτά που έλεγες προηγουμένως στους πελάτες;!». Κι εκείνη να γονατίζει 

μπροστά στα πόδια του... 

 Έκανε πολλή ώρα για να σταματήσει αυτές τις σκέψεις, να υποχωρήσει εκείνος ο ερεθισμός 

στο μόριο  και να σηκωθεί να φτιάξει ένα καφέ. Ήταν δηλαδή, όπως φαινόταν, ο Κ στην 

κατάλληλη στιγμή περιμένοντας την. Έτοιμος να εφαρμόσει όλα όσα σχεδίαζε η Μαρίνα. 

  

  

 

  

  

 

  

  

 

                                                                          2. 

Νωρίτερα εκείνο  το μεσημέρι, ένα τετράγωνο πιο πέρα, ο Νεκτάριος Βαρτσατζόγλου 

καθόταν στο διαμέρισμά του και σκεφτόταν -  ή καλύτερα: προσπαθούσε να διαχειριστεί την 

είδηση για την επίσπευση της βρογχοσκόπησής του, ή μάλλον: το σοκ. Είχε μία πολυθρόνα 

γραφείου μπροστά στον υπολογιστή του – που την είχε φέρει από το δικηγορικό  όταν πήρε 

τη σύνταξη  γιατί τον βόλευε πολύ, του θύμιζε κιόλας καλύτερες μέρες – κι εκεί καθόταν 

πάντα όταν ήθελε να σκεφτεί. 



174 
 

 Το ότι βέβαια «σκεφτόταν» το νόμιζε ο ίδιος,  καθώς αυτό που στην πραγματικότητα του 

συνέβαινε ήταν το ότι φοβόταν. Μόνο αυτή η λέξη αποδίδει επακριβώς την ψυχική του 

κατάσταση εκείνη την ώρα  (το ότι «σκεφτόταν» το έλεγε στον εαυτό του  για παρηγοριά). 

Αυτό που τον είχε κυριέψει ήταν ένας καθαρός φόβος, αρχικά για τα αποτελέσματα των 

εξετάσεων, που , χωρίς να εξομαλύνεται από λογικές προκείμενες, εκδηλωνόταν σε όλη του 

την ένταση με σωματικά συμπτώματα. Πονούσε το στομάχι το (είχε ένα κόμπο) ίδρωνε και 

στέγνωνε μέσα σ’ ένα λεπτό, και το κεφάλι του βούιζε  σα να ήτανε ο  συρμός του Μετρό. 

 Τα ίδια, περίπου, πάθαινε κάθε φορά που περίμενε εξετάσεις, και ειδικά τα τελευταία 

χρόνια που τα αποτελέσματα δεν ήταν ποτέ ευοίωνα. Αντίθετα, κάθε φορά ήταν λίγο 

χειρότερα από τα προηγούμενα. Είχε πολύ καιρό να ακούσει γιατρό να του λέει, όπως το 

άκουγε κάποτε: «Μια χαρά σας βλέπω! Ελαττώστε λίγο το αλάτι κι ελάτε μετά από ένα 

χρόνο». Ένιωθε τότε ταύρος – παρόλο που ποτέ δεν έκανε τίποτα παραπάνω απ’ ό,τι έκανε 

και πριν. 

 Σηκώθηκε κρατώντας το στομάχι του και πηγαινοήρθε μερικές φορές  μέσα στο δωμάτιο. 

Ύστερα σταμάτησε μπροστά στο παράθυρο και κοίταξε κάτω στο δρόμο · τα αυτοκίνητα που 

πηγαινοέρχονταν ασταμάτητα και το φανάρι της διασταύρωσης που τα σταματούσε, πάντα 

στον ίδιο ρυθμό( το διαμέρισμά του βρισκόταν ακριβώς πάνω από μία διασταύρωση) και δε 

βρήκε τίποτα το ενθαρρυντικό σε αυτή την εικόνα. Γύρισε και άνοιξε την τηλεόραση, την 

έκλεισε όμως αμέσως. Έκανε να βάλει μουσική · του φάνηκε όμως σαν γρατζούνισμα 

λαμαρίνας και την έκλεισε κι αυτή. Κάθισε τελικά  πάλι πίσω  στον υπολογιστή και αναζήτησε 

εκείνο τον «Δίκαιο» με το  παλαιομοδίτικο όνομα,  που έγραφε για το σκοπό του ανθρώπου. 

 Βέβαια, τι τον ένοιαζαν τώρα πια η φιλοσοφία και όλα αυτά, τα εξεζητημένα; Τον 

ενδιαφέραν όμως όταν δεν είχε μπροστά του προβλήματα υγείας και μάλλον, με αυτό ήθελε 

να νιώσει ότι επέστρεφε σ’ εκείνη την κατάσταση. Είτε, απλούστερα, ήθελε να κάνει κάτι για 

να ξεχαστεί. 

 Και πάλι, δε βρήκε τον «Δίκαιο».  Ο λογαριασμός του παρέμενε  ανενεργός. Επέμεινε όμως, 

γιατί δεν ήθελε να επιστρέψει  τόσο γρήγορα  στις προηγούμενες σκέψεις - που πάντα 

παραμόνευαν - και βρήκε μία συζήτηση που είχε διεξαχθεί, γραπτά, στο λογαριασμό πριν 9 

μήνες  όταν ακόμα λειτουργούσε. Άρχισε να διαβάζει γρήγορα, σα να τον κυνηγούσαν. 

 «Τι εννοείτε με αυτό;» ρωτούσε κάποιος τον «Δίκαιο», για τη δήλωσή του  πως ο σκοπός του 

ανθρώπου κ.τ.λ.. είναι να εξαφανίσει τη δυστυχία από τον πλανήτη… κ.τ.λ… 

 «Εγώ θα έλεγα, τι είναι το νόημα;» απαντούσε αυτός. «Κατά τη γνώμη μου, η έννοια του 

νοήματος  είναι καθαρά ανθρώπινο κατασκεύασμα, καθώς δεν μπορούμε να φανταστούμε 

κάτι χωρίς νόημα. Και από αυτό έπεται πως πρέπει οπωσδήποτε να έχουμε ένα νόημα. 

Έπεται ακόμα πως, αφού το νόημα δεν μας έρχεται από κάπου ψηλά, έχουμε την ευχέρεια 

να επιλέξουμε το υψηλότερο νόημα για εμάς. Αν βέβαια είμαστε καλοί. Και πάλι όμως, έχω 

την πεποίθηση ότι ο καλός βρίσκεται σε πολύ πιο ευχάριστη ψυχική κατάσταση από τον κακό 

και άρα το καλό έχει πάντα ένα μικρό προβάδισμα. Για αυτό άλλωστε και η ανθρωπότητα 

υφίσταται ακόμη και δεν έχει εξαφανιστεί. Αυτό εννοώ». 



175 
 

 «Ουδόλως με ενδιαφέρει» του απαντούσε ο άλλος,  « αν η ανθρωπότητα, όπως είπατε, θα 

εξαφανιστεί. Ο άνθρωπος είναι το χειρότερο παράσιτο του πλανήτη!». 

 «Και εγώ την ίδια άποψη έχω» απαντούσε ο «Δίκαιος». «Νομίζω όμως πως, έχει τη 

δυνατότητα να μετεξελιχτεί σε κάτι καλύτερο. Και επίσης (επειδή εσείς ίσως να μιλάτε 

συγκεκριμένα για την Οικολογία), θα πρέπει  να τονίσω ότι το να είναι κάποιος καλός 

σημαίνει να είναι καλός σε όλα, όχι μόνο σε ένα τομέα. Αυτός που είναι καλός μόνο σε ένα 

τομέα, είναι ένας κακός, ο οποίος από κάποια συγκυρία αναγκάζεται να συμπεριφέρεται 

κάπου καλά». 

 «Είσαστε πολύ αισιόδοξος...» του απαντούσε ο άλλος. 

 «Αντίθετα» του απαντούσε ο «Δίκαιος». «Πιστεύω πως η αισιοδοξία είναι άλλη μία έκφραση 

της βλακείας. Εγώ το μόνο που κάνω είναι να ρίχνω ένα λιθαράκι, σε ένα κτίσμα που πρέπει 

να κτιστεί αλλά που δεν έχει ούτε καν σχεδιαστεί και μάλλον είναι έξω από τις δυνατότητες 

του εργολάβου». 

 Ο Βαρτσατζόγλου είχε αρχίσει να  θυμάται ότι αυτόν  το διάλογο τον είχε ξαναδιαβάσει κι 

ότι κρατούσε ακόμα πολύ. Κι ότι πιο πέρα έλεγαν: «πόσο τρομερή παρέκβαση υπήρξε ο 

Πολιτισμός, πόσο δόλιος είναι ο άνθρωπος...» και στο τέλος συμφωνούσαν και οι δύο πως 

ήταν δυνατόν να αλλάξει, παρόλο που εντόπιζαν και οι δύο μία αντίφαση στο πως ήταν 

δόλιος και στο ότι  ήταν δυνατόν να αλλάξει(αν και ο «Δίκαιος» έλεγε εκεί, πως ακριβώς 

επειδή αναγνωρίζεται η δολιότητα είναι δυνατόν να φθαρεί) · κι  έτσι, στην ψυχική 

κατάσταση που ήταν  εκείνη τη στιγμή, δεν είχε καμία διάθεση να παρακολουθήσει ξανά μια 

τόσο αφηρημένη συζήτηση, ή μάλλον, καμία συζήτηση. Τράβηξε προς τα πίσω την καρέκλα 

του κι έκλεισε τον υπολογιστή. 

 Μόλις τον έκλεισε  έκανε να τον ξανανοίξει · αμέσως όμως, ένιωσε πως όπου κι αν έμπαινε 

δε θα μπορούσε να συγκεντρωθεί. Κι αν ακόμα έβλεπε τις καθημερινές ειδήσεις, που δεν 

απαιτούσαν συγκέντρωση, όλο και κάποιο νέο για θάνατο ή ασθένεια θα συναντούσε και θα 

τον αναστάτωνε. Έτσι, τον άφησε κλειστό  κι έμεινε πάνω στην καρέκλα του, κρατώντας με 

θλίψη το πηγούνι του. 

 Ούτε κάπνιζε,  ούτε έπινε,  για να κάνει κάτι από τα πιο προφανή για να τον βοηθήσουν. 

Σκεφτόταν μόνο το γιατρό Εβδόμου, το βρογχοσκόπιο – που δεν  είχε ξαναδεί  για να μπορεί 

να το φανταστεί – και την ανακοίνωση των αποτελεσμάτων. Σαν ανακοίνωση καταδίκης από 

δικαστήριο που τόσες φορές  είχε δει στη ζωή του. 

 Καθόλου δε μπορούσε να διαχειριστεί αυτό το πράγμα, κι άρχισε πάλι να ζεσταίνεται και  να  

ιδρώνει. Περνούσαν στιγμές από τη ζωή του ασταμάτητα μπροστά του, μέχρι που, από 

κάποιο ένστικτο αυτοσυντήρησης, σταμάτησε σε μία. 

 Ήταν γύρω στα 40 και είχε ένα πολύ παράξενο πελάτη στο γραφείο του. Είχε έρθει για μία 

διένεξη με  κάποιον, πρώην συνέταιρό του, και διεκδικούσε αποζημίωση · ένα σεβαστό ποσό, 

που δε  θυμόταν τώρα πιά το ακριβές του ύψος. Η υπόθεση ήταν πάντως πολύπλοκη και 

έπρεπε να κάνουν αρκετές συναντήσεις για να προετοιμάσουν την αγωγή. 



176 
 

 «Ξέρετε κύριε Βαρτσατζόγλου» του είπε μια μέρα, σε ανύποπτο χρόνο. «Διανύω τους 

τελευταίους μήνες της ζωής μου». 

 Τον κοίταξε με έκπληξη – δεν ήταν ιδιαίτερα ηλικιωμένος. 

 «Έχω κήρωση του ήπατος, στο τελευταίο στάδιο · και, να φανταστείτε, δεν έπινα σταγόνα». 

 «Λυπάμαι πολύ» είπε αμήχανα αυτός, που πραγματικά συγκινήθηκε · αλλά εκείνα τα χρόνια, 

που ένιωθε νέος και υγιής, δεν τα φοβόταν αυτά – ή μάλλον, δεν τα έθετε αυτά στον εαυτό 

του -  και απείχε χιλιόμετρα από τη σημερινή του θέση. 

 «Ναι» συνέχισε  ο άλλος  –πραγματικά, με το ίδιο ύφος που μιλούσε προηγουμένως για τη 

δικαστική υπόθεση και σα να έκανε απλώς μία σχετική παρέκβαση. «Τι να κάνεις όμως; Όταν 

σου συμβεί; Εγώ κύριε Βαρτσατζόγλου... έχω πρότυπο τον Δάνδολο – τον έχετε υπόψη σας; 

Είναι ‘κείνος ο παλιοβενετός, που ενενήντα χρονών και τυφλός  δεν το έβαλε κάτω και  

κατέκτησε την Πόλη. Γι’ αυτό θα τον τραβάω αυτόν στα δικαστήρια και από τον τάφο, για να 

πάρουνε την αποζημίωση τα παιδιά μου. Ο πατέρας μου στη θέση μου, από το φόβο του δε 

θα σηκωνόταν από το κρεββάτι. Κάποιος άλλος πάλι, θα σκορπούσε όλη του την περιουσία 

στα γλέντια – αν βέβαια μπορούσε να γλεντήσει. Εγώ όμως λέω: αφού μπορώ ακόμα κι 

έρχομαι, είμαι καλά. Προς το παρόν, είμαι καλά. Έχω διαγράψει το δυσάρεστο μέλλον». 

  Αυτά μόνο του είπε για το θέμα, και όλες τις υπόλοιπες φορές που συναντήθηκαν δεν είπε 

άλλη λέξη γι’ αυτό ·  κάθε φορά όμως, έμοιαζε και περισσότερο  καταβεβλημένος. 

Πραγματικά, πέθανε  μετά από λίγους μήνες – κι εκείνος κέρδισε αργότερα τη δίκη και τα 

παιδιά του πήραν την αποζημίωση. 

 «Τι παράξενο» σκεφτόταν στο δικαστήριο, όταν ξεδιπλωνόταν η υπόθεση. Ήταν νεκρός και 

μέσα στην αίθουσα ήταν σα να ήταν ζωντανός. «Τι να κατάλαβε τώρα;» σκέφτηκε όταν 

ανακοινώθηκε η απόφαση. « Τίποτα...». Ένιωθε όμως ότι έκανε κάτι σημαντικό τους 

τελευταίους μήνες της ζωής του, κι αυτό τον παρηγορούσε κάπως –όπως θα παρηγορούσε 

και τον Δάνδολο η ιδέα της αιώνιας δόξας και της προσφοράς στην πόλη του. Αυτός είναι ο 

μόνος τρόπος να κερδίσει κάποιος την αθανασία – και δυστυχώς, δεν είναι πραγματικός. 

Πραγματικό όμως είναι, σε  τελική ανάλυση, ό,τι πιστεύουμε πραγματικά. 

 Με αυτές τις σκέψεις ένιωσε καλύτερα. Πόσα αλήθεια χρόνια φοβόταν αυτός την αρρώστια 

και το θάνατο; Τουλάχιστον από τα 50 του. Και είχαν περάσει από τότε 13 χρόνια, και μόνο 

τον  τελευταίο χρόνο κάτι συνέβη.   Έχασε δηλαδή: 12 χρόνια άγχους. Βέβαια, βαθύτερα, 

ένιωθε πως εκείνο το άγχος θανάτου που τον διακατείχε δεν ήταν ανεξάρτητο, αλλά 

οφειλόταν   στην αποτυχία -  όπως την έβλεπε - της ζωής του. Αν και, τελικά: τι σημαίνει μια 

«αποτυχημένη ζωή»; Εκείνος όμως ήξερε πολύ καλά να σου πει. Στη δική του περίπτωση( και 

μάλλον σε όλες), ήταν  μια ζωή γεμάτη δυσάρεστα συναισθήματα. 

 «Κάτι πρέπει να κάνω!» σκέφτηκε. «Έστω και την τελευταία στιγμή, κάτι πρέπει να κάνω!» 

Κοίταξε τα χέρια του, τα πόδια του, το κεφάλι του · όλα ήταν στη θέση τους. «Προς το παρόν 

είμαι καλά!» είπε. «Δε θα ξανασκεφτώ το θάνατο! Θα γράψω ένα βιβλίο για τον Αριθμό!». 



177 
 

 Και πάλι όμως στο βάθος, ένιωθε πως δε θα το αντιμετώπιζε έτσι εύκολα. Ένιωθε πως  θα 

έκανε ό,τι και οι περισσότεροι άνθρωποι. Θα έτρεμε από το φόβο του · γιατί, παρόλα αυτά, 

ήθελε να ζήσει! 

 

 Μετά το τηλεφώνημα που έκανε στον Κ και πήγε τόσο καλά, η Μαρίνα Κωνσταντίνου 

παρέμενε στο κρεββάτι της εύχαρη, κοιτάζοντας τηλεόραση. Γεμάτη αισιοδοξία ότι το σχέδιο 

προχωρούσε και ότι, σε λίγες μέρες ακόμα, θα  τα κατάφερνε να ξεφύγει από αυτό το δάνειο. 

«Λίγο ακόμα» σκεφτόταν, «λίγο ακόμα και φτάνουμε στο τέρμα!». Είχε αυτό το καταραμένο    

δάνειο τόσο καιρό  σαν ένα μόνιμο βάρος, σαν μία πέτρα πάνω  στο στήθος της, και ήδη 

μπορούσε  να φανταστεί την υπέροχη αίσθηση να φεύγει  από πάνω της. Πόσο  θα άλλαζε η 

ζωή της! Δε  μπορούσε ούτε  να φανταστεί μια τέτοια ελευθερία! 

 Ίσως, στο πεδίο της ανθρώπινης επικοινωνίας που παραμένει ακόμα εντελώς άγνωστο και 

που λέγεται, ακαθόριστα: «προαίσθηση» ή «ψυχική επαφή», να λάμβανε ήδη, κι ας ήταν 

πολλά τετράγωνα μακριά, τα τόσο ευνοϊκά γι’ αυτήν και το σχέδιό της σήματα από τις 

σκέψεις και προδιαθέσεις  του Κ –  ακόμα και πριν  παρουσιαστούν καθαρά μπροστά  στον 

ίδιο, το ίδιο απόγευμα στο διαμέρισμά του. Κι αυτό, περισσότερο από τα πραγματικά 

συμβάντα, να ήταν που δημιουργούσε την καλή διάθεση και τη σιγουριά της. 

Η αλήθεια  πάντως ήταν,  ότι στην αρχή δεν πολυπίστεψε στην ιδέα του Νώντα. Τη  θεώρησε 

πολύ καλή  για να είναι αληθινή και ξεκίνησε απρόθυμα , μόνο και μόνο επειδή δεν υπήρχε 

τίποτε άλλο να κάνει. Όσο όμως έβλεπε το πράγμα να προχωράει, σχεδόν από μόνο του, και 

στο σημείο που είχαν φτάσει, τώρα το πίστευε περισσότερο από εκείνον. 

 Την είχε κυριέψει απίστευτη ανυπομονησία, μέχρι να περάσει η ώρα και να συναντήσει τον 

Κ στο σπίτι του, και γι’ αυτό δεν ήθελε να σηκωθεί από το κρεββάτι. Είχε πάντα την αίσθηση 

ότι στο κρεββάτι ο χρόνος περνάει γρηγορότερα – όπως περνάει εκεί σε μια στιγμή μια 

ολόκληρη νύχτα – και θα το καθυστερούσε όσο γινόταν. Μέσα  η Τζίνα κοιμόταν, και δεν 

υπήρχε περίπτωση να σηκωθεί πριν τις τρεις το μεσημέρι. Αν είχε πάρει και κάτι «βαρύ» ίσως 

ακόμα και αργότερα. 

 Κατά τις 11.00 – γιατί, όσο κι αν έβλεπε τηλεόραση, ο νους της δεν έφευγε στιγμή από την 

υπόθεση – πήρε τηλέφωνο το Νώντα. Χτύπησε πάλι τέσσερις- πέντε φορές μέχρι να το 

σηκώσει, όμως το σήκωσε με την πρώτη. 

 «Έλα, τι γίνεται;». 

 «Μόλις τώρα σε σκεφτόμουν» της είπε αμέσως. «Αν δε μ’ έπαιρνες  θα σ’ έπαιρνα εγώ». 

 «Γιατί;» έκανε εκείνη (ένιωθε πάντως πως δεν επρόκειτο για κάτι κακό, και δεν ανησύχησε). 

 «Πες μου πρώτα, πήγες στην τράπεζα;». 

 «Δεν πήγα, τον πήρα τηλέφωνο. Του είπα να ζητήσει τη σύμβαση και το βράδυ κανόνισα να 

πάω στο σπίτι του». Περίμενε τότε ο Νώντας να θυμώσει,  επειδή  δεν πήγε η ίδια όπως είχαν 

συμφωνήσει, και ήταν έτοιμη να του εξηγήσει το σκεπτικό της · όμως: 



178 
 

 «Πολύ καλά έκανες» είπε αυτός. «Τώρα που το σκέφτομαι, όσο λιγότερο εμφανίζεσαι εκεί 

τόσο το καλύτερο». 

 «Αυτό σκέφτηκα κι εγώ. Για πες μου τώρα, τι ήθελες να μου πεις πριν και θα μ’ έπαιρνες 

τηλέφωνο;». 

 «Λοιπόν.. αυτό που πάμε να κάνουμε, το έψαξα χθες καλύτερα. Γίνεται! Είναι απολύτως 

εφικτό. Μάλιστα, αυτή την εποχή συμβαίνει κάτι μοναδικό που είναι εντελώς υπέρ μας. Δε 

μπορώ να σου πω από το τηλέφωνο · καταλαβαίνεις...  Θα τα πούμε από κοντά». 

 «Ωραίο αυτό που λες!» έκανε  εκείνη, που τα κατάλαβε όλα από αυτά τα μισόλογα · και τα 

κατάλαβε όπως ακριβώς τα περίμενε. 

 «Προχώρα ακάθεκτη και μη φοβάσαι! Αυτό μόνο σου λέω. Είσαι τυχερή που έχεις φίλο το 

Νώντα!». 

 «Ναι» σκέφτηκε εκείνη. «Είμαι τυχερή που είμαι ξύπνια». 

 «Τι ώρα θα πας εκεί;». 

 «Μετά τις έξι το απόγευμα». 

 «Εντάξει. Πέρνα μετά από το γραφείο. Θα σε περιμένω». 

 Περισσότερες ελπίδες την έλουσαν μετά και αυτό το τηλεφώνημα. Τι να εννοούσε άραγε ο 

Νώντας; Σίγουρα όμως, όχι κάτι κακό. Προφανώς (γιατί είχε αρχίσει να τα καταλαβαίνει 

αυτά) κάποια «τρύπα» στο σύστημα της Τράπεζας,  ή κάποιος έλεγχος, που μόλις τελείωσε 

και θ’ αργήσει να ξαναγίνει. Αυτό θα εννοούσε με το: «κάτι μοναδικό». Το να εννοούσε κάτι 

για τον Κ, δε μπορούσε να φανταστεί τι μπορεί να ήταν αυτό – εφόσον ήταν υπέρ τους. Τον 

Κ εκείνη τον είχε σίγουρο ότι θα τον κατάφερνε και δε χρειαζόταν τίποτα παραπάνω. Το μόνο 

που την ανησυχούσε, ήταν το να μη μπορούσε να γίνει  παρέμβαση στο σύστημα της 

Τράπεζας, και σίγουρα αυτό εννοούσε ο Νώντας – ότι δηλαδή «γίνεται» από το σύστημα της 

Τράπεζας. Τον Κ άλλωστε, αυτός δεν τον ήξερε καθόλου. 

 «Ακόμα καλύτερα!» σκέφτηκε και τεντώθηκε στο κρεββάτι της. «Τα πράγματα  πάνε ακόμα 

καλύτερα!»  

 Από κοριτσάκι είχε να νιώσει έτσι – τότε που, για μερικά χρόνια, ήταν ξέγνοιαστη και για όλα 

φρόντιζε η καλή της μοίρα. 

     

 

 

                                                                            3. 

Λίγο μετά που έφυγε ο δημοσιογράφος  η γριά, που είχε πει ο Παπαζήσης ότι βοηθούσε να 

βγάζει χρήματα από το αυτόματο μηχάνημα - σα να τους άκουσε και να ήθελε να τον 



179 
 

επιβεβαιώσει - τον πήρε τηλέφωνο γι’ αυτόν ακριβώς το λόγο. Και  ο ίδιος ξαφνιάστηκε από 

τη σύμπτωση · το ένιωσε   όμως σαν απόδειξη της ειλικρίνειας που είχε μιλήσει στη 

συνέντευξη κι έτρεξε, με μεγαλύτερη όρεξη από κάθε άλλη φορά. 

 Η αλήθεια ήταν, πως κάποιες φορές βαριόταν αυτή την υποχρέωση  (είχε γίνει τελικά αρκετά 

συχνή) και πίεζε τον εαυτό του για να την εκπληρώσει, σαν καλός στρατιώτης της Οργάνωσης. 

Τώρα όμως, μόλις πριν από λίγο, κατανοούσε  πόσο αυτή  η λεπτομέρεια γινόταν σημαντική, 

όταν με  υπερηφάνεια μπόρεσε να την επικαλεστεί μπροστά στο δημοσιογράφο και μάλιστα 

σε μια δύσκολη στιγμή της συζήτησης. Οι κόποι, που φαίνονται μάταιοι, σκέφτηκε, κάποια 

στιγμή(όχι βέβαια πάντα) ανταποδίδουν. 

 Η  ηλικιωμένη κυρία Οικονομανίδου, όπως το είχε πει  και στη συνέντευξη, έμενε  στον 

απέναντι δρόμο. Δηλαδή για την ακρίβεια, στον παράλληλο της πλατείας δεξιά από το 

σαντουιτσάδικο – άρα, αρκετά κοντά – και το αυτόματο μηχάνημα της Τράπεζας(ήταν άλλη 

από αυτή που δούλευε ο Κ) βρισκόταν 300 μέτρα από το σπίτι της, απέναντι σχεδόν από την 

κύρια είσοδο του πάρκου. 

 Την είχε γνωρίσει τυχαία, όταν, περνώντας, είδε να έχει μαζευτεί κόσμος στο σημείο όπου 

τη δεύτερη φορά την είχαν ρίξει κάτω οι ληστές τραβώντας την τσάντα της, και δεν έχασε την 

ευκαιρία – ακολουθώντας άλλωστε και τις κατευθύνσεις της Οργάνωσης – αμέσως  να 

προσφερθεί να την πηγαίνει ο ίδιος στο εξής στο μηχάνημα. Πράγμα που εκείνη ασφαλώς 

δέχτηκε μετά χαράς. 

Ήταν μια μάλλον φλύαρη γριά, που έμενε μόνη της, χήρα, και ήθελε να του τα πει κάθε φορά 

όλα μαζεμένα – πάντως εκείνος τη συμπαθούσε. Αν μη τι άλλο, αντιπροσώπευε την 

παράδοση – που  η Οργάνωση αγωνιζόταν  να μη χαθεί – και αντιπροσώπευε και μία ψήφο, 

όπως είχε υποσχεθεί, στις επόμενες εκλογές. 

 Είχαν κανονίσει να συναντηθούν στην είσοδο της πολυκατοικίας της, και πράγματι  ήταν ήδη 

εκεί όταν εκείνος έφτασε. Η  μέρα όμως ήταν ηλιόλουστη και δεν υπήρχε φόβος να  την είχε 

ταλαιπωρήσει περιμένοντας. Ειδικά εκείνη τη μέρα δεν ήθελε να την ταλαιπωρήσει στο 

ελάχιστο. Άλλωστε, δεν θα έπρεπε να είχε καθυστερήσει · απλώς εκείνη ξεκίνησε από πιο 

κοντά. 

  «Καλημέρα γιαγιά!» τη χαιρέτησε. 

  «Καλημέρα Μάκη!» του απάντησε αυτή και ξεκίνησαν. 

  Την έλεγε  «γιαγιά» θέλοντας να δείξει σεβασμό (αν αυτό δείχνει σεβασμό), παρόλο που 

δεν θα  είχαν περισσότερα από 30 χρόνια διαφορά και θα ήταν πολύ δύσκολο να ήταν η 

γιαγιά του. Εκείνη πάντως, δεν ενοχλούνταν από  τη συγκεκριμένη  προσφώνηση και τη 

δεχόταν μάλλον με ευχαρίστηση – καθώς  είχε μάλλον εγκαταλείψει από καιρό την ιδέα της 

θηλυκότητας. Αυτό που πάντα την απασχολούσε, και το έλεγε κάθε φορά πρώτο, ήταν το 

πότε η Αστυνομία θα έβρισκε  τα χρήματα που της είχαν κλέψει - 150 ευρώ την πρώτη φορά 

και 200 τη δεύτερη. Γιατί το μόνο ψέμα που είχε πει  ο Παπαζήσης στη συζήτηση με το 

δημοσιογράφο, ήταν ότι την είχαν ληστέψει τρεις φορές. Στην πραγματικότητα  την είχαν 

ληστέψει δύο. Το είπε όμως, εν τη ρύμη του λόγου, επειδή το «τρία» ακούγεται καλύτερα 

από το «δύο» και είναι πιο ολοκληρωμένο. 



180 
 

 Με το  ίδιο  ξεκίνησε και τώρα   – αφού πρώτα έκανε  ένα γρήγορο πρόλογο για τον καιρό, 

που ευτυχώς δεν είχε κρυώσει ακόμα και δεν άναβαν καλοριφέρ στην πολυκατοικία κτλ...  

« Τους πήρα πάλι τηλέφωνο και μου είπανε ότι δε βρήκανε  τίποτε ακόμα. Πολύ καλό παιδί 

αυτός στο τηλέφωνο,  πολύ ευγενικός, όμως, πολύ καθυστερούν βρε παιδί μου · εγώ θέλω 

να πληρώσω το ηλεκτρικό!». 

«Μα, μην τους παίρνεις κι εσύ κάθε μέρα» της είπε αυτός, που ήξερε, από τους αστυνομικούς 

που πήγαιναν στο σαντουιτσάδικο, ότι έπαιρνε κάθε μέρα στο τμήμα γι’ αυτό το θέμα  και 

μερικές φορές πρωί και απόγευμα  . «Αν γίνει κάτι, θα σε πάρουν αυτοί». 

« Μα πώς; Αφού είναι δικά μου τα χρήματα. Λες να μην τα βρούνε τελικά;» (αυτό το ρωτούσε 

κάθε φορά). 

 «Τι να σου πω γιαγιά... κάνουν ό,τι μπορούν» της απάντησε, όπως και κάθε φορά αυτός – 

περιμένοντας να καταλάβει από μόνη της  ότι  να βρεθούν χρήματα, τέτοιου ποσού, από 

ληστεία και να επιστραφούν, ήτανε πιο απίθανο από  το να την επισκεφτεί ο Προφήτης 

Δανιήλ στην πολυκατοικία  το ίδιο απόγευμα. 

 «Ευτυχώς Μάκη» συνέχισε «που έχω κι εσένα και με προστατεύεις · αλλιώς θα με ληστεύανε 

πάλι, και τι θα γινόμουνα;». 

 Η γριά δεν είχε ιδέα από «Web banking» και τέτοια, και ήταν υποχρεωμένη να χρησιμοποιεί 

μετρητά. Κατ’ αυτή την έννοια, ο Παπαζήσης επιτελούσε πράγματι κοινωνικό έργο -  εφόσον 

η κοινωνία ήταν αυτή που ήταν. 

 Περπατούσαν τώρα στο πεζοδρόμιο, στο δικό της αργό ρυθμό, κι έδιναν κιόλας αυτή την 

εντύπωση. Γιατί όποιος κι αν έβλεπε την εικόνα, της μικροκαμωμένης γριάς να έχει δίπλα  

της τον Παπαζήση – τουλάχιστον τριπλάσιο σε μέγεθος, θα τον εκλάμβανε  σίγουρα για 

σωματοφύλακά της. Εκείνος το απολάμβανε αυτό κάθε φορά · απολάμβανε δηλαδή τη 

δύναμή του, που ξεχείλιζε δίπλα στην αδυναμία της γριάς, κι ακόμα περισσότερο 

απολάμβανε το  ότι έπαιρνε το ρόλο του κράτους. Και τώρα, που βρισκόταν ακόμα υπό την 

επήρεια   της συζήτησης με το δημοσιογράφο, το απολάμβανε ακόμα   περισσότερο. 

 «Ναι!» σκεφτόταν. «Είμαστε δυνατοί και κάνουμε ό,τι θέλουμε. Καλό ή κακό!». 

  «Γιαγιά,» της είπε «τώρα που θα ‘ρθουμε στην εξουσία, θα πηγαίνεις μόνη σου στην 

τράπεζα, και δε θα φοβάσαι κανένα!». 

 «Μακάρι παιδί μου Μάκη, μακάρι. Εγώ πάντως, μόλις μου φέρει η Αστυνομία τα χρήματα, 

θα βάλω καινούργια κλειδαριά ασφαλείας · γιατί την κυρία Πίτα από πάνω, όταν γύρισε από 

διακοπές, της είχανε ανοίξει το σπίτι και της το αδειάσανε. Και να φανταστείς, δεν ακούσαμε 

τίποτα!». 

 «Ναι...  όλο τέτοια  γίνονται!» είπε  αυτός. Και  την ίδια  στιγμή – σα να ήθελαν να τον 

διευκολύνουν -  δύο μαυριδεροί, φτωχοντυμένοι – προφανώς μετανάστες από την ινδική 

υποήπειρο – περνούσαν από μπροστά τους. 

 Τους αγριοκοίταξε, κι αυτοί άνοιξαν το βήμα τους τρομαγμένοι. 



181 
 

 «Όλοι το ίδιο είναι!» είπε – αν και  η γριά  μάλλον δεν τους πρόσεξε. 

 «Κατέβασαν μέχρι και τον καναπέ από το σαλόνι  της» συνέχισε να λέει αυτή. «Και δεν 

άκουσε κανένας τίποτα. Ο κύριος Μπάμπης μόνο, τους είδε στην είσοδο, αλλά νόμισε  λέει 

πως μετακομίζανε. Ποποπό...  τι πράγματα συμβαίνουν στην πολυκατοικία μας! Και να 

φανταστείς ότι συνέχεια κλειδώνουμε την είσοδο. Όταν ζούσε ο άντρας μου, δεν τα 

φοβόμουν  αυτά. Αυτός θα τους έδερνε πριν πλησιάσουν στην είσοδο! Τώρα όμως, που είμαι 

μόνη μου;». 

 Πάντα, δεν υπήρχε περίπτωση να πάνε στην τράπεζα και να μην αναφερθεί στον άντρα  της 

που είχε πεθάνει πριν 10 χρόνια. Και συνήθως  κατέληγε να κατηγορεί τους  γιατρούς  ότι 

«τον έφαγαν» · δηλαδή ότι είχε πέσει θύμα ιατρικού λάθους ή αδιαφορίας. Κάποτε μάλιστα, 

είχε ισχυριστεί ότι, για να εκδικηθεί, έδειρε η ίδια τον γιατρό που τον «έφαγε»  και τον 

έστειλε «στο ίδιο  του  το νοσοκομείο» · αλλά αυτό, ήταν προφανώς πολύ τραβηγμένο και 

δεν το ξαναείπε. Τώρα συνέχισε με τα υπόλοιπα. 

 «Τον έφαγαν όμως οι γιατροί τον άντρα μου» έκανε, «κι εγώ  έμεινα μόνη μου να 

ταλαιπωριέμαι, και να με ληστεύουν κάθε λίγο και λιγάκι ... Αχ! Αντώνη(ήταν το όνομα του 

άντρα  της)! Και πού  είσαι; Σ’ έφαγαν τσάμπα...» κατέληξε, ακουμπώντας στο μπαστουνάκι 

της( που δεν το χρησιμοποιούσε σχεδόν πότε και μόνο που το κρατούσε) και σταματώντας 

για μια στιγμή. 

 Ο Παπαζήσης καταλάβαινε πως αυτή της η επιμονή, να κατηγορεί τους γιατρούς, ήταν 

αποτέλεσμα της πικρίας της  για το θάνατο του άντρα της  που δεν ήθελε να  αποδεχτεί (αν 

και δεν έφτανε στο σημείο  να φανταστεί ότι κατηγορούσε τους γιατρούς επειδή ένιωθε 

υπεύθυνη η ίδια) ·  όμως, επειδή  η λεγόμενη «συνωμοσιολογία» ήταν συστατικό μέρος της 

κοσμοαντίληψης της Οργάνωσης (βοηθώντας με αυτόν τον τρόπο την αντίθετη άποψη, ότι 

τελικά δεν υπάρχουν συνωμοσίες), ουδέποτε επιχειρούσε να την αντικρούσει και πάντα την 

επικροτούσε. 

 «Οι γιατροί γιαγιά  είναι λαμόγια!» της είπε και τώρα. «Άμα δεν έχεις λεφτά, σ’ αφήνουνε 

να  πεθάνεις!». 

 «Αχ, αχ» έκανε εκείνη. «Τα καθάρματα. Μας καταστρέψανε!». 

 «Είναι ψέματα αυτό;» σκέφτηκε ο Παπαζήσης. «Την ίδια περίθαλψη έχει ο φτωχός με τον 

πλούσιο; Γι’ αυτό κι εμείς πρέπει να πάρουμε την εξουσία: για να μη μας φάνε οι γιατροί!». 

 Κόντευαν να φτάσουν στην τράπεζα, και μπορούσε να δει ότι στο αυτόματο μηχάνημα 

συναλλαγών, δίπλα στην είσοδο, υπήρχε ουρά. 

 «Φτου!» μουρμούρισε. «Θ’ αργήσουμε...» 

 Η γριά δεν το άκουσε -  είχε όμως αφήσει μόνη τη Μαρία στο μαγαζί και βιαζόταν. 

 «Τι να κάνω όμως...» σκέφτηκε. «Είμαι σε αποστολή. Πάνω  απ’ όλα, η αποστολή» 



182 
 

 Με αυτό συμβιβάστηκε και στάθηκαν στη σειρά μπροστά στο Α.Τ.Μ. Ήταν 4  άτομα, όλοι 

άνδρες,  και, όπως τους κοίταξε, δεν του φάνηκε κανένας ύποπτος – όλοι ευρωπαίοι και 

καλοντυμένοι. 

Συνήθως, ένας άνθρωπος δεν κάνει πολλή ώρα σ’ ένα ΑΤΜ (  χρησιμοποιούνταν τότε κατά 

κόρον) και ο πρώτος, που ξεκινούσε τη στιγμή που εκείνοι  έφταναν, τελείωσε σε λιγότερο 

από ένα λεπτό. Ο δεύτερος όμως, κάτι έκανε με την κάρτα – την έβγαζε και την έβαζε – και 

καθυστερούσε. Ο Παπαζήσης με τη γριά στέκονταν τελευταίοι στη σειρά, με τον μεν να τρίβει 

νευρικά το πόδι του, από ανυπομονησία, κι εκείνη να μη μιλάει καθόλου. Ήταν η πιο σοβαρή 

στιγμή της εβδομάδας, όταν έβγαζε χρήματα από το μηχάνημα, και είχε πάρει ένα απόλυτα 

σοβαρό ύφος. Δεν είχε εξάλλου  αποβάλει και εντελώς το φόβο ότι θα τη ληστεύανε ξανά. 

  Ο δεύτερος  συνέχιζε να βγάζει και να βάζει τις κάρτες –  ήταν μάλλον δύο – και ο μπροστινός 

από αυτούς – ένας με  κουστούμι, μικρότερος από τον Παπαζήση – έμοιαζε να είναι κι εκείνος 

πολύ βιαστικός,  όπως είχε το βλέμμα του καρφωμένο πάνω στην πλάτη του άλλου στο 

μηχάνημα, σα να του έλεγε: «Άντε, τελείωνε!» και με δυσκολία συγκρατούσε τον εαυτό του 

να μην πλησιάσει κι άλλο. Όταν κιόλας τον είδε να βγάζει για μία ακόμα φορά την κάρτα 

χωρίς αποτέλεσμα  και να ετοιμάζεται να την ξαναβάλει, έβγαλε ένα,  ασυναίσθητο, σιγανό 

«φφφφ...» κι έκανε  μια εκνευρισμένη  στροφή 180 μοιρών γύρω από τον εαυτό του, με την 

έννοια: «Εντάξει, το πήρα απόφαση, θα περιμένω». Έτσι βρέθηκε πρόσωπο  με πρόσωπο με 

τον Παπαζήση πίσω του και τον είδε αμέσως σαν συμπάσχοντα. 

 Κούνησε το κεφάλι του και μάζεψε τα χείλια του, σα να του έλεγε: «Είδατε πόση ώρα κάνει;». 

 Ο Παπαζήσης κούνησε κι αυτός το κεφάλι του, σα να του απαντούσε: «Είναι τελείως ηλίθιος! 

Βάζω στοίχημα ότι δεν ξέρει να χρησιμοποιεί την κάρτα». 

 «Είσαστε μαζί με την κυρία;» τον ρώτησε τότε, αφού, με αυτά τα νοήματα, είχαν αποκτήσει 

κιόλας οικειότητα (πιθανόν το ρώτησε, επειδή φοβήθηκε  ότι θα ερχόταν σε δίλημμα να 

παραχωρήσει τη σειρά του στην ηλικιωμένη και θα καθυστερούσε ακόμα περισσότερο). 

 «Ναι» του είπε αυτός. «Τη φέρνω εδώ για να μην την κλέψουν».  Πάντα, με κάθε ευκαιρία, 

δήλωνε αυτό που έκανε. Ήταν άλλωστε πολιτική πράξη. 

 «Α!» έκανε ο άλλος. «Είσαστε  στην Οργάνωση...». 

 Ο Παπαζήσης μάζεψε τα φρύδια και τον κοίταξε. 

 «Όχι  όχι,» είπε   αμέσως «μη νομίζετε· εγώ δεν έχω πρόβλημα με αυτά. Πολύ καλά κάνετε!» 

 «Χμ...» έκανε βαριά ο Παπαζήσης, που νόμισε αρχικά πως είχε να κάνει με κάποιον 

αντίπαλο. «Στην Οργάνωση βοηθάμε πολύ κόσμο» του είπε. «Αν χρειάζεστε κι εσείς κάτι...» 

πρόσθεσε, μεταξύ αστείου αλλά και σοβαρού – ότι θα μπορούσε να προσηλυτίσει κάποιον 

σήμερα. 

«Ευχαριστώ. Θα το έχω υπόψη μου» απάντησε  πολύ σοβαρά ο άλλος. 

 «Δε νομίζετε» προχώρησε τότε αυτός « ότι έχει παραγίνει  το κακό, με τους μετανάστες και 

τις ληστείες;» 



183 
 

 «Ασφαλώς» είπε ο άλλος. «Πάντως εσείς, απ’ ό,τι βλέπω, όλο και ανεβαίνετε. Σε λίγα χρόνια 

θα κερδίσετε τις εκλογές». 

 Με αυτό πάντως, κέρδισε τον Παπαζήση, που τον είδε αμέσως σαν  φίλο . Κατά βάθος 

(επειδή ήταν στην Οργάνωση από την εποχή που ήταν όλοι κι όλοι πέντε στην περιοχή και 

δεν τους ήξερε κανένας - κι άλλωστε, κατά τα άλλα, ήταν άνθρωπος  απόλυτα 

ενσωματωμένος στην κοινωνία), δεν πολυπίστευε ότι στο τέλος θα τα κατάφερναν  και τέτοια 

λόγια του έδιναν θάρρος. 

 «Φίλε» του είπε, «αν έχεις κι εσύ την ίδια άποψη μ’ εμάς, είναι δικό μου το σαντουιτσάδικο 

της πλατείας.  Έλα να με  βρεις εκεί». 

 «Ασφαλώς» είπε αυτός. «Το σημερινό σύστημα έχει αποτύχει. Ή μάλλον, έχει αποτύχει όσον 

αφορά τους περισσότερους – τα υψηλά στρώματα μια χαρά τα πάνε. Εγώ πάντως φίλε, τα 

καταφέρνω ακόμα · αν όμως ζοριστώ, θα έρθω μ’ εσάς. Πάντα με συγκινούσε η ιδέα του 

Έθνους – ή  μάλλον, της φυλής, που πάνε τώρα να τη νοθεύσουνε. Όταν ακούω τον Εθνικό  

Ύμνο, ανατριχιάζω!». 

 «Κόλα το!» του είπε ο Παπαζήσης και του έδωσε το χέρι. 

 «Αλήθεια στο λέω!» συνέχισε εκείνος και του έδωσε κι αυτός το χέρι. «Ξέρεις τι σημαίνει να 

ανατριχιάζει κανείς; Αυτά είναι πράγματα πέρα από το χρήμα. Το σύστημα δε μπορεί να το 

καταλάβει αυτό». 

 «Φίλε, πρέπει να έρθεις μαζί μας!». 

 «Ασφαλώς» συνέχισε ο άλλος  από εκεί που σταμάτησε( αυτό το «ασφαλώς» το είχε μάλλον 

μόνιμο). «Κι ο πόλεμος ακόμα, είναι πατέρας πάντων. Ξεκαθαρίζει την ήρα από το στάρι. 

Φοβάμαι μόνο, αν το ρίξουν όλοι στον πόλεμο, εμείς που είμαστε μικρή χώρα, δεν μας 

συμφέρει». 

 «Να μην το φοβάσαι!» του είπε. « Αν θέλουμε, μπορούμε να καταφέρουμε θαύματα!». 

 «Μπα...» είπε αυτός. «Αυτές είναι ιδεολογίες για τους Γερμανούς ή τους Αμερικάνους, που 

έχουνε τη δύναμη, όχι για εμάς». 

 «Τώρα μου το χάλασες!» έκανε ο Παπαζήσης απογοητευμένος. « Τι σχέση έχει αυτό; Εμείς  

δεν πάμε να κάνουμε πόλεμο με τους Γερμανούς ή τους Αμερικάνους. Εμείς πάμε να 

διώξουμε τους ξένους από τη Χώρα και να κοιτάξουμε τους Έλληνες». 

 «Ναι, ασφαλώς» ξαναείπε ο άλλος. « Υπάρχουν πολλά προβλήματα  με τους μετανάστες. Τα 

πράγματα δε φτάνουνε για όλους». 

 «Κι αν φτάνανε»  είπε αυτός. «Δε θα ‘πρεπε να τα δίναμε. Πού ακούστηκε αυτό;». 

 Εντωμεταξύ όμως, ο δεύτερος  τα είχε καταφέρει με την κάρτα και ο τρίτος είχε πάει και 

μόλις τελείωνε - πολύ γρήγορα αυτός - κι ο άλλος έτρεξε στο μηχάνημα, χωρίς να  απαντήσει 

(πιθανόν και για να μην αναγκαστεί να παραχωρήσει τη σειρά του),  κι έτσι, η συζήτηση 

σταμάτησε εκεί. 



184 
 

 «Γεια σου φίλε» του είπε όταν έφευγε. 

 «Γεια» είπε αυτός και δεν επανέλαβε την πρότασή του για το σαντουιτσάδικο, γιατί τελικά 

δεν του φάνηκε κατάλληλος για στρατολόγηση. «Αν θέλει να ‘ρθει, ας έρθει» σκέφτηκε. 

  «Οι άνθρωποι φοβούνται» σκεφτόταν  όταν γύριζαν πίσω με τη γριά. «Αυτός, μια χαρά  

καταλαβαίνει τι συμβαίνει, όταν όμως έρχεται η ώρα για πράξη δεν έχει τα κότσια να έρθει 

μ’ εμάς. Είναι ένα  ανθρωπάκι και τίποτα παραπάνω. Δε θέλει να χάσει την άνεσή του.  Θα 

τη χάσει όμως θέλει δε θέλει όταν έρθει η ώρα!». 

 Η γριά πάντως δίπλα του, που τον έβλεπε προβληματισμένο όπως προχωρούσαν, δεν ήταν 

τόσο αφελής όσο έμοιαζε. Είχε καταλάβει το λόγο. 

 «Μάκη,» του είπε « είχε δίκιο. Αυτά είναι πράγματα για τους Γερμανούς και τους 

Αμερικάνους που έχουνε τη δύναμη. Εσύ δε θυμάσαι πως περάσαμε, όταν ήρθαν εδώ  στην 

Κατοχή». 

 «Αυτό να μην το ξαναπείς!» της είπε αμέσως αυστηρά. «Αν το ξανακούσω  δε σε ξαναπάω 

στην τράπεζα». 

 «Τότε, δεν το ξαναλέω» έκανε εκείνη θορυβημένη κι αμέσως προσπάθησε, μάλλον αδέξια, 

να το διορθώσει. «Ύστερα, καλύτερα νομίζεις πως περάσανε κι αυτοί (οι Γερμανοί); Στο τέλος 

κι αυτοί καταστραφήκανε. Μάλλον αυτά δεν είναι πράγματα για κανένα». 

 «Παλιοφλύαρη!» σκέφτηκε εκείνος. Δεν της είπε όμως  τίποτα τότε  και κοίταζε ευθεία 

μπροστά, εκνευρισμένος. Πιο πάνω όμως  δεν άντεξε. 

 «Και γιατί δεν είναι αυτά πράγματα για κανένα;» τη ρώτησε απότομα. 

 Ένα από τα βασικά χαρακτηριστικά του «φλύαρου», είναι πως όταν έχει έτοιμη την 

απάντηση δε μπορεί να συγκρατηθεί όποιες κι αν είναι οι συνέπειες. Έτσι κι αυτή απάντησε: 

«Γιατί, όταν είμασταν μικροί, η γιαγιά μου έλεγε πως χωρίς αγάπη δε μπορεί να γίνει τίποτα 

στον κόσμο». 

 «Ε κι εμείς, δεν αγαπάμε τους Έλληνες;» της είπε αυτός αμέσως, χωρίς να θυμώσει καθόλου 

–γιατί η απάντηση του φάνηκε τόσο εύστοχη που δε χρειαζόταν. 

 «Ναι, αλλά μισείτε όμως τους ξένους. Η γιαγιά μου έλεγε μετά, ότι όποιος μισεί κάτι πολύ 

δε μπορεί να αγαπήσει στο τέλος τίποτα». Η γριά δεν υποχώρησε – προφανώς ορμώμενη 

από την ίδια παρόρμηση με προηγουμένως. 

 «Μα, τι  είναι  αυτά που λες;» της είπε τότε. «Ξένοι δεν ήταν αυτοί που σε ληστέψανε;». 

 «Δεν ξέρω ·  δεν πρόλαβα να τους  δω» είπε αυτή. 

 «Ηλίθια γριά!» σκέφτηκε ο Παπαζήσης. «Δεν ξέρει πάλι τι λέει». 

 Την πήγε πάντως και άλλες, πολλές φορές από τότε στο μηχάνημα, και ήταν σίγουρος ότι 

τελικά τους ψήφισε στις επόμενες εκλογές. 



185 
 

 

 

  

  

  

 

  

 

  

 

 

 

 

 

 

                                                                            4. 

 Στις  12 το μεσημέρι η Μαρίνα Κωνσταντίνου αποφάσισε να σηκωθεί από το κρεββάτι. Όσο 

κι αν περνούσε εκεί γρηγορότερα ο χρόνος, κάποτε έπρεπε να σηκωθεί. Δεν πεινούσε και δεν 

είχε σκοπό να μαγειρέψει τίποτα (της συνέβαινε το παράδοξο, όταν ένιωθε άσχημα να 

πεινάει πολύ κι όταν ένιωθε ωραία να μην πεινάει καθόλου – κι  αυτό προφανώς συνέβαλε 

τα μέγιστα στην παχυσαρκία της), παρόλα αυτά, σκέφτηκε να μαγειρέψει, για τη Τζίνα και  

για να σκοτώσει ακόμα λίγη ώρα. Πριν όμως, έφτιαξε ένα καφέ. 

 Όταν έφτιαχνε τον καφέ, της φάνηκε λέει ότι το μικρό δάκτυλο του αριστερού της χεριού 

πήγαινε να μουδιάσει – μ’ ένα τρόπο που δεν τον είχε ξανανιώσει – και το απέδωσε αυτό 

στην έξαψη. Ή ίσως, να ήταν μόνο η ιδέα της. Δεν είχε καμία διάθεση σήμερα να ανησυχήσει 

για κάτι άλλο.  Το   μόνο που σκεφτόταν ήταν ο Κ και η συνάντηση μαζί του. 

 «Θα σχολάσει στις τρεις. Θα πάει στο σπίτι του, γύρω στις τέσσερις. Μήπως να πάω στις 

τέσσερις, να τον περιμένω από κάτω;». Δεν άντεχε την αναμονή. 

 Θα φαινόταν όμως αυτό εξόφθαλμο. Ίσως να έβρισκε κάποια καλή δικαιολογία, θα 

μπορούσε όμως να τον βάλει σε υποψίες. Αλλά  σε τι υποψίες; Αφού απόψε θα του το έσκαγε 

το παραμύθι. Είχε όμως πει  ότι θα ξεκινούσε πρώτα με ήπιο τρόπο, ώστε να το κάνει από 

μόνος του και να μη  χρειαστεί να τον εκβιάσει. 



186 
 

 «Όχι» αποφάσισε. «Θα συγκρατηθώ και θα πάω στις έξι, όπως είναι το σχέδιο». Αυτές οι 

δύο ώρες της φάνηκαν ήδη δύο αιώνες. 

 Κάθισε στο τραπέζι της κουζίνας, απέναντι από το παράθυρο, κι έπινε τον καφέ με την 

καρδιά της να φτερουγίζει. Κι ο καφές ακόμα, σήμερα δεν της άρεσε – σημάδι του πόσες 

ελπίδες είχε. Βρισκόταν ασφαλώς στη στιγμή ενός σχεδίου όπου, κι αν ακόμα είχε δρόμο, 

προεξοφλούσε όλα τα θετικά κι ένιωθε πως όλες οι δυσκολίες είχαν περάσει. Ήταν, όπως  

ανεβαίνει κάποιος ένα βουνό, με  τη  μεγαλύτερη αβεβαιότητα  να υπάρχει πριν ξεκινήσει · 

και όταν ξεκινήσει, και φτάσει κάπου στη μέση, και δει ότι τα πόδια του αντέχουν και ο καιρός 

δεν έχει χαλάσει – αντίθετα, φτιάχνει ολοένα – τότε προεξοφλεί την κορυφή και νιώθει 

κιόλας σα να έχει ανέβει. Νιώθει τότε πιο έντονη την ευχαρίστηση παρά όταν πατάει στην 

κορυφή. 

 Από το παράθυρο μπροστά της περνούσε ο ήλιος, κι έπεφτε πάνω στο τραπέζι και στο 

φλυτζάνι του καφέ, και στο χέρι της, και ήταν σα να της  το χάιδευε. Ή  σα να της το κρατούσε  

και να της  έδινε συγχαρητήρια. 

« Μόλις πουλήσω το κτήμα,» σκεφτόταν « θα βάψω αυτό το παλιόσπιτο και θ’ αλλάξω όλα 

τα έπιπλα. Μου θυμίζουν μόνο δυστυχία και τίποτα καλό. Θα τα πετάξω στα σκουπίδια. 

Μήπως, να τα χαρίσω σε κάποιον; Όχι» είπε αμέσως. « Εμένα κανείς δε μου χάρισε τίποτα.  

Θα τα πετάξω! Ή ίσως να τα πάω στο διαμέρισμα της Τζίνας. Αυτό θα είναι μικρό, αλλά θα 

χρειαστεί μερικά. Αυτή βέβαια, θα τα χαλάσει σ’ ένα μήνα...». Φαντάστηκε τότε  τον καναπέ 

του σαλονιού γεμάτο τρύπες από τσιγάρα, αλλά αυτό  δεν την ένοιαζε καθόλου. 

 «Ίσως ακόμα, να το νοικιάσω  και να νοικιάσω εγώ ένα άλλο, σε άλλη περιοχή, μακριά από 

εδώ. Αυτό βέβαια, θα φανεί παράξενο... αλλά μου θυμίζει τόσα άσχημα πράγματα. Μα, τι 

παράξενο;» σκέφτηκε αμέσως. «Ποιος θα μ’ ελέγχει; Θα είμαι ελεύθερη!». 

 Κοίταξε τότε προς  το παράθυρο και της φάνηκε πως οι ακτίνες του ήλιου τρεμόπαιζαν. «Μα, 

τι κάνει;» αναρωτήθηκε. Αμέσως όμως  επανήλθαν στο κανονικό. 

 «Εκείνος. Γιατί έφυγε τότε;». Αυτό, το ρωτούσε κάθε μέρα όλα αυτά τα χρόνια. Και οι 

σκέψεις που της απαντούσαν δεν ήταν όπως οι άλλες. Εμφανίζονταν στο μυαλό της μέσα σ’ 

ένα σύννεφο, ή σαν ομίχλη, αξεκαθάριστες, θαμπές, ανομολόγητες, μαζί με στιγμές ευτυχίας 

και καβγάδες, και στο τέλος ξεπρόβαλλε η Τζίνα.  «Έφυγε, επειδή γεννήθηκε η Τζίνα!» έλεγε 

κάθε φορά. 

« Τώρα όμως, τα πράγματα θ’ αλλάξουν. Η Τζίνα θα έχει δικό της διαμέρισμα και θα φύγει,  

κι εγώ θα μείνω μόνη μου, όπως ήμουν πριν παντρευτώ. Κι ας έχουν περάσει εικοσιπέντε 

χρόνια. Ποτέ δεν είναι αργά!». 

 Μια σκέψη πέρασε τότε από το νου της – σκέψη που και  άλλες φορές είχε περάσει, αλλά 

τώρα, που είχε φτάσει τόσο κοντά, την έκανε πια ξεκάθαρα. 

 Όταν θα πουλούσε το κτήμα και θα έπαιρνε τα χρήματα, θα έψαχνε  να τον βρει αυτόν. Δεν 

την ένοιαζε πόσο θα κόστιζε – ούτε ότι θα φαινόταν παράλογο και υποτιμητικό. Ήθελε μόνο 

να τον δει! 



187 
 

 Τι παράξενο · εκείνη, που εκείνη την εποχή μπορούσε να έχει όποιον άντρα ήθελε και τους 

κορόιδευε σαν σαλτιμπάγκους, είχε κολλήσει σε ένα μόνο. Και μάλιστα, για όσους τον 

ήξεραν, σε κάποιον  που δεν είχε τίποτα το ιδιαίτερο. 

 Θα πήγαινε και θα τον έβρισκε!  Αυτός ήταν ο λόγος που ήθελε τόσο πολύ τα χρήματα. Όλη 

η ζωή της αυτό το σκοπό είχε. 

 Φαντάστηκε ντετέκτιβ – χιλιάδες ντετέκτιβ – που θα τους πλήρωνε και θα τον έψαχναν. Δεν 

την ενδιέφερε αν θα είχε φτιάξει τη ζωή του ή αν ήταν με άλλη. Ήθελε μόνο να τον 

συναντήσει μία φορά και να του μιλήσει. 

 Ένα σπουργίτι τότε, από αυτά  στη μουριά, κάθισε στο παράθυρο κι άρχισε να παίζει με τα 

φτερά του, τιτιβίζοντας και τρίβοντας το ράμφος του στο τζάμι απέναντί της. Οι ακτίνες του 

ήλιου το έκαναν να φαίνεται σα να είχε φωτοστέφανο. 

 «Τι ωραίο πουλάκι!» σκέφτηκε. Ποτέ, όσα χρόνια έμενε εκεί και τα σπουργίτια περνούσαν 

μπροστά από το παράθυρό  της, δεν τα είχε προσέξει ούτε στιγμή. Μόνο τότε. 

 «Τι ωραίο πουλάκι!». Ακούμπησε τους αγκώνες  της στο τραπέζι κι έγειρε λίγο, χαζεύοντας 

το σπουργίτι σαν μικρό παιδί που το έβλεπε για πρώτη φορά. «Τι ωραίο!» σκεφτόταν και είχε 

καθηλωθεί σε αυτό, μ΄ ένα περίεργο τρόπο που δεν τον είχε ξανανιώσει . Τότε, το πουλάκι 

άρχισε να μεγαλώνει, και να μεγαλώνει, και να μεγαλώνει, κι έγινε σαν μπαλόνι –σαν αυτά 

που έχουν στα λούνα-παρκ – κι αυτή βρέθηκε πάνω του. Και βρέθηκε στον ουρανό, που ήταν 

καταγάλανος, κι ύστερα βρέθηκε πάνω από τη θάλασσα, που ήταν ακόμα πιο καταγάλανη, 

και βρέθηκε να καλπάζει πάνω της, πάνω σ’ ένα άλογο -  ή σα να ήταν η ίδια άλογο · και η 

θάλασσα μπροστά της απλωνόταν απέραντη, και ήρεμη, και ακόμα πιο απέραντη, και 

προσπαθούσε να δει την άκρη της. Όμως δε φοβόταν, δεν υπήρχε εκεί φόβος · ένιωθε ωραία, 

ένιωθε πολύ ωραία - ποτέ δεν είχε νιώσει έτσι - και όλο και απλωνόταν η θάλασσα, και 

απλωνόταν, και απλωνόταν, και τότε ·  η ύπαρξή της διασκορπίστηκε, σαν σταγόνες πάνω 

από τη θάλασσα. 

 Είχε υποστεί καρδιακή ανακοπή  και  ο εγκέφαλός της παρήγαγε απεγνωσμένα για μερικά 

λεπτά χημικές ουσίες, ανάλογες των οπιούχων, αναμένοντας να επανεκκινήσει η καρδιά. Δεν 

ήταν όμως αυτό δυνατό  χωρίς ιατρική βοήθεια. 

 Τη βρήκε η Τζίνα, όταν ξύπνησε στις τρεις, κατάμαυρη και πρησμένη, πεσμένη στο πάτωμα, 

κι έβαλε αμέσως τις φωνές. Με τέτοια ένταση που ακούστηκε σε όλη την πολυκατοικία. Οι 

γείτονες ειδοποίησαν  την Αστυνομία και  τις Πρώτες Βοήθειες. 

 

--------------------------------------------------------------------------------------------------------------------------- 

 Η έκθεση του ιατροδικαστή  ανέφερε ως αιτία θανάτου: «Κοιλιακή μαρμαρυγή και 

ανακοπή» - κανένας όμως δεν ενδιαφέρθηκε να την παραλάβει από τα γραφεία της 

ιατροδικαστικής υπηρεσίας. Εκτός από bromozepan, η Μαρίνα έπαιρνε baltarsan  για την 

υπέρταση, meformin για το διαβήτη και  atorvastatin  για τη χοληστερόλη. Ήταν δηλαδή η 

υγεία της ιδιαίτερα επιβαρυμένη  και μάλλον παραμελημένη. 



188 
 

 Η κηδεία της έγινε στο νεκροταφείο του Υμηττού, από τις υπηρεσίες Πρόνοιας του δήμου, 

και παραβρέθηκαν: η Τζίνα, ο Νώντας και μία άγνωστη   φίλη της(ίσως εκείνη που ήθελε να 

βάλει να υποκριθεί την Ελεωνόρα στον Κ).  

 Τα οστά της μπορεί να τα δει κανείς  ακόμα και σήμερα στο ίντερνετ –όταν μετά από λίγα 

χρόνια  κάποιος απερίσκεπτος εργολάβος κατά τη διάρκεια εργασιών συντήρησης του 

οστεοφυλακίου, όπου μεταφέρθηκαν καθώς ο τάφος ήταν δημόσιος, τα εξέθεσε μαζί με 

άλλα για μερικές ώρες  σε κοινή θέα. Με αποτέλεσμα: να φωτογραφηθούν, να βρεθούν σε 

όλες τις ενημερωτικές ιστοσελίδες και να του αφαιρεθεί η εργολαβία. Έκτοτε, δεν είναι 

γνωστό τι απέγιναν. Μάλλον παραμένουν στο οστεοφυλάκιο, περιμένοντας να τα δει ο 

Προφήτης και να αναλογιστεί αν ανήκουν σε Βασιλιά ή στρατιώτη, πλούσιο ή φτωχό. (Χωρίς 

πάντως να υπολογίσει ότι, τώρα μπορεί να είναι ακριβώς τα ίδια, όταν όμως ήτανε 

καλυμμένα με σώμα διέφεραν κατά πολύ μεταξύ τους. Αν και βέβαια, τα συγκεκριμένα, από 

τους δημόσιους τάφους στο οστεοφυλάκιο, όχι και τόσο). 

                                                              ΤΕΛΟΣ. 

 

  

  

 

                                           

                                                          

                                                           

 

                                                     ΠΑΡΑΡΤΗΜΑΤΑ   

                                                                 1. 

                                Ο Κ ποτέ δεν έμαθε από τι κίνδυνο γλίτωσε. 

Εκείνο το απόγευμα περίμενε μέχρι αργά να εμφανιστεί η Μαρίνα ή να του τηλεφωνήσει, 

αλλά μάταια. Την πήρε τελικά  ο ίδιος τηλέφωνο και  ήταν: «απενεργοποιημένο». Ύστερα 

από μερικές ημέρες ξανακάλεσε τον αριθμό, και τότε του δηλώθηκε ότι: «Δεν αντιστοιχεί σε 

συνδρομητή». Δεν ξαναέμαθε τίποτα για αυτήν ή την Ελεωνόρα κι έμεινε με την απορία.  

Σίγουρα, αν παρέμενε στη θέση του στο κατάστημα, θα μάθαινε για το θάνατό της · διότι 

ασφαλώς, μετά από κάποιο καιρό η Τράπεζα ενημερώθηκε. Αυτός  όμως είχε  τότε , 

ανέλπιστα, μετατεθεί σε άλλο υποκατάστημα και δεν ξανασχολήθηκε με ληξιπρόθεσμα, ούτε 

ξανασυνάντησε το διευθυντή ποτέ στη ζωή του. Πάντα  έλεγε ότι  εκείνη  η  Μαρίνα 

Κωνσταντίνου του είχε φέρει γούρι. 



189 
 

 Στην Τράπεζα είχε μέτρια ανέλιξη κι έφτασε μέχρι το βαθμό του υποδιευθυντή. Με τη Βίβιαν 

παντρεύτηκαν και χώρισαν μετά από 9 χρόνια. Ύστερα παντρεύτηκε για δεύτερη φορά. 

Πιθανόν να ζει ακόμα κάπου, συνταξιούχος. Το μεγάλο ερώτημα όμως είναι: Γινόταν αυτό 

που ήθελε να κάνει η Μαρίνα; Ήταν δυνατή η παρέμβαση στο σύστημα της Τράπεζας; Κι 

ακόμα: Θα το έκανε αυτό ο ίδιος; 

 Το τελευταίο μάλλον, είναι πιο εύκολο να απαντηθεί · με βάση τον αριθμό των ανθρώπων 

που πέφτουν θύματα απατεώνων – ή ευρύτερα, που πέφτουν θύματα κάποιου άλλου - ήταν 

πολύ πιθανό ο Κ -  που ήταν χαρακτήρας, λεγόμενος: «δεκτικός υποβολής» και είχε 

καταγοητευτεί από τη Μαρίνα, τόσο, που τη θυμόταν σε όλη του τη ζωή – να έκανε τελικά 

την απόπειρα με τη δική του θέληση. Από την άλλη, αν δεν το έκανε με τη δική του θέληση, 

αναμφίβολα,  εκείνη  θα τον εκβίαζε με το βίντεο. Και τότε αυτός, δεδομένου του τρόμου 

που είχε για το διευθυντή, θα ήταν πολύ δύσκολο να αντιδράσει στον εκβιασμό και να 

φανταστεί τον εαυτό του βιντεοσκοπημένο στο facegram να τον βρίζει. Θα του ήταν σαφώς 

πιο  εύκολο να υποκύψει στις απαιτήσεις της(αν κιόλας συνοδευόταν από διάφορες, 

ψεύτικες, διαβεβαιώσεις ότι δεν θα υπήρχαν συνέπειες για τον ίδιο). Το να συνέβαινε αυτό 

που φοβόταν ο Νώντας, και να αυτοκτονούσε μπροστά στο αδιέξοδο, δε φαίνεται πιθανό – 

τουλάχιστον όχι πριν το έκανε και αποκαλυπτόταν. 

 Το πρώτο ερώτημα είναι σαφώς πιο δύσκολο. Είναι δυνατόν ένας απλός υπάλληλος να 

μπορεί να διαγράψει οφειλή 100.000 ευρώ από το σύστημα της Τράπεζας. Σύμφωνα με το 

Νώντα πάντως, ήταν. Η ψηφιακή τεχνολογία έχει βέβαια τρομακτικές δυνατότητες, αλλά έχει 

ενίοτε και τρομακτικές αδυναμίες · κι εκείνος,  είχε οπωσδήποτε κάτι υπόψη του. Δεν είναι 

δυνατό να υποθέσει  κανείς ότι τα φαντάστηκε όλα αυτά από μόνος του. Είχε σίγουρα 

κάποιου είδους «εσωτερική πληροφόρηση». Μπορεί βέβαια, η εσωτερική του πληροφόρηση 

να ήταν εσφαλμένη – ή να μην ήταν και τόσο «εσωτερική» αλλά μόνο ακριτομυθίες – αλλά 

αυτό  δεν αναιρεί το γεγονός ότι εκείνος το είχε πιστέψει, και ότι είχε κάνει και τη Μαρίνα να 

το πιστέψει. Από την άλλη, δεν μπορεί να αποκλειστεί και η πιθανότητα τα  πράγματα να 

είχαν   όπως ακριβώς  τα έλεγε και να ήταν, εκείνη τη δεδομένη στιγμή, απολύτως εφικτό. 

 Ήταν τελικά ή δεν ήταν εφικτό, αν πάντως  ο Κ  έκανε την απόπειρα, είτε αποτυχημένη είτε 

επιτυχημένη, το μόνο σίγουρο ήταν  ότι θα αποκαλυπτόταν σύντομα ( ούτε ο Νώντας το 

αρνιόταν αυτό) και τότε, η ζωή του θα καταστρεφόταν. Και ούτε υποδιευθυντής θα έφτανε, 

ούτε τη Βίβιαν και την άλλη  θα παντρευόταν, και ούτε πιθανόν(αν αυτό έχει κάποια 

σημασία) θα συνέχιζε να ζει μέχρι σήμερα συνταξιούχος. Διότι προφανώς, δεν ήταν 

άνθρωπος ικανός να συνεχίσει να ζει με παρανομίες. 

 Γλίτωσε δηλαδή, από καθαρή τύχη, αν υπάρχει τέτοιο πράγμα, ή μάλλον, καλύτερα: γλίτωσε 

χωρίς να προσπαθήσει ο ίδιος   καθόλου και πέρασε από τη «μεγάλη μέση» · από τη μεγάλη 

μέση οδό που περνούν,  με  κλειστά τα μάτια, οι περισσότεροι χωρίς να σκοντάψουν στα 

εμπόδια που σκοντάφτουν ορισμένοι.   Ίσως  η Μαρίνα, κατά βάθος, να μην ήθελε να τον 

καταστρέψει και γι’ αυτό να πέθανε στο σημείο που πέθανε. 

 Δεν έχει γίνει ακόμα ευρέως αντιληπτό, ότι κάποιος μπορεί, ασυνείδητα, να επιλέγει κατά 

το δοκούν τη στιγμή  του θανάτου  του. Όταν για παράδειγμα, δεν υπάρχει πλέον γι’ αυτόν 

χώρος στον κόσμο  ή η εποχή τον έχει ξεπεράσει. 



190 
 

 

  

 

  

 

 

 

 

                                                                       

 

 

                                                                             2. 

                                                           Τι απέγινε η Τζίνα και το κτήμα. 

  Η Τζίνα πραγματικά συγκλονίστηκε με το θάνατο της μητέρας της. Αν  υπήρχε κάποιος για 

να την παρατηρήσει, πραγματικά δε θα το πίστευε – δεδομένης και της σχέσης που είχαν όσο 

ζούσε. Ως εκ τούτου, βούτηξε ακόμα βαθύτερα στα ναρκωτικά. 

 Για κάποιο καιρό συνέχισε να ζει στο σπίτι, και με κάποιο τρόπο(ίσως βοήθησε ο Νώντας, 

ίσως και από μόνη της – γιατί το θέμα ήταν πολύ σοβαρό) έμαθε να εισπράττει το επίδομα 

των 300 ευρώ από την Τράπεζα. Δεν είχε όμως ιδέα από δάνεια και τέτοια πράγματα, και 

όταν ο νόμος που προστάτευε την πρώτη κατοικία, κάτω από ένα όριο, καταργήθηκε, η 

Τράπεζα κατάσχεσε το σπίτι και  μέρος από το κτήμα(καθώς τελικά, η οφειλή ξεπέρασε την 

αξία του πρώτου ακινήτου) . Ύστερα από αυτό, χάθηκε στους δρόμους. 

 Με το υπόλοιπο  κτήμα δεν είναι γνωστό τι απέγινε. Εκείνο θεωρητικά, εφόσον η Τράπεζα 

ικανοποιήθηκε,  απελευθερωνόταν  για πώληση. Δεν ήταν όμως  η Τζίνα σε θέση, να 

διεκπεραιώσει τόσο πολύπλοκες διαδικασίες  και να πουλήσει το ελεύθερο  μέρος. Πιθανόν 

ούτε καν το κατάλαβε.  

Θα μπορούσε να υποψιαστεί κανείς ότι, με κάποιο νομικό τερτίπι, το ιδιοποιήθηκε ο Νώντας 

– που ήταν ο μόνος γνώστης της υπόθεσης και είχε και το κατάλληλο ήθος.  Αλλά αυτό για 

να αποδειχτεί, θα πρέπει να διεξαχθούν/ μακροχρόνιες και δύσκολες έρευνες στα αρχεία της 

Υπηρεσίας Ακινήτων και στα συμβολαιογραφεία όλης της Επαρχίας – καθώς, από τότε, θα 

έχει ασφαλώς αλλάξει δεκάδες ιδιοκτήτες. 

    

                                                                  3. 



191 
 

Ποιο ήταν το πρόβλημα του Βαρτσατζόγλου, που στάθηκε η αιτία της μοναξιάς του. 

 Το πρόβλημα του Βαρτσατζόγλου ήταν ερωτικής φύσεως με την ευρεία έννοια. Δηλαδή, 

μπορούσε να χαρακτηριστεί ασφαλώς  ως τέτοιο, εφόσον όλες οι επιπτώσεις του 

εκδηλώνονταν στο ερωτικό πεδίο και μόνο σε αυτό. Θεωρητικά, ήταν πρόβλημα υγείας ·  

όσον αφορά τη (σωματική) υγεία του όμως, δεν υπήρχε  καμία επίπτωση. 

  Ο Βαρτσατζόγλου είχε  θηλώματα στο  βάλανο του πέους – δηλαδή,  κοινώς λεγόμενες και 

εντελώς καλοήθεις: κρεατοελιές. Δε θυμόταν πότε του εμφανίστηκαν – σίγουρα όχι στην 

πολύ παιδική του ηλικία, γιατί τότε οι γονείς του θα τις εντόπιζαν και θα τις αντιμετώπιζαν – 

αλλά πάντως μέχρι την εφηβεία του υπήρχαν. Ως εκ τούτου, του ήταν αδύνατον να 

παρουσιάσει  το πέος του σε οποιονδήποτε, και τρόμαζε στην ιδέα μιας, οποιασδήποτε, 

ερωτικής συνεύρεσης. 

 Είναι απίστευτο  πόσο  ασήμαντα, για την κοινή λογική, πράγματα μπορεί να σημαδέψουν 

ανεπανόρθωτα τη ζωή ενός ανθρώπου · όμως συμβαίνει, και συμβαίνει πολύ συχνά. Διότι 

εκείνος – και λόγω του νεαρού της ηλικίας  που  εμφανίστηκε το πρόβλημα – είχε αναπτύξει 

μια στέρεη ψυχική φοβία, στέρεη σαν απόρθητο οχυρό πριν ανακαλυφτεί η πυρίτιδα, που 

είχε εκκινήσει αρχικά σαν νεανική ντροπή και αυτοτροφοδοτούνταν όσο μεγάλωνε χωρίς 

ερωτικές σχέσεις,  ώστε   είχε αποφασίσει ότι   προτιμούσε να πεθάνει παρά να επισκεφτεί 

γι’ αυτό το θέμα γιατρό ή, έστω, να μιλήσει σε κάποιον. Έτσι ακριβώς το αντιμετώπιζε · και 

ούτε ο λογική του – που κατά τα άλλα την είχε άνω του μέσου όρου -  ούτε κάποιο ένστικτο 

αυτοσυντήρησης επενέβαινε   σε αυτό το θέμα. Εκεί   υπήρχε ένας τοίχος, και σταματούσε 

μπροστά του αφήνοντας το στην άκρη. 

 Το άφηνε βέβαια στην άκρη , όσον αφορούσε την ιατρική του αντιμετώπιση(που θα ήταν 

ασφαλώς πολύ εύκολη, αλλά δεν ήταν και δυνατό να γίνει εξ αποστάσεως και χωρίς ο ίδιος 

να εμφανιστεί) · όμως δεν πέρασε ούτε μία μέρα της ζωής  του  που να μην  σκεφτεί  αυτό το 

πράγμα – και μπορεί να φανταστεί κανείς και πόση πικρία του προκαλούσε καθημερινά στις 

πανταχού  παρούσες  ερωτικές έλξεις. 

 Μέχρι τα 30 του, το σκεφτόταν μόνο, έχοντας παραιτηθεί. Έπειτα, αποφάσισε ότι κάτι 

έπρεπε να κάνει. Ήταν ακόμα εποχή προ ίντερνετ,  κι έψαξε σε διάφορες βιβλιοθήκες για 

πρακτικές θεραπείες. Εφάρμοσε καταπλάσματα με βατόμουρα και μηλόξιδο επανειλημμένα, 

αλλά χωρίς αποτέλεσμα. Μια, πολλά υποσχόμενη, μέθοδος μέσω αυθυποβολής με σαμάνο 

δεν ήταν γι’ αυτόν διαθέσιμη · καθώς, και στο σαμάνο θα έπρεπε να μιλήσει πριν για το θέμα, 

και σαμάνος δεν υπήρχε στην Επαρχία. Σκέφτηκε, πολύ σοβαρά, να ταξιδέψει στη Λατινική 

Αμερική για να συναντήσει έναν, αλλά δεν το έκανε – γιατί και τότε η πρώτη παράμετρος δε 

θα λυνόταν. Για να καταλάβει κανείς  το σημείο που είχε φτάσει, η μεγαλύτερη του ελπίδα 

ήταν να χτυπήσει, σε κάποιο τροχαίο, να μεταφερθεί αναίσθητος στο νοσοκομείο και όταν  

ξυπνήσει   να του έχουν αφαιρεθεί «αυτά» - όπως τα έλεγε μέσα του. Ή  τουλάχιστον, να τα 

προσέξουν οι γιατροί και να του μιλήσουν πρώτοι αυτοί. Είχε πιάσει  κάποιες φορές τον 

εαυτό του, ενώ οδηγούσε, να προσπαθεί να ρίξει το αυτοκίνητο στο στηθαίο του δρόμου. 

 Όταν πια έφτασε στα 60 και χρειάστηκε να κάνει την εγχείρηση στο έντερο, ο μεγαλύτερος 

του φόβος, αλλά, ακόμα και τότε, ελπίδα, ήταν ότι θα τα πρόσεχαν. Τον νάρκωσαν όμως πριν 

του αφαιρέσουν τη χειρουργική ρόμπα, που την είχε φορέσει μόνος του, και δεν ήξερε τι 



192 
 

συνέβη. Όταν ξύπνησε δεν του είπαν τίποτα. Περισσότερο περίμενε να του πουν κάτι γι’ 

«αυτά» παρά για την ίδια την εγχείρηση. Οι γιατροί όμως, είτε δεν τα πρόσεξαν(δεν ήταν 

τόσο ευδιάκριτα όσο νόμιζε), είτε πάλι τα πρόσεξαν χωρίς να δώσουν σημασία – καθώς ήταν 

εντελώς ακίνδυνα  και θέμα αισθητικής του ασθενούς. Άλλωστε χειρουργούσαν για καρκίνο,   

και πρόσεχαν  τα σπουδαία. Εκείνος για να τους ρωτήσει  δεν υπήρχε περίπτωση, κι έφυγε 

τότε από το Ιατρικό Κέντρο με μία αίσθηση ότι δεν είχε καταφέρει τίποτα, κι ότι όλοι εκεί 

μέσα, ακόμα και ο σεκιουριτάς στην είσοδο, είχαν μάθει το μυστικό του και τον κορόιδευαν 

χωρίς να τον βοηθούν. 

 Από το ίντερνετ, όταν εμφανίστηκε, το μόνο που κέρδισε ήταν το  να νιώθει περισσότερο 

άβολα – όταν , ένα- δυο φορές, με μεγάλη ταραχή, κατάφερε να πληκτρολογήσει στη μηχανή 

αναζήτησης το πρόβλημά του κι ένιωθε πως τώρα καταγραφόταν κάπου όπου δε θα έσβηνε 

ποτέ. (Επιβεβαίωσε τουλάχιστον τότε αυτό που είχε μάθει και από τα βιβλία, ότι δηλαδή 

«αυτά» είναι ακίνδυνα για την υγεία του. Γιατί επιπλέον φοβόταν ότι κάποτε  θα 

καρκινοποιούνταν – «χαμηλού κινδύνου» έγραφε, αλλά αυτός διάβασε « μηδενικού»). Δεν 

είχε όμως και το κουράγιο (λόγω της αίσθησης ότι τον παρακολουθούσαν) να ψάξει 

βαθύτερα στο διαδίκτυο, όπου θα μπορούσε ίσως να παραγγείλει(αν και πάλι, θα είχε 

τεράστια δυσκολία να δώσει τα στοιχεία του) κάποιο πιο αποτελεσματικό φαρμακευτικό 

σκεύασμα . Και το άλλο που κέρδισε, ήταν  το ότι μπορούσε να καταφεύγει ενίοτε -  με 

μεγάλη ντροπή βέβαια-  σε πορνογραφικές ιστοσελίδες · ως θλιβερό υποκατάστατο της  

χαμένης του ερωτικής ζωής. Που και πάλι όμως ένιωθε, πως, ακόμα κι αν δεν υπήρχε αυτό 

το θέμα, θα ήταν μάλλον δύσκολη για εκείνον. Τόσο, που καμιά φορά υποψιαζόταν ότι, κατά 

κάποιο τρόπο, καλυπτόταν πίσω από το πρόβλημά του. 

 Αν κάποιος διηγούταν  στο Νεκτάριο  Βαρτσατζόγλου μια ιστορία παρόμοια με αυτή  που 

ειπώθηκε παραπάνω. Αν για παράδειγμα, του έλεγαν ότι κάποιος βήχει και φτύνει  για καιρό 

αίμα και δεν θέλει να πάει στο γιατρό, ή ότι κάποιος έχει πάθει έμφραγμα και συνεχίζει να 

καπνίζει. Θα σου έλεγε, με κάθε ειλικρίνεια: «Τι βλάκας! Τι ηλίθιος!» και θα το πίστευε αυτό 

πραγματικά χωρίς να λαμβάνει υπόψη τη δική του περίπτωση  που,  με κάποιο τρόπο,  

συνέχιζε να την θεωρεί  παροδική και ανέμενε κάτι, χωρίς να ξέρει  τι, για να την ξεπεράσει. 

Παρόλη την εξοικείωσή  του με τη φιλοσοφία, δεν είχε  κατανοήσει  το ουσιώδες – ότι 

δηλαδή: δεν υπάρχει δεύτερη ζωή. Ή πιθανότατα, το πρόβλημά του είχε γίνει μια άλλη, 

παράλληλη, ζωή και οι όποιοι τέτοιου τύπου προβληματισμοί του, αφορούσαν την άλλη 

παράλληλο και όχι εκείνη. 

 Από μία βέβαια  πάλι, διαφορετική, οπτική - διότι ένα τέτοιο σύστημα είναι αδύνατο να 

σταθεί στο ένα πόδι - ίσως να ένιωθε και  ότι φυλούσε «Θερμοπύλες»( όπως το έθεσε ο 

ποιητής) · κάνοντας Θερμοπύλες το σώμα του ή, βαθύτερα, τον εαυτό του. Και πραγματικά, 

ώρες-ώρες ένιωθε υπερηφάνεια για το πείσμα του – κάτι που σίγουρα τον βοηθούσε να 

αντέχει  αυτή την κατάσταση για τόσα χρόνια – και παραλλήλιζε τον εαυτό του με κάποιον 

ασκητή, Άγιο που ζούσε στην έρημο. Παρόλο που δεν πίστευε στο Θεό, θαύμαζε  την ψυχική 

τους δύναμη, κι εκείνο μάλλον ήταν και το αίτιο που τον τραβούσε διαρκώς στις εκκλησίες. 

 Δεν είναι όμως αυτή μια σχετική συζήτηση, ή το πώς το βλέπει  ο καθένας. Υπάρχουν 

πράγματα που αξίζει να αγωνίζεται κανείς και πράγματα που δεν αξίζει, γιατί έτσι πρέπει να 



193 
 

είναι  - όσο κι αν λένε κάποιοι ότι το μόνο που αξίζει είναι ο ίδιος ο αγώνας. Εκείνος είχε 

πέσει μέσα σ’ ένα «τρυπάκι». 

 «Τρυπάκι» κατά το κοινώς λεγόμενο, είναι μία σκαφτή παγίδα ή ρωγμή στη γη, ανάβαθη και 

πανεύκολο να βγει κάποιος όταν πέσει, που όμως, για κάποιον ανεξήγητο λόγο, αυτός 

παραμένει μέσα της. Θα πρέπει όμως να ομολογήσουμε, ότι οι χαρακτηρισμοί «ανάβαθη» 

και «πανεύκολο» δίνονται από τον εξωτερικό παρατηρητή, και όχι από τον ίδιο στο 

εσωτερικό της. 

--------------------------------------------------------------------------------------------------------------------------- 

  

 

 

 

 

 

 

 

 

 

 

 

                                     

 

                              

 


