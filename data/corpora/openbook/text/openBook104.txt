









































Thampomenos kathreftis_Book.indb






Ο θαμπωμένος καθρέφτης 
του εαυτού μας

Αυτοεκτίμηση 
και συναισθηματική ενδυνάμωση





Ευστράτιος Παπάνης

Ο θαμπωμένος καθρέφτης 
του εαυτού μας

Αυτοεκτίμηση 
και συναισθηματική ενδυνάμωση



Ο θαμπωμένος καθρέφτης του εαυτού μας
Αυτοεκτίμηση και συναισθηματική ενδυνάμωση 

ISBN: 978-960-????-???-?
Πρώτη έκδοση: Οκτώβριος 2013
Copyright © Ευστράτιος Παπάνης
Copyright © Εκδόσεις Ι. ΣΙΔΕΡΗΣ, έτος ιδρύσεως 1891
 Κεντρική διάθεση: Σόλωνος 116, 106 81 Αθήνα
 Τ: 210 3833434, F: 210 3832294
 E: contact@isideris.gr, S: www.isideris.gr
Επιμέλεια κειμένου: Τζένη Γεωργαντά
Ηλεκτρονική σελιδοποίηση: Φωτεινή Σκουρή
Μακέτα εξωφύλλου: ??????
Τυπώθηκε σε χαρτί ελεύθερο χημικών ουσιών χλωρίου και φιλικό 
προς το περιβάλλον.
Το παρόν έργο πνευματικής ιδιοκτησίας προστατεύεται κατά τις διατάξεις 
του Ελληνικού Νόμου (Ν. 2121/1993 όπως έχει τροποποιηθεί και ισχύει σήμε-
ρα) και τις διεθνείς συμβάσεις περί πνευματικής ιδιοκτησίας. Απαγορεύεται 
απολύτως άνευ γραπτής άδειας του εκδότη η κατά οποιονδήποτε τρόπο ή 
μέσο αντιγραφή, φωτοανατύπωση και εν γένει αναπαραγωγή, εκμίσθωση ή 
δανεισμός, μετάφραση, διασκευή, αναμετάδοση στο κοινό σε οποιαδήποτε 
μορφή (ηλεκτρονική, μηχανική ή άλλη) και η εν γένει εκμετάλλευση του συνό-
λου ή μέρους του έργου.



7

Περιεχόμενα

Πρόλογος  ............................................................ 11

Κεφάλαιο 1 
Αυτοεκτίμηση και διεκδικητικότητα  ................... 13

Δεξιότητες διεκδικητικότητας  ...............................  13
Ο αδέκαστος καθρέφτης της αυτοεκτίμησης  ........  17
Η αυτοεκτίμηση ως αυτογνωσία: Δύο συμβουλές  ..  19
Ασκήσεις αυτοεκτίμησης  .......................................  21
Σκεφτείτε τους «ρόλους» σας  ..............................  24
Η αυτοεκτίμηση μετά τα σαράντα  .......................  27
Συναισθηματικό λεξικό  .........................................  34
Τα κίνητρα των άλλων και οι πολλαπλές 

ερμηνείες τους  ..................................................  37
Ποιος φοβάται τον καθρέφτη; Η απειλή 

της δυσμορφοφοβίας  ........................................  42
Σχέσεις και κατάθλιψη  .........................................  45
Καθυστερημένη ή άμεση ικανοποίηση: 

Ένα δίλημμα χωρίς νικητές  ..............................  47
Μεταιχμιακή διαταραχή της προσωπικότητας  .....  50
Ελέγξτε τον θυμό σας  ...........................................  52
Η δικτατορία των συναισθημάτων  ........................  55
Η ψυχολογία και η μεταφυσική της απληστίας  ....  58
Θάνατος, απληστία και αυτοεκτίμηση  ..................  62



Ο θαμπωμένος καθρέφτης του εαυτού μας

8

Νευρωτισμός και σεξουαλικότητα  ........................  64

Κεφάλαιο 2 
Συμβουλές για την κρίση  .................................... 69

Επετειακές συμβουλές για κοινωνικούς 
επιστήμονες  ......................................................  69

Ανεργία: Μερικές συμβουλές  ................................  74
Μικρές συμβουλές για μια μεγάλη κρίση  .............  78
Η ανάγκη για κοινωνικούς επιστήμονες σήμερα  ..  79
Με αφορμή μια αυτοκτονία  ..................................  81
Η γενιά του εφήμερου  ..........................................  83

Κεφάλαιο 3 
Σχέσεις στο διαδίκτυο  ........................................ 87

Συνδέσου με σεβασμό  ..........................................  87
Η διακύβευση της ελευθερίας στο διαδίκτυο  .......  90
Η επίδραση των σκηνών βίας και σεξ 

στην τηλεόραση και το διαδίκτυο  ....................  94
Οι νεκροί του YouTube  .........................................  98
Facebook και νεύρωση  ..........................................  102
Τρομοκρατία και διαδίκτυο: Έρευνα  ...................  106
Τα ψυχολογικά αίτια της τρομοκρατίας  ...............  111
Harlem Shake: Πώς να δημιουργήσετε μια μόδα 

στο διαδίκτυο  ...................................................  117

Κεφάλαιο 4 
Σχέσεις ζευγαριών και οικογένεια  ..................... 121

Διαζύγιο και οικονομική κρίση  .............................  121
Απόπειρες αυτοκτονίας σε εφήβους: Τα σημάδια 

που δεν πρέπει να αγνοούνται  ........................  125



9

Περιεχόμενα

Το ολοκαύτωμα της διαφυλικής επικοινωνίας  ......  130
Ο ρόλος του ψεύδους στις ερωτικές σχέσεις  ........  136
Η ανατομία της ζήλειας  ........................................  140
Η ψυχολογική ερμηνεία των ερωτικών 

τριγώνων  ..........................................................  144
Πώς να αντιμετωπίσετε μια σύγκρουση 

στη σχέση  .........................................................  149
Η επικοινωνία στο πλαίσιο της οικογένειας  .........  154
Τα μυστήρια του γυναικείου ερωτισμού: 

Οι πυλώνες της γυναικείας έλξης προς 
τους άνδρες  ......................................................  163

Η μοναξιά στον γάμο και τη σχέση: 
Ένα αφιέρωμα σε όσες γυναίκες επιλέγουν 
σαν να μην είναι αυτές  ....................................  168

Η γυναικεία μοναξιά  ............................................  174
Σεξουαλικά προβλήματα νέων ..............................  177
Η παιδαγωγική της ευτυχίας  ................................  181

Κεφάλαιο 5 
Ψυχολογία της σύγχρονης εποχής  ...................... 185

Μπορούν να αλλάξουν οι πεποιθήσεις 
των ανθρώπων;  ................................................  185

Η ψυχολογική σημασία των διακοπών  .................  188
Η κατάθλιψη των εορτών  ......................................  193
Οι φοβίες ...............................................................  197
Ο ρόλος των παραμυθιών στη σύγχρονη εποχή  ....  200
Τρίτη ηλικία και κατάθλιψη  .................................  204
Η κακοποίηση των ανδρών  ...................................  214
Συμβουλές για ανώριμα κοριτσάκια  ....................  222
Συμβουλές για ανώριμα αγοράκια  .......................  226



Ο θαμπωμένος καθρέφτης του εαυτού μας

10

Κεφάλαιο 6 
ΜΜΕ, κοινωνία και προπαγάνδα  ....................... 231

Ηγεσία και κοινωνικά κινήματα  ...........................  231
MME, προπαγάνδα και διαδίκτυο  .......................  233
Η θλίψη της εξουσίας  ...........................................  249

Κεφάλαιο 7 
Δραματοθεραπεία  ............................................... 251

Μια εισαγωγή  .......................................................  251
Ασκήσεις δραματοθεραπείας και αυτοεκτίμησης  ..  253
Τεχνικές δραματοθεραπείας  .................................  255
Ασκήσεις για τα συναισθήματα  ............................  257
Τα λόγια που δεν ειπώθηκαν  ...............................  259
Ασκήσεις δραματοθεραπείας  ................................  262

Κεφάλαιο 8 
Μέτρηση αυτοεκτίμησης  ..................................... 267

Οδηγίες  .................................................................  267
Κλίμακα αυτοεκτίμησης  .......................................  268
Σημειώσεις  ............................................................  271
Βαθμολόγηση  ........................................................  274
Ερμηνεία αποτελεσμάτων  .....................................  280



11

Πρόλογος 

Θα ήθελα να σας ευχαριστήσω για την αποδοχή που 
επιφυλάξατε στο νέο μου βιβλίο «Ο θαμπωμένος κα-
θρέφτης του εαυτού μας: αυτοεκτίμηση και συναισθη-
ματική ενδυνάμωση». Αποτελεί αποκύημα των χιλιά-
δων χιλιομέτρων που διανύθηκαν από πόλη σε πόλη 
για το όνειρο του Λαϊκού Πανεπιστημίου και των 
εκατοντάδων ωρών νυχτερινής οδήγησης υπό αντίξοες 
συνθήκες, καιρικές και συναισθηματικές.
Το μεγαλύτερο μέρος του βιβλίου γράφτηκε με 

αφορμή τους ανθρώπινους τύπους με τους οποίους 
ήρθα σε επαφή κατά τα ταξίδια μου ανά την Ελλάδα. 
Διαπραγματεύεται ετερόκλητα –φαινομενικά– θέμα-
τα, τα οποία σκιαγραφούν την πανδαισία των κινή-
τρων, συμπεριφορών και συγκρούσεων που καλείται 
να αντιμετωπίσει ο καθένας στην καθημερινότητά του, 
επιτυχημένα ή όχι, με κοινό παρονομαστή την αυτοε-
κτίμηση. Μία ψυχική κατάσταση που, όσο γενική και 
αόριστη κι αν ακούγεται, καθορίζει την προσωπικό-
τητα, την κοινωνική προσαρμογή και την ευτυχία του 
ατόμου. Συνοδέψτε, λοιπόν, στις σελίδες του χαρακτή-
ρες προσιτούς, οικείους και τοπία συνειδησιακά γνώ-
ριμα, και συμπορευτείτε σε ένα αβέβαιο ταξίδι προς 
την αυτογνωσία.



Ο θαμπωμένος καθρέφτης του εαυτού μας

12

Μέσα στις σελίδες αυτού του βιβλίου θα βρείτε τους 
εαυτούς σας, τους μηχανισμούς άμυνας, τις νευρώσεις, 
τις συμπεριφορές, τα κίνητρα, την αέναη πάλη με την 
αντινομία, την τραγικότητα, το δίλημμα. Περιγράφε-
ται ουσιαστικά η ψυχολογία της προσωπικότητάς σας, 
όπως αυτή αναδύεται μέσα σε ομιχλώδη τοπία, σε 
εσχατολογικές καταστάσεις, στον έρωτα και στον θά-
νατο, στον αγώνα για αυτοεκτίμηση, ταυτότητα και 
νοηματοδότηση. Γιατί, όπως είπαμε και στις κοινωνι-
κές συζητήσεις, ο άνθρωπος δεν κρίνεται από τις ικα-
νότητες που διαθέτει, αλλά από τις επιλογές του.
Σας διαβεβαιώνω ότι, κατόπιν συνεννόησης με τον 

εκδότη, όλα τα έσοδα θα δαπανηθούν για την ίδρυση 
νέων ακαδημιών σε μικρά μέρη της πατρίδας μας.

Ευστράτιος Παπάνης 
Μυτιλήνη, 9/5/2013



13

Κεφάλαιο 1 
Αυτοεκτίμηση και διεκδικητικότητα 

Δεξιότητες διεκδικητικότητας 

Πολλοί άνθρωποι αισθάνονται άβολα όταν καλούνται 
να εκφράσουν τα πραγματικά συναισθήματα, να δια-
τυπώσουν την άποψή τους, να διεκδικήσουν, να συνα-
γωνιστούν. Ακόμη κι όταν παραβιάζονται τα δικαιώ-
ματά τους, προτιμούν να μένουν σιωπηλοί, αμέτοχοι, 
αδρανείς. Προφυλάσσουν το εγώ τους με έναν ιδιό-
τυπο τρόπο, που αποτρέπει μεν τη σύγκρουση, αλλά 
εσωτερικεύει ενέργεια, η οποία κάποτε θα εκραγεί ως 
νεύρωση, άγχος, κατάθλιψη.
Αλήθεια, γιατί οι άνθρωποι γίνονται τόσο επικρι-

τικοί, γιατί απαιτούν αιτιολόγηση της συμπεριφοράς 
μου, για ποιο λόγο μου φορτώνουν τα λάθη άλλων, 
γιατί δεν μπορώ να αλλάζω τη γνώμη μου χωρίς να 
κατηγορηθώ ως αφερέγγυος, γιατί να λογοδοτώ και 
–πολύ περισσότερο– να υπομένω το γεγονός πως οι 
άλλοι μαντεύουν τη σκέψη μου και υποθέτουν τα κί-
νητρά μου;
Γιατί να ανέχομαι συμπεριφορές που ο ίδιος δεν θα 

τις έκανα ποτέ;



Ο θαμπωμένος καθρέφτης του εαυτού μας

14

Έχει νόημα να εκφράζω τη διαφωνία μου, να εμπλέ-
κομαι σε αντιπαράθεση κάθε φορά που αισθάνομαι 
ότι με αδικούν; Αξίζει να χαλάσω τη μέρα μου, επειδή 
το φαγητό στο εστιατόριο δεν ήταν καλό, επειδή ο 
ταξιτζής μου έκανε περιττές βόλτες ή δεν μου έδωσε 
σωστά τα ρέστα;
Μήπως τα ερωτήματα αυτά πρέπει να επαναδια-

τυπωθούν;
Γιατί η γνώμη των άλλων έχει τόσο μεγάλη ση-• 
μασία για μένα;
Γιατί οι σημαντικοί άλλοι μπερδεύουν την αγά-• 
πη μου με τη θυματοποίηση;
Γιατί η συμπεριφορά μου πρέπει να είναι τέλεια, • 
κοινωνικά αποδεκτή, αψεγάδιαστη;
Γιατί η νευρικότητα στην επικοινωνία είναι ση-• 
μάδι ανασφάλειας, που όλοι το εκλαμβάνουν ως 
αδυναμία;
Πώς η ατολμία μου να εκφραστώ οδηγεί σε πα-• 
ρερμηνείες και άτοπα συμπεράσματα για μένα 
και τις προθέσεις μου;
Γιατί οι λογικοφανείς ερμηνείες να είναι πιο σημα-• 
ντικές από ένα απλό, αναιτιολόγητο συναίσθημα;
Γιατί θεωρώ πως οι περισσότεροι δεν συγχω-• 
ρούν τα λάθη και απογοητεύονται ή θυμώνουν 
κάθε φορά που διαπράττω κάποιο;
Μήπως η αυτοεκτίμησή μου απορρέει από το γε-• 
γονός πως είμαι άνθρωπος και κανείς δεν πρέπει 
να την θέτει εν αμφιβόλω;
Υπάρχουν τεχνικές για να υπερβώ την κριτική, • 
την απαξίωση, τον έλεγχο;



15

Αυτοεκτίμηση και διεκδικητικότητα

Μερικές απλές συμβουλές:
Μίλα για την ανασφάλειά σου. Παραδέξου ότι • 
είναι δύσκολο να εκφραστείς και θα διαπιστώ-
σεις πως και οι φαινομενικά ισχυροί έχουν βιώσει 
παρόμοιες καταστάσεις. Θα σε συμμεριστούν, αν 
τους ανοιχτείς. Διαχειρίσου τη νευρικότητα, εξή-
γησε τα συνοδευτικά συναισθήματα και προχώ-
ρα στο θέμα που σε απασχολεί.
Μην ψάχνεις για λογικές δικαιολογίες, ειδικά αν • 
είναι ψεύτικες. Οι άνθρωποι το διαισθάνονται 
και εκνευρίζονται.
Μάθε να δέχεσαι και να κάνεις φιλοφρονήσεις. Η • 
ταπεινοφροσύνη είναι αρετή όταν πηγάζει εκ των 
έσω κι όχι όταν καλύπτει τη δειλία. Η περιγραφή 
των ρεαλιστικών σου επιτευγμάτων αναδεικνύ-
ει την προσωπικότητα και προκαλεί θαυμασμό. 
Ο εαυτός είναι η πιο σημαντική υπηρεσία που 
προσφέρουμε στην κοινωνία και πρέπει να είναι 
δεόντως κεκοσμημένος.
Η προηγούμενη συμπεριφορά δεν εγγυάται ότι • 
θα φερόμαστε πάντα με τον ίδιο τρόπο. Δεν 
έχουμε υπογράψει κανένα συμβόλαιο σταθε-
ρότητας. Αυτό αποτελεί προσδοκία και αίτημα 
των υπολοίπων, αλλά δεν είναι δεσμευτικό. Οι 
εσφαλμένες προβολές είναι δικό τους πρόβλημα. 
Ο καθένας μπορεί να αλλάζει απόψεις, όταν με-
ταβάλλονται οι συνθήκες και οι όροι μιας σχέσης 
ή μιας κατάστασης.
Δεν μπορούμε διαρκώς να είμαστε υπεύθυνοι για • 
την ικανοποίηση των αναγκών των άλλων. Παρέ-



Ο θαμπωμένος καθρέφτης του εαυτού μας

16

χουμε τη φροντίδα και τη μέριμνα χάριν δωρεάς 
και από αγάπη, αλλά σε τελική ανάλυση οι άν-
θρωποι σέβονται περισσότερο αυτόν που θέτει 
ευκρινή όρια και είναι δίκαιος, παρά εκείνον που 
υποχωρεί ή που αισθάνεται ενοχές.
Η αποφυγή δίνει το δικαίωμα της επιλογής στους • 
άλλους και τους παραπλανά, επειδή εκλαμβάνουν 
τη σιωπή ως συμφωνία. Κοινοποίησε τις απόψεις 
σου με τρόπο που δεν είναι απειλητικός. Κάνε μια 
σύνοψη της κατάστασης, παρουσιάζοντας όλες τις 
απόψεις, πες πώς αισθάνεσαι γι’ αυτήν, διατύπω-
σε τα λογικά επιχειρήματα, πρόβαλε τα θέλω σου 
που δεν παραβιάζουν την ελευθερία των άλλων 
και ανακοίνωσε την απόφασή σου.
Δες μέχρι πού μπορείς να υποχωρήσεις, χωρίς να • 
αισθάνεσαι άσχημα.
Κοίτα τον άλλο στα μάτια όταν διεκδικείς, γεί-• 
ρε ελαφρά το σώμα σου προς εκείνον, πάρε μια 
χαλαρωτική στάση και με σταθερή φωνή ζήτα 
αυτό που επιθυμείς. Πρόκειται για επικοινωνία 
και όχι για πόλεμο.
Κάνε έναν κατάλογο με καταστάσεις που σε • 
φέρνουν σε αμηχανία και πρόβαρε τις επιθυμη-
τές συμπεριφορές. 
Σκέψου: ποιους νέους τρόπους-εκφράσεις πρέ-• 
πει να μεταχειριστώ για να διεκδικήσω; Πώς να 
διαχειριστώ τον φόβο μου για απόρριψη και πε-
ριθωριοποίηση; Πώς νιώθω όταν υποχωρώ; Ποιος 
ο ρόλος της ενοχής και της χαμηλής αυτοεκτίμη-
σης;



17

Αυτοεκτίμηση και διεκδικητικότητα

Να θυμάσαι πως άλλο η διεκδικητικότητα και • 
άλλο η επιθετικότητα. Οι φωνές, ο δυνατός τόνος 
της φωνής, οι απειλές και οι εκβιασμοί δεν έχουν 
θέση στον νέο εαυτό.

Ο αδέκαστος καθρέφτης 
της αυτοεκτίμησης 

Σε τελική ανάλυση, αυτογνωσία είναι η ικανότητα να 
βλέπουμε ξεκάθαρα τον προορισμό, αφού απεκδυθού-
με από τις ιδιότητες και τους κοινωνικούς ρόλους με 
τους οποίους περιτυλίξαμε ασφυκτικά την προσωπι-
κότητά μας όλα αυτά τα χρόνια.
Κι έτσι συνυπάρχουν δύο είδη αυτοεκτίμησης: η 

συγχρονική, η οποία έχει τις ρίζες της στο πρόσκαιρο, 
στο εφήμερο, στο επιφανειακό, σε όλες εκείνες τις νο-
ηματοδοτήσεις που προκρίνουμε και ενστερνιζόμαστε 
ως ενήλικοι, μέσω των συσχετίσεών μας με πρόσωπα, 
με ομάδες και με την κοινωνία εν γένει, και εκείνη η 
στέρεα, η διαχρονική, η επώδυνη, που καθορίζει την 
ιστορικότητά μας, ξεχωρίζει το ουσιώδες από το περι-
στασιακό, αναδεικνύει το μόνιμο και αποτελεί τον απο-
λογισμό μιας ζωής και την καταμέτρηση μιας πορείας.
Αν, λοιπόν, σταθείτε μπροστά σε τούτο τον αδέκα-

στο καθρέφτη της ψυχής, αρχικά θα τον βρείτε χνο-
τισμένο και θολωμένο από τις ασθμαίνουσες ανάσες 
της καθημερινότητας, από τα πλαστά δεδομένα με τα 
οποία μας εμποτίζουν οι αισθήσεις, η επιστήμη, η λο-
γική, οι συμβάσεις, οι συμβιβασμοί και με δυσκολία θα 



Ο θαμπωμένος καθρέφτης του εαυτού μας

18

διακρίνετε το είδωλό σας. Μη φοβηθείτε. Ακολουθήστε 
τη μουσική της πρώτης ποίησης, πάρτε με τρεμάμενα 
χέρια το καθάριο πανί της καρδιάς και καθαγιάστε το 
γυαλί, με τη φροντίδα, τη σπουδή και την ορμή που 
κάποτε σας ενέπνευσε ή σας έτρεψε σε φυγή.
Οι επιλογές που απορρίψατε θα επαναστατήσουν 

ενάντιά σας και θα σας παρουσιάσουν όσα θα μπο-
ρούσατε να γίνετε αλλά αρνηθήκατε· όλους τους ευ-
τυχισμένους επιλόγους που δεν θα βιώσετε, όλα τα 
σενάρια που δεν θα γράψετε ποτέ στο μυθιστόρημα 
της ζωής σας. Είναι ο δυνητικός εαυτός, που φέρνει 
τις παραισθήσεις.
Οι άνθρωποι που αφήσατε να λιγοστέψουν χωρίς 

να προφέρετε το ακριβό «Σ’ αγαπώ» θα απαγγείλουν 
την ετυμηγορία, οι Ερινύες θα σπεύσουν να σας κα-
ταδικάσουν. Μη λιποτακτήσετε. Τα συναισθήματα, ο 
συνήγορός σας και η αξία της αυτογνωσίας, ο αρωγός 
σας. Το έκτρωμα που βλέπετε στο αντιφέγγισμα του 
καθρέφτη δεν είστε εσείς, αλλά η έπαρση και η ματαιο-
δοξία ενός θνητού που προκαλεί το αθάνατο.
Με σταθερή κίνηση, αφαιρέστε τον κονιορτό της 

ζωής που σας παρασύρει όπου εκείνη θέλει, και μην 
τρομάξετε από την άξαφνη ακινησία. Αναστοχασμός 
είναι, και περισυλλογή, και ενσυναίσθηση. Αποβάλλε-
τε σιγά σιγά την τέφρα των ιδανικών που θυσιάσατε, 
τη νοσηρή νοτιά της κοινωνικής παραζάλης, τα ιζήμα-
τα των στερεοτύπων και των δοξασιών, τα κατακάθια 
των επίπλαστων ιδιοτήτων και αφεθείτε στη θωπεία 
και την αυθεντικότητα του παιδικού εαυτού, που πει-
σματικά θα σας ρωτήσει γιατί τον αγνοήσατε.



19

Αυτοεκτίμηση και διεκδικητικότητα

Μιλήστε, όχι απολογητικά, ούτε ψιθυριστά, αλλά με 
σθένος και βεβαιότητα, και πείτε του, με τη δύναμη 
την αναζωογονητική της νέας πορείας προς το διηνε-
κές και της απρόσμενης αποκάλυψης, πως –τελικά– 
αυτοεκτίμηση είναι η αναμέτρηση του ανθρώπου με 
το πεπρωμένο του, η δύναμη να αντιπαλεύει και να 
απειλεί τον ανένδοτο θάνατο με το εύθραυστο ακόντιο 
της καρδιάς, αλλά με την πίστη πως η ψυχή, στο τέλος, 
και η αγάπη θα ζεστάνουν τη μοναξιά και την ψύχρα 
του αιώνιου.
Πάρτε το παιδί που πλέον εναργώς διακρίνετε μες 

στον καθρέφτη και αγκαλιάστε το με τη στοργή της 
μητέρας που γνωρίζει πως θα το χάσει.

Η αυτοεκτίμηση ως αυτογνωσία: 
Δύο συμβουλές 

Η αυτοεκτίμηση αντανακλά τη σχέση που έχουμε με 
τον θάνατο. Η ύπαρξή της σε υψηλά επίπεδα κατά 
την ενήλικη ζωή επιβεβαιώνει τη συνειδητοποίηση του 
εφήμερου, ενώ η απουσία της την προσκόλληση σε 
αυτό. Η μεγαλύτερη απώλεια για τον ευάλωτο άνθρω-
πο είναι η ανικανότητά του να αντιληφθεί τη χρονική 
εναλλαγή και την προσέγγιση του αμετάκλητου αυτού 
γεγονότος, που νοηματοδοτεί όλα τα υπόλοιπα.
Η καθημερινότητα είναι έτσι δομημένη ώστε να εξα-

πατά. Πίσω από την κίβδηλη σταθερότητα ελλοχεύει η 
διαρκής μεταβολή, η αέναη ροή, η κίνηση και η ανατρο-
πή. Ο εαυτός, για να διαφοροποιηθεί, διαρκώς αναζητά 



Ο θαμπωμένος καθρέφτης του εαυτού μας

20

ή εφευρίσκει σημεία αναφοράς. Τα περικλείει με τον 
μανδύα της μονιμότητας και επανέρχεται πεισματικά 
σε αυτά, για να τεκμηριώσει τους αυτοπροσδιορισμούς 
και να ανακατασκευάσει την αυτοεικόνα, ώστε να πα-
ραμένει κατ’ επίφαση μόνο αναλλοίωτη. Οικογένεια, 
φίλοι, συντροφικότητα, επάγγελμα, κοινωνία, όλα συμ-
βολικές νοηματοδοτήσεις, που λαμβάνουν –ανάλογα με 
τη συγκυρία– βαρύνουσα σημασία, επειδή στοιχειοθε-
τούν την ερμηνευτική του εγώ. Η ετυμηγορία για τον 
αληθινό εαυτό μία αντινομία: ανάγκες, προσδοκίες, κοι-
νωνική σύγκριση, συμβάσεις, ιδανικά, όλα συνθέτουν το 
τελικό πόρισμα, το οποίο θα ανακοινωθεί στον καθένα 
από εμάς τη στιγμή ακριβώς που δεν θα μπορούμε 
να πράξουμε οτιδήποτε για να το αλλάξουμε. Πρώτο 
μέλημα του ανθρώπου να αποτινάξει τις άγκυρες που 
τον καθηλώνουν, υποσχόμενες τη φενάκη της ασφάλει-
ας και της προβλεψιμότητας. Τίμημα και κέρδος της 
απόφασης αυτής η έξοδος από το βαλτώδες λιμάνι της 
ρουτίνας και η εκστατική περιδίνηση στο παράτολμο 
και το αδοκίμαστο. Αλλά κι εκεί η ισορροπία δεν είναι 
διασφαλισμένη. Οι φυγόκεντρες δυνάμεις μπορούν να 
αποδομήσουν την ανυποψίαστη προσωπικότητα και να 
υποθηκεύσουν τη διαύγειά της με νευρωτικές συμπε-
ριφορές και στρεβλώσεις. Τόσο ο εφησυχασμός, όσο 
και η διακινδύνευση οδηγούν τον επιπόλαιο αναζητητή 
στους αργυραμοιβούς της ευτυχίας του.
Κάθε ηλικιακό στάδιο που παρέρχεται αφήνει ένα 

μικρό κέρδος και ένα έλλειμμα στον άνθρωπο. Καμιά 
φορά εσχατολογικά γεγονότα στιγματίζουν ανεξάλει-
πτα την ύπαρξη, αλλά είναι τόσο σπάνια, που η σημα-



21

Αυτοεκτίμηση και διεκδικητικότητα

σία τους είναι ολοφάνερη και αποκαλυπτική. Το πρό-
βλημα όλων, σε τελική ανάλυση, είναι η αδυναμία να 
διακρίνουν τη σπουδαιότητα των ασήμαντων καθημε-
ρινών αλλαγών, οι οποίες περνούν συνωμοτικά απα-
ρατήρητες, μέχρι που να σωρεύσουν τόση ενέργεια, 
ώστε αθροιστικά να μετασχηματίσουν την προσωπικό-
τητα και να αφήσουν ξέπνοο τον αυτο-παρατηρητή να 
αναλογίζεται πώς έφτασε, χωρίς να το νιώσει, μέχρι 
εδώ. Ο προνοητικός ταξιδευτής προς την αλήθεια ποτέ 
δεν υποτιμά τις κρυμμένες διαστάσεις των λεπτομε-
ρειών που συνέχουν το είναι του.

Ασκήσεις αυτοεκτίμησης 

Το δικαίωμα στην αυτοεκτίμηση απορρέει από το 
γεγονός πως ανήκετε στην ανθρωπότητα και, για να 
διαβάζετε αυτές τις γραμμές, από την παραδοχή πως 
έχετε καταφέρει, παρά τις αντιξοότητες, να επιβιώσε-
τε μέχρι σήμερα.
Πραγματικά, όλοι σας είστε μοναδικοί, όσον αφορά 

στις εμπειρίες, στην προσωπικότητα, στον χαρακτήρα. 
Σαφώς και υπάρχουν στιγμές που καταρρακώνουν το 
αυτοσυναίσθημα, κάμπτουν τη σιγουριά, λυγίζουν τη 
βεβαιότητα. Όμως κανένας δεν εξουσιοδοτείται, παρά 
μόνο καταχρηστικά και αυτόκλητα, να αμφισβητήσει 
τον συναισθηματικό σας πλούτο, να κρίνει τις ιδιότη-
τες και να αποφαίνεται για την ποιότητά σας. Είστε 
οι τροπαιούχοι της ζωής και μόνο ο εαυτός σας μπορεί 
να προβαίνει σε αξιολογικές κρίσεις.



Ο θαμπωμένος καθρέφτης του εαυτού μας

22

Για ένα δεδομένο δεν μπορείτε να εκφέρετε ενά-
ντια επιχειρήματα: πως το σύμπαν ολόκληρο θα ήταν 
διαφορετικό, εάν εσείς δεν είχατε υπάρξει, αλληλεπι-
δράσει, ποθήσει, εργαστεί, εάν εσείς δεν είχατε για 
κάποιον σκοπό, που θα σας αποκαλυφθεί εσχατολογι-
κά, διανύσει την πορεία σας μέχρι τώρα στον πλανήτη 
μας.
Φανταστείτε την αυτοεκτίμηση ως μία συνισταμέ-

νη των ικανοτήτων και της αξίας που αποδίδετε στην 
ύπαρξή σας. Κάποιοι είναι ικανοί και το αναγνωρίζουν 
καθημερινά με τονωτικές ενέσεις αυταξίας, αρκετοί, 
ενώ είναι ικανοί, για πολλούς λόγους σταματούν να το 
βλέπουν και περιμένουν από άλλους την αναγνώριση, 
και μερικοί, ενώ είναι περιορισμένοι όσον αφορά στις 
δυνατότητες, τείνουν να αποδίδουν μεγάλη αξία στον 
εαυτό τους, πείθοντας και τον περίγυρό τους γι’ αυτό 
και επιτιθέμενοι σε όποιον τολμήσει να τους αμφισβη-
τήσει.
Αναλογιστείτε τι επηρεάζει τη δική σας αίσθηση 

πληρότητας και αυτο-ολοκλήρωσης.
Η αυτοεκτίμηση είναι αποτέλεσμα κοινωνικής σύ-

γκρισης, είναι αυτό που βλέπουμε στο συμβολικό κά-
τοπτρο της ματιάς των άλλων. Αν κάθε βράδυ ρωτάτε 
και ο καθρέφτης απαντά πως είστε η ωραιότερη, η ευ-
γενέστερη, αυτή που σύμφωνα με τις στάσεις της πο-
ρεύτηκε άλλη μια μέρα, τότε η γαλήνη και η ισορροπία 
σηματοδοτεί τον βίο. Αν, όμως, κρυμμένη η Χιονάτη, 
καραδοκεί να πάρει τα σκήπτρα, να σας εκθρονίσει 
από τις βεβαιότητες και να σπείρει την αμφιβολία και 
την έριδα, η αυτοεκτίμηση τίθεται εν αμφιβόλω. Κι 



23

Αυτοεκτίμηση και διεκδικητικότητα

όμως, δεν θα έπρεπε: τους Κύκλωπες δεν θα τους συ-
ναντήσετε, αν μέσα σας δεν τους κουβαλάτε. Η αξία 
είναι θεϊκό χάρισμα, που σας δ ωρήθηκε επειδή γεν-
νηθήκατε κατ’ εικόνα και καθ’ ομοίωση.
Η αυτοεκτίμηση αυξάνεται, όταν πιστεύουμε πως 

ασκούμε έλεγχο στα γεγονότα της ζωής μας, κι επο-
μένως οποιαδήποτε δράση είναι προτιμότερη από 
την αδράνεια, την παραίτηση, την παράδοση. Σχεδόν 
όλα τα προβλήματα είναι μαθημένες συμπεριφορές, 
που ξαφνικά, ενώ κάποτε χάριζαν επιτυχία, έγιναν 
μη λειτουργικές. Η μεμψιμοιρία, η γκρίνια, η κατά-
θλιψη, ο φθόνος, η σύγκριση είναι η σίγουρη ατραπός 
προς τη νέκρωση των πιο ζωογόνων στοιχείων του 
εαυτού.
Η αυτοεκτίμηση έχει σε μεγάλο ποσοστό καλλιερ-

γηθεί από τους γονείς κατά την παιδική ηλικία. Δεν 
είστε υπεύθυνοι, εάν εκείνη την καθοριστική περίοδο 
δεν δεχθήκατε αρκετό σεβασμό, αναγνώριση, αγάπη. 
Συμφιλιωθείτε με τους πρωταγωνιστές της προσωπι-
κής σας ιστορίας και προχωρήστε, έχοντας με τη συγ-
χώρεση και την άφεση απαλλαγεί από τις άγκυρες 
που σας καθηλώνουν:

Γράψτε σε μικρά χαρτάκια τις ιδιότητές σας που • 
θεωρείτε ανεκτίμητες, μοναδικές, ιδιαίτερες, βα-
σικές, θελκτικές: μπορεί να είστε υπομονετικοί, 
φιλόδοξοι, εργατικοί, στοργικοί, φιλαλήθεις, εύ-
καμπτοι, οργανωτικοί, δημιουργικοί. Σκεφτείτε 
αναλυτικά και ρεαλιστικά, και καταγράψτε εκεί-
να μόνο τα χαρακτηριστικά που εσείς εκτιμάτε 
κι όχι οι άλλοι.



Ο θαμπωμένος καθρέφτης του εαυτού μας

24

Ιεραρχήστε τις αρετές αυτές κατά σειρά σπου-• 
δαιότητας.
Κλείστε τα μάτια και σκεφτείτε ότι ένας επί-• 
βουλος εχθρός έχει τη δυνατότητα να σας στερή-
σει κάποιες από αυτές, να τις υποκλέψει, να τις 
καταχραστεί. Σας δίνει, όμως, την ευκαιρία να 
επιλέξετε. Εσείς ποιες θα θυσιάσετε; Διαλέξτε 
εκείνα τα προτερήματα που θα απολέσετε. Ποια 
είναι και πώς θα είναι ο εαυτός σας χωρίς το κα-
θένα από αυτά; Τι επίδραση θα έχει η αφαίρεση 
στους σημαντικούς άλλους;
Θα έχετε, πλέον, κατανοήσει πως η παραμικρή • 
απώλεια των ιδιοτήτων σας αλλοιώνει συλλήβδην 
την προσωπικότητά σας και, αντιλαμβανόμενοι 
το μέγεθος της ζημίας, εκλιπαρείτε τον φαντα-
στικό εχθρό έστω να σας επιστρέψει δύο από 
αυτές. Ποιες θα παίρνατε πίσω; Γιατί; 

Ίσως τώρα να έχετε υποψιαστεί πόσο σημαντικά 
και υπέροχα, και αναντικατάστατα είναι όσα κατέχε-
τε και πως δεν πρέπει σε κανέναν Αττίλα να ανοίξετε 
τις πύλες, έστω κι αν αυτός είναι ο ίδιος ο εαυτός 
σας.

Σκεφτείτε τους «ρόλους» σας 

Συγκρίνετε τον ρόλο σας, ως συντρόφου, με αυ-• 
τούς των γονιών σας. Ποιες ομοιότητες και ποιες 
διαφορές βρίσκετε; Γράψτε τες σε ένα χαρτί και 



25

Αυτοεκτίμηση και διεκδικητικότητα

αναλογιστείτε αν προέκυψαν από προσωπικές 
μεταβολές ή από κοινωνικές αλλαγές. Σε τι θα 
θέλατε να τους μοιάσετε και σε τι να διαφορο-
ποιηθείτε;
Σκεφτείτε ποιος ο ρόλος του επαγγέλματος και • 
του χρήματος στη ζωή σας. Ποιο ποσό χρημά-
των θα ήταν αρκετό για να επιτύχετε οικογενει-
ακή ισορροπία και ποιο –είτε προς τα πάνω είτε 
προς τα κάτω– θα την διακύβευε;
Ποιες οι σχέσεις σας με την εκτεταμένη οικο-• 
γένεια του συντρόφου σας και ποιες με τη δική 
σας; Σε τι μοιάζουν ή διαφέρουν, όσον αφορά 
στις συνήθειες, στα ενδιαφέροντα, στην κουλτού-
ρα, στους συναισθηματικούς δεσμούς;
Πόση σημασία αποδίδετε στο σεξ; Θα δοκιμά-• 
ζατε μία εναλλακτική σεξουαλική σχέση; Αν ναι, 
μπορείτε να αντέξετε τα πιθανά ψέματα και τη 
διακινδύνευση της περιπέτειας; Για πόσο καιρό 
θα διατηρούσατε μία ανομολόγητη σεξουαλική 
σχέση;
Τι σημαίνει για σας η λέξη «σπίτι»; Θυμηθείτε • 
το πατρικό σας και εστιάστε σε όσα ομοιάζουν ή 
διαφέρουν από το σημερινό.
Καταγράψτε τους πολλαπλούς «ρόλους» που • 
έχετε ως γονιός, παιδί, εργαζόμενος, φίλος, ερα-
στής ή ερωμένη. Ποιοι συγκρούονται μεταξύ τους 
και ποιοι αλληλοσυμπληρώνονται;
Σκεφτείτε τα κρίσιμα συμβάντα, εκείνα που • 
άλλαξαν κάποτε δραστικά την καθημερινότητά 
σας. Καταγράψτε τα και αναλογιστείτε αν ήταν 



Ο θαμπωμένος καθρέφτης του εαυτού μας

26

ζήτημα συνθηκών ή ηθελημένα. Χωρίστε τα ανα-
λόγως και καταγράψτε ποιες πιθανότητες απει-
λούν σήμερα τη ζωή σας και ποιες άμυνες έχετε 
σκεφτεί. Θα επιθυμούσατε μία δραστική μετα-
βολή τώρα, ακόμη κι αν μηδενίζατε τα πάντα;
Ψάξτε για φωτογραφίες με τον/τη σύντροφό σας • 
και τα παιδιά σας, εάν υπάρχουν. Διαλέξτε εκεί-
νες που απηχούν ευτυχισμένες στιγμές –και όσες 
το αντίθετο– και ταξινομήστε τες ανά χρονολο-
γική σειρά.
Ποιο είναι το όνειρο που θα θέλατε να ζήσετε • 
πριν από το τέλος; Περιλαμβάνει μόνο εσάς ή 
και τα υπόλοιπα μέλη της οικογένειας;
Ποιος ο ρόλος της θρησκείας, της ηθικής, του πο-• 
λιτισμού, της πνευματικότητας, της πολιτικής, 
των οικονομικών στη σχέση σας ή την οικογέ-
νεια; Δημιουργούν οι έννοιες αυτές συγκρούσεις 
ή πνεύμα σύμπνοιας;
Στην παρούσα φάση της ζωής σας τι από τα πα-• 
ρακάτω έχει μεγαλύτερη σημασία; (Βαθμολογή-
στε επί τοις εκατό.)

η ανάγκη του ανήκειν -
η ανάγκη για αυτονομία -
η ανάγκη για μοναξιά -
η ανάγκη για εξάρτηση -
η ανάγκη για αλλαγή -
η ανάγκη για ασφάλεια -
οι ναρκισσιστικές σας ανάγκες -
η ανάγκη για κοινωνική αποδοχή -

Πώς διαχειρίζεστε το πέρασμα του χρόνου και τις • 



27

Αυτοεκτίμηση και διεκδικητικότητα

αλλαγές στην εξωτερική σας εμφάνιση; Επιλέξτε 
μία παλιά σας φωτογραφία, τότε που νιώθατε 
ομορφότερη/-ος από ποτέ (ή ακόμη και τωρινή) 
και πείτε της τρία πράγματα που δεν έπρεπε να 
είχε πράξει και τρία που θα έπρεπε οπωσδήποτε 
να κάνει.
Τα παιδιά σας, αν υπάρχουν, έχουν ενστερνιστεί • 
τις αξίες σας; Σε τι διαφέρουν;
Καταγράψτε όλα όσα σας έχει αποκρύψει ο/η • 
σύντροφός σας ή εσείς και έχουν αποκαλυφθεί. 
Πώς αυτά επηρέασαν τη σχέση σας;

Η αυτοεκτίμηση μετά τα σαράντα 

Αν και πολλά έχουν γραφτεί για την αυτοεκτίμηση 
και την καλλιέργειά της κατά την παιδική και εφηβική 
ηλικία, λίγα είναι γνωστά για τις ψυχολογικές διεργα-
σίες που συντελούνται μετά την ηλικία των 40 ετών. 
Είναι γνωστή σε όλους η «κρίση ηλικίας», η οποία 
ταλανίζει τους ανυποψίαστους μεσήλικες με τα συ-
νοδευτικά καταθλιπτικά ή μεγαλομανιακά επεισόδια. 
Όμως δεν έχει εξηγηθεί επαρκώς η φόρτιση που συ-
νοδεύει τη συνειδητοποίηση του περάσματος μιας δι-
χοτομικής γραμμής, η οποία χωρίζει τη ζωή στα δύο, 
και τη διαπίστωση πως τα υπολειπόμενα χρόνια είναι 
στατιστικώς λιγότερα από αυτά που προηγήθηκαν. Η 
σειρά των αναμμένων κεριών του Καβάφη αυξάνεται 
εξαιρετικά γρήγορα και ο αναστοχασμός είναι απα-
ραίτητος για την ομαλή προσαρμογή του ατόμου.



Ο θαμπωμένος καθρέφτης του εαυτού μας

28

Δυστυχώς, οι άνθρωποι που προσεγγίζουν το κρίσι-
μο αυτό μεταίχμιο πρέπει να αντιμετωπίσουν αρκετές 
σκληρές παραδοχές:

Υπάρχουν χιλιάδες συνάνθρωποι που δεν κα-• 
τάφεραν να προσεγγίσουν αυτή την ηλικία και, 
επομένως, η δυνατότητα συνέχισης της ύπαρξής 
μας πρέπει να θεωρείται δώρο.
Ό,τι δεν έχει επιτευχθεί σε προηγούμενες ηλικί-• 
ες μπορεί να επαναληφθεί και να βιωθεί μόνο 
ως παρωδία. Κάθε εξελικτική περίοδος έχει τις 
δικές της ανάγκες και απαιτήσεις και η οπισθο-
δρόμηση για τη λύση καθηλώσεων και αγκυλώ-
σεων του παρελθόντος επιτυγχάνεται μόνο μέσω 
ψυχοθεραπείας. Αν, για παράδειγμα, κάποιος 
δεν έχει ζήσει τους μεγάλους έρωτες κατά την 
εφηβεία και δεν έχει παραφρονήσει για την καρ-
διά μιας ή ενός ιδεατού συντρόφου, θα γελοιο-
ποιηθεί, εάν το επιχειρήσει στα πενήντα.
Εάν δεν έχει επιτευχθεί η συμφιλίωση με τα • 
φαντάσματα του παρελθόντος στα σαράντα, τα 
χρόνια που έπονται θα είναι οδυνηρά. Η συνέχι-
ση της πορείας προϋποθέτει την εναργή ενατέ-
νιση των σχέσεων με τα πρόσωπα που μας κα-
θόρισαν κατά τα προηγούμενα στάδια, τη νοερή 
συνομιλία με αυτά, τον επαναπροσδιορισμό με 
καθαρή, απολογητική σκέψη των δεδομένων και 
τη συναισθηματική αποκατάστασή τους με αρω-
γό την εμπειρία και τον κριτικό λόγο. Οι πράξεις 
του παρελθόντος δεν παραγράφονται, αλλά, όσο 
υπάρχει η δυνατότητα, μπορούν να επαναδια-



29

Αυτοεκτίμηση και διεκδικητικότητα

πραγματευθούν. Καθώς η ηλικία προχωρά, μει-
ώνονται οι επιλογές, τα γνωστικά σχήματα γίνο-
νται πιο άκαμπτα και οι αυτοαξιολογήσεις δρι-
μύτερες. Οι πιθανότητες είναι πολωτικές: είτε, 
αναμετρώντας τα πεπραγμένα, θεωρούμε ότι 
καλώς πολιτευτήκαμε και οδηγούμαστε ήρεμα 
προς την κορύφωση της ολοκλήρωσης είτε διαπι-
στώνουμε ότι δράσαμε σαν να είμαστε κάποιοι 
άλλοι, οπότε η μέση ηλικία είναι η έσχατη ευκαι-
ρία αλλαγής.
Μετά τα σαράντα οι κοινωνικοί ρόλοι έχουν πα-• 
γιωθεί, η ταυτότητα του εγώ έχει σταθεροποιηθεί, 
οι σεξουαλικές επιλογές έχουν αποκτήσει ωριμό-
τητα και η θέση στην κοινωνία έχει καθοριστεί. 
Συχνά, όμως, ανεξέλεγκτα γεγονότα αλλοιώνουν 
την αυτοαντίληψη και την κοσμοθεωρία γενικό-
τερα: αρρώστιες αγαπημένων προσώπων, θάνα-
τοι γονέων –για πολλούς η απώλεια της μητέρας 
ισοδυναμεί με την αναντικατάστατη έλλειψη του 
ανθρώπου που περισσότερο από όλους τους είχε 
αγαπήσει–, προβλήματα παιδιών, ξαφνικά δια-
ζύγια, αποξένωση αγαπημένων φίλων κ.λπ. Οι 
εσχατολογικές αυτές καταστάσεις είναι εκείνες 
οι οποίες καθορίζουν την αξία που αποδίδουμε 
στον εαυτό, γιατί τελικά η αυτοεκτίμηση δεν εί-
ναι παρά η σχέση που έχουμε με τον θάνατο.
Κατά τα χρόνια που ακολουθούν το σώμα δεν • 
θα έχει τις ίδιες βιολογικές δυνατότητες και η 
στωική αποδοχή αυτής της διαπίστωσης σε μία 
κοινωνία που θέτει αξιακά πρότυπα ισχύος, ρώ-



Ο θαμπωμένος καθρέφτης του εαυτού μας

30

μης και επιθυμητής εξωτερικής εμφάνισης είναι 
βασική. Ο φόβος της επικείμενης γήρανσης συν-
δέεται με πλήθος ψυχολογικών προβλημάτων 
και κυρίως με την κατάθλιψη. Οι αλλαγές στον 
οργανισμό με την πάροδο της ηλικίας μπορούν 
να ταξινομηθούν σε μεταβολές στον γνωστικό 
τομέα, στην προσωπικότητα και στην προσαρμο-
γή. Όσον αφορά στον πρώτο, παρατηρείται αδυ-
ναμία πρόσκτησης νέας γνώσης, η οποία όμως 
δεν ισχύει, εφόσον τα καινούργια ερεθίσματα 
αναφέρονται σε δεξιότητες που ήδη κατείχε το 
άτομο. Για παράδειγμα, μία νέα πληροφορία για 
το επάγγελμα αποθηκεύεται πολύ πιο άνετα σε 
σύγκριση με ένα εντελώς καινοφανές ερέθισμα. 
Τελευταίες έρευνες έχουν αποδείξει ότι η απώ-
λεια της μνήμης είναι επιλεκτική (τα άτομα ξε-
χνούν συμβάντα και πληροφορίες που δεν τους 
ενδιαφέρουν) και δεν αφορά στη μακροπρόθε-
σμη, αλλά στη βραχυπρόθεσμη μνήμη. Τα νέα 
γι’ αυτούς ερεθίσματα πρέπει να παρουσιάζο-
νται με ολοένα και πιο αργούς ρυθμούς, ενώ οι 
ασκήσεις απομνημόνευσης, το διάβασμα και η 
ενεργός συμμετοχή σε δραστηριότητες αποτρέ-
πουν την εμφάνιση του φαινομένου. Η απώλεια 
μνήμης είναι παθολογική κατάσταση και μπορεί 
να εμφανιστεί σε όλες τις ηλικίες, αλλά στους 
νέους αποδίδεται στο άγχος και στην κούραση, 
ενώ στους μεγαλύτερους στην ηλικία.
Αν και τα σημάδια της γήρανσης είναι ευκόλως • 
διαπιστώσιμα (ρυτίδες, φθίση, απώλεια μνημο-



31

Αυτοεκτίμηση και διεκδικητικότητα

νικής ικανότητας, κούραση), τα αντίδωρα της 
ενηλικίωσης δεν εκτιμώνται με την ίδια άνεση: 
αυξημένη κρίση, παγιωμένοι και τελειοποιημένοι 
νοητικοί χάρτες για εκατοντάδες ενδεχόμενα, αυ-
τοματοποιημένοι και αποτελεσματικοί χειρισμοί 
πιθανοτήτων, ικανότητα πρόβλεψης των μελλο-
ντικών δράσεων, αυξημένη συναισθηματική νο-
ημοσύνη, βαθιά επεξεργασία των πληροφοριών, 
έλεγχος των ενορμήσεων, εξισορρόπηση των αμυ-
νών, αρραγές οπλοστάσιο εναλλακτικού ρεπερ-
τορίου συμπεριφορών, ρεαλιστικές προσδοκίες.
Η αυτοεκτίμηση εξαρτάται από την κοινωνική • 
σύγκριση, από τη δυνατότητα ελέγχου των γεγο-
νότων της ζωής και από την αυτοαξιολόγηση, τη 
διαφορά, δηλαδή, μεταξύ του ιδεατού και πραγ-
ματικού εαυτού. Επιπλέον, συσχετίζεται με την 
αποτελεσματικότητα και τη θέληση για ανάλη-
ψη ευθυνών. Έρευνες δείχνουν ότι διατηρείται 
υψηλή μέχρι τα εξήντα και μάλιστα ο ρυθμός 
αύξησής της είναι πολύ ταχύτερος από αυτόν 
των νεαρότερων ηλικιών. Κατά την τρίτη ηλικία 
η αυτοεκτίμηση πλήττεται, εξαιτίας παραγόντων 
όπως η συνταξιοδότηση, τα προβλήματα υγείας, 
το σύνδρομο της άδειας φωλιάς, η απαξίωση των 
ηλικιωμένων από το κοινωνικό σύστημα. Πάντως, 
αρκετοί ερευνητές πιστεύουν ότι η σημασία της 
υψηλής αυτοεκτίμησης έχει υπερεκτιμηθεί, δεδο-
μένου ότι δεν συνδέεται πάντα με την ευτυχία 
και δεν παρουσιάζει σταθερότητα κατά τη διάρ-
κεια του βίου.



Ο θαμπωμένος καθρέφτης του εαυτού μας

32

Η προαναφερθείσα κοινωνική σύγκριση αναφέ-• 
ρεται στη βιολογική κατάσταση, την οικονομική 
άνεση, το κοινωνικό status, την απόκτηση παιδιών 
και τη δημιουργία σταθερής οικογένειας. Όλες οι 
έρευνες συγκλίνουν, επίσης, στη διαπίστωση ότι 
η ποσότητα και ποιότητα των κοινωνικών δικτύ-
ων και σχέσεων καθορίζουν τον βαθμό της αυτο-
εκτίμησης. Η μέση ηλικία είναι συνυφασμένη με 
την επιτυχία στους παραπάνω τομείς, με την κα-
τάκτηση υψηλόβαθμων θέσεων, με τη διεύρυνση 
του κύκλου των γνωστών, με την επαγγελματική 
σταθερότητα και την οικογενειακή νηνεμία, με 
την εξασφάλιση πόρων για καλή υγειονομική πε-
ρίθαλψη, με την ευχέρεια αποκόμισης ποικίλων 
εμπειριών, με τη δυνατότητα ταξιδιών και με 
την επέκταση των επιλογών σε χόμπι και ενδι-
αφέρουσες ασχολίες. Η κοινωνική σύγκριση έχει 
νόημα μόνο όταν αφορά σε άτομα παρόμοιας 
ηλικίας, επειδή διαφορετικά τα αποτελέσματα 
είναι εκ προοιμίου κίβδηλα. Δεν έχει νόημα, για 
παράδειγμα, η αντιπαραβολή των φυσικών ιδιο-
τήτων ενός δεκαοχτάρη με κάποιον στα πενήντα. 
Η αυτοεκτίμηση των ατόμων άνω των σαράντα 
δεν συμβιβάζεται με υποκατάστατα ποιότητας. 
Απαιτεί τα δεδουλευμένα και αναιρεί τα ισχύ-
οντα, αν δεν ικανοποιούν τα κριτήρια, τα οποία 
πια εκπορεύονται εκ των έσω και είναι πολύ πιο 
απαιτητικά σε σύγκριση με νεαρότερες ηλικίες.
Υπό τις σημερινές συνθήκες, η αύξηση των διαζυ-• 
γίων, οι μετασχηματισμοί της πυρηνικής οικογένει-



33

Αυτοεκτίμηση και διεκδικητικότητα

ας, η ανεργία ατόμων μεγάλης ηλικίας, η οικονομι-
κή κρίση, τα ευδαιμονιστικά πρότυπα, η έκπτωση 
του κράτους πρόνοιας, η είσοδος στην εποχή της 
διακινδύνευσης, η περιρρέουσα αστάθεια, η ανεν-
δοίαστη περιθωριοποίηση των μειονεκτούντων, η 
εξαθλίωση των οικονομικά αδυνάμων, επιδεινώ-
νουν περισσότερο την αίσθηση ελέγχου, που είναι 
απαραίτητο συστατικό της αυτοεκτίμησης, και 
θέτουν εν αμφιβόλω αξίες που παλαιότερα απο-
τελούσαν εγγύηση για την εύρωστη αυτοεικόνα. 
Η διακύβευση και οι κλυδωνισμοί απαιτούν ευε-
λιξία, προσαρμοστικότητα και διάθεση για ρίσκο, 
ιδιότητες που η κοινωνία απλόχερα αναγνωρίζει 
στους νέους και όχι σε άτομα που κουβαλούν την 
ευθύνη κι άλλων μελών μιας οικογένειας.
Η εσωστρέφεια αυξάνεται καθώς κάποιος οδεύ-• 
ει προς την τρίτη ηλικία, αλλά ταυτόχρονα μειώ-
νεται ο νευρωτισμός. Σύμφωνα με τη θεωρία 
της απόσυρσης, καθώς οι άνθρωποι μεγαλώνουν, 
αποστερούνται μεγάλου μέρους των κοινωνικών 
τους ρόλων, αλλά και η ίδια η κοινωνία τους πε-
ριθωριοποιεί (κυρίως για λόγους που σχετίζονται 
με την παραγωγή και την οικονομία). Κοινωνικά 
αίτια αναγκάζουν τους ηλικιωμένους να αποδε-
χτούν ρόλους εξάρτησης (από την οικογένεια, 
την κρατική μέριμνα, το σύστημα πρόνοιας και 
περίθαλψης), που πολλές φορές είναι γενεσιουρ-
γοί παράγοντες κατάθλιψης.
Αν το ζητούμενο για τον άνθρωπο είναι η δια-• 
σφάλιση της ευτυχίας –μιας φευγαλέας κατά-



Ο θαμπωμένος καθρέφτης του εαυτού μας

34

στασης κατά την οποία όλες οι εσωτερικές δυ-
νάμεις και ανάγκες βρίσκονται σε ισορροπία–, 
η αυτοεκτίμηση είναι απλά μία πρόφαση ή ένα 
δώρο της συγκυρίας, για να ξεφύγουμε από τη 
ναρκισσιστική και νευρωτική ενασχόληση με το 
εγώ. Γιατί από την ηλικία των σαράντα και έπει-
τα όλοι πια γνωρίζουν, έχοντας επιβιώσει από 
συναισθηματικές μάχες και πολέμους ψυχικούς, 
ότι το μόνο αντίδοτο στην υπαρξιακή μοναξιά 
είναι η προσφορά προς την ανθρωπότητα και η 
αγάπη.

Συναισθηματικό λεξικό 

Η γνώση των ορίων μας είναι η μεγαλύτερη κατάκτη-
ση, μία σοφία που την κατανοούμε μόνο όταν οι αντο-
χές μας έχουν εξαντληθεί. Κι όμως, οι περισσότεροι 
προκρίνουν να ζουν με δύο αντιθετικές αυταπάτες: 
πως η θέλησή τους αρκεί για να επιτύχουν οτιδήποτε 
ή πως οι συνθήκες έγιναν μοίρα ανίκητη.
Οι μισές σχεδόν επιλογές μας προκαθορίζονται γε-

νετικά, σε τέτοιον βαθμό, που κατ’ επίφαση μόνο απο-
τελούν συνειδητές, ελεύθερες αποφάσεις. Ένα μεγάλο 
μέρος των πράξεων είναι αποτέλεσμα του περιβάλλο-
ντος, της κοινωνίας, των συνεξαρτήσεων, των συμπτώ-
σεων, μα κυρίως του τρόπου που προσαρμοζόμαστε 
σε αυτά.
Στο τέλος απομένει ένα κομμάτι μονάκριβο και πο-

λύτιμο της δικής μας αυτενέργειας, μικρό ποσοστιαία, 



35

Αυτοεκτίμηση και διεκδικητικότητα

που μπορεί όμως να προκαλέσει τη μεγαλύτερη αλλα-
γή. Σε αυτό εδράζεται η διαφοροποίηση στην προσω-
πικότητα: άνθρωποι που θα αποτολμήσουν το φαινο-
μενικά αδύνατο ή ρακοσυλλέκτες των καιρών που θα 
συμβιβαστούν.
Τα πάντα ξεκινούν με την αντίληψη του πεπερα-

σμένου. Η παραδοχή του θνητού, του ατελούς, του εύ-
θραυστου πλάσματος, το οποίο όμως προικίστηκε με 
την εμβρίθεια να το αποδέχεται και να αγωνίζεται, 
μάταια, να το αλλάξει. Η τραγικότητα της ύπαρξης 
είναι η απαρχή της αυτογνωσίας.

«Περιγράψτε σε ένα χαρτί τι νιώσατε σήμερα» λέω 
σε διαλέξεις. Και οι περισσότεροι σιωπούν ενώπιον 
μιας αδιανόητης ένδειας. Είτε, σαν μηχανές, δεν αι-
σθάνονται, είτε αγνοούν το λεξιλόγιο των αισθημάτων, 
είτε δεν έχουν χρόνο να τα αναλύσουν, ή, το χειρό-
τερο, φοβούνται να αποκαλυφθούν. Υπάρχουν εκεί-
νοι που άγονται από τις ορμές τους, που ανεξέλεγκτα 
αντιδρούν χωρίς περίσκεψη (και χωρίς αιδώ) στις 
καταστάσεις, που επαναλαμβάνουν ανεπιτυχή μοτί-
βα κατάθλιψης, φιληδονίας, εριστικότητας, απάθει-
ας, ευσυγκινησίας, καχυποψίας, δυσπιστίας, ατολμί-
ας, κομφορμισμού, ματαιοδοξίας και υποκρισίας· και 
υπάρχουν κι εκείνοι που έρχονται σε επαφή με τους 
μηχανισμούς άμυνας και όχι με το πρωτογενές και το 
αυθόρμητο.
Αλήθεια πόσοι από μας λέμε «Δεν σε εμπιστεύο-

μαι», υπονοώντας πως ήθελα να σε προβλέπω, να σε 
χαρτογραφώ και δεν το κατάφερα. Επικαλούνται τον 
σεβασμό και ξεχνούν πως είναι κράμα αγάπης και φό-



Ο θαμπωμένος καθρέφτης του εαυτού μας

36

βου, όχι εκτίμησης. Πόσοι κραυγάζουν «Οδηγείς σαν 
τρελός», για να μην πουν ότι τρέμουν αν δεν έχουν τον 
έλεγχο· κραδαίνουν τα «Σ’ αγαπώ», για να δεσμεύ-
σουν, να παρασιτήσουν, να ενοχοποιήσουν, να εξαρτη-
θούν· ωρύονται «Είσαι γελοίος», αντί να πουν «Νιώθω 
πληγωμένη, ανασφαλής, ευάλωτη». Πόσοι θυμώνουν 
για την καθυστερημένη επιστροφή της κόρης το Σαβ-
βατόβραδο, για να αποφύγουν την ομολογία πως οι 
νουθεσίες τους δεν έθεσαν φραγμούς, πως ανησυχούν 
μην πάθει κακό, πως αναπολούν τα χρόνια που ήταν 
μικρή. Και πόσοι, ακόμη περισσότεροι, επικαλούνται 
έναν φρενήρη τρόπο ζωής, για να μην παραδεχτούν ότι 
απλώς γερνούν και ότι στάθηκαν αναποτελεσματικοί 
διαχειριστές του χρόνου, που καλπάζει, που αγνοεί, 
που χάνεται, που ποτέ δεν είναι αρκετός. Πόσοι δεν 
θα υπέμεναν πολλά για μια νέα αρχή, για μία ακόμη 
ευκαιρία.
Πες: αισθάνομαι ενοχή, θλίψη, χαρά, οργή, αγάπη, 

και μιλάς για συναισθήματα. Πες: σκέφτομαι ότι, αι-
σθάνομαι ότι, υπολογίζω, και μιλάς με τη λογική. Κά-
ποιοι θεωρούν πως οι άλλοι ευθύνονται για όσα το 
θυμικό προστάζει. «Με κάνεις να νιώθω ασήμαντος, 
σπουδαίος, ανεπαρκής.» Μα τα συναισθήματα πηγά-
ζουν εσωτερικά. Είναι δική μας η υπαιτιότητα, και οι 
συνέπειες, και το τίμημα. Και πολλοί αγνοούμε πως 
οι άνθρωποι μπορεί να αισθάνονται διαφορετικά και 
στις πιο όμοιες περιστάσεις: στο πένθος άλλοι επιζη-
τούν τη μοναξιά και άλλοι την κοινωνική παραμυθία.
Επιταχύνετε την ιεράρχηση των προτεραιοτήτων. 

Να το πρώτο βήμα. Επιβίωση, αυτοεκτίμηση, προ-



37

Αυτοεκτίμηση και διεκδικητικότητα

σαρμογή, ασφάλεια και προβλεψιμότητα, αυτόνομος 
ηθικός κώδικας, προσωπική τελείωση. Ξεχωρίστε τα 
σημαντικά από τα ασήμαντα. Δείτε πως η επιρροή, η 
εξουσία, η φήμη είναι εξάρτηση και συγκεκαλυμμένη 
αδυναμία, ανάγκη για αποδοχή, πείσμα σε πραγματι-
κούς και συμβολικούς γονείς. Διαχωρίστε το μέσο από 
τον σκοπό. Τα υπεράριθμα υλικά αγαθά δεν προσφέ-
ρουν ευμάρεια, αλλά μία κίβδηλη αίσθηση ανικανοποί-
ητου. Οι πυκνές σχέσεις, δυσχέρεια στην αφοσίωση.
Βάλτε στόχους συναισθηματικούς: πώς θα νιώθω αν 
επιτύχω αυτό, αν αντιδράσω έτσι, αν αδρανήσω, αν 
δειλιάσω, αν φανερωθώ…
Προβάρετε συναισθήματα και προκαλέστε τα σε 

όσους συναναστρέφεστε. Ζητήστε ανατροφοδότηση 
για το πώς εξελίσσονται. Παίξτε με τους ρόλους σας.
Κι όλα αυτά θα είναι οι πρώτες μόνο συλλαβές στο 
λεξικό του συναισθήματος.

Τα κίνητρα των άλλων 
και οι πολλαπλές ερμηνείες τους 

Αν μπορέσετε να φανταστείτε ένα μέρος χωρίς την 
επίδραση του χρόνου του μαστροπού, ας υποθέσουμε 
σε κάποιον «αντάρτη» πλανήτη, πριν από τη δημιουρ-
γία και τη μεγάλη έκρηξη, τότε η έννοια της κλασικής 
αιτιότητας καταλύεται: επειδή αυτό που συνδέει την 
αιτία με το αποτέλεσμα, πέρα από κάποιες επιπλέ-
ον συμβατικές σχέσεις, είναι κυρίως η χρονική στιγμή 
που επιτελούνται. Το πρώτο οπωσδήποτε προηγείται 



Ο θαμπωμένος καθρέφτης του εαυτού μας

38

του δεύτερου και το προσδιορίζει. Σε έναν τέτοιο φα-
νταστικό πλανήτη τα γεγονότα θα συνέβαιναν όπως 
στα όνειρα, χωρίς μία εξήγηση, αυτόνομα, τυχαία, 
ανεξάρτητα από υποθέσεις, συνέπειες, ερμηνείες και 
σκοπούς, υπερτοπικά και άχρονα.
Θα έλεγε κανείς ότι το σύμπαν εξυπηρετεί και 

αυτό: δίνει στον άνθρωπο τη δυνατότητα να πράτ-
τει αιτιοκρατικά και τελονομικά. Να εξηγεί τη συ-
μπεριφορά. Να έχει την ψευδαίσθηση πως ορίζει τις 
επιλογές του και να νομίζει πως αυτές οριοθετούνται 
σε ένα πλαίσιο σημαδεμένο από νόμους φυσικούς και 
σταθερές αδιαμφισβήτητες. Είναι το μοναδικό μέρος 
όπου τα πάντα αποκτούν νόημα, το ανεπανάληπτο θέ-
ατρο, που στεγάζει την πιο θαυμαστή παράσταση.
Ο κόσμος μας –υπό το πρίσμα αυτό– είναι μία σκη-

νή, όπως όλοι λένε, μα ο καθείς σκηνοθετεί τους ρό-
λους του, λαμβάνοντας υπόψη το απρόβλεπτο παίξιμο 
των άλλων, τις πράξεις που ήδη έχουν διαδραματιστεί 
και το επισφαλές σενάριο, έτσι που κανείς δεν γνω-
ρίζει ποιος επίλογος θα δοθεί, ούτε καν αν θα μας 
φανερωθεί στο τέλος. Ένα είναι βέβαιο: πως όλοι οι 
ηθοποιοί θα αποχωρήσουν αναγκαστικά, ενώ ο θίασος 
διαρκώς θα εμπλουτίζεται από νέους.
Ο λόγος της παραζάλης αυτής είναι γνωστός μόνο 

στον Θεό ή σε οτιδήποτε άλλο πιστεύετε, ο οποίος, 
ανάλογα με τις διαθέσεις Του ή την απόλυτη αγά-
πη ή έστω παίζοντας ζάρια, μετατρέπεται σε θεατής, 
κριτικός, παραγωγός και ενίοτε πρωταγωνιστής. Εάν, 
εν τέλει, αισθάνεστε τραγωδοί, αθύρματα, πιόνια, κο-
μπάρσοι ή κωμικοί, αυτό εξαρτάται από το ποιόν της 



39

Αυτοεκτίμηση και διεκδικητικότητα

σοφίας που έχετε αποκτήσει και από το κατά πόσο 
επιτύχατε να εμβαθύνετε, πέρα από τις γραμμές, στον 
ρόλο που σας χαρίστηκε.
Στην κοινωνία, όπως και στο θέατρο, η γνώση και 

η αξιολόγηση των κινήτρων (τόσο των δικών μας, όσο 
και των άλλων) αποτελεί την πεμπτουσία της κοσμο-
θεωρίας μας και στοιχειοθετεί τις κρίσεις που μορφο-
ποιούν την αντίληψη της πραγματικότητας. Άλλοι το 
ονομάζουν εμπειρία, άλλοι γνώση και μάθηση, μα σί-
γουρα, πέρα από όλα αυτά, είναι μέθεξη. Δεν βρίσκου-
με άλλο τρόπο να κατανοήσουμε τον άλλον, παρά μόνο 
αν λησμονήσουμε προς στιγμήν τις δικές μας γραμμές 
και ατάκες, και εμβαθύνουμε φαντασιακά στο είναι 
και στην ουσία του διπλανού ή του απομακρυσμένου. 
Ή, ακόμη καλύτερα, εάν εγκαίρως αποδεχτούμε πως 
ο άλλος και εμείς είμαστε όχι ουσία αλλά γίγνεσθαι, 
μία διαρκής, δηλαδή, επαναδιαπραγμάτευση, μία αέ-
ναη διαλεκτική.
Πώς καταφέρνει κανείς να μετέχει του άλλου; Εύκο-

λο με λόγια να ειπωθεί και δυσχερές να επιτευχθεί. Αν 
υπάρχει ουσία στους ανθρώπους, ψυχή, σθένος, ενέρ-
γεια, αυτή είναι κοινή μοίρα. Ο ηθοποιός-καθημερινός 
παρατηρητής πρέπει να αποβάλει τις ιδιότητες, τις 
κοινωνικές συμβάσεις, τα θέσφατα και, αγνός, να ει-
σέλθει στην αλήθεια του συνανθρώπου, υιοθετώντας 
τις αξίες, τους φόβους, τις ανασφάλειες, τις ελπίδες 
του ξένου, αρχικά, αλλά του τόσο όμοιου με μας πλη-
σίον. Η αυτοκάθαρση στο αρχικό αυτό στάδιο φαντά-
ζει παράδοξη, ανοίκεια, μακρινή, αλλά πυροδοτείται 
από τη συνειδητοποίηση πως, εάν δεν μπορέσουμε να 



Ο θαμπωμένος καθρέφτης του εαυτού μας

40

επεκτείνουμε την ύπαρξή μας μέσα από τα σενάρια 
και τα ιδανικά των άλλων, ουσιαστικά ζούμε σε έναν 
παράδεισο δυνατοτήτων και εμείς έχουμε εγκλωβιστεί 
σε μία απόμερη γωνιά του.
Προτροπές για μια νέα αρχή: 
Εξασκηθείτε στο υποθετικό ρεπερτόριο, στο • 
οποίο ποτέ δεν πιστεύατε πως θα ήταν δυνα-
τόν να συγκατανεύσετε, γίνετε φιλάργυρος, ενοι-
κιαστής, εγκληματίας, θύμα, απατημένος και 
άπιστος, επαίτης και δυνάστης, ετοιμοθάνατος 
και βρέφος, ηλιαχτίδα και γλυκασμός, αφεθείτε 
στους δυνητικούς σας εαυτούς, στις εκφάνσεις 
του άλλου, προβάρετε αντιδράσεις, δράματα και 
φαρσοκωμωδίες.
Εμπνευστείτε από την ασάφεια των ορίων σας, • 
για να νιώσετε πώς θα φερόσασταν εσείς, αν οι 
περιστάσεις ήταν διαφορετικές τόσο για τους 
ήρωες του έργου, όσο και για τους κορυφαίους 
της καθημερινότητάς σας.
Καταγράψτε τι θα κάνατε στη θέση τους, πώς • 
θα αντιδρούσαν εκείνοι, τι κρύβεται πίσω από 
το εμφανές, το εύκολο, το σκαιώδες. Ποια πα-
νανθρώπινη ανάγκη γεννά τις συμπεριφορές και 
τις ιδεολογίες;
Αμφισβητήστε τις γνώσεις σας, τις εγκαθιδρυμέ-• 
νες αυθεντίες, τα εκτρωματικά στερεότυπα και 
μάθετε να κυοφορείτε το πιθανό, ασπίδα στο τε-
τελεσμένο.
Αναλογιστείτε γιατί λαμβάνετε μέρος στο θέαμα • 
αυτό, ποιος ο υποτιθέμενος σκοπός, ποιες φάσεις 



41

Αυτοεκτίμηση και διεκδικητικότητα

έχετε ήδη βιώσει ή αγνοήσει, ποια τα κρίσιμα 
συμβάντα που άλλαξαν κάποτε τις έξεις σας.
Χωρίστε τη ζωή σας σε κεφάλαια και σημειώστε • 
πώς το νέο γεννήθηκε κάποτε ως ασήμαντο ση-
μάδι και μεταβολή μέσα στη συνήθεια και πώς 
η παρακμή μοίρανε τη γέννηση του καινοφανούς 
και του πρωτόγνωρου.
Αναγνωρίστε τα εμπόδια και τις συγκρούσεις • 
που σφυρηλάτησαν τον χαρακτήρα σας, γευτείτε 
ξανά την πίκρα της ματαίωσης, το πείσμα της 
θέλησης, την αντίφαση των όρων. Ψηλαφίστε το 
θνησιγενές, για να αισθανθείτε την ευρωστία του 
αιώνιου.
Χαρτογραφήστε τις σχέσεις και τις αλληλεπιδρά-• 
σεις σας, ανακαλύψτε τα κοινά μοτίβα τους, τις 
αγκυλώσεις και τα συναρπαστικά χτυποκάρδια, 
αντιληφθείτε γιατί η συμμετοχή σας στο θεατρι-
κό αυτό παιχνίδι είναι αδιάφορη, βαρετή, χλιαρή, 
ενθουσιώδης, ανεξάλειπτη. Θα παρακολουθού-
σατε ποτέ ένα έργο που δεν απογειώνει τους 
θεατές; Θα δραματοποιούσατε σενάρια αξιώσε-
ων, εάν σε κάθε σκηνή επαναλαμβάνατε τα ίδια 
συστατικά; Το αίτημα για προβλεψιμότητα και 
ασφάλεια τις περισσότερες φορές καθοδηγεί το 
ανούσιο.
Συγχωρήστε το παρελθόν σας και όσους σας • 
πλήγωσαν, γιατί αν δεν αποδοθεί η άφεση, ακό-
μη και προς τους νεκρούς, μετατρέπεται σε Άτη 
και Ερινύα και Νέμεση.
Πειραματιστείτε με τις πολλαπλές τεχνικές του • 



Ο θαμπωμένος καθρέφτης του εαυτού μας

42

θεάτρου και της ζωής. Ενσαρκώστε τα δράματά 
σας σαν να ήταν κωμωδίες και αντίστροφα. Αι-
σθανθείτε τον ρόλο σας και έμμετρα και πεζά. 
Παραδοθείτε στην ποίηση και στον απολογισμό, 
πάντοτε ενθυμούμενοι ότι κανένα ακροατήριο 
δεν μπορεί ποτέ να είναι το ίδιο.
Και τέλος, προδιαγράψτε, όσο αυτό είναι εφι-• 
κτό, τις εισόδους σας στη σκηνή, αλλά κυρίως 
την έσχατη έξοδο. Ταπεινή, μεγαλόπρεπη, εκκω-
φαντική ή αμελητέα, δεν έχει σημασία. Γιατί θα 
την έχετε εμπνευστεί εσείς.

Ποιος φοβάται τον καθρέφτη; 
Η απειλή της δυσμορφοφοβίας 

Οι διασυνδέσεις του εγκεφάλου τους εξειδικεύονται 
στην ανίχνευση κάθε υποτιθέμενης αρνητικής λεπτο-
μέρειας στο σώμα και αγνοούν τη συνολική εικόνα. Τα 
οπτικά νεύρα δίνουν μεγεθυσμένες πληροφορίες σχε-
τικά με τις ελάχιστες ανωμαλίες και δεν διακρίνουν 
εύκολα τη σωστή συμμετρία. Δέρμα, μύτη, μαλλιά, 
στήθος, στομάχι, μάτια, βάρος η διαρκής τους ενασχό-
ληση. Κι όμως, οι υπόλοιποι δεν παρατηρούν οτιδήπο-
τε μεμπτό ή τους βρίσκουν ακόμη και ελκυστικούς.
Δύο τοις εκατό του πληθυσμού θα αναπτύξει –από 

την εφηβεία κιόλας– τη φοβία της άσχημης μορφής και 
σταδιακά θα οδηγηθεί σε κατάθλιψη (σχεδόν 76% είναι 
το ποσοστό), σε ιδεοληψία, σε αυτοκτονική παραφιλο-
λογία, σε αγοραφοβία, σε απόσυρση, σε αποφυγή και 



43

Αυτοεκτίμηση και διεκδικητικότητα

σε αισθητή επιδείνωση της ποιότητας ζωής. Η κοινωνι-
κή ζωή θα διαλυθεί και οι επαγγελματικές ικανότητες 
θα συρρικνωθούν. Όσο για την ερωτική ζωή, θα γίνει 
ευνουχιστική για τους ίδιους, για τους συντρόφους ή 
θα κατακρημνιστεί. Όχι, δεν είναι επιφανειακοί, φιλά-
ρεσκοι άνθρωποι. Αντίθετα, δεν τους αρέσει καθόλου 
η εικόνα που αντικρίζουν ή το ελάττωμα που τρέμουν 
μήπως αποκαλυφθεί στους άλλους.
Παρά τη σοβαρότητα των συμπτωμάτων, πολύ λί-

γοι από αυτούς θα καταφέρουν να αναγνωρίσουν το 
νευρωσικό άγχος, το άδικο, ελεγκτικό υπερεγώ, το πι-
θανό ψυχολογικό τραύμα, τη νόσο της δυσμορφοφο-
βίας, που θα έπρεπε να τους στείλει κατευθείαν στον 
ψυχολόγο.
Ο καθρέφτης, ένας αδέκαστος κριτής, σε σημείο 

που η θέαση του εαυτού να γίνει δεύτερη φύση, ή 
ο μεγάλος εχθρός, που πρέπει να απομακρυνθεί πά-
ραυτα και τελεσίδικα. Αποκτούν τέτοια εμμονή με 
την εμφάνιση, ώστε κάθε επιφάνεια που αντανακλά 
το φανταστικό πλημμέλημα –το νερό, μια πόρτα με 
τζάμια– μπορεί να μεταβληθεί στον δήμιο που θα επι-
κυρώσει την αναντιστοιχία μεταξύ του ιδανικού και 
πραγματικού εαυτού.
Αρχικά, μια γυναίκα, για παράδειγμα, επιχειρεί να 

αποκρύψει την κατά φαντασίαν μειονεξία, κάνοντας 
χρήση των πιο περίπλοκων μυστικών της κοσμετο-
λογίας, φορώντας ρούχα που αποκρύπτουν τα τρω-
τά σημεία και καταφεύγοντας αργότερα σε πλαστι-
κούς χειρουργούς, από τους οποίους είτε εξαρτάται 
είτε μένει ανικανοποίητη. Όμως εις μάτην, γιατί δεν 



Ο θαμπωμένος καθρέφτης του εαυτού μας

44

υπάρχει τίποτε να διορθωθεί παρά μόνον η χαμηλή 
αυτοεκτίμηση, ο ψυχαναγκασμός, η τελειοθηρία και 
ο ψυχικός φόρτος, που αυθαίρετα και αναιτιολόγητα 
επιβάλλει σε όσους θεωρεί δικούς της. Μερικές φορές 
υιοθετεί δραστικές μεθόδους: σπάει ελιές, σπυράκια, 
κόβει τα μαλλιά, αγοράζει ύποπτα, αυτοσχέδια μα-
ντζούνια. Αδυνατεί να δει φωτογραφίες στις οποίες 
απεικονίζεται και, αν το πράξει, διακρίνει τα ψεγάδια 
της. Δεν μπορεί να χειριστεί τη φθορά του χρόνου, την 
ηλικία, τα σημάδια στο δέρμα, το μήκος ή το πλάτος 
της μύτης, τον ήλιο που αφυδατώνει την επιδερμίδα. 
Τα ντουλάπια της: αποθήκες καλλυντικών, μπουκα-
λάκια και σωληνάρια ταξινομημένα εμφατικά κατά 
μέγεθος, είδος, τιμή, χρώμα. Συγκρίνεται με μοντέλα, 
ηθοποιούς, τραγουδίστριες, μαθαίνει τα κουτσομπολιά 
και τις προσωπικές ιστορίες επιτυχίας, αναζητά στο 
διαδίκτυο πληροφορίες, γυμνάζεται πέραν του δέο-
ντος, αλλάζει διαρκώς δίαιτες, παρακολουθεί εκπο-
μπές ομορφιάς, δοκιμάζει πολλά υποσχόμενα θαυμα-
τουργά προϊόντα, απελπίζεται, φοβάται το ρεζίλεμα, 
την επίκριση, το σκώμμα, τον ανταγωνισμό. Μα το 
χειρότερο, αναπολεί τον εαυτό σε νεότερη ηλικία, τότε 
που ο μεταβολισμός, το σφρίγος, η σαγήνη θώπευαν 
την αυτοπεποίθηση.
Αν προέρχεται από οικογένεια που έδινε μεγά-

λη σημασία στη γνώμη των άλλων ή στην εξωτερι-
κή εμφάνιση, αλλά ακόμη κι αν είχε παραμεληθεί, το 
κοινωνικό άγχος επιτείνεται, μετατρέπεται σε πίκρα, 
εσωστρέφεια, ανάγκη για διαρκή επιβεβαίωση, εξα-
σθένηση του εγώ. Τα Μ.Μ.Ε. και ο καταναλωτισμός 



45

Αυτοεκτίμηση και διεκδικητικότητα

προκαλούν τη συναισθηματικά παραπαίουσα προσω-
πικότητα, προσθέτοντας αιτήματα κάλλους και ζωτι-
κότητας σε κάθε ηλικία.
Πρόκειται για μία ύπουλη νεύρωση, που προοιωνί-

ζει τη δυστυχία με τις ματαιόδοξες αιτιάσεις της.

Σχέσεις και κατάθλιψη 

Δύο κοινότατες ερωτήσεις σε κλίμακες αξιολόγησης 
των κοινωνικών δικτύων είναι ο αριθμός των φίλων και 
των γνωστών που διαθέτει κάποιος και η συχνότητα 
επαφής μαζί τους. Δυστυχώς, και οι δύο αξιολογούν 
μη σημαντικές παραμέτρους, το βάθος και το εύρος, ή 
έστω επιχειρούν να τα αποτυπώσουν με λάθος τρόπο. 
Πολλές, πλέον, έρευνες έχουν επικυρώσει αυτό το οποίο 
γνωρίζει ο κοινός νους: ότι, δηλαδή, η ποσότητα και η 
τακτικότητα των αλληλεπιδράσεων δεν έχουν τόση ση-
μασία, όσο η ποιότητα και η ειλικρίνεια των σχέσεων.
Οι συσχετίσεις με την εμφάνιση κατάθλιψης είναι πια 
φανερές:

Σύζυγοι που δεν λαμβάνουν συναισθηματική • 
υποστήριξη από τον/τη σύντροφό τους έχουν δι-
πλάσια πιθανότητα να βιώσουν κατάθλιψη κατά 
τη διάρκεια του βίου τους, συγκρινόμενοι με όσα 
άτομα είναι ελεύθερα ή με παντρεμένους που 
λαμβάνουν μεγάλη ικανοποίηση από τον γάμο.
Οι λέξεις-κλειδιά σε μία συμβιωτική σχέση –που • 
απομακρύνουν τον κίνδυνο κατάθλιψης– είναι η 
κοινωνική, επαγγελματική στήριξη, η συμμετο-
χή στον σχεδιασμό, στη φιλοσοφία ζωής και η 



Ο θαμπωμένος καθρέφτης του εαυτού μας

46

ανάλυση των περίπλοκων συναισθηματικών με-
ταπτώσεων.
Αν εγκαθιδρυθούν άκαμπτες, τετριμμένες, ελε-• 
γκτικές ή διεκπεραιωτικές μορφές επικοινωνί-
ας μεταξύ συζύγων, χωρίς έκφραση και πηγαία 
κατανόηση συναισθήματος, η κατάθλιψη ελλο-
χεύει.
Οι άνδρες, παρά τα αντίθετα στερεότυπα, επη-• 
ρεάζονται πολύ περισσότερο από την κακή ποι-
ότητα της σχέσης, ίσως επειδή αποτελεί μία από 
τις λίγες πηγές συναισθηματικής αποτοξίνωσης, 
εσωτερικής εκδήλωσης και χαλάρωσης. Οι γυναί-
κες αποκαλύπτονται ευκολότερα σε φίλες, συγ-
γενείς και γνωστούς, και είναι κοινωνικά επιθυ-
μητό να συζητούν αυτά που νιώθουν.
Όταν επέλθει η χαρτογράφηση των αντιδράσεων • 
των συντρόφων και γίνει εφικτή η προβλεψιμό-
τητα και η ασφάλεια, η σχέση τείνει να φθίνει, 
αν δεν εμπλουτιστεί από έναν νέο γνωστικό κα-
ταιγισμό πληροφοριών, τροφή και έλξη για τον 
εγκέφαλο.
Οι εξωστρεφείς σύντροφοι κινδυνεύουν περισ-• 
σότερο από μη έγκυρη και έγκαιρη αναγνώριση 
των συμπτωμάτων της κατάθλιψης, επειδή ο άλ-
λος δεν παρατηρεί την αντίθεση με την προηγού-
μενη χαλαρή και κοινωνική συμπεριφορά, αλλά 
τις προσδοκίες του. Με λίγα λόγια, οι εσωστρε-
φείς μοιάζουν πιο επιρρεπείς στην κατάθλιψη, 
αλλά οι εξωστρεφείς αποτυγχάνουν να δείξουν 
ότι κάτι έχει αλλάξει.



47

Αυτοεκτίμηση και διεκδικητικότητα

Η υπερβολική αφοσίωση σε μία σχέση δημι-• 
ουργεί προδιάθεση για κατάθλιψη, καθώς οι 
σύντροφοι εξαρτούν την αυτοεκτίμηση και την 
ταυτότητα της προσωπικότητας αποκλειστικά 
από αυτήν. Έρευνες αποδεικνύουν ότι, εάν συμ-
βεί κάτι απρόοπτο στην αλληλεπίδρασή τους, 
οι αυτοαξιολογήσεις τους είναι αρνητικές, πα-
ρουσιάζουν άγχος και καταθλιπτικά επεισόδια, 
ανεξάρτητα από το ποιος έφταιγε αρχικά για 
τη σύγκρουση. Τα γεγονότα αυτά επηρεάζουν 
επικίνδυνα την επαγγελματική και κοινωνική 
τους ζωή.
Η αλλαγή της θέσης των γυναικών και η χειρα-• 
φέτησή τους έχει επιφέρει αλλαγές στην πυρη-
νική οικογένεια, τις οποίες και τα δύο φύλα δεν 
μπορούν εύκολα να χειριστούν, με αποτέλεσμα 
να βιώνουν κενό στις διαπροσωπικές σχέσεις, 
κύριο χαρακτηριστικό της κατάθλιψης.
Τα καταθλιπτικά μοτίβα που θα αναπτύξουν οι • 
σύντροφοι εξαρτώνται εν πολλοίς από τις μνήμες 
τους από την οικογένεια καταγωγής και από τις 
εμπειρίες τους από προηγούμενες ερωτικές σχέ-
σεις. Η κατάθλιψη, δυστυχώς, διδάσκεται!

Καθυστερημένη ή άμεση ικανοποίηση: 
Ένα δίλημμα χωρίς νικητές 

Αν κάτι διακρίνει τους χειραφετημένους ενηλίκους 
από εκείνους που ως φυλαχτό διατηρούν την παιδική 



Ο θαμπωμένος καθρέφτης του εαυτού μας

48

τους προσωπικότητα είναι, μεταξύ άλλων, και η ικα-
νότητα για αναστολή της άμεσης ικανοποίησης των 
επιθυμιών και η αναμονή αργοπορημένης, αλλά μεγα-
λύτερης αμοιβής.
Πραγματικά, τα ανώριμα άτομα τις περισσότερες 

φορές δεν μπορούν να κατευνάσουν τις επιθυμίες 
τους και χειραγωγούνται από αυτές. Σαν τα παιδιά 
απαιτούν το δώρο τους εδώ και τώρα, φωνάζουν αν 
δεν τους χαριστεί άμεσα και το πετούν, αν φτάσει 
καθυστερημένα.
Κατά συνέπεια, οι επιλογές που κάνουν αποσκο-

πούν στην άμεση ενίσχυση και οι στόχοι τους σπάνια 
είναι μακροπρόθεσμοι. Κάποιος θα υποστήριζε ότι 
κάλλιο πέντε και στο χέρι, όμως κάποιοι ειδικοί, όπως 
ο Walter Mischel, ανακάλυψαν πως όσοι διαθέτουν 
ανάλογη προσωπικότητα, πολύ ευκολότερα ρέπουν 
προς τον ηδονισμό, την εξάρτηση, τη χαμηλή αυτοε-
κτίμηση και την κατάχρηση.
Αντίθετα, εκείνοι που μπορούν να κυριαρχήσουν 

στις ενορμήσεις τους, οι εγκρατείς και οι εχέφρονες, 
σχεδιάζουν αποτελεσματικότερα, έχουν καλύτερη 
επαγγελματική και ακαδημαϊκή επίδοση, αυτοέλεγχο, 
ρεαλιστικότερες εκτιμήσεις και αξιολογήσεις και πιο 
συνειδητή κοινωνική συμπεριφορά.
Σκεφτείτε κι εσείς αν θα αναβάλλετε μια αγορά, 

για να την πραγματοποιήσετε φθηνότερα αργότερα, 
αν θα προσποιηθείτε πως δεν βλέπετε τη σοκολάτα, 
που σας καλεί, προς χάρη της δίαιτας που αρχίσατε, 
αν δεν θα αποδεχθείτε την άσχετη με τα ενδιαφέροντά 
σας εφήμερη δουλειά, που προέκυψε, για να σχεδιά-



49

Αυτοεκτίμηση και διεκδικητικότητα

σετε την πορεία σας προς την επαγγελματική επιτυχία 
που πάντα ονειρευόσαστε.
Οι έρευνες έχουν δείξει ότι όσοι αντιστέκονται 

στη βραχυπρόθεσμη απόλαυση γίνονται επιτυχημένοι 
επιχειρηματίες, επειδή διακινδυνεύουν τα κεφάλαιά 
τους, που θα μπορούσαν να είχαν ξοδέψει άμεσα, 
επενδύουν σε χρόνο και κόπο, για να έχουν μεγαλύτε-
ρες απολαβές στο μέλλον. Πόσοι από σας ως φοιτητές 
αποστραφήκατε «κάθε απόλαυσιν ερώτων της ρουτί-
νας», επιμένοντας σε ποιοτικές σχέσεις ή αρνηθήκατε 
ηδονές, για να εισέλθετε στα άδυτα της επιστήμης. 
Πόσες φορές δεν συγκρουστήκατε με τον σύντροφό 
σας, επειδή πάραυτα δεν έσπευσε να διαχειριστεί τα 
θέλω σας.
Ας αγνοήσουμε, όμως, τους Αμερικανούς ψυχολό-

γους και τα πορίσματά τους για μια ευδαιμονιστική 
κοινωνία, όπου η επίτευξη παίζει βαρύνοντα ρόλο και 
ας επικεντρωθούμε σε μια μεταβλητή που άπτεται 
του συστήματος αξιών.
Είναι προφανές ότι σε χώρες που οι νόμοι δεν δι-

ασφαλίζουν τον πολίτη και που οι αλληλεπιδράσεις 
του με τους άλλους διέπονται περισσότερο από το 
φιλότιμο, την ευαισθησία, το μεράκι και άλλα υπο-
κειμενικά κριτήρια παρά από κανονισμούς και αρχές, 
η καχυποψία και η έλλειψη κοινωνικής εμπιστοσύνης 
είναι παράμετροι που αναγκάζουν τους ανθρώπους να 
επιζητούν την άμεση ικανοποίηση παρά την προσδο-
κία μεγαλύτερου κέρδους αργότερα. Είναι λογικότε-
ρο, σε μια πολιτεία που καταληστεύει τον πληθυσμό, 
τα αντανακλαστικά των πολιτών να είναι αμεσότερα, 



Ο θαμπωμένος καθρέφτης του εαυτού μας

50

ανταγωνιστικότερα, οι αποφάσεις πιο εγωκεντρικές 
και η επιβίωση να αφορά στην καθημερινότητα και 
όχι ένα γενικό και αόριστο πλαίσιο.
Δυστυχώς, η κρίση γεννά ανομία και οδηγεί σε επι-

λογές που πρόσκαιρα μόνο διασφαλίζουν την ποιό-
τητα ζωής. Η δυσπραγία στα πρώτα στάδιά της αλ-
λοιώνει τον χαρακτήρα ενός λαού και μιαίνει τα ήθη 
του. Και οι Έλληνες δεν είναι καμωμένοι για τέτοιους 
συμβιβασμούς.

Μεταιχμιακή διαταραχή 
της προσωπικότητας 

Οι συναισθηματικές τους σχέσεις είναι ασταθείς, εύ-
θραυστες, πιεστικές. Το κάθε λεπτό ικανοποίησης το 
πληρώνουν αργότερα με αμφιβολία, θυμικές μεταπτώ-
σεις, φόβο εγκατάλειψης, ανασφάλεια, πόνο. Η αυτο-
εικόνα τους παρουσιάζει αναπάντεχες διακυμάνσεις 
χωρίς προφανή αιτία.
Παρορμητικοί, ενθουσιάζονται σαν παιδιά, δίνο-

νται ολόψυχα σε καταστάσεις, πρόσωπα, για να απο-
γοητευθούν σύντομα. Συνυπάρχουν με τον φόβο της 
απόρριψης, ο οποίος τους αποπροσανατολίζει, αλλοι-
ώνει τα δεδομένα, παρερμηνεύει τα κίνητρα. Μια αθέ-
λητη απερισκεψία από την πλευρά του φίλου, του συ-
ντρόφου, μια ασήμαντη αργοπορία σε ραντεβού, μία 
παράβλεψη κάποιας επετείου, μια διφορούμενη λέξη 
και πυροδοτείται ο τρόμος της προδοσίας. Δεν είμαι 
αρκετά καλός, γι’ αυτό με υποτιμούν. Η απειλή της 



51

Αυτοεκτίμηση και διεκδικητικότητα

μειονεξίας τους κάνει επιθετικούς, συγκρουσιακούς, 
άδικους, εκδικητικούς. Η τιμωρία για τον πταίσαντα 
είναι δυσανάλογη της πράξης του. Η απαξίωση για 
εκείνο που τους συνεπήρε, συντριπτική.
Άνθρωποι των αντιθέτων ρέπουν προς την κατά-

χρηση, την έξαρση, το υπερβολικό. Εύκολα εξαρτώ-
νται, μεθούν, απέχουν ή ρισκάρουν στο σεξ, πειραμα-
τίζονται δίχως δικλίδες ασφαλείας, ακροβατούν στο 
παράλογο, πέφτουν σε κατάθλιψη, νιώθουν το κενό να 
τους περιτριγυρίζει. Και κάνουν τα πάντα για να το 
αποφύγουν: θα συναντηθούν με τον πρώτο άγνωστο 
που τους κολάκεψε στο Facebook, θα πιουν υπερβο-
λικά σε ένα μπαρ, θα δοκιμάσουν μία άγνωστη ουσία, 
θα ενδυθούν τα χαρακτηριστικά και τις προτιμήσεις 
του άλλου, για να τους αποδεχθεί. Αλίμονο, όμως, αν 
δεν ανταποκριθεί στις τυραννικές προσδοκίες τους.
Οι κυκλοθυμίες είναι έντονες, δεν βασίζονται σε 

πραγματικά γεγονότα, αλλά σε λάθος εκτίμηση αυ-
τών. Έρμαια της φαντασίας τους και της περίπλοκης 
ψυχοσύνθεσης, πρώτα ζουν συμβολικά και μεταφέρουν 
τις οπτασίες ή τους εφιάλτες στην καθημερινότητα. 
Συνηθισμένη τους έκφραση «Δεν υπάρχω, όλα είναι 
μάταια». Ένα ποσοστό από αυτούς θα αποπειραθεί 
να αυτοκτονήσει, μερικές φορές για να προκαλέσει το 
ενδιαφέρον των άλλων.
Παραδίδουν γη και ύδωρ σε όσους αγαπούν, αλλά 

υποφέρουν από έλλειμμα αγάπης. Λατρεύουν όσους 
τους δώσουν προσοχή υπό την αίρεση να είναι πάντα 
κοντά. Κι αν αυτό δεν γίνει εφικτό, η μεταστροφή 
είναι ακαριαία και απόλυτη. Εξάλλου, η δυσφορία 



Ο θαμπωμένος καθρέφτης του εαυτού μας

52

είναι βασικό χαρακτηριστικό τους, που συνοδεύεται 
από άγχος, κρίσεις πανικού, αυτοτραυματισμούς και 
περιόδους ηρεμίας.
Αποτελούν το 2% του γενικού πληθυσμού. 75% από 

αυτούς είναι γυναίκες. Με μεταιχμιακή διαταραχή της 
προσωπικότητας.

Ελέγξτε τον θυμό σας 

Εάν η ένταση και η συχνότητα του θυμού ξεπερνά 
τη σημασία των καταστάσεων που τον προκάλεσαν, 
επεκτείνεται σε πλαίσια άσχετα με τα αρχικά ερεθί-
σματα, εμπλέκει αθώους, γενικεύεται ή διαρκεί πέρα 
από το κανονικό, ανησυχήστε: το κοκτέιλ των ορμο-
νών που εκλύονται, το άγχος, η αυξημένη πίεση και 
οι καλπάζοντες καρδιακοί παλμοί θα προκαλέσουν σε 
σας πολύ μεγαλύτερη ζημιά από ό,τι η ψυχολογική ή 
σωματική εκτόνωση εναντίον των αντιπάλων σας.
Πολύ βαθιά μέσα σας ξέρετε πως όλα είναι ζήτημα 

ελέγχου. Τα γεγονότα δεν έχουν την πορεία και την 
έκβαση που περιμένατε, πρόσωπα δεν συμπεριφέρο-
νται σύμφωνα με τις προσδοκίες σας, τυχαία περιστα-
τικά ανατρέπουν τους σχεδιασμούς.
Η ενδοσκόπηση θα αποκάλυπτε κι άλλα: αρκετοί 

εξοργίζονται καλύπτοντας τους φόβους ή τη δειλία, 
άλλοι ωρύονται επειδή πληγώθηκαν, ζήλεψαν, μα-
ταιώθηκαν, απορρίφθηκαν, αγχώθηκαν, απειλήθηκαν, 
επέτρεψαν να τους θυματοποιήσουν ή συνηθέστερα 
για να μην παραδεχτούν πως κοροϊδεύουν τους εαυ-



53

Αυτοεκτίμηση και διεκδικητικότητα

τούς τους. Σίγουρα πάντως η συμπεριφορά αυτή κά-
ποτε ενισχύθηκε. Κάποιοι ανέχτηκαν την οργή σας, 
άλλοι υποχώρησαν μπροστά της, μερικοί αδιαφόρησαν 
ή ένιωσαν περήφανοι (π.χ., γονείς που την νόμισαν για 
διεκδικητικότητα), άλλοι σας έκαναν τελικά το χατί-
ρι.
Ενίοτε επαναλαμβάνετε σκηνικά που έχουν αποτυ-

πωθεί βαθιά στη μνήμη: ανακαλείτε συμμαθητές που 
κέρδιζαν με τον θυμό τον σεβασμό και τα υλικά αγαθά 
που επιθυμούσαν, καθηλώνεστε σε γονείς που έλυναν 
τις διαφωνίες τους με τη θυμική αυτή έξαψη, μηρυκάζετε 
ολισθήματα δασκάλων που θύμωναν αντί να διδάσκουν.
Γενεσιουργό αίτιο του θυμού είναι και η ενοχή, αυτή 
η τόσο γνώριμη συναισθηματική και γνωστική πίε-
ση, που προκαλείται όταν υπάρχει η πίστη πως οι 
πράξεις ή οι προθέσεις προκαλούν βλάβη σε πρό-
σωπα και αντιβαίνουν στα προσωπικά και κοινωνι-
κά κριτήρια ηθικής. Αν οι Ερινύες εμφανιστούν ως 
οργή για τον εαυτό, παρουσιάζονται καταθλιπτικές 
τάσεις, εάν εξωτερικευθούν, γίνονται επιθετικότητα.
Συνώνυμο της αρρενωπότητας για αιώνες, στους άν-
δρες είναι πιο ανεκτό να εκδηλώνουν θυμό. Αλλά όλοι 
πρέπει να τρέμουν μια οργισμένη γυναίκα που κρύβει 
πίσω από τα δάκρυα ή την υποχώρηση το μένος της.
Οι επιπτώσεις του θυμού πολλές φορές είναι ανεξέ-

λεγκτες, ειδικά αν το πρόσωπο που τον δέχεται απα-
ντήσει με το ίδιο νόμισμα ή, χειρότερα, όταν ξέρει 
πώς να τον χειριστεί, για να τον στρέψει εναντίον του 
επιτιθέμενου. Η λογική δίνει τη θέση της στον πρω-
τόγονο εγκέφαλο, λόγια ασυνάρτητα ή αθέλητα εκ-



Ο θαμπωμένος καθρέφτης του εαυτού μας

54

στομίζονται, πληγώνουν, στιγματίζουν, εντυπώνονται 
ανεξίτηλα και καμιά φορά η άσκηση βίας έρχεται ως 
φυσικό επακόλουθο.
Τελικά ο θυμός είναι χαρακτηριστικό ανθρώπων με 

αδύναμη προσωπικότητα, μια έκπτωση της σύνεσης, 
της οποίας οι συναισθηματικές, βιολογικές και κοινω-
νικές κυρώσεις δεν θα αργήσουν να φανούν.
Ο θυμός εξελίσσεται σε αντικοινωνική παρέκκλιση 

όταν αισθάνεστε πως πάντα πρέπει να οργίζεσθε, για 
να αποκτήσετε εκείνα που επιθυμείτε, αν εκτονώνε-
σθε σε πρόσωπα που αγαπάτε ή σε όσους θεωρείτε 
αδύναμους, όταν δημιουργεί δυσεπίλυτες συγκρούσεις 
στον οικογενειακό, φιλικό και επαγγελματικό περίγυ-
ρο, όταν μετατίθεται, υπεραναπληρώνεται, απωθείται 
αχειραγώγητος. Η χρήση αλκοόλ ή άλλων ουσιών, αλλά 
και η ανησυχία των υπολοίπων για τις διαστάσεις 
του είναι σημάδια πως η παθολογία αυτή ενδεχομέ-
νως να υποκρύπτει μια πολύ βαθύτερη ανισορροπία.
Χαρακτηριστικό ατόμων με χαμηλή αυτοεκτίμηση, 
ευθύνεται για ψυχοσωματικά συμπτώματα, στρες 
και κατάθλιψη. Αν και οι περισσότεροι πιστεύουν 
πως η εκδήλωσή του αποφορτίζει και καθαίρει, στην 
πραγματικότητα η χωρίς όρια διοχέτευσή του έχει 
πολλαπλασιαστικά αποτελέσματα αυτο-διαιώνισης: 
ο θυμός εκτινάσσει την επιθετικότητα, πληθύνει τις 
αφορμές για σύγκρουση, προκαλεί εσωτερική ανα-
στάτωση, μολύνει τις σχέσεις, δηλητηριάζει τη σκέψη, 
μολεύει το συναίσθημα. Η διαχείρισή του επίπονη, αν 
έχει εγκαθιδρυθεί ως ίδιον του χαρακτήρα, αλλά όχι 
αδύνατη.



55

Αυτοεκτίμηση και διεκδικητικότητα

Αναλύστε τα βαθύτερα συναισθήματα που βρί-• 
σκονται στο περιήλιο και στο αφήλιο του θυμού 
σας. Αιτία του δεν είναι οι αντιδράσεις των άλλων, 
αλλά ο τρόπος που εσείς ο ίδιος τις ερμηνεύετε.
Καταγράψτε τα ερεθίσματα και τις περιστάσεις • 
που τον προκαλούν και αποφύγετέ τα.
Σημειώστε τα βιολογικά σημάδια που τον προϊ-• 
δεάζουν και τις σκέψεις που τον δυναμώνουν.
Διδάξτε στον εαυτό σας τρόπους χαλάρωσης και • 
καταπολέμησης άγχους.
Κάντε ασκήσεις διεκδικητικότητας και αυτοεκτί-• 
μησης.
Προβάρετε επιθυμητούς, εναλλακτικούς ρόλους • 
σε καταστάσεις που μόνιμα σας εκνευρίζουν.
Διοχετεύστε τον θυμό σας σε κοινωνικά επιθυμη-• 
τές και δημιουργικές ασχολίες. Αλλά πάνω από 
όλα να θυμάστε ότι αυτοί που διαθέτουν ψυχι-
κή δύναμη και συναισθηματική ευρωστία σπάνια 
καταφεύγουν σε αυτόν τον τρόπο επιβολής.

Η δικτατορία των συναισθημάτων 

Υπάρχουν κάποιοι άνθρωποι που αδυνατούν να συγ-
χρονιστούν με τους ρυθμούς, τα ιδανικά και τους στό-
χους της κοινωνίας μας. Κλείνονται στον κόσμο τους. 
Σταδιακά μαθαίνουν να τον υπερεκτιμούν και να τον 
απεχθάνονται ταυτόχρονα, να τον προασπίζουν, όταν 
οι άλλοι τον αμφισβητούν, και να τον απαξιώνουν, 
όταν τους οδηγεί σε συνεχή αδιέξοδα.



Ο θαμπωμένος καθρέφτης του εαυτού μας

56

Τους λατρεύεις ή τους εξορκίζεις, αλλά σίγουρα, αν 
συσχετισθείς μαζί τους, δεν μπορείς να τους αγνοήσεις 
– τείνουν να απορροφούν κάθε ικμάδα και ενέργεια 
και απαιτούν αυτό που και οι ίδιοι παρέχουν απλόχε-
ρα: πολλή προσοχή, φροντίδα, αποκλειστικότητα, σε-
βασμό, σε βαθμό ασφυκτικό ή υπέροχο.
Ζουν στις παρυφές του νευρωτισμού, της κυκλοθυμί-

ας, της μελαγχολίας και της κατάθλιψης. Κατά συντρι-
πτική πλειοψηφία (πάνω από 70%) είναι εσωστρεφείς. 
Συνολικά εικάζεται πως αποτελούν το 20% του γενι-
κού πληθυσμού, ποσοστό διόλου ευκαταφρόνητο.
Το νευρικό τους σύστημα επεξεργάζεται τα ερεθί-

σματα με τρόπο διαφορετικό, βαθύτερο, περισσότερο 
ενδελεχή. Τα χρώματα είναι πιο ζωντανά, η λεπτο-
μέρεια εμφανέστερη, οι ήχοι γεμάτοι αποχρώσεις, οι 
αισθήσεις δυνατές, η οικουμένη πιο περίπλοκη, απαι-
τητική και τα λόγια των ανθρώπων μεστά νοημάτων, 
υπαινιγμών, άδηλων προθέσεων και ανερμήνευτων κι-
νήτρων.
Κατακλύζονται ανά πάσα στιγμή από τα δεδομένα 

δύο παράλληλων πραγματικοτήτων: της εσωτερικής 
με το υπερτροφικό υπερεγώ και τα ακόρεστα πάθη, 
με την αντινομία των θέλω και των πρέπει, με την 
καταδυνάστευση μιας εικόνας που πάση θυσία πρέπει 
να διαφυλαχθεί, ακόμη κι αν αυτό εγκλωβίσει τις πιο 
μύχιες επιθυμίες. Και συνάμα τους συγκλονίζουν οι 
δυσερμήνευτοι χρησμοί των απαιτήσεων των άλλων, 
που τις περισσότερες φορές ελαύνουν ως κατακτητές 
παρά ως προσκυνητές στην ουτοπία και την αυταπάτη 
και τη νηνεμία.



57

Αυτοεκτίμηση και διεκδικητικότητα

Τα πλήθη τους ζαλίζουν, προτιμούν τη μικρή, δη-
μιουργική παρέα. Μισούν τους αγροίκους, τους αγε-
νείς, τους υπερόπτες. Η βοή φαντάζει εκκωφαντική, η 
τελειοθηρία μετατρέπεται σε αποφυγή, τα συναισθή-
ματα μείγμα εκρηκτικό, αλλά ποθητό και επικίνδυνο. 
Τι βολικό αν κάποιος ανακάλυπτε τις εξωτικές τους 
ιδιότητες και καθηλωνόταν στη λαγνεία των εκφάνσε-
ών τους.
Η εμπειρία τους κάνει χειριστικούς, ο χαρακτήρας 

τους εξεγείρει τις υποθέσεις, η προσωπικότητα τους 
οδηγεί στα πιο συμβατικά, αλλά και στα πιο παρά-
τολμα. Και μονίμως παραδίδουν γη και ύδωρ σε λά-
θος άτομα, απορρίπτοντας τους καταλληλότερους και 
αδιαφορώντας για το πασιφανές.
Παίρνουν τα πάντα στα σοβαρά, δίνονται ολόψυχα, 

λατρεύουν τις λεπτές ευγενικές κινήσεις, τη διακριτι-
κότητα, τα όρια, τον σεβασμό. Καθώς επεξεργάζονται 
το αδιόρατο για τους πολλούς, γίνονται πιο επιφυλα-
κτικοί, επιζητούν εχέγγυα, δεν ενδίδουν στον αυθορ-
μητισμό, ρέπουν προς την κρυψίνοια, έλκονται από το 
παραμυθένιο, το φανταστικό, το ιδεατό, το άπιαστο. 
Χρειάζονται χώρο για τον εαυτό τους, ζυγίζουν τις 
συμπεριφορές μέσα από το καλειδοσκόπιο των συναι-
σθημάτων, μαγεύονται από την τέχνη, την αισθητική, 
γίνονται επιτομή της δημιουργικότητας, αρκεί να τους 
παρασχεθεί το κίνητρο, το πεδίο της μάχης, στο οποίο 
θα θυσιάσουν το είναι τους.
Πληγώνονται εύκολα, αν ανοιχτούν, ηττώνται, αν 

επενδύσουν, προδίδονται, αν εμπιστευθούν. Κι όλα 
αυτά τα βιώνουν δίχως ο άλλος να έχει περιπέσει σε 



Ο θαμπωμένος καθρέφτης του εαυτού μας

58

κάποιο εξόχως μεμπτό σφάλμα. Απλά δεν κατόρθωσε 
να αποκρυπτογραφήσει την οπτασία που είχαν πλά-
σει, δεν ήταν ικανός να ξεκλειδώσει τους μυστικούς 
κώδικες, προσέφερε αταίριαστο γοβάκι στα πόδια της 
σωστής Σταχτοπούτας.
Αν γνωρίζετε τέτοια πρόσωπα και έχετε μάθει να 

αντέχετε στους ριψοκίνδυνους εναγκαλισμούς και 
στις ανασφαλείς προσκολλήσεις, αφιερώστε τους χρό-
νο, προσοχή, θαυμασμό και ενδιαφέρον. Με εντιμό-
τητα και εναργείς προσεγγίσεις. Προχωρώντας με τη 
διστακτικότητα και τον ενθουσιασμό του εξερευνητή 
σε ατραπούς πρωτοπερπατημένες. Αλλιώς το πιθα-
νότερο είναι να συγκρουσθείτε ή να λυπηθείτε, όπως 
ο ποιητής που «άφησε να περάσει ένα πλατύ ποτάμι 
ανάμεσα από τα δάχτυλά του, χωρίς να πιει ούτε μια 
στάλα».

Η ψυχολογία και η μεταφυσική 
της απληστίας 

Η μελέτη της απληστίας, της ακόρεστης εκείνης ανά-
γκης για απόκτηση αγαθών, πολύ περισσοτέρων από 
όσα μπορεί κάποιος να καταναλώσει, ακόμη κι αν δεν 
του αξίζουν, πολύ γρήγορα και αναπάντεχα συναντά 
τις έννοιες της αυτοεκτίμησης, της νεύρωσης, της εξάρ-
τησης, του ναρκισσισμού και της κατάθλιψης.
Η ίδια η αυτοεκτίμηση είναι μια συνδιαλλαγή με 

τον θάνατο και με τον τρόμο. Με τον εφιάλτη του 
πεπερασμένου, του ατελέσφορου, του α-συνεχούς, του 



59

Αυτοεκτίμηση και διεκδικητικότητα

θνητού, που περιφέρεται καθημερινά, έστω κι αν συ-
γκαλύπτεται στη βοή της φαινομενικής κίνησης και 
της πολυπραγμοσύνης.
Το τίμημα της ευφυΐας ήταν η συνειδητοποίηση των 

συνεπειών του θανάτου στην ύπαρξη: η ταπεινωτική 
σήψη, το άρρητο άγνωστο, η παντοτινή λήθη, οι επι-
πτώσεις της φυγής μας στους αγαπημένους, η πιθανή 
τιμωρία για τις πράξεις μας, η απώλεια της ταυτότη-
τας του εγώ, οι ανεκπλήρωτοι σκοποί, το σκοτάδι, το 
μηδέν. Η υστεροφημία των αρχαίων, μια μαρτυρία της 
διαχρονικής απελπισίας.
Ακόμη κι αν όλα αυτά καθεύδουν στο υποσυνείδητο, 

κάθε στιγμή το τέλος των άλλων, οι νεκροί των δελτίων, 
οι ασθένειες και τα δυστυχήματα μας υπενθυμίζουν 
ότι ανήκουμε στους ζωντανούς, μα παράλληλα προει-
δοποιούν ότι ο χρόνος και τα περιθώρια εξαντλούνται.
Και μόνο η διαπίστωση αυτή θα έπρεπε να συνθλίψει 
την ανθρωπότητα με πανδημία κατάθλιψης, θα οδη-
γούσε σε αναστολή των προσπαθειών, σε αναθεώρηση 
όλων των θεσμών, των αρετών και των κινήτρων και 
θα αιτιολογούσε μια ανεξέλεγκτη έξαρση του ηδονι-
σμού, του εφήμερου και του βάρβαρου.
Η γνώση ετούτη της φθοράς, η προπατορικά κατα-

ραμένη και απεχθής θεμελιώνει την αντινομία μεταξύ 
του πολιτισμού και του ενστίκτου της επιβίωσης, της 
αυτοσυντήρησης. Το «εμού θανόντος, γαία πυρί μι-
χθήτω» όλα αυτά τα συνοψίζει.
Κι όμως, η αυτοεκτίμηση, μαζί με την παιδεία, την 

τέχνη, τις θρησκείες, τη φιλοσοφία και το πνεύμα, εί-
ναι ένα από τα αντίδοτα στην απόγνωση, θαυμαστά 



Ο θαμπωμένος καθρέφτης του εαυτού μας

60

ελιξίρια που οχυρώνουν το είδος μας. Ο άνθρωπος 
αντιστέκεται επειδή ανέπτυξε σεβασμό και θαυμασμό 
προς τον εαυτό του. Η αυτοεκτίμησή μας πια εδράζε-
ται στη νοηματοδότηση της μοναδικής και ανεπανάλη-
πτης προσωπικότητας, όχι αποκομμένης και μοναχι-
κής, αλλά ενδυναμωμένης στα πλαίσια της κοινωνίας 
και της ευνομίας.
Η αναλώσιμη και πενιχρή ατομικότητα, βορά του 

Χάροντα έχει μεταλλαχθεί: αυτό, δηλαδή, που αναιρεί 
τον φόβο και την επιθανάτια αγωνία δεν είναι η ασθε-
νής, υλική φύση μας, αλλά το σύνολο των σχέσεων, των 
αξιών, των ιδανικών και της αγάπης.
Με άλλα λόγια, η ιστορικότητά μας και ο ορθός 

τρόπος που πολιτευόμαστε καθορίζουν το είδος της 
αυτοεκτίμησης, την ποιότητα της αυτοεικόνας, την 
ενάργεια των συναισθημάτων, την ανθρωπιά μας και 
τη δυνατότητα να υπερβαίνουμε τη θνητότητα. Όσο 
περισσότερο εσωτερικεύουμε τις αρχές και ταιριάζου-
με στα κελεύσματα και στα πρότυπα της κοινωνίας 
που μας διαφοροποιούν από το πρωτόγονο, τόσο η 
λαίλαπα του θανάτου αποδυναμώνεται, αν και δεν 
εξαλείφεται αμετάκλητα.
Οι άνθρωποι επιδιώκουν να εντάσσονται σε ομάδες, 

να ενστερνίζονται τις ιεραρχίες, να αποδέχονται τους 
κανονισμούς, τις προσδοκίες, τα ήθη και τα σύμβολα. 
Με την κοινωνικοποίηση, τη συλλογικότητα, τον αλ-
τρουισμό, την προσφορά το είναι μας αναπαράγεται, 
ευδοκιμεί, επεκτείνει τα όρια, αντλεί αυτοεκτίμηση.
Εν ολίγοις, η γονιδιακή, πλέον, επιταγή του ανή-

κειν και η ικανότητα του καθενός να εντάσσεται, να 



61

Αυτοεκτίμηση και διεκδικητικότητα

συσχετίζεται, να διαμορφώνει κοινωνικά δίκτυα, να 
συνδιαλέγεται χρωματίζει το βάθος και το εύρος της 
αυτοεκτίμησης, που θα αποτελέσει κίνητρο για δράση, 
αποφυγή, παλινδρόμηση ή αντικοινωνικότητα.
Όμως, ο Μεσαίωνας ακόμη καραδοκεί, κραδαί-

νοντας την υλιστική παρακμή, δίνοντας έμφαση στη 
δύναμη, επιδιώκοντας την εξουσία, συναινώντας στην 
κατάχρηση, ανεχόμενος την εκμετάλλευση, τη φιλα-
ρέσκεια, τη ματαιοδοξία, την αδικία, την ανομία, την 
επιβολή, τον πόλεμο.
Η εποχή μας τείνει να απαξιώσει τον ανθρωπισμό, 

να δικαιολογήσει την ανισότητα, να καταποντιστεί στο 
επιδερμικό και το ανούσιο. Παντού ένας πολύμορφος 
σκοταδισμός έχει ξεκινήσει, μια αδηφάγος κυρίαρ-
χη ιδεολογία αμφιλεγόμενων ελίτ έχει εγκαθιδρυθεί, 
σπαράσσοντας τις διαφορετικές απόψεις, καταστρέ-
φοντας το περιβάλλον, εξαθλιώνοντας τους αδύνα-
μους, χλευάζοντας τη δημοκρατία.
Η παγκοσμιοποίηση, το διαδίκτυο, ο νεοφιλελευ-

θερισμός, η τυραννία των πολυεθνικών, το αντιτρομο-
κρατικό πρόσχημα, απλά σημεία όσων θα επέλθουν. 
Ήδη το δίλημμα που τίθεται είναι απροκάλυπτα εκβι-
αστικό: ή μετατρέπεσαι σε αναξιοπρεπή αργυρώνητο 
διασφαλίζοντας την αποδοχή ή περιθωριοποιείσαι και 
διαπομπεύεσαι.
Η Αναγέννηση θα αργήσει να ξαναφανεί, αν δεν 

καλλιεργηθεί μια επαναστατική μορφή συλλογικότη-
τας, ευθύνης και εμπιστοσύνης. Τα συντάγματα και 
οι συνθήκες εξέπεσαν ως φαρσοκωμωδίες αποτυχη-
μένων προσπαθειών για ειρήνευση και μετατράπηκαν 



Ο θαμπωμένος καθρέφτης του εαυτού μας

62

σε επιτομή της υποκρισίας. Οι λαοί έχουν χρεία ενός 
Συμβολαίου Καινού.

Θάνατος, απληστία και αυτοεκτίμηση 

Ο άπληστος είναι πρόσωπο με ανάπηρη και διάτρητη 
από παιδικές ματαιώσεις αυτοεκτίμηση. Ανεπούλω-
το το στίγμα της μειονεξίας, με ανεξίτηλες ανασφά-
λειες και με χαμηλά ποσοστά επιτυχίας, όσον αφορά 
στην κοινωνική σύγκριση, καταφεύγει στην εμμονή της 
συλλογής αγαθών και πόρων, χωρίς ηθικά κωλύμα-
τα, δίχως περιορισμούς, με μηδενικές αναστολές, με 
την ορμή και το πείσμα του εξαρτημένου, που, για να 
ικανοποιηθεί, χρειάζεται ολοένα και μεγαλύτερη δόση 
του ερεθίσματος, το οποίο θα προσφέρει την ηδονή 
και την ισορροπία στον ταραγμένο εγκέφαλο.
Στα έγκατα του υποσυνείδητου μια απύθμενη, αλ-

λοτριωμένη λατρεία για τον εαυτό, που συνοδεύεται 
από μιας ανάλογης έντασης αγωνία για τον θάνατο, 
την κατάσταση που θα λεηλατήσει το αγαπημένο εγώ 
και θα εξανεμίσει τις ιαχές της νίκης. Ο άπληστος θέ-
λει να αποδείξει σε όλους πως αξίζει περισσότερο, 
ότι παίρνει ακόμη και με το ζόρι από τη ζωή που του 
χρωστά όσα δικαιούται, ότι επικυρώνει τη συνέχεια 
της ύπαρξής του μέσα από τη συγκέντρωση πλούτου, 
άσχετα με το τίμημα.
Η καταναλωτική κοινωνία, που προαναφέραμε, του 

παρέχει την αποδεκτή κουλτούρα για όλα αυτά, τον 
ενσωματώνει ως άξιο μέλος της, αφού οι σκοποί και η 



63

Αυτοεκτίμηση και διεκδικητικότητα

ηθική τους ταυτίζονται. Η μέθεξη τούτη και η εξίσωση 
των ειδώλων αναστέλλει ένα μέρος της μεταφυσικής 
παραζάλης.
Μετασχηματίζει τη μάχη σε κυνήγι εξουσίας, σε κα-

ταναγκασμό της αναγνώρισης, σε εξάρτηση από τα 
υλικά, σε προσκύνημα στα σύμβολα δόξας, σε αυτο-
σκοπό. Μόνο έτσι μπορεί να κατευνάσει την εσωτερι-
κή αντινομία του πάθους για τον εαυτό με την κατα-
δίκη που του επιφυλάσσει ο θάνατος.
Ναρκισσιστής κατά βάσιν πιστεύει ακράδαντα πως 

ανήκει σε μια ιδιαίτερη κατηγορία εκλεκτών, που δι-
καιούνται να νέμονται την περιουσία της Γης, την υπε-
ραξία της εργασίας, τη συστηματική επιρροή. Αριβί-
στας, τυχοδιώκτης, μανιοκαταθλιπτικός και επηρμένος 
θα χρησιμοποιήσει τους νόμους, τα ΜΜΕ, την ατιμία, 
για να πετύχει.
Όλα αυτά αναδεικνύουν μια άλλη διαταραχή της 

προσωπικότητας, την αντικοινωνικότητα. Ο άπληστος 
δεν μετανιώνει για τις πράξεις του, δεν αμφιταλα-
ντεύεται, δεν υποχωρεί. Ο κόσμος είναι μία διεφθαρ-
μένη αρένα από την οποία πρέπει να βγει νικητής, 
στεφανωμένος με τις ζητωκραυγές από το Κολοσσαίο, 
τη συγκατάνευση του χρηματισμένου πλήθους και την 
επιδοκιμασία του παρανοϊκού αυτοκράτορα. Η υλι-
στική κοινωνία βρίθει κολάκων, αργυραμοιβών και φε-
ρέφωνων, που θα τον εξυψώσουν, θα τον αναγάγουν 
σε πρότυπο, σε παράδειγμα, σε φιλοσοφία.
Ο κάθε Steve Jobs μπορεί να είναι ευφυής, δολο-

πλόκος, μηχανορράφος, πολυτάλαντος και εφευρετι-
κός, αλλά δεν παύει να αποτελεί και έναν εγκλημα-



Ο θαμπωμένος καθρέφτης του εαυτού μας

64

τία κατά της ανθρωπότητας, του οποίου οι πολιτικές 
στρέφονται εναντίον όλων εκείνων των πάμφτωχων, 
που στερούνται τα βασικά ενός κοινωνικού κράτους 
πρόνοιας. Για να καθαγιάζονται πολυεθνικές τύπου 
Apple και Microsoft και Samsung, τα κέρδη των οποί-
ων είναι πολλαπλάσια των προϋπολογισμών αρκετών 
κρατών του πλανήτη.

Νευρωτισμός και σεξουαλικότητα 

Το σεξ, ανάλογα με την κοσμοθεωρία, τις προσδοκί-
ες, τις εμπειρίες, την προσωπικότητα, την ηλικία και 
το πολιτιστικό πλαίσιο δράσης του καθενός, αποτε-
λεί είτε μια αδιαφιλονίκητα μαγική ένωση, είτε συμ-
βιβασμό, είτε μια βιολογική ή ηδονιστική ανάγκη, 
που σε τίποτα δεν διαφέρει από την αντίστοιχη των 
ζώων.
Οι θεωρήσεις περί αυτού μπορεί να επηρεάζονται 

από την αναπαραγωγική διάσταση, την ανθρωπολογι-
κή ερμηνεία, την εξιδανίκευση του ρομαντισμού, την 
ψυχολογική και κοινωνιολογική σκοπιά, τη θρησκεία, 
την τέχνη, τους μηχανισμούς άμυνας.
Σε κάθε περίπτωση, όμως, λίγους αφήνει ασυγκίνη-

τους και είναι περισσότεροι αυτοί που το έχουν ανα-
γάγει σε κεντρικό, καθημερινό θέμα συζήτησης, άσχετα 
αν επιδίδονται μετά μανίας ή το έχουν λησμονήσει.
Ολόκληρες γενιές το έχουν θεοποιήσει, απαξιώσει, 

απομυθοποιήσει, αποσιωπήσει, εξοβελίσει, γελοιοποι-
ήσει, πολύ μελάνι έχει ξοδευτεί αφειδώς από εκατο-



65

Αυτοεκτίμηση και διεκδικητικότητα

ντάδες ειδικούς ανά τους αιώνες, αναλύοντας, εφευ-
ρίσκοντας τεχνικές, συμβουλεύοντας και ποδηγετώ-
ντας.
Για το σεξ πάντα ο καθένας κάτι έχει να διηγηθεί, 

είτε είναι εκούσιος αρνητής του και αναχωρητής είτε 
αυτόκλητος ειδήμονας και λεγεωνάριος ατρόμητος ή 
ιέρεια της λαγνείας του.
Το σεξ είναι κίνητρο, σύγκρουση, αυτοσκοπός, ανά-

μνηση, αυτοαπασχόληση, διαστροφή, επάγγελμα, τι-
μωρία και απώλεια του Παραδείσου, συνεκτικός κρί-
κος και παγκόσμια γλώσσα. Η πιο βιωματική μορφή 
επικοινωνίας, αφού μπορεί να μετατρέψει το ένστικτο 
σε θαλπωρή, την ορμή σε οικογένεια, την αυτάρκεια 
σε μοναξιά.
Αποτελεί σύμβολο, σημειολογία, ιεροτελεστία, 

απωθημένο ή ακράτητο πόθο. Με περίεργες και επώ-
δυνες ιδιότητες: όσο περισσότερο επεξηγείται, τόσο 
διαλύεται η έντασή του. Και εάν οι εραστές δεν αφε-
θούν να μετατραπούν σε αντικείμενα, αλλά εμπλέξουν 
την οικειότητα, την εκτίμηση, την αγάπη, τους καλούς 
τρόπους, την εκμετάλλευση, το politically correct, τόσο 
εξελίσσεται σε παρωδία ή τραγωδία.
Μα πάνω από όλα είναι πηγή προβλημάτων... ειδι-

κά από τότε που έγινε αποδεκτή η ψυχανάλυση. Βιο-
λογικά ναι μεν διασφαλίζει την ποικιλία των ειδών, δι-
αιωνίζει και ανακατεύει ισχυρά γονίδια, αφήνει τους 
ισχυρότερους να επιβιώνουν, πλην δε θέτει σε θανά-
σιμο κίνδυνο τους θιασώτες του είτε αυτοί είναι αντι-
λόπες στη ζούγκλα, είτε τσακισμένες υπολήψεις μη 
κυρίαρχων και στερημένων αρσενικών, είτε άνθρωποι 



Ο θαμπωμένος καθρέφτης του εαυτού μας

66

που μεταφέρουν τις προσκολλήσεις, τις καθηλώσεις 
και τις ανασφάλειές τους στην αρένα του έρωτα.
Αλήθεια, έχετε αναρωτηθεί σε τι μέγκενη μπορεί να 

μετεξελιχθεί εάν η νεύρωση αποφασίσει να εκτονωθεί 
στο κρεβάτι;
Εάν διαθέτετε κάποια από τα παρακάτω χαρακτη-

ριστικά καθ’ υπερβολή, ενδεχομένως να χρειαστεί να 
επαναπροσδιορίσετε τις θέσεις και πρακτικές σας στο 
σεξ. Αν όχι για να επενδύσετε στην ισορροπία του 
εαυτού σας, αλλά τουλάχιστον για να διαφυλάξετε 
την ψυχική υγεία των συντρόφων σας ή να επανακτή-
σετε την ελκυστικότητά σας.
Όλες οι αναφερόμενες ιδιότητες χρήζουν ειδικού ή 

κραυγάζουν για έναρξη της πορείας προς την αυτο-
γνωσία και την αλλαγή, αλλά δεν λύνονται με το σεξ. 
Κι αν πρόσκαιρα η επήρειά τους εξασθενήσει, γρήγο-
ρα θα επανακάμψει δριμύτερη:

Αμφιταλαντεύεσθε ανάμεσα στην ενοχή και τον • 
ίμερο και όσο επιθυμείτε τον άλλο, τόσο αναίτια, 
σε μια αποστροφή της στιγμής, μπορείτε να τον 
αρνηθείτε.
Αποφεύγετε αυτά που επιθυμείτε, τα αρνείστε, • 
τα εκλογικεύετε, τα διακωμωδείτε.
Εκνευρίζεστε διαρκώς και με την ελάχιστη αφορ-• 
μή, αναζητάτε πρόσφορο έδαφος για καβγά ή 
γκρίνια, κερδίζετε την προσοχή με τις φωνές.
Είστε υπερβολικά δύσθυμος ή κυκλοθυμικός/-ή.• 
Η συναισθηματική αστάθεια ή το ακατάλληλο • 
συναίσθημα διακατέχει την ψυχοσύνθεσή σας.



67

Αυτοεκτίμηση και διεκδικητικότητα

Ανησυχείτε για τα πάντα, έχετε εμμονή με το • 
τέλειο, τη λεπτομέρεια, το ανέφικτο.
Είστε καταθλιπτικός, φιλύποπτος, προσωποποι-• 
είτε το καθετί, υποψιάζεστε, αμφιβάλλετε σε ση-
μείο καχυποψίας και άρνησης.
Δεν μπορείτε να χαλαρώσετε, να αφεθείτε, να μη • 
σκέφτεστε αδιάκοπα, να μη μεμψιμοιρείτε.
Είστε υπερβολικά ακατάστατος και αποδιοργα-• 
νωμένος.
Είστε ψυχρός/-ή.• 
Απογοητεύεστε βαθιά, ακόμη κι αν οι εξωπραγ-• 
ματικές προσδοκίες σας είναι αυτές που σας δι-
αψεύδουν κι όχι οι συμπεριφορές του συντρό-
φου.
Νιώθετε ότι τίποτα δεν θέλετε αρκετά, εγκατα-• 
λείπετε εύκολα, δεν τελειώνετε αυτό που αρχί-
σατε, καταπιάνεστε με νέες ασχολίες, που επί-
σης θα βαρεθείτε.
Έλκεστε από την απόρριψη, μαγνητίζεστε από • 
εκείνους που παρέχουν επίφαση ρώμης.
Έχετε εξαρτητική προσωπικότητα και χαμηλή • 
αυτοεκτίμηση.
Έχετε την πεποίθηση πώς σκοτώνετε ό,τι αγα-• 
πάτε.
Προσβάλλεστε εύκολα, δεν κατανοείτε το χιού-• 
μορ, είστε υπερευαίσθητος/-η.
Δεν μπορείτε να διαχειριστείτε τον χρόνο που • 
περνά και το σώμα που αλλάζει. 
Δεν αντιστέκεστε στους πειρασμούς, ενδίδετε • 
χωρίς σκέψη, ζείτε επικίνδυνα.



Ο θαμπωμένος καθρέφτης του εαυτού μας

68

Επιδιώκετε άμεση ικανοποίηση των επιθυμιών • 
σας και οργίζεσθε εάν οι άλλοι δεν το κατανοούν 
ή δεν σπεύδουν να τις πραγματοποιήσουν.
Επιρρίπτετε τις ευθύνες στους άλλους.• 
Μεγαλοποιείτε τα αρνητικά, όσο ασήμαντα κι αν • 
είναι και ελαχιστοποιείτε ή κωφεύετε στα θετι-
κά.
Νομίζετε ότι μαντεύετε τις σκέψεις του άλλου • 
και οι φαντασιώσεις σας κόβουν τους δεσμούς 
με την πραγματικότητα.



69

Κεφάλαιο 2 
Συμβουλές για την κρίση 

Επετειακές συμβουλές 
για κοινωνικούς επιστήμονες 

Στοιχεία που προοιώνιζαν την κρίση ήταν για τους 
νουνεχείς φανερά προτού αυτή εκδηλωθεί. Και σημά-
δια της ανάκαμψης, μέσα στο ζοφερό τοπίο και την 
κατήφεια, ο προνοητικός μπορεί εύκολα να διακρίνει. 
Αρκεί να μη συνηγορήσει με την ομαδική κατάθλιψη 
και να μην εγκαταλείψει τον αγώνα. Σκεφτόμουν πως 
όσοι ξεσηκώθηκαν το 1821 σε αυτήν την κατηγορία 
ανήκαν και πως αντί για διθυράμβους και πανηγυρι-
κούς θα προτιμούσαν να ακουστεί μια νότα αισιοδο-
ξίας προς τους νέους.
Παραινέσεις για τους κοινωνικούς επιστήμονες θα 

δώσω, λοιπόν, όσο μου επιτρέπει η εμπειρία μου.
Όταν το κράτος πρόνοιας υποχωρεί, οι κοινωνικές 

επιχειρήσεις είναι αυτές που οφείλουν να καλύψουν 
τα κενά του. Όχι με κριτήρια κερδοσκοπικά, αλλά με 
αγάπη για τον χειμαζόμενο συνάνθρωπο, με γνώση, 
τεχνολογία, επένδυση στον πολιτισμό, το περιβάλλον, 
την τέχνη, στήριξη των ευάλωτων ομάδων και συλλο-
γικότητα.



Ο θαμπωμένος καθρέφτης του εαυτού μας

70

Οι οικονομικές συνέπειες της κρίσης αντιμετωπί-
ζονται· ένα κύμα προσφορών και αλληλεγγύης, που 
δεν προβάλλεται από τα μίζερα, αναχρονιστικά ΜΜΕ, 
εξαπλώνεται σε όλη τη χώρα.
Η ποιότητα ζωής δεν καταμετράται όμως σε ευρώ, 

αλλά με τη μακροπρόθεσμη ικανοποίηση, η οποία 
πολλαπλασιάζεται όταν περιλαμβάνει συνεργασίες, 
συμμετοχή, ευθύνη.
Οι κοινωνικοί επιστήμονες καλούνται να παίξουν 

έναν πρωταγωνιστικό ρόλο σε αυτή τη δύσκολη φάση 
της πατρίδας μας και, χάριν των σπουδών τους, να 
αξιοποιήσουν τις δυσδιάκριτες ευκαιρίες.
Μερικές παραινέσεις: 
Η ατομική προσπάθεια σε χαλεπούς καιρούς εί-• 
ναι καταδικασμένη. Το ίδιο και οι ικεσίες προς 
τους τοπικούς άρχοντες και το ΑΣΕΠ, για δί-
μηνα, τρίμηνα, συμβάσεις της φρίκης και άλλες 
απαξιωτικές επινοήσεις ενός φαύλου συστήμα-
τος. Μη χάνετε τον καιρό σας με αυτά, μην απο-
μονώνεστε και αναπτύξτε τα κοινωνικά δίκτυα 
γεφύρωσης.
Ενωθείτε. Σχηματίστε ομάδες κοινωνικών επι-• 
στημόνων, που να περιλαμβάνουν ψυχολόγους, 
κοινωνικούς λειτουργούς, κοινωνιολόγους, ψυχι-
άτρους, εκπαιδευτικούς, λογοθεραπευτές, εργο-
θεραπευτές, δραματοθεραπευτές, εναλλακτικούς 
και άλλα επαγγέλματα ψυχικής υγείας.
Ορίστε λογικές, χαμηλές τιμές και επενδύστε • 
στην ειδική αγωγή, τη φροντίδα ευάλωτων ομά-
δων, γερόντων και παιδιών. Το κράτος τους 



71

Επετειακές συμβουλές για κοινωνικούς επιστήμονες

εγκαταλείπει και οι συγγενείς τους βρίσκονται 
σε απόγνωση. Δράστε ομαδικά, σχεδιάστε προ-
σεκτικά και προσφέρετε σε αυτούς τις γνώσεις 
και τις υπηρεσίες σας.
Οι πολίτες ενδιαφέρονται για ολοκληρωμένες, • 
σφαιρικές υπηρεσίες. Προσφέρετε όσες περισ-
σότερες μπορείτε μέσα από την κοινωνική σας 
επιχείρηση.
Διαβάστε επιμελώς τη νομοθεσία, τα κριτήρια, • 
τις προϋποθέσεις και οργανώστε όλοι μαζί ομά-
δες ανακούφισης, επιχειρήστε κατ’ οίκον επισκέ-
ψεις, νοικιάστε χώρους ομαδικών συνεδριών, όχι 
πολυτελείς αλλά ζεστούς, εξασφαλίστε ψυχομε-
τρικά εργαλεία σε χαμηλές τιμές και εκπαιδευ-
τείτε στον επαγγελματικό προσανατολισμό, την 
ενδυνάμωση ανέργων, την εργασιακή επανέντα-
ξη απολυμένων, την πρόληψη κατά των ναρκω-
τικών, τη συμβουλευτική ζευγαριών, τις σχέσεις 
γονέων-παιδιών, τη δυναμική της οικογένειας, 
την αντιμετώπιση της κατάθλιψης, την αυτοεκτί-
μηση, την παραβατικότητα, τη σχολική επίδοση.
Ρισκάρετε, επειδή η διακινδύνευση είναι η μόνη • 
προοπτική σε περίοδο κρίσης, αλλά οργανώστε 
με επιμέλεια, καταιγισμό ιδεών, στρατηγικό σχε-
διασμό, ανάλυση κόστους και διάλογο, προσε-
κτικά, ένα ένα τα βήματά σας.
Διανείμετε τους ρόλους ανάλογα με τα χαρακτη-• 
ριστικά της προσωπικότητάς σας: άλλος μπο-
ρεί να προσφέρει πολλά στις δημόσιες σχέσεις, 
άλλος στη διαφήμιση, άλλος στη γραμματειακή 



Ο θαμπωμένος καθρέφτης του εαυτού μας

72

υποστήριξη, άλλος στην κατάρτιση. Φροντίστε να 
οργανώνετε καθημερινές συναντήσεις ενημέρω-
σης, εποπτείας και επανατροφοδότησης.
Συζητήστε με έμπειρους επαγγελματίες, αλλά • 
μην απογοητευτείτε αν φανούν συντηρητικοί και 
επιφυλακτικοί. Να θυμάστε πως πολλοί θα προ-
σπαθήσουν να σας αποτρέψουν, ειδικά όσοι νιώ-
θουν πως απειλείται η θέση ή η αυθεντία τους.
Η διαφήμιση της ομάδας σας γίνεται σχεδόν δω-• 
ρεάν, ειδικά στο διαδίκτυο. Φτιάξτε μία προ-
σεγμένη, διαδραστική ιστοσελίδα στα ελληνικά 
και σε άλλες ξένες γλώσσες, περιγράφοντας 
τους σκοπούς της κοινωνικής σας επιχείρησης, 
τα μέσα και τα εργαλεία, την εκπαίδευση, τον 
τρόπο λειτουργίας, τις επιτυχίες σας. Γραφτείτε 
σε Facebook, Google Plus, Linkedin, Twitter και 
αποκτήστε όσο περισσότερους φίλους μπορείτε.
Φτιάξτε μία ξεχωριστή ιστοσελίδα με θέματα • 
επιστημονικού ενδιαφέροντος και γενικής ενημέ-
ρωσης και ενισχύστε την επισκεψιμότητά της.
Μιλήστε με τοπικούς δημοσιογράφους, εξηγήστε • 
τους κοινωνικούς σκοπούς και θα δημοσιεύσουν 
για εσάς δελτία Τύπου χωρίς κόστος. Επισκε-
φθείτε τοπικά κανάλια και προσφερθείτε να μι-
λήσετε για ψυχολογικά και κοινωνικά θέματα. 
Αρθρογραφείτε διαρκώς, σε σωστά ελληνικά και 
με σοβαρότητα.
Απευθυνθείτε σε επιχειρήσεις για χορηγίες, • 
ανταλλακτικές υπηρεσίες, συμπληρωματικότη-
τα. Ζητήστε τη βοήθεια της Εκκλησίας και άλ-



73

Επετειακές συμβουλές για κοινωνικούς επιστήμονες

λων φορέων πρόνοιας, όπως νοσοκομεία, ξενώ-
νες, ιδρύματα.
Επικοινωνήστε με άλλους συλλόγους, παρεμφε-• 
ρείς εταιρείες, οργανώστε μαζί ημερίδες, συνέ-
δρια και φροντίστε οι δράσεις σας να είναι πολ-
λαπλασιαστικές και διαρκείς. Η αποσπασμαστι-
κή δράση είναι τροχοπέδη.
Σχηματίστε ομάδες εθελοντών, για να συνδρά-• 
μουν στο έργο σας.
Οι πελάτες σας είναι πρόσωπα ιερά. Είναι οι • 
διαφημιστές ή οι επικριτές σας. Αναπτύξτε στο 
έπακρο τις σχέσεις σας με αυτούς και δημιουρ-
γήστε έναν ηλεκτρονικό φάκελο για τον καθένα. 
Ακολουθήστε την πορεία τους και ζητήστε ανα-
τροφοδότηση, ακόμη κι όταν δεν χρησιμοποιούν 
πλέον τις υπηρεσίες σας. Κρατήστε όλα τα στοι-
χεία των ενδιαφερομένων, ειδικά αυτών που δεν 
πείστηκαν.
Αναζητήστε ευρωπαϊκά προγράμματα ενίσχυσης • 
και διαπραγματευτείτε με εταιρείες συμβούλων 
επιχειρήσεων.
Καταγράψτε ποιες δωρεάν πλατφόρμες τηλε-• 
εκπαίδευσης διατίθενται και επενδύστε στην 
κατάρτιση, απευθυνόμενοι και στην παγκόσμια 
ελληνική κοινότητα. Οι ομογενείς διψούν για ελ-
ληνική παιδεία και ελληνική γλώσσα.
Διοργανώστε πολιτιστικές εκδρομές, ομάδες συ-• 
ζητήσεων, εβδομάδες τέχνης και ψυχολογίας. 
Προσφέρετε δωρεάν κάποιες υπηρεσίες σας και 
προτρέψτε για συμμετοχή σε άλλες με χαμηλό 
κόστος.



Ο θαμπωμένος καθρέφτης του εαυτού μας

74

Επιλέξτε καλά τους συνεργάτες σας και τον λο-• 
γιστή σας. Να δράτε σύμφωνα με τον νόμο και 
να μη διανοηθείτε να επιτρέψετε παρατυπίες.
Συνεργαστείτε με κάποια από τα εργαστήρια • 
των πανεπιστημίων, μιλήστε στους παλιούς σας 
καθηγητές και σε ανθρώπους που θα βοηθή-
σουν.
Να αξιολογείτε διαρκώς και με τα προβλεπόμε-• 
να εργαλεία τις υπηρεσίες που προσφέρετε και 
να θέσετε αυστηρά κριτήρια ποιότητας.
Σχεδιάστε έρευνα αγοράς και αναγκών.• 
Συμμετέχετε σε συνέδρια και να μεριμνάτε για • 
τη διαρκή κατάρτισή σας. Φροντίστε εκεί να γνω-
ρίζετε επιστήμονες και να συνάπτετε συμμαχίες. 
Ταξιδέψτε στο εξωτερικό για επιχειρηματικές 
ευκαιρίες.
Τυποποιήστε τα διαδικαστικά των υπηρεσιών • 
που προσφέρετε, αλλά δώστε έμφαση στην πε-
λατοκεντρική, ατομική προσέγγιση.

Να θυμάστε ότι η κρίση δημιουργεί ουσιαστικές κι 
όχι επίπλαστες ανάγκες, και οι κοινωνικοί επιστήμο-
νες –εξ ορισμού– είναι οι πλέον ευαίσθητοι σε αυτές.

Ανεργία: Μερικές συμβουλές 

Η ανεργία –είτε πρόκειται για κυκλική, τριβής ή δι-
αρθρωτική– δεν είναι δική σας υπαιτιότητα, αλλά μία 
στρέβλωση του οικονομικού συστήματος. Παρ’ όλα 



75

Επετειακές συμβουλές για κοινωνικούς επιστήμονες

αυτά, η κρίση δεν μπορεί να αποτελέσει μόνιμη δικαι-
ολογία για αδράνεια. Η ενοχή, η κατάθλιψη, η μιζέρια 
και η χαμηλή αυτοεκτίμηση δεν συμβαδίζουν με την 
επιτυχία.
Η εποχή της ατομικής προσπάθειας, των πτυχίων 

και των μεταπτυχιακών τελείωσε. Υποδεχτείτε τον αι-
ώνα των δεξιοτήτων, της γενικής γνώσης, της πληρο-
φορίας, της συλλογικότητας. Καλώς ήλθατε στα χρό-
νια της διακινδύνευσης και του ρίσκου.
Το κράτος υποχωρεί από παντού. Ο κίνδυνος των 

πολυεθνικών και των εργασιακών συνθηκών υποδού-
λωσης ελλοχεύει. Καιρός να ενώσετε τις δυνάμεις σας 
πολλοί άνεργοι μαζί και να το υποκαταστήσετε σε 
νευραλγικούς τομείς, που έχουν μόνιμες ανάγκες, βά-
ζοντας ως κριτήριο τον άνθρωπο, τον πολιτισμό, την 
κοινωνία, το περιβάλλον.
Κοινωνιολόγοι, κοινωνικοί λειτουργοί, ψυχολόγοι, 

εργαζόμενοι στην ψυχική υγεία συνεργαστείτε, για να 
ιδρύσετε τη δική σας δομή πρόνοιας με επίκεντρο τον 
άνθρωπο.

Μην αναλώνεστε σε δίμηνα, τρίμηνα, πεντάμηνα. • 
Μην παρακαλάτε πολιτικούς, συνδικαλιστές, ερ-
γατοπατέρες. Οι φελλοί που επέπλεαν σταδιακά 
βουλιάζουν. Το βασικότερο προσόν, για να βρεις 
δουλειά, είναι να διατηρείς την αξιοπρέπεια, την 
ελπίδα, την εγρήγορση.
Εμπλουτίστε το βιογραφικό σας με κοινωνικές • 
δράσεις και στρατηγικές αλληλεγγύης. Πάρτε 
εσείς την πρωτοβουλία γι’ αυτές. Εκεί θα γνω-
ρίσετε ανθρώπους-κλειδιά για το μέλλον σας, οι 



Ο θαμπωμένος καθρέφτης του εαυτού μας

76

οποίοι θα δουν τις οργανωτικές σας ικανότητες, 
και κυρίως θα αισθανθείτε χρήσιμοι.
Κατασκευάστε καταλόγους διαδικτυακών ιστό-• 
τοπων εύρεσης εργασίας και φροντίστε να ενη-
μερώνεστε τακτικά. Στείλτε αθρόα το βιογρα-
φικό και τη συνοδευτική επιστολή σας. Ζητήστε 
συστατικές και πείτε σε όλους ότι είστε διαθέσι-
μοι για εργασία.
Βελτιώστε τα ελληνικά και τις ξένες γλώσσες • 
σας. Κανείς δεν προσλαμβάνει ανορθόγραφους.
Κατά τη διάρκεια της ανεργίας μειώστε τα έξο-• 
δά σας, αλλά μη χάσετε την ποιότητα της ζωής 
και την υγεία σας, η οποία δεν προσμετράται με 
καταναλωτικά αγαθά.
Μην μεμψιμοιρείτε, αλλά εναντιωθείτε σε κάθε • 
κοινωνική αδικία. Βοηθήστε τις ευάλωτες ομά-
δες, ειδικά εάν ανήκετε σε αυτές.
Προπαρασκευαστείτε για επαγγελματική και γε-• 
ωγραφική κινητικότητα. Αδράξτε κάθε ευκαιρία, 
όπου αυτή εμφανίζεται.
Ο μοναδικός τρόπος να ξεφύγεις από την ανερ-• 
γία είναι να εργαστείς.
Η αξία σου, που απορρέει από το γεγονός ότι • 
είσαι άνθρωπος, δεν αμφισβητείται από το πρό-
σκαιρο της ανεργίας σου. Αναγνώρισέ την πρώ-
τος εσύ στον εαυτό σου!
Ανακάλυψε τα όριά σου, αναλαμβάνοντας ερ-• 
γασίες που ενδεχομένως δεν σε ολοκληρώνουν 
ως άτομο, αλλά σε εμπλουτίζουν με γνώσεις και 
εμπειρίες.



77

Επετειακές συμβουλές για κοινωνικούς επιστήμονες

Απόφυγε κάθε σκέψη για παρανομία και εύκολο • 
κέρδος. Κανείς δεν χαρίζει χρήματα εύκολα.
Προετοιμαστείτε για νέα ξεκινήματα, ακόμη κι • 
αν είναι από το μηδέν, και μην πενθείτε για όσα 
χάσατε.
Εκπαιδευτείτε σε νέες δεξιότητες και επεκτείνε-• 
τε ταλέντα που μέχρι τώρα δεν υποψιαζόσασταν 
ή αγνοούσατε. Αναπτύξτε τα κοινωνικά δίκτυα 
γεφύρωσης, εκείνα που θα σας διασυνδέσουν με 
όλες τις κοινωνικές ομάδες κι όχι μόνο με όσους 
σας μοιάζουν.
Εξασκηθείτε στη διεκδικητικότητα, την κοινωνι-• 
κότητα, τον αυτοσεβασμό. Δείξτε σε όλους ότι 
κατέχετε ιδιότητες που σπάνια θα βρουν σε κά-
ποιον άλλο.
Μην απογοητεύεστε, εάν κανείς δεν απαντά στα • 
βιογραφικά που στέλνετε. Ακόμη και πριν από 
την κρίση, η αναλογία ήταν 100 αιτήσεις για 1 
συνέντευξη. Εξακολουθείτε να δοκιμάζετε, ακό-
μη κι αν διαθέτετε απασχόληση, ανανεώνοντας 
διαρκώς τις γνώσεις σας. Δύσκολα ένας εργο-
δότης μπορεί να αντισταθεί στο πάθος σας, την 
παιδεία και την αυτο-οργάνωση.
Μη μέμφεστε τους προηγούμενους προϊσταμέ-• 
νους σας, αλλά μάθετε τα πάντα για τις επιχει-
ρήσεις και τους οργανισμούς στους οποίους θα 
κάνετε αίτηση.



Ο θαμπωμένος καθρέφτης του εαυτού μας

78

Μικρές συμβουλές για μια μεγάλη κρίση 

Αφήστε τους μωροφιλόσοφους να μιλούν για • 
μνημόνια. Μη σαγηνεύεστε απερίσκεπτα από την 
παγίδα των εραστών της εξουσίας. Όσοι αγαπά-
τε την Ελλάδα πιάστε δουλειά. Να η έξοδος από 
κάθε κρίση!
Προκρίνετε τους βέλτιστους και διδάξτε τους μέ-• 
τριους, γιατί και το καθάριο φως της ψυχής δοκι-
μάζεται σε όλα τα στάδια της ωχρότητας, μέχρι 
να φτάσει στην έξαρση της λάμψης του.
Προτάξτε την αλληλεγγύη για όσους βρίσκονται • 
σε τέλμα, την αισιοδοξία για εκείνους που λύ-
γισαν, την υπομονή γι’ αυτούς που έχασαν την 
ψυχραιμία τους, τη δικαιοσύνη για τους υβριστές 
και τη νέμεση για τους βέβηλους.
Σαν εραστές προσεκτικοί και φιλύποπτοι, ζυγίστε • 
την υπόσχεση, για να κερδίσετε το αυτονόητο. Μα, 
προπάντων, διαφεντέψτε με σύνεση τους φόβους 
σας και λιπάνετε με φαντασία τους ανθόκηπους 
των προσδοκιών σας. Ξεριζώστε, σαν γεωργοί 
προνοητικοί κι ανήσυχοι, τα ζιζάνια των καιρών, 
την έπαρση, την κομπορρημοσύνη, τη ματαιοδοξία, 
για να γίνει η σοδειά αντάξια του μόχθου σας και 
εφάμιλλη του χρέους σας προς τον άνθρωπο.
Συνάξτε σε αποθήκες υπήνεμες την ακριβή κλη-• 
ρονομιά για την επόμενη γενιά, έτσι ώστε να 
μιλά για σας και να λέει: «Εκείνοι πολέμησαν 
τον αγώνα τον καλό και τον δύσκολο. Έτσι κι 
εμείς θα τους ξεπεράσουμε».



79

Επετειακές συμβουλές για κοινωνικούς επιστήμονες

Αποτάξτε τη ραστώνη, την αδράνεια, τις καφετέ-• 
ριες, τη φιλαυτία, την ελαφρότητα.
Επιμερίστε την ευθύνη, τους καρπούς, την οδύνη, • 
το όφλημα. Γιατί η ψυχή, στα χρόνια τα δίσεκτα, 
προεξοφλεί τις αντινομίες του αιώνιου και υπο-
κύπτει στις ριπές του εφήμερου.
Διαπραγματευτείτε, σαν έμποροι διορατικοί, • 
σθεναρά στα παζάρια της ζωής, το μερτικό σας 
στην αξιοπρέπεια, την περηφάνια και την αξιο-
σύνη.
Η γη μας είναι πλούσια και οι καρδιές πλασμέ-• 
νες έτσι, που να καθρεφτίζουν και στο ψυχορρά-
γημά τους την ανάσταση.
Αρνηθείτε τη μιζέρια, την κατάθλιψη, σβήστε την • 
τηλεόραση και συμφιλιωθείτε με τη θωπεία της 
πρόκλησης: ο κόσμος τούτος, μέσα από τη σύ-
γκρουση και την αντινομία, ανακαλύπτει εκ νέου 
τα στοιχεία που τον δημιούργησαν.
Βγείτε στους δρόμους, όπως έκαναν οι πρόγο-• 
νοι, χαρούμενοι γιατί ο Θεός έστειλε άλλη μία 
δοκιμασία, για να αποδείξει πως η πατρίδα μας 
μπαινοβγαίνει στις αυλές του Χάρου, κάθε που 
θέλει να εδραιώσει τη ζωή της.

Η ανάγκη για κοινωνικούς επιστήμονες 
σήμερα 

Η ψυχοθεραπεία είναι η συστηματική προσπάθεια 
που, με αποκλειστικό οδηγό την αγάπη για τον συ-



Ο θαμπωμένος καθρέφτης του εαυτού μας

80

νάνθρωπο και τη γνώση, επιχειρεί να ανασυνθέσει την 
προσωπική ιστορία, να τη νοηματοδοτήσει κοινωνικά 
και να την αναγάγει σε επιχείρημα και αντίβαρο κατά 
του θανάτου. Είναι ο ανήκεστος έρωτας για αναζήτη-
ση χωρίς προσχήματα, η ανεπιτήδευτη αγωνία για κά-
θαρση χωρίς προφάσεις, υπεκφυγές, ενοχές και έπαρ-
ση. Φαίνεται παράδοξο, αλλά η ψυχολογική παρέμβα-
ση κοσμείται περισσότερο από την κατάνυξη της πί-
στης και την απελπισία του ανέφικτου, παρά από την 
αδιαλλαξία της αποδεδειγμένης τεκμηρίωσης. Ο ψυ-
χολόγος, ο κοινωνιολόγος, ο σύμβουλος, ο κοινωνικός 
λειτουργός προσεγγίζουν την αλήθεια, αναδομώντας 
παράλληλα και τις δικές τους παραδοχές, περισσότε-
ρο ενορατικά παρά λογικά, γεγονός που το βιώνουν 
έντρομοι, όταν οι τεχνικές που διδάχτηκαν ενδίδουν 
και τα θεωρητικά οικοδομήματα τίθενται εν αμφιβό-
λω μπροστά στην πεισματική άρνηση της ανθρώπινης 
ψυχής να συναινέσει στην αποκάλυψη των συστατικών 
της. Μόνο όταν χαμηλώνουν με ταπεινότητα, δεητικό 
το βλέμμα, μπροστά στο εύρος των πιθανοτήτων και 
αναπλαισιώσουν τα αιτιοκρατικά δόγματα, τότε και 
μόνο δικαιούνται της λυτρωτικής χάρης, που θα λα-
μπρύνει εφεξής τις ερμηνείες.
Οι κοινωνικοί επιστήμονες σήμερα καλούνται, πιο 

πολύ από κάθε άλλο ερευνητή, να αντιτάξουν τη δι-
επιστημονικότητα στην κοντόφθαλμη προσήλωση, το 
οικουμενικό απέναντι στο τοπικό, το διαχρονικό ενώ-
πιον της συγχρονικής διαστρέβλωσης. Οφείλουν να 
αναπλαισιώνουν, με άλλα λόγια, το ζήτημα της ιστο-
ρικότητας των ανθρώπινων και κοινωνικών σχέσεων, 



81

Επετειακές συμβουλές για κοινωνικούς επιστήμονες

προσδιορίζοντας τελονομικά την προοπτική και νοη-
ματοδότηση του υπό μελέτη φαινομένου. Η ενάργεια 
των συμπερασμάτων τους βασίζεται στο δεύτερο συ-
στατικό της επιστήμης, την αρετή.
Ο κοινωνικός επιστήμονας είναι ο ίδιος η αλλαγή 

που επιχειρεί να προκαλέσει, η συλλογιστική με την 
οποία προσπαθεί να πείσει, η συμπεριφορά που απο-
σκοπεί να εγκαθιδρύσει. Είναι, εν ολίγοις, η ευαισθη-
τοποιημένη συνείδηση, που συγκρουόμενη με τις δικές 
της αντινομίες, αποδέχεται την αγάπη ως τον μονα-
δικό τρόπο ίασης και τη μέθεξη στην ανθρώπινη τρα-
γικότητα ως ατραπό προς την αλήθεια. Ο κοινωνικός 
επιστήμονας σήμερα είναι αυτός που συμπάσχει και 
που δακρύζει κάθε πρωί για τον χαμένο, αλλά ζωοδό-
τη αγώνα ενάντια στο πεπρωμένο.

Με αφορμή μια αυτοκτονία 

Συναντώ ολοένα και περισσότερους ανθρώπους που 
είχαν καταφέρει να επιβιώσουν σε πολύ σκληρότερες 
ιστορικές περιόδους, οι οποίοι αδυνατούν σήμερα να 
εξασφαλίσουν τα βασικά για την επιβίωση. Το ίδιο 
και νέους, που χάνουν τα υποστηρικτικά δίκτυα των 
γονιών και μόνο οι φενάκες της ηλικίας τους αποτρέ-
πουν την κατάθλιψη.
Η φτώχεια είχε ενσκήψει πολλές φορές κατά το πα-

ρελθόν και η εμπειρία έχει αποδείξει πως αντιμετωπί-
ζεται με αλληλεγγύη, συλλογικότητα και κοινό όραμα. 
Υπάρχει όμως κάτι πέρα από όλα αυτά, που διαφορο-



Ο θαμπωμένος καθρέφτης του εαυτού μας

82

ποιεί την τωρινή κατάσταση: το κράτος, αφού απέτυχε 
να διασφαλίσει το ελάχιστο της πρόνοιας που δικαι-
ολογεί την ύπαρξή του, έχει στραφεί με όλες του τις 
δυνάμεις εναντίον της καθημερινότητας των πολιτών. 
Παραβιάζοντας όλα τα συνταγματικά κεκτημένα και 
ακυρώνοντας τους αγώνες και τις αιματοχυσίες δε-
καετιών, εξαπολύει τους διεφθαρμένους μηχανισμούς 
που διαθέτει κατά της ίδιας της ζωής των ανθρώπων 
που κατοικούν στην επικράτειά του. Το ίδιο αναπα-
ράγεται, διαιωνίζει την παρακμή, μια Ύδρα Λερναία, 
που κατασπαράσσει κάθε αισιοδοξία.
Καθημερινές αυτοκτονίες, ξεριζωμός των νέων, 

δουλοπρέπεια, ανασφάλεια, ρητορική του πεζοδρομί-
ου, νόμοι πιο άδικοι από την παρανομία, τιμητές και 
ανδράποδα σκηνοθετούν το θέατρο του παραλόγου, 
που έχει ξαφνιάσει και τους πλέον επαναστατικούς 
της θεωρίας και της πράξης. Καταλάβετε πως αυτό το 
κράτος που θεωρεί τον πολίτη ένοχο a priori, που στο 
όνομα μιας δήθεν κάθαρσης και ανοικοδόμησης οργα-
νώνει ανθρωποθυσίες και παιδομαζώματα, είναι μία 
νέα κατοχή, μια Τουρκοκρατία, που επικυρώνει κάθε 
μορφή αντίστασης.
Το κράτος που ξεπουλά την εθνική κυριαρχία, τις 

αξίες, τους θεσμούς και στέλνει τα παιδιά του για 
χαλβέτ σε κάθε Γερμανό σακάτη υπουργό είναι κρά-
τος-εχθρός. Μέχρι σήμερα λέγαμε πως ο αντίπαλος 
είναι αόρατος και άρα πιο επικίνδυνος. Τώρα τον ξέ-
ρουμε. Ας αντισταθούμε πλέον με κάθε τρόπο.



83

Επετειακές συμβουλές για κοινωνικούς επιστήμονες

Η γενιά του εφήμερου 

Αξίζει να μιλάς με νέους, ειδικά με τους σημερινούς, 
που ελάχιστα πια θυμίζουν τις πρώτες γενιές της με-
ταπολίτευσης, με τα παχιά λόγια και τις ασθενικές 
πράξεις.
Τέσσερεις είναι οι μεγάλες αλλαγές που τους κλη-

ροδοτήσαμε: η επαγγελματική ανασφάλεια, η διακιν-
δύνευση του ρόλου της πυρηνικής οικογένειας, η απα-
ξίωση της παιδείας και η ολοένα μεγαλύτερη επίδρα-
ση του διαδικτύου στη ζωή τους.
Απόρροια αυτών η αμφισβήτηση των θεσμών, η δυ-

σπιστία στους νόμους, η αποδοκιμασία του πολιτικού 
συστήματος, η απενοχοποίηση της σεξουαλικότητας, η 
γενικότερη μετάλλαξη που κυοφορείται και η οποία 
θα διαφανεί όχι ως ανατροπή, αλλά ως μία μετάβαση 
σε κοινωνικές δομές που μόνο στο εξωτερικό γνωρί-
ζαμε πως υφίσταντο. Το κράτος πλέον είναι ο εχθρός 
που θεσπίζει κεφαλικούς φόρους και έχει επιδοθεί στο 
παιδομάζωμα των ονείρων.
Κι αν οι μεγαλύτεροι επαναστατούν, ψηφίζοντας 

ακραίες παρατάξεις, οι νεαρότεροι, όσοι δεν έφυγαν, 
βιώνουν τη δική τους πραγματικότητα.
Οι σταθερές έχουν εκλείψει. Στη μνήμη τους διατη-

ρούν αναμνήσεις από χριστουγεννιάτικα τραπέζια και 
εκδρομές, αλλά και συγκρούσεις, διαζύγια, μάχες για 
επικράτηση, γονείς απόντες προς άγραν καταναλωτι-
κών ιδεωδών και εξωσυζυγικών σχέσεων. Βλέπετε η 
παραδοσιακή οικογένεια δεν προέβλεπε δύο αφέντες 
μέσα στο σπίτι. Σχεδόν μισές είναι οι πιθανότητες να 



Ο θαμπωμένος καθρέφτης του εαυτού μας

84

χωρίσουν, αν παντρευτούν, να ζήσουν σε διάσταση, να 
αντιμετωπίσουν την κατάρα της μονογονεϊκότητας, να 
κάνουν μικτούς γάμους, να μείνουν μόνοι. Η τεκνο-
ποίηση μετατίθεται για μετά τα τριάντα, οι ευκαιρι-
ακές σχέσεις ονομάζονται δέσμευση, αν διατηρηθούν 
για εξάμηνο, το σεξ αποτελεί το αδιάφορο happening 
μιας βραδιάς σε κάποιο μπαρ και η μοναξιά εξοβελί-
ζεται στα chat του Facebook.
Πολλοί νέοι δεν έχουν την πολυτέλεια του σχεδια-

σμού, του πλάνου, της μεθόδευσης για την επιτυχία. 
Αυτό το καλοκαίρι σερβιτόρος σε κάποιο νησί, λίγος 
ΟΑΕΔ, κάποια «αρπαχτή» σε προγράμματα, αφαί-
μαξη των γονέων, τα πάντα για να περάσει η μέρα, 
η εβδομάδα, ο μήνας. Παραπέρα έχει ο Θεός και η 
συγκυρία. Καιροσκοπισμός, ατομική πορεία, εφήμε-
ρο. Αρκετοί μου είπαν πως δεν αντλούν αυτοεκτίμηση 
από την κατάκτηση μιας καλής θέσης, αλλά από το 
γεγονός και μόνο ότι επιβιώνουν, πως εξασφαλίζουν 
χαρτζιλίκι και τα απαραίτητα για μοναχικές απασχο-
λήσεις.
Η παιδεία εκπορνεύτηκε τη δεκαετία του ’80, όταν 

με το ζόρι οι ψευτο-προοδευτικοί μας οδήγησαν σε 
έναν μπάσταρδο μαθητοκεντρισμό, χωρίς έρευνες για 
την επίδραση των συστημάτων αυτών και στη μαζική 
εισαγωγή ασχέτων στα πανεπιστήμια. Σήμερα αποτε-
λεί απαξία. Ακόμη και η Διά Βίου Κατάρτιση, κόλπο 
για μαζικές απολύσεις. Οι νέοι δεν συνηγορούν στο 
παιχνίδι αυτό. Οι σχολές εγκαταλείπονται, χωρίς ενο-
χές για τις ατέλειωτες ώρες αποστήθισης κατά την 
εφηβεία, για τον κολασμό σε φροντιστήρια, για τα 



85

Επετειακές συμβουλές για κοινωνικούς επιστήμονες

χρήματα σε άχρηστες νεοπλουτίστικες ασχολίες, χωρίς 
μεταμέλεια για τα όνειρα των γονέων, που απότομα 
κηδεύτηκαν ή συμβιβάστηκαν.
Οι πιο πολλοί σκέφτονται κάποιο μεταπτυχιακό, 

αλλά ξέρουν πως δεν θα αλλάξει οτιδήποτε, εξετάζουν 
την πιθανότητα του εξωτερικού, της μετεγκατάστασης, 
της ριζικής αλλαγής, της νέας αρχής από το μηδέν.
Καγχάζουν για τη θεατρινίστικη κάθαρση πρώ-

ην υπουργών, επειδή σκέφτονται πως, αν η τιμωρία 
των ενόχων έφτανε σε επίπεδο δήμων, θα έπρεπε να 
αποκεφαλιστεί ο μισός πληθυσμός, που κάποτε είχε 
ενδώσει στις πελατειακές ανομίες σε κάθε χωριό και 
πόλη.
Η κατάθλιψη αυξάνει τα ποσοστά της, η εσωστρέ-

φεια κοινός τόπος και παντού μία δικαιολογία προ-
βάλλει ως αφορισμός: για όλα φταίει η κρίση.
Κι όμως, οι σημερινοί νέοι αξίζουν πολλά. Κι αν η 

συμπεριφορά μας τους ματαίωσε, έχουμε χρόνο μπρο-
στά, για να προπαρασκευάσουμε τη γενιά που θα 
οδηγήσει στην έξοδο από τη μιζέρια.





87

Κεφάλαιο 3 
Σχέσεις στο διαδίκτυο 

Συνδέσου με σεβασμό 

Όσοι θεωρούν ότι το διαδίκτυο είναι ένα μέσο όπως 
όλα τα υπόλοιπα που εμφανίστηκαν κατά τη διάρκεια 
του 20ού αιώνα ξεχνούν ίσως ή προσποιούνται πως 
αγνοούν τη βασικότερη ιδιότητά του: πως λαμβάνει τις 
ιδιότητες των χρηστών, τις ενσωματώνει, διαμορφώνε-
ται από αυτές και ταυτόχρονα το ίδιο τις μορφοποιεί. 
Με άλλα λόγια, το διαδίκτυο είναι ένας διάλογος, μία 
νέα εποποιία της δημοκρατίας, που επιτελείται ανά 
πάσα στιγμή. Αποτελεί ένα περίπλοκο κοινωνικό σύ-
στημα, που απαρτίζεται από επιμέρους δίκτυα και 
διατηρεί όλα τα χαρακτηριστικά τους, ενώ παράλληλα 
τα αναπλαισιώνει και τα διαδίδει.
Οι κοινότητες στο διαδίκτυο και οι διαδράσεις τους 

χαρακτηρίζονται από την ευκαμψία, τον διαρκή ανα-
προσδιορισμό: ομάδες δημιουργούνται βάσει κοινών 
ενδιαφερόντων, εξαφανίζονται, ανακάμπτουν, με μία 
δυναμική που αρμόζει στην οικουμενική θεώρηση των 
κοινωνιών και είναι απαλλαγμένη από δυνάμεις, όπως 
η κοινωνική αδράνεια και η αντίσταση στην αλλαγή. Η 
πεμπτουσία του διαδικτύου και η αιτία της εξάπλω-



Ο θαμπωμένος καθρέφτης του εαυτού μας

88

σής του είναι ακριβώς η ιδιότητά του να αποδέχεται 
άμεσα το καινοφανές.
Το διαδίκτυο ομοιάζει με ένα άθροισμα από κατα-

κερματισμένα υποσύνολα, αλλά τείνει προς την ενό-
τητα και τη διαφάνεια. Το αίτημα της εποχής είναι η 
διαπίστευση του συμβολικού εαυτού των χρηστών και 
οι σχέσεις του με τον πραγματικό, η επικύρωση των 
πηγών και η επιβεβαίωση των αρχών της ισότητας και 
των πολλαπλών ευκαιριών. Οποιαδήποτε αστοχία σε 
κάποιον από αυτούς τους τομείς θα δράσει ανασταλ-
τικά στο ιδεώδες που ονομάζεται άμεση δημοκρατία, 
ανάδειξη της προσωπικής βιογραφίας και του ατόμου 
ως ιστορικό πρόσωπο, το οποίο μπορεί πλέον να δι-
αμορφώνει τις τύχες του. Ο συνειδητοποιημένος χρή-
στης αντιστέκεται σε κάθε προσπάθεια χειραγώγησης 
του διαδικτύου, είτε από κράτη είτε από τα συνήθη 
είδη της προπαγάνδας και των οικονομικών στρεβλώ-
σεων.
Ο σεβασμός προς την προσωπικότητα είναι συνυ-

φασμένος με την εξέλιξη του διαδικτύου, που απαλλά-
χτηκε από την ξερή, ποσοτικοποιημένη καταμέτρηση 
κλικ, έδωσε έμφαση στα ποιοτικά χαρακτηριστικά της 
αλληλεπίδρασης, των προτιμήσεων, του χαρακτήρα 
και στην κατοχύρωση της πληροφορίας, η οποία ανα-
μεταδίδεται και διαμορφώνει στάσεις, πεποιθήσεις 
και πολιτικό λόγο. Η ευθύνη των κρατών, των εταιρει-
ών και των κοινωνικών μορφωμάτων που σταθερά δι-
αμόρφωναν την κοινή γνώμη είναι τεράστια, καθώς η 
επιρροή τους μετριάζεται πλέον από το δικαίωμα του 
πολίτη να αρθρώνει και να διαχέει την άποψή του.



89

Σχέσεις στο διαδίκτυο

Η αποφυγή της παραχάραξης της πληροφορίας εί-
ναι το μεγάλο στοίχημα για το μέλλον και σε αυτό 
ο καθημερινός χρήστης δεν είναι άμοιρος ευθυνών: η 
διασταύρωση των πηγών, η αντίσταση σε ιστότοπους 
που συστηματικά διασπείρουν αλλοιωμένες ειδήσεις 
ή φανατίζουν, η πολλαπλή ενημέρωση, η απαξίωση 
της άκριτης αποδοχής της αυθεντίας –χαρακτηριστικά 
της πρώιμης εποχής του διαδικτύου– πρέπει να πα-
ρέλθουν ανεπιστρεπτί. Η πολιτεία των νόμων και των 
θεσμών και η πάταξη της αυθαιρεσίας δέον να μετα-
λαμπαδευτεί στις διαδικτυακές σχέσεις. Το ίντερνετ, 
για να αποκτήσει κύρος, οφείλει να γίνει κατανοητό 
και προσιτό σε ευρύτατα στρώματα πληθυσμού, να 
άρει τις ανισότητες, είτε ηλικιακές είτε κοινωνικοοι-
κονομικές, και να θεωρηθεί δημόσιο αγαθό, το οποίο 
δίνει έμφαση στο περιβάλλον, στα ανθρώπινα δικαιώ-
ματα και εν γένει στην ελευθερία, και προσφέρει βήμα 
σε ομάδες που μέχρι στιγμής δρούσαν σχεδόν στην 
αφάνεια. Το διαδίκτυο, εν ολίγοις, είναι ο σύγχρονος 
τρόπος σκέψης που σέβεται και αναδεικνύει τη δια-
φορετικότητα.
Ο χρήστης σήμερα πρέπει να είναι ιδιαίτερα ευαι-

σθητοποιημένος σε διαδικτυακά φαινόμενα, όπως η 
ανεπιθύμητη διαφήμιση, η χωρίς έγκριση ενοχλητική 
αλληλογραφία, τα προγράμματα που καταγράφουν 
κάθε επίσκεψη στο διαδίκτυο, τις παράλογες πολι-
τικές και όρους χρήσης των γνωστών διαδικτυακών 
εταιρειών, τη ροή της πληροφορίας που αποδέχεται το 
copyright των όσων παράγει, την ελευθερία της τεκ-
μηριωμένης γνώμης.



Ο θαμπωμένος καθρέφτης του εαυτού μας

90

Γίνεται κατανοητό πως όλες αυτές οι έννοιες δεν 
μπορούν να προσπελαστούν από ανθρώπους χωρίς 
ιδιαίτερη παιδεία. Επομένως, η ευαισθητοποίηση και 
η ενδυνάμωση των χρηστών είναι χρέος πλέον της Πο-
λιτείας, εάν δεν θέλουμε να καταλήξουμε σε εκτρω-
ματικές καταστάσεις ή να μετατρέψουμε το διαδίκτυο 
σε ελιτίστικο μόρφωμα.

Η διακύβευση της ελευθερίας 
στο διαδίκτυο 

Το διαδίκτυο είναι το ξέσπασμα του πολιτισμού των 
απλών πολιτών και η αποκαθήλωση του ηγέτη, δυνα-
μικές που δεν μπόρεσαν να εκφραστούν μέσα από τα 
παραδοσιακά μέσα και, ως τέτοιες, μπορεί εύκολα να 
οδηγήσουν σε έναν καινούργιο αναγεννησιακό ανθρω-
πισμό ή σε μία απολυταρχία πολύ πιο οδυνηρή και 
ολοκληρωτική από όσες αναφέρει η ιστορία.
Το διαδίκτυο είναι η επιτομή της ελεύθερης δια-

κίνησης ιδεών, ένας παγκόσμιος διάλογος, ο οποίος 
λαμβάνει χώρα ανά πάσα στιγμή και αφορά σε όλα 
τα θέματα που απασχολούν την ανθρωπότητα. Πρό-
κειται για μία συγχρονική και διαχρονική απεικόνιση 
της ιστορίας και μία πολύτιμη αποτύπωση της ανθρώ-
πινης δράσης. Αφορά στην επανάσταση της δημοκρα-
τίας στη νέα εποχή, αφού παρέχει το πλαίσιο για ανά-
δειξη, διάδοση και καλλιέργεια των γραμμάτων και 
των τεχνών, την επικαιροποίηση και επισφράγιση του 
πολιτικού λόγου, την πάνδημη συμμετοχή, την οικου-



91

Σχέσεις στο διαδίκτυο

μενικότητα του προσωπικού και την ενσωμάτωση του 
διαφορετικού στους στενούς ορίζοντες της τοπικής 
κουλτούρας.
Πολλοί μιλούν για μία παράλληλη πραγματικότη-

τα, αγνοώντας πως ανέκαθεν ο ανθρώπινος εγκέφαλος 
μετουσίωνε σε μνήμη και εμπειρία οτιδήποτε αντιλαμ-
βανόταν, ακόμη κι αν αυτό συνέβαινε στη σφαίρα της 
γλώσσας, του ονείρου, της φαντασίας και του συμβο-
λικού. Οι αντινομίες της διαδικτυακής συμπεριφοράς 
εύκολα παραλληλίζονται με τις αντιφάσεις σε κάθε 
επίπεδο του επιστητού. Το ίντερνετ, όμως, δεν αντι-
κατοπτρίζει απλώς όσα συμβαίνουν στον κόσμο, αλλά 
–μέσα από τη σχεσιακή του δυναμική– τα διαμορφώ-
νει. Και είναι αυτές οι παραβιάσεις των ορίων που δι-
ακυβεύουν την ποιότητα της διαδικτυακής εμπειρίας.
Το μεγαλύτερο φόβητρο των αυταρχικών καθεστώ-

των, των συντηρητικών κοινωνιών και των δυναστικών 
ανθρώπων είναι ο διάλογος, η αντιπαράθεση επιχειρη-
μάτων και η ενεργός συμμετοχή. Και, δυστυχώς, υπάρ-
χουν πολλοί τρόποι για να καπηλευτούν οι σκευωροί 
και να παραχαράξουν την επιθυμία των ανθρώπων να 
είναι κοινωνικά όντα και όχι ιδιώτες, με την αρχαία 
ελληνική σημασία του όρου.
Το μεγάλο στοίχημα για τα επόμενα χρόνια είναι 

η εφαρμογή του άρθρου 19 για τα ανθρώπινα δικαι-
ώματα: όλοι πρέπει να έχουν δικαίωμα να εκφράζουν 
τη γνώμη τους χωρίς παρεμβάσεις και να αναζητούν, 
να διαδίδουν πληροφορίες, χωρίς να υπόκεινται σε κυ-
ρώσεις γι’ αυτό, με σεβασμό για τη φήμη των άλλων 
και μη παραβιάζοντας τα δικαιώματά τους.



Ο θαμπωμένος καθρέφτης του εαυτού μας

92

Πολλά κράτη διαρκώς εφευρίσκουν τεχνικές ή ποινι-
κοποιούν τη διαδικτυακή δραστηριότητα, για να περι-
ορίσουν την ελευθερία των χρηστών: η Κίνα μπλοκάρει 
κάθε πρόσβαση σε ιστότοπους που περιλαμβάνουν τους 
όρους δημοκρατία και ανθρώπινα δικαιώματα, ενώ άλ-
λες χώρες κλείνουν χώρους κοινωνικής δικτύωσης και 
ιστολόγια σε κρίσιμες περιόδους, π.χ., εκλογές. Στην 
Τουρκία είναι παράνομη κάθε άποψη που αμφισβητεί 
τον Κεμάλ Ατατούρκ, ενώ αλλού αίρεται διαρκώς η 
απαλλαγή από ευθύνες τρίτων σε πλατφόρμες, μηχανές 
αναζήτησης, υπηρεσίες e-mail, παροχές πρόσβασης, κα-
θιστώντας τες υπεύθυνες και για τα δημοσιεύματα και 
τις ενέργειες των χρηστών τους. Διαδικτυακοί τόποι 
δέχονται συστηματικές κυβερνο-επιθέσεις, με αποτέλε-
σμα να καταρρέουν, ενώ κράτη παραβιάζουν κωδικούς 
πολιτών αναιρώντας το δικαίωμα στην ανωνυμία.
Οι μηχανές αναζήτησης, όπως η Google, αποκρύ-

πτουν περιεχόμενο –εν αγνοία του χρήστη– που δεν 
συσχετίζεται με το προφίλ και τα προσωπικά δεδομέ-
να του, τα οποία συγκεντρώθηκαν συστηματικά από 
επισκέψεις και αναζητήσεις του σε διάφορους ιστό-
τοπους. Το αποτέλεσμα μιας έρευνας στο διαδίκτυο 
περιορίζεται με αλγόριθμους σε όσα αποτελέσματα 
υποθέτει η μηχανή πως αφορούν στον χρήστη ή στους 
κατοίκους μιας ολόκληρης χώρας, στερώντας έτσι την 
ελευθερία να επιλέγουν ποιες πληροφορίες θα επεξερ-
γαστούν οι ίδιοι, χωρίς εξωτερικές παρεμβάσεις.
Η γεωγραφική παρακολούθηση των πολιτών μέσω 

υπηρεσιών χαρτογράφησης θέτει πολλαπλά δεοντο-
λογικά ερωτήματα, τα οποία δεν απαντώνται με τον 



93

Σχέσεις στο διαδίκτυο

υπαινιγμό πως οι συνέπειες ήταν γνωστές στον χρήστη 
και σαφώς καταγεγραμμένες στους νομικούς όρους 
της σύμβασης. Οι πολίτες δεν έχουν δικανική παιδεία, 
ώστε να αποκρυπτογραφούν και να αντιλαμβάνονται 
όσα επιμελώς και με λανθάνοντα τρόπο επιβάλλουν 
οι εταιρείες.
Με πρόσχημα την εθνική ασφάλεια ή την πάταξη 

της τρομοκρατίας, εκατομμύρια άνθρωποι διώκονται 
για τη διαδικτυακή τους δράση, ενώ, με αφορμή τους 
νόμους για τα πνευματικά δικαιώματα, στερείται ολο-
κληρωτικά το δικαίωμα πρόσβασης στο διαδίκτυο σε 
όσους τα παραβιάζουν.
Η ελευθερία, όμως, διακυβεύεται πολύ περισσότε-

ρο από τις τιμολογήσεις των παρόχων και από την 
κακή ποιότητα των υπηρεσιών και της σύνδεσης. Το 
ψηφιακό χάσμα ανάμεσα στις πλούσιες και τις υπό 
ανάπτυξη χώρες, αλλά και οι ηλικιακές, θρησκευτικές, 
διαφυλικές αποκλίσεις εξυφαίνουν μία τάση για πε-
ριορισμό και ελιτίστικη διάθεση. Είναι χαρακτηριστι-
κό ότι, ενώ στην Ευρώπη η διείσδυση του διαδικτύου 
στον πληθυσμό ξεπερνά το 70%, σε κράτη της Αφρι-
κής παραμένει στο 9%.
Ταυτόχρονα, συμπεριφορές χρηστών αδρανοποιούν 

την έλξη του δημόσιου διαλόγου και δυναμιτίζουν το 
όραμα για εκχώρηση αρμοδιοτήτων του κράτους, ώστε 
να επιτευχθεί η άμεση δημοκρατία. Μερικές αποκλί-
σεις από τους κανόνες είναι εύκολα παρατηρήσιμες 
και προκαλούν την άμεση αντίδραση των υπόλοιπων 
χρηστών, ενώ άλλες λανθάνουν της προσοχής, μέχρι να 
λάβουν μεγάλες διαστάσεις.



Ο θαμπωμένος καθρέφτης του εαυτού μας

94

Η τεχνική του δολώματος (trolling) και της πρόκλη-
σης σύγκρουσης (fl aming) αφορά στην ενσυνείδητη ή 
αθέλητη διατάραξη της ροής μιας διαδικτυακής συζή-
τησης με τη δημοσίευση κάποιου αποπροσανατολιστι-
κού ή εμπρηστικού σχολίου, που σύρει εκτός θέματος 
την κοινότητα και προκαλεί οργή και αγανάκτηση. Εάν 
οι χρήστες απαντήσουν, οι αρχικοί στόχοι των συνο-
μιλούντων διαστρεβλώνονται, ο διάλογος αναιρείται ή 
εγκαταλείπεται και τα κίνητρα του εισβολέα ικανοποι-
ούνται. Εάν τον αγνοήσουν, αυτός θα επανέλθει με πιο 
προσβλητικά σχόλια, τα οποία θα αποθαρρύνουν τους 
μη έμπειρους από τη συμμετοχή τους στην κοινότητα.
Διανύουμε μία μεταβατική περίοδο όπου ο ρυθμός 

των κοινωνικών αλλαγών είναι δύσκολα διαχειρίσιμος, 
ακόμη και από τους πιο καινοτόμους. Ενδεχομένως, το 
διαδίκτυο να είναι η σπουδαιότερη από αυτές, καθώς 
παρακινεί την ανθρωπότητα προς το μεγάλο αίτημα: 
την οικουμενικότητα, τη διασύνδεση, τη συμβολοποίη-
ση της καθημερινότητας και τον εκδημοκρατισμό των 
αξιών. Εάν αυτά τα ιδανικά δεν εκφραστούν, επειδή 
στην εικονική ζωή θα υπερισχύσουν τα τρωτά και οι 
ανισότητες της πραγματικής, η σκοτεινή απειλή του 
Μεσαίωνα πλησιάζει.

Η επίδραση των σκηνών βίας και σεξ 
στην τηλεόραση και το διαδίκτυο 

Η ατιμώρητη βία και η ανεύθυνη σεξουαλική συμπε-
ριφορά, έτσι όπως κατά κόρον προβάλλονται στην 



95

Σχέσεις στο διαδίκτυο

τηλεόραση και ειδικά στο διαδίκτυο, αποτελούν την 
καλύτερη συναισθηματική ανοσία –τόσο των παιδιών, 
όσο και των ενηλίκων– απέναντι στη φρίκη της πραγ-
ματικότητας: «Αν πλέον δεν μας φοβίζει η όψη του τέ-
ρατος είναι γιατί έχουμε αρχίσει να του μοιάζουμε». 
Χιλιάδες έρευνες έχουν αποδείξει ότι η διαρκής έκ-
θεση σε τέτοιες σκηνές αναισθητοποιεί τα συλλογικά 
αντανακλαστικά, περιορίζει τους ηθικούς και κοινωνι-
κούς κώδικες και μετατρέπει σε φυσιολογικές πράξεις 
κολάσιμες και αποτρόπαιες. Τα πορίσματα διατρα-
νώνουν ότι παιδιά και ενήλικοι επηρεάζονται εξίσου, 
ακόμη κι αν εκτίθενται σε λίγα βίαια ή σεξουαλικώς 
ακραία ερεθίσματα. Η τάση για μίμηση είναι κατα-
λυτική. Η αποκλίνουσα πράξη καθίσταται παραδειγ-
ματική, αποτελεί μία γοητευτική εναλλακτική, ειδικά 
σε κοινωνίες που ταλανίζονται από τον ευδαιμονισμό, 
τον καταναλωτισμό, την ελευθεριότητα και τα οικονο-
μικά προβλήματα.
Η άσκηση βίας, είτε ως εκτόνωση είτε ως προμελε-

τημένη ενέργεια, επιφέρει άμεση ενίσχυση (είναι ευ-
κολότερο να αποκτήσεις το αντικείμενο του πόθου αν 
το αρπάξεις, παρά αν μοχθήσεις για την κατοχή του), 
ενώ οι διεστραμμένες σεξουαλικές επιλογές προσδί-
δουν ταυτότητα, διαμορφώνουν την ιεραρχία και την 
αποδοχή στις εφηβικές ομάδες και ελκύουν τα παιδιά 
περισσότερο από ένα βαρετό, μη εμπνευσμένο μάθημα 
στο σχολείο. Ακόμη και η αποσπασματική θέαση τέ-
τοιων σκηνών εξάπτει τη φαντασία, αυξάνει την προ-
διάθεση για βίαιη αντίδραση και συσχετίζεται απόλυ-
τα με μετέπειτα οικογενειακή βία, βιασμούς, δύσκο-



Ο θαμπωμένος καθρέφτης του εαυτού μας

96

λη ικανοποίηση από το φυσιολογικό σεξ, συγκρότηση 
συμμοριών και παραβατική συμπεριφορά. Και τα δύο 
μαζί, επί δεκαετίες, ήταν η πιο ενδεδειγμένη συνταγή 
για την εισπρακτική αποτελεσματικότητα μιας ταινί-
ας και πρόσφατα βρήκαν πρόθυμους συνεχιστές στη 
μεσημεριανή και παιδική ζώνη του τηλεοπτικού προ-
γράμματος, με εκατοντάδες ανεύθυνους τηλε-αστέρες 
να αντλούν την επιτυχία τους από την ένταση των σε-
ξουαλικών ιδιαιτεροτήτων τους ή τη δυνατότητά τους 
να ποδοπατούν τα κοινωνικά πρότυπα.
Ο μηχανισμός αποδοχής της βίας και η ρητορική της 

ωμής σεξουαλικής πρόκλησης έχει, επίσης, γίνει αντι-
κείμενο μελέτης: η καθημερινή έκθεση σε αυτές ενερ-
γοποιεί στον εγκέφαλο μνήμες ή ήδη διαμορφωμένα 
βίαια σενάρια και γνωστικά σχήματα, προκαλεί άμεση 
διέγερση και ανάγκη για ικανοποίηση, με αποτέλεσμα 
την αυτόματη και διαρκή μάθηση, την ερμηνεία των 
φαινομένων μέσω της βίας ή της λιμπιντικής ενόρμη-
σης και την αναστολή των κοινωνικών περιορισμών. 
Τελικά τα παιδιά ή οι ενήλικοι αποστασιοποιούνται 
από τη βιαιότητα, αποπροσωποποιούνται και αδυνα-
τούν να διακρίνουν το κακό σε αυτήν.

 Όσο μεγαλύτερη η ταύτιση με τον βίαιο ή σεξουα-
λικά άτεγκτο δράστη και όσο πιο πλημμελής η ικανό-
τητα της οικογένειας ή του σχολείου για έλεγχο, τόσο 
μεγαλύτερος ο κίνδυνος εσωτερίκευσης της υπό πα-
ρακολούθηση συμπεριφοράς, ειδικά εάν ο προς μίμη-
ση ήρωας είναι ελκυστικός και υπεράνω νόμων.
Η πολύωρη θέαση παρόμοιων σκηνών πολλαπλασι-

άζει τους κινδύνους και εγκαθιδρύει γρηγορότερα τα 



97

Σχέσεις στο διαδίκτυο

απεχθή πρότυπα. Όσο πιο διαδραστική είναι η ενα-
σχόληση με τα βίαια ή σεξουαλικώς μη οριοθετημένα 
ερεθίσματα, τόσο η μακροχρόνια αρνητική επίπτωση 
αυξάνεται, επειδή η ηδονή που αντλείται είναι μεγα-
λύτερη. Τα διαδικτυακά video games, τα στιγμιότυπα 
απροκάλυπτης πραγματικής βίας ή σεξ που κατακλύ-
ζουν το ίντερνετ (snuff ) απενεργοποιούν τα κοινωνι-
κά αντανακλαστικά και τον αυτοέλεγχο του χρήστη, ο 
οποίος δείχνει λιγότερη συμπάθεια για τα θύματα ή 
τείνει να δικαιολογεί τις ακρότητες του θύτη. Έφηβοι 
που παρακολούθησαν σκηνές από πραγματικούς βια-
σμούς στο διαδίκτυο απέδωσαν την ευθύνη στη γυναί-
κα που βιάστηκε, χαρακτήρισαν ως φαιδρό ή εξόχως 
διεγερτικό το περιστατικό και φαντασίωσαν βιασμούς 
στους οποίους πρωταγωνιστούσαν οι ίδιοι.
Οι ταινίες πραγματικής βίας έχουν ακόμη ένα χα-

ρακτηριστικό που τις καθιστά ελκυστικότερες: είναι 
κατεξοχήν παράνομες και, επομένως, αυτός που τις 
κατέχει αισθάνεται μυημένος σε μια underground 
ιδιότυπη κουλτούρα, διαμορφώνει την ταυτότητά του 
μέσα από αυτές και ανήκει σε έναν κύκλο ξεχωριστών 
ανθρώπων. Παρόμοια αποτελέσματα έχει και η θέαση 
αληθινών θανάτων στην οθόνη: την υποβάθμιση της 
ανθρώπινης ζωής ως αξίας, την απώλεια της αξιοπρέ-
πειας και την άρνηση των κοινωνικών κανόνων. Όσο 
ο θεατής εξοικειώνεται με τους θανάτους των άλλων, 
τόσο επιβεβαιώνει τη δική του ύπαρξη και τον θρίαμ-
βό του επειδή εξακολουθεί να ζει.



Ο θαμπωμένος καθρέφτης του εαυτού μας

98

Οι νεκροί του YouTube 

Μία νύχτα με τραγούδια στο YouTube, αντιπερισπα-
σμός στο λευκό χαρτί που απόψε εχθρεύεται τη σκέ-
ψη. Βίντεο στο απέραντο καταθετήριο και καθαρτή-
ριο της ψυχής από ανθρώπους άγνωστους, που ποιος 
ξέρει ποια αυταρέσκεια, ποια ενεδρεύουσα μοναξιά, 
ποια εξεγερμένη φιλοδοξία ή ποια παραβιασμένη κερ-
κόπορτα τους έσπρωξε, ώστε να άρουν τους ενδοια-
σμούς και, επικαλούμενοι την ανωνυμία του διαδικτύ-
ου, να μοιραστούν τους στίχους και τη μελωδία του 
εαυτού τους. Άνθρωποι που με κώδικες την εικόνα, 
τον λόγο και τη μουσική εξομολογούνται στην οικου-
μένη τις ληρωδίες και τις άτακτες υποχωρήσεις των 
έργων τους και τις αναβολές της καρδιάς τους. Άλλο-
τε αφιερώνοντας στη γυναίκα που τους καθόρισε κι 
άλλοτε αποδεσμεύοντας πολύ περισσότερα από όσα 
αφήνουν να εννοηθούν οι προθέσεις τους και οι ανα-
στολές τους.
Και πάνω απ’ όλα, η αγωνία να αφεθούν παντού τα 

πειστήρια της ύπαρξης. Να, ήμουν κι εγώ εκεί, ένιωσα, 
πόνεσα, δημιούργησα, χάρηκα… να, είμαι κι εγώ μία 
ανεπανάληπτη στιγμή στην πλάση. Να, εγώ, κατ’ εικό-
να και καθ’ ομοίωση της έκστασης του Θεού, που στο 
παραλήρημα της αγάπης Του με γέννησε και μου ζή-
τησε να μεθύσω τους λογισμούς μου με τον έρωτα του 
αιώνιου, αψηφώντας τη θνητότητα και κραδαίνοντας 
την πίστη στο απροσπέλαστο και λογικά ανεδαφικό.
Και άλλες φορές, πικρόχολες παρατηρήσεις από 

κάτω να επικυρώνουν πως η αυθάδεια και η θρασύ-



99

Σχέσεις στο διαδίκτυο

τητα δεν είναι κι αυτές παρά εξανθήματα χαμηλής 
αυτοεκτίμησης, επικλήσεις στην προσοχή μας και με-
ταμφίεση της ανημποριάς ενώπιον της τραγικότητας 
και της αδυνασίας.
Προσέξτε με! Βρίζω, ειρωνεύομαι, κακοπιστώ, αδι-

αφορώντας για τα συναισθήματά σας, επειδή δεν μου 
δείχνετε την αποδοχή που τόσο ανάγκη έχω. Υπάρχω 
και εγώ, υφέρπω στις προσωπικές στιγμές, ελλοχεύω 
στις ευαισθησίες σας, από χίλιους δρόμους φτάνω κι 
εγώ στις δικές σας διαπιστώσεις και ανασφάλειες. Εί-
μαι σαν κι εσάς, ερμηνεύστε με!
Σχόλια και μηνύματα παντού, επικλήσεις στο αφα-

νές, ίχνη στους τροπικούς της μέθεξης, κρυπτογρα-
φημένες προσκλήσεις στις ζωές των άλλων, που δεν 
ζήσαμε ή που αρνηθήκαμε να καταλάβουμε. Μία γνω-
ριμία με τον καθένα από αυτούς θα μπορούσε να ανα-
τρέψει, συλλήβδην, τα δεδομένα και τα αυτονόητα του 
βίου μας. Σκηνές από διακοπές, σατιρικά και δραμα-
τικά στιγμιότυπα, αποσπάσματα ενός μονόπρακτου 
που κορυφώνεται με τον θάνατο.
Και εκεί, οι αυλαίες που τόσο νωρίς και απροσδό-

κητα έπεσαν, η μισοτελειωμένη ποίηση, η αρμονία που 
δεν επιτελέστηκε. Εκεί τα βίντεο νέων και παιδιών 
που εξαίφνης έφυγαν, που πέθαναν σε τροχαία ή από 
ασθένεια, καταλείποντας την απόγνωση στις φλέβες 
των αγαπημένων. Εκεί ο κλαυθμός και η οδύνη και η 
ματαίωση και ο χειμώνας, που έφτασε πριν τελειώσει 
το καλοκαίρι.
Φωτογραφίες από στιγμές ευτυχισμένες, από περι-

στατικά που με μύριους τρόπους αρνούνταν την απο-



Ο θαμπωμένος καθρέφτης του εαυτού μας

100

τρόπαια έκβαση, ματάκια ημιδιάφανα, που σε προσκα-
λούν στον δικό σου εξαγνισμό, στην προσωπική σου λύ-
τρωση, χείλη που σου ψιθυρίζουν το δικό σου μοναδικό 
τέλος. Το γιατί που δονεί συθέμελα τις αντοχές και το 
YouTube. Πώς τόση δυστυχία δεν χρωμάτισε ανεξίτηλα 
την πορεία της ανθρωπότητας, πώς τόσος πόνος δεν 
χάραξε την ιστορία και τη μοίρα και την εξιλέωση;

«Καλό ταξίδι, ψυχούλα μου, το πένθος αβάσταχτο, 
η ζωή ξεψύχησε τη μέρα που έφυγες.» Και παντού η 
πεποίθηση της αντάμωσης, παντού λόγια που αντη-
χούν στις μελαγχολικές αναχωρήσεις των πλοίων το 
φθινόπωρο – «Θα σε ξαναδώ, άγγελέ μου, το ξέρω 
πως θα με βλέπεις από ψηλά, καλό ταξίδι».
Ο άνθρωπος θα οδηγηθεί στην αθανασία μόνο και 

μόνο γιατί την ονειρεύτηκε.
Μέχρι σήμερα η ιστορία, η πολιτική, η οικονομία 

εξελίχθηκαν με βάση το αξίωμα ότι η ανθρώπινη 
προσωπική βιογραφία είναι ασήμαντη: το άτομο δεν 
προκαλεί μεταβολή, δεν καθορίζει τους μετασχηματι-
σμούς και τις αποφάσεις. Σημασία έχουν οι επιλογές 
των ηγετών, τα κοινωνικά κινήματα, η παραγωγή, οι 
πόλεμοι, οι τάσεις στα χρηματοπιστωτικά συστήματα. 
Η ιστορία δεν καταγράφει συναισθήματα, δεν ασχο-
λείται με την καθημερινότητα. Οι νεκροί της πιστο-
ποιούν τους θριάμβους ή τις ήττες των ισχυρών και οι 
πηγές, οι εκκλησίες, τα μνημεία γεραίρουν το κλέος 
των διοικούντων.
Ο καθένας από μας, σαν να μην υπήρξε ποτέ, θα 

ισοπεδωθεί μετά θάνατον από το πέρασμα του χρόνου 
και η πορεία του στη ζωή, οι πόθοι του, οι φόβοι, οι 



101

Σχέσεις στο διαδίκτυο

ρόλοι και οι ιδιότητές του θα εκλείψουν μόλις χαθεί 
και ο τελευταίος που μας θυμάται. Μία μάζα τεθνεώ-
των, άμορφη, ασήμαντη, αόρατη, όσων δεν ευτύχησαν 
της υστεροφημίας και της αναγνώρισης.
Πόσο λάθος διδάσκεται και γράφεται η ιστορία. 

Πόσο η μονάδα αγνοήθηκε, ενώ συγκροτεί το σύμπαν. 
Με πόση πλάνη περισσή και σπουδή ύποπτη οι «σώ-
φρονες» παρέκαμψαν το ένστικτο, έθεσαν τα επίπλα-
στα κριτήρια και παραχάραξαν την αλήθεια προς χά-
ριν της ανέφικτης αμεροληψίας, της αμφισβητούμενης 
αντικειμενικότητας και της υποκριτικής επιστημοσύ-
νης. Πόσο οι σοφοί των αιώνων, υποδεέστεροι των νη-
πίων, δεν λογίζονται ξανά, μη αποδεχόμενοι την υπερ-
βατικότητα και την αποκάλυψη.
Μα ο ιστορικός και ο αρχαιολόγος του μέλλοντος 

δεν θα ανασκάπτουν μόνο το χώμα για να στοιχειοθε-
τήσουν τις υποθέσεις τους και δεν θα συναινούν στη 
στρέβλωση, επειδή η κοινωνία απέκρυψε τεχνηέντως 
ή εξαιτίας της υποτακτικής κουλτούρας της τις απο-
δείξεις.
Στο διαδίκτυο ένας πρωτόγνωρος διάκοσμος μορ-

φοποιείται, σκαλισμένος με τα απολιθώματα και τα 
τεκμήρια της ύπαρξης. Το ψηφιακό αποτύπωμα του 
κάθε ανθρώπου, το οποίο θα αναιρεί το καθιερωμένο, 
θα επινοεί το εναλλακτικό, θα διαιωνίζει το γεγονός 
και θα διατηρείται, όσο υπάρχει πολιτισμός, ως ανε-
ξάλειπτη μαρτυρία της παρουσίας του.
Η αλήθεια και το σημαντικό, υπό το βάρος της νέας 

πραγματικότητας, θα αναθεωρηθούν. Επειδή το λογι-
κό δεν μπορεί να απεικονίσει το θυμικό, δεν αντανα-



Ο θαμπωμένος καθρέφτης του εαυτού μας

102

κλά το συλλογικό ασυνείδητο, δεν κατανοεί τη συγκυ-
ρία. Επειδή ο ρους της ιστορίας δεν πυροδοτείται από 
κίνητρα και αίτια, αλλά έλκεται από τους τελικούς 
σκοπούς, από τον θάνατο και την πάλη για ζωή, από 
το καλό και το κακό, που ψήγματά τους μόνο μέσα 
στην προσωπικότητα διαφαίνονται.
Ένα συναίσθημα και ένα βίντεο στο ίντερνετ μπο-

ρεί να συνοψίσει ολόκληρη την ιστορία του ανθρώπι-
νου γένους.
Επειδή, σε τελική ανάλυση, η συλλογιστική του 

πραγματισμού, την οποία επιλέξαμε να προσκυνήσου-
με, καταρρέει προσκρούοντας στα ίδια της τα όρια.

Facebook και νεύρωση 

Τα πλεονεκτήματα της κοινωνικής δικτύωσης έχουν 
καταγραφεί σε πολλές έρευνες και έχουν συσχετιστεί 
με την ανάπτυξη της αυτοεκτίμησης, την καλλιέργεια 
της διεκδικητικότητας, την εσωτερίκευση και δοκιμή 
ρόλων, την αυξημένη ροή της πληροφορίας, την ενδυ-
νάμωση των κοινωνικών δικτύων και κεφαλαίου, τη 
συναισθηματική κάλυψη, την κοινωνικότητα. Μάλιστα 
εμπειρικές έρευνες σε πολύωρους χρήστες έδειξαν ότι 
η ικανοποίησή τους ενισχύεται όταν συμπληρώνουν 
πτυχές του προφίλ τους και ανταποκρίνονται στις 
υποχρεώσεις που απορρέουν από τη συμμετοχή τους 
σε κοινότητες.
Άλλες μελέτες συσχετίζουν τη συναισθηματική πλη-

ρότητα με την ενεργό δράση στο Facebook, με τη συ-



103

Σχέσεις στο διαδίκτυο

ντήρηση ή και παγίωση των φιλικών δεσμών, ακόμη 
και αυτών που είχαν σιγήσει για δεκαετίες, με τη δια-
σφάλιση συναισθηματικής κάλυψης σε περιόδους δυ-
σχερειών, με ενδυνάμωση της αντίληψης διασύνδεσης 
με μία ευρύτερη παγκόσμια κοινότητα, με τη στήριξη 
των τοπικών δικτύων.
Πολλαπλά μπορεί να είναι τα οφέλη για τα άτομα 

με αναπηρίες, επειδή αυτή η μορφή επικοινωνίας αίρει 
διάφορους χωροχρονικούς περιορισμούς και εμπόδια 
που θέτει μία μη ευαισθητοποιημένη κοινωνία, πολ-
λαπλασιάζει τη συλλογικότητα, την απόκτηση ταυτό-
τητας, καθώς και τις άτυπες και τυπικές μορφωτικές 
εμπειρίες. Το Facebook, προς τούτοις, μειώνει τη μο-
ναξιά των ατόμων που κατοικούν σε απομονωμένες 
περιοχές και ευνοεί την εύρεση ερωτικών συντρόφων 
και νέων φίλων.
Τι συμβαίνει, όμως, με τους χρήστες εκείνους που 

ήδη ταλαιπωρούνται από κάποια μορφή ψυχολογικής 
έντασης, στρες, δυσθυμίας, μελαγχολίας, κρίσεων πα-
νικού ή έχουν λάβει επίσημη ψυχιατρική διάγνωση; Τι 
επιδράσεις υπάρχουν στον ψυχισμό των ατόμων που 
ήδη δεν γνωρίζουν να θέτουν όρια ούτε στην «κανο-
νική» τους ζωή, που με δυσκολία αντιλαμβάνονται το 
πραγματικό από το φανταστικό, που το νευρωσικό άγ-
χος έχει κατακυριεύσει το είναι τους ή που δεν είναι 
σε ηλικία ή πνευματική εγρήγορση για να κατανοήσουν 
τους κινδύνους; Ποιες οι συνέπειες σε εκείνους που 
επενδύουν στις διαδικτυακές σχέσεις, που καλλιεργούν 
προσδοκίες –οι οποίες συνήθως ματαιώνονται– και βι-
ώνουν καταστάσεις θρήνου εξαιτίας της διάψευσης;



Ο θαμπωμένος καθρέφτης του εαυτού μας

104

Το διάχυτο εκπεφρασμένο συναίσθημα στο 
Facebook, οι σκέψεις, που τόσο ασυλλόγιστα πολλές 
φορές κατατίθενται, μήπως εξαντλούν τις αντοχές κά-
ποιων συνανθρώπων μας; Και πώς μπορεί ο συγγε-
νής που πενθεί και αναζητά παρηγοριά στο διαδίκτυο 
να αντιμετωπίσει μερικά πικρόχολα, ειρωνικά, υπο-
κριτικά, απερίσκεπτα σχόλια ανεύθυνων ή άγνωστων 
χρηστών ή την αδιαφορία από όσους θα περίμενε την 
αλληλεγγύη;
Τελικά είναι το Facebook ένα αδυσώπητο μέρος 

για τους ψυχικά πάσχοντες, τα παιδιά, τους εφήβους 
και τους ευάλωτους;
Οι πρώτες ενδείξεις φαίνεται να συσχετίζουν τον 

αριθμό των φίλων με τα επίπεδα άγχους που προκα-
λούνται από τη διαχείρισή τους και με την αναποτε-
λεσματική επίδοση στο σχολείο ή την εργασία. Αυτό 
σημαίνει ότι πολλοί χρήστες, και ιδιαίτερα μαθητές, 
επιδίδονται σε έναν αγώνα προσθήκης νέων μελών 
στο προφίλ τους, πιστεύοντας πως αυτό αυξάνει τη 
δημοτικότητά τους. Η κατάληξη, όμως, είναι πολλές 
φορές οδυνηρή, καθώς δεν διαθέτουν τις απαιτούμε-
νες κοινωνικές δεξιότητες για να χειριστούν τα διαρ-
κώς αυξανόμενα αιτήματα. Αντίθετα, τα άτομα που 
με σύνεση και επιφύλαξη περνούν από έλεγχο κάθε 
καινούργια γνωριμία, που δεν αποκαλύπτουν προσω-
πικές στιγμές και με φειδώ δημοσιεύουν πληροφορίες 
που θεωρούνται κοινόχρηστες, διατηρούν ευκολότερα 
τη γαλήνη και την ισορροπία.
Ακούγεται παράλογο, αλλά πολλοί χρήστες εκλαμ-

βάνουν ως υποχρέωσή τους να απαντούν σε όλα τα 



105

Σχέσεις στο διαδίκτυο

σχόλια, να επικαιροποιούν διαρκώς το προφίλ τους, σε 
σημείο που να παρουσιάζουν συμπτώματα εμμονής, 
άρνησης και κατάθλιψης. Η συνειδητοποίηση αργότε-
ρα πως τα προσωπικά δεδομένα, οι καταγεγραμμένες 
σκέψεις και οι επισκέψεις σε ιστοσελίδες δύσκολα μπο-
ρούν να διαγραφούν, ενώ μπορεί να χρησιμοποιηθούν 
με κακόβουλο τρόπο, συνήθως επιτείνει κρίσεις πανι-
κού. Και, τελικά, η διαρκής ενασχόληση με τις ομάδες 
κοινωνικής δικτύωσης προϋποθέτει έναν εργώδη αγώ-
να δρόμου για κατάκτηση κάθε εξέλιξης στην τεχνολο-
γία. Πολλοί χρήστες δήλωσαν πως προσπαθώντας να 
φανούν τεχνολογικά ενήμεροι και να ακολουθούν τις 
φευγαλέες μόδες του Facebook βίωναν το επιπρόσθετο 
άγχος ότι θα θεωρηθούν οπισθοδρομικοί από τους υπο-
λοίπους. Αν και οι νεαρότερες ηλικίες τα καταφέρνουν 
καλύτερα στην παρακολούθηση των τάσεων, εντούτοις 
η έλλειψη εμπειριών ζωής κάνει τους μικρότερους χρή-
στες πιο ευάλωτους στην παραπλάνηση και πιο επιρ-
ρεπείς στην εξάρτηση από online δραστηριότητες, παι-
χνίδια, λοταρίες και πορνογραφικό υλικό.
Οι νευρωσικές προσωπικότητες πολύ συχνά παρερ-

μηνεύουν τα λόγια των υπόλοιπων χρηστών, αδυνα-
τούν να διακρίνουν τα αληθινά κίνητρα, μεγαλοποιούν 
και προσωποποιούν καταστάσεις, παγιδεύονται σε 
φαύλους κύκλους σκέψεων, επεξεργάζονται νοητικά 
και συναισθηματικά τα δρώμενα στο διαδίκτυο πολ-
λή ώρα αφότου κλείσουν τον υπολογιστή και ενίοτε 
επιδεικνύουν αντικοινωνικές συμπεριφορές, κατα-
κρίνοντας, κατηγορώντας και ονειδίζοντας χρήστες 
που εκφέρουν αντίθετες απόψεις. Διάφορες έρευνες 



Ο θαμπωμένος καθρέφτης του εαυτού μας

106

συσχετίζουν τη χρήση του Facebook με συμπτώματα 
νευρικής ανορεξίας ή βουλιμίας, με επιδείνωση των 
καταθλιπτικών κρίσεων, με υπόθαλψη των εξαρτητι-
κών συμπεριφορών, με επιθετικότητα και αδιαφορία 
για την πραγματική ζωή.
Τέλος, η διαδικτυακή απιστία που συντελείται στο 

Facebook και σε άλλες κοινότητες έχει συσχετιστεί με 
αύξηση των διαζυγίων και των συγκρούσεων σε μία 
σχέση.
Σε κάθε περίπτωση πρέπει να τονιστεί πως καμία 

απολύτως μελέτη δεν συνδέει τη χρήση του Facebook 
με αιτιακό τρόπο με την εγκαθίδρυση αυτών των πα-
θολογικών καταστάσεων οι οποίες συνήθως προϋπάρ-
χουν και βρίσκουν πρόσφορο έδαφος εκδήλωσης στο 
διαδίκτυο. Όμως, παρά την έλλειψη ερευνητικών δε-
δομένων και διεπιστημονικών ερευνών, διερωτώμεθα 
κατά πόσο μία παρόμοια έκθεση σε ψυχολογικές πε-
ριπέτειες δεν θα αποδειχθεί μια βραδυφλεγής βόμβα 
για την ποιότητα ζωής και την υγεία των συνανθρώ-
πων μας αυτών.

Τρομοκρατία και διαδίκτυο: 
Έρευνα 

Πριν από μερικά χρόνια ο μόνος τρόπος επιρροής της 
κοινής γνώμης από τους τρομοκράτες ήταν τα παρα-
δοσιακά μέσα μαζικής ενημέρωσης: το ραδιόφωνο, η 
τηλεόραση και οι εφημερίδες. Φυσικά, επειδή αυτοί 
οι ατραποί πληροφόρησης είναι πολιτικά ελεγχόμενες 



107

Σχέσεις στο διαδίκτυο

και διαθέτουν συστήματα επιλεκτικής διάχυσης της 
είδησης, οι οργανώσεις της διεθνούς και εγχώριας τρο-
μοκρατίας ανακάλυψαν στο διαδίκτυο μία ατόφια και 
ανεξέλεγκτη μέθοδο εξάπλωσης της ιδεολογίας τους.
Η κατασκευή μιας ιστοσελίδας –υπό το ένδυμα μιας 

καθ’ όλα θεμιτής πολιτικής παρέμβασης– είναι ανέ-
ξοδη, διαθέτει επίφαση νομιμότητας και μπορεί, πα-
ράλληλα, με τη δημοσιοποίηση βίντεο εκτελέσεων να 
προσελκύει τα σκανδαλοθηρικά «sites», αλλά και την 
«μπλοκόσφαιρα», προκαλώντας το δημόσιο αίσθημα, 
αλλά και όλους τους «μη φυσιολογικούς» επισκέπτες, 
οι οποίοι αρέσκονται στη θέα τέτοιων αποτρόπαιων 
θεαμάτων. Το αποτέλεσμα έχει διπλές προεκτάσεις: 
αφενός καλλιεργεί την τρομολαγνεία, αφετέρου προ-
παγανδίζει την απειλή και διασπείρει τον φόβο στους 
πολίτες. Αν και οι ιστοσελίδες των τρομοκρατών μπο-
ρούν να εντοπιστούν και να κλείσουν, εντούτοις η επι-
δημική εξάπλωση των πληροφοριών που εκπορεύο-
νται από αυτές δεν μπορεί να αποτραπεί: διαδίδεται 
μέσω ηλεκτρονικής αλληλογραφίας, chain letters, του 
YouTube. Αρκεί για ένα μικρό χρονικό διάστημα να 
διαλάθει της προσοχής των συντακτών, να αναρτηθεί, 
και η παγκόσμια διάχυσή του είναι εξασφαλισμένη.
Όμως το διαδίκτυο αποτελεί βασικό μέσο άντλησης 

πόρων για τους τρομοκράτες, είτε με τη μορφή απευ-
θείας οικονομικής συνεισφοράς είτε μέσω της πώλη-
σης αγαθών. Γνωστή είναι η περίπτωση οργάνωσης 
που καλούσε τους χρήστες να διαθέσουν οποιοδήποτε 
υλικό μέσο, από οπλισμό μέχρι αλεξίσφαιρα γιλέκα. 
Κάποιοι άλλοι ιδρύουν νόμιμες διαδικτυακές επιχει-



Ο θαμπωμένος καθρέφτης του εαυτού μας

108

ρήσεις (ή συνδέονται με άλλες που λειτουργούν νόμι-
μα) και επενδύουν τα κέρδη στον σχεδιασμό και στην 
εκτέλεση τρομοκρατικών χτυπημάτων. Άλλοι αντλούν 
χρήματα μέσω διαδικτυακών καζίνο, από απάτες και 
υποκλοπές πιστωτικών καρτών ή και spam e-mail, 
αλλά κυρίως μέσω συγκεκαλυμμένων φιλανθρωπικών 
δράσεων, επικλήσεων για βοήθεια προς πάσχοντες, 
καρκινοπαθείς, σεισμόπληκτους κ.λπ. Δεν είναι σπά-
νιο μία τρομοκρατική οργάνωση να διαθέτει μέρος των 
χρημάτων της για την ανακούφιση αναξιοπαθούντων 
πληθυσμών και την καθιέρωση ενός φιλολαϊκού προ-
σωπείου. Δυστυχώς, το καπιταλιστικό σύστημα προ-
σφέρει πολλούς τρόπους νομιμοποίησης και «ξεπλύ-
ματος» βρόμικου χρήματος, και πολλές κερδοφόρες 
επιχειρήσεις μπορούν να διατηρούν πολλαπλά κοινω-
νικά προσωπεία και προσχήματα.
Ήδη από το 1999, οι Arquilla et al διαπίστωσαν ότι 

τα διοικητικά συστήματα των τρομοκρατικών οργανώ-
σεων ενσωματώνουν πολύ νωρίτερα από τα πολιτικά 
την μη ιεραρχική, αποκεντρωμένη δομή που επιβάλλει 
η εποχή της πληροφορίας και τα συμβολικά κοινωνικά 
δίκτυα.
Πολλοί πυρήνες βρίσκονται διάσπαρτοι στο διαδί-

κτυο, με τοπικούς αρχηγούς, με διαφοροποιημένες με-
θόδους και φιλοσοφίες, οι οποίες όμως είναι ενωμένες 
υπό έναν κοινό σκοπό: τη διασάλευση της κοινωνικής 
συνοχής. Ο εντοπισμός και η σύλληψη τέτοιων πρωτο-
ποριακών μορφών πολυμορφικών και διαδικτυωμένων 
οργανώσεων είναι χαλεπός, επειδή δεν υπάρχει ένα 
κεντρικό πρόσωπο και μία εμφανής δομή. Το επιμέ-



109

Σχέσεις στο διαδίκτυο

ρους μετασχηματίζεται, παραλλάσσεται, εγκαθιδρύει 
νέα δίκτυα και δεσμούς, και διαιωνίζεται ακόμη κι 
όταν κάποιοι σύνδεσμοι διασπώνται. Η πολυ-διαυλική 
αυτή οργάνωση απαιτεί προσεκτικό επιχειρησια-
κό σχεδιασμό, συντονισμό και αξιοποίηση των νέων 
τεχνολογιών. Η ροή της πληροφορίας είναι ανέξοδη, 
γρηγορότερη, κρυπτογραφημένη, πολύσημη και περί-
πλοκη στην αποκωδικοποίησή της από τις διωκτικές 
αρχές (Weinmann, 2004). Όσο μεγαλύτερος ο βαθμός 
δικτύωσης, τόσο πληρέστερη είναι και η χρήση των 
νέων τεχνολογιών στη λήψη αποφάσεων.
Το σκηνικό της «διαδικτυακής» τρομοκρατίας γί-

νεται ολοένα και ζοφερότερο, δεδομένου ότι το ίντερ-
νετ κατάφερε να ενοποιήσει πολλές –άλλοτε απομο-
νωμένες– τρομοκρατικές οργανώσεις, να μεταφέρει 
τεχνογνωσία, να κοινοποιήσει μεθοδολογίες και να 
κινητοποιήσει χιλιάδες χρήστες που διάκεινται ιδεο-
λογικώς φιλικά προς τους τρομοκράτες ή αντιτίθενται 
στις ιμπεριαλιστικές διαθέσεις του καπιταλισμού. Εάν 
η τεχνολογία αιχμής συνδυαστεί με μη τεχνολογικούς, 
απλούς και παραδοσιακούς τρόπους δράσης ή επικοι-
νωνίας, τότε το μείγμα είναι εκρηκτικό. Ουσιαστικά, 
το διαδίκτυο ώθησε τη διεθνή τρομοκρατία να απο-
δεσμευτεί από τον γεωγραφικό χώρο, να γίνει δια-
δραστική, να ελέγχει τη ροή της πληροφορίας (άλλοτε 
αποκλειστικό προνόμιο των κυβερνήσεων και των δη-
μοσιογράφων) και να αξιοποιήσει τα εικονικά δίκτυα. 
Ταυτόχρονα, έγινε εφικτή η διασύνδεση των παλιών 
μορφών ΜΜΕ (ραδιοφωνικοί σταθμοί, ιδιωτικά τηλεο-
πτικά κανάλια) με τα διαδικτυακά αντίστοιχά τους, κι 



Ο θαμπωμένος καθρέφτης του εαυτού μας

110

έτσι επετεύχθη ένα πλαίσιο στο οποίο οι κυβερνητικές 
προπαγάνδες έχουν ως πολέμιο αντίβαρο τον προση-
λυτισμό των τρομοκρατικών οργανώσεων. Το εκμαγείο 
της παραπληροφόρησης «κοσμείται» από κάθε λογής 
ιδεολογικές, θρησκευτικές, εθνικιστικές και άλλες προ-
σεγγίσεις, με μοναδικό θύμα τον μη συνειδητοποιημένο 
πολίτη. T-shirts, βιβλία, DVD επιστρατεύονται για την 
προσέλκυση νέων οπαδών και διαδικτυακά παιχνίδια 
εφευρίσκονται, στην πλοκή των οποίων περιλαμβά-
νεται η σύλληψη ή διάσωση κάποιου τρομοκράτη. Ο 
παίκτης μπορεί να ταυτιστεί με τις αμερικανικές διω-
κτικές αρχές, να ενδυθεί τα χαρακτηριστικά και τα 
όπλα χολιγουντιανού αστυνομικού και να ξεχυθεί στα 
απόκρημνα μέρη του Αφγανιστάν για να συλλάβει ή να 
ενδώσει στον Μπιλ Λάντεν. Σε πολλές επίσημες ή από 
τρομοκρατικές οργανώσεις ελεγχόμενες ιστοσελίδες δι-
ενεργούνται σφυγμομετρήσεις σχετικά με την αναγκαι-
ότητα μιας στρατιωτικής εισβολής ή του καίριου χτυ-
πήματος μιας οργάνωσης, όλα διανθισμένα με κυβερ-
νητικές ή τρομοκρατικές παραφιλολογίες. Κι όλα αυτά 
ενίοτε συγκερασμένα με μία ιδιότυπη αισθητική, όπως 
οι ιστοσελίδες της ΕΤΑ, που φαίνονται να δίνουν ιδιαί-
τερη έμφαση στον πολιτισμό, για να προπαγανδίσουν 
με λανθάνοντα τρόπο την εθνικιστική υπο-κουλτούρα.
Άλλη μία συνηθισμένη μέθοδος των τρομοκρατών 

είναι η χρήση ιών, κακόβουλου λογισμικού, spy ware 
και άλλων μικρών προγραμμάτων, με τα οποία κα-
ταλαμβάνουν υπολογιστές, για να τους χρησιμοποιή-
σουν, όταν χρειαστεί, για τη μαζική επίθεση εναντίον 
κυβερνητικών ή στρατιωτικών ιστοσελίδων –αλλού και 



111

Σχέσεις στο διαδίκτυο

εναντίον του hardware– ή για την καταστροφή ολό-
κληρων δομών. Παρόλο που οι κυβερνήσεις δεν έχουν 
συνειδητοποιήσει ακόμη την ενδεχόμενη αυτή απειλή, 
ειδικά εάν αυτή οργανωθεί και εκτελεστεί με συντο-
νισμένο τρόπο, εντούτοις –έστω και με τη σημερινή 
τεχνολογική πρόοδο– είναι δυνατόν να παραλύσει ένα 
ολόκληρο κράτος ή τις επικοινωνίες. Και παρ’ όλα 
τα μέτρα που λαμβάνουν οι διεθνείς οργανισμοί, οι 
«πειρατές» φαίνεται να υπερτερούν σε ευελιξία και 
προσαρμοστικότητα. Η αχίλλειος πτέρνα της εξάρ-
τησης από τους υπολογιστές στη διακυβέρνηση, την 
οικονομία, τον πολιτισμό μπορεί να έχει ως τίμημα 
κάποτε τον αποσυντονισμό και το χάος, και οι φαινο-
μενικά αθώες ομάδες του Facebook να εξελιχθούν σε 
μία άνευ προηγουμένου ηλεκτρονική Ιντιφάντα. Ήδη, 
μέσα από τις υπάρχουσες εικονικές κοινότητες, ο επί-
δοξος τρομοκράτης μπορεί να ενδυναμωθεί ιδεολογι-
κά μέσω video, posters, υπερσυνδέσεις, να εντρυφήσει 
στην κατασκευή βομβών και στις τεχνικές αποφυγής 
των μέτρων ασφαλείας, να συντονίσει τη δράση του 
με εθνικά παρακλάδια διεθνών οργανώσεων, να βρει 
ομοϊδεάτες και να αποτελέσει ψυχολογικά μέρος ενός 
ιδιαίτερου συστήματος, καμουφλαρισμένου και καλώς 
παραλλαγμένου στην άβυσσο του διαδικτύου.

Τα ψυχολογικά αίτια της τρομοκρατίας 

Αν και η τρομοκρατία αποδίδεται κυρίως σε πολι-
τικούς, θρησκευτικούς και εθνικιστικούς λόγους, οι 



Ο θαμπωμένος καθρέφτης του εαυτού μας

112

κοινωνικοί επιστήμονες από καιρό έχουν διαπιστώσει 
ότι η ιδεολογία δεν αποτελεί το μοναδικό κίνητρο της 
αποτρόπαιας πράξης και σίγουρα δεν είναι το σπου-
δαιότερο. Θα λέγαμε ότι περισσότερο δρα ως απενο-
χοποιητικό στοιχείο, ως μία πρόφαση, για να εξιδανι-
κευτούν τα προσωπικά κίνητρα που κρύβονται πίσω 
από όλα αυτά. Η φτώχεια και η κοινωνική ανισότητα, 
το ιστορικό βίας σε μία κοινωνία, η αποτυχία των ει-
ρηνευτικών προσπαθειών ή η έλλειψη κοινωνικού δια-
λόγου, ο ταξικός και φυλετικός διαχωρισμός, τα θρη-
σκευτικά πάθη δεν μπορούν αποκομμένα να ερμηνεύ-
σουν το προφίλ του τρομοκράτη και τις δυνάμεις που 
τον οδηγούν στο να δράσει περιθωριακά και ενάντια 
προς μία κοινωνική πραγματικότητα. Κάθε ιδεολόγη-
μα θα μπορούσε να αποτελέσει αφορμή για μία τρο-
μοκρατική πράξη: το περιβάλλον, τα δικαιώματα των 
ζώων, ο πόλεμος για το νερό ή τους πόρους, η προά-
σπιση των μεταναστών. Οι αφορμές μυριάδες και δεν 
εξηγούν γιατί όλοι οι πολίτες δεν καταφεύγουν στην 
τρομοκρατία για να διαδηλώσουν τα αιτήματά τους 
απέναντι σε ένα ανάλγητο κράτος.
Τα μέλη των τρομοκρατικών οργανώσεων αισθά-

νονται πως ανήκουν σε μια πολιτική, θρησκευτική ή 
εθνική ελίτ, ότι είναι οι εκλεκτοί που επιλέχθηκαν για 
να προτάξουν την ιδεολογία τους ως αντίβαρο στην 
κοινωνική αδικία. Κανείς δεν γεννιέται βομβιστής, 
αλλά σε ένα κρίσιμο αναπτυξιακό στάδιο –κατά το 
οποίο υπερισχύει η ηθική του καλού ή του κακού, του 
άσπρου ή μαύρου–, οι μελλοντικοί τρομοκράτες εγκα-
θιδρύουν μία περίεργη και επικίνδυνη συλλογιστική: 



113

Σχέσεις στο διαδίκτυο

υπάρχει μόνο μία σωστή θεώρηση και πρέπει να την 
προασπίσουν με κάθε τρόπο, βγάζοντας πολλές φορές 
την οργή τους για κάθε προσωπική ματαίωση, απώ-
λεια ή απογοήτευση που έζησαν. Ο σκοπός καθαγιάζει 
τα μέσα. Αν πρέπει κάποιοι αθώοι να χάσουν τη ζωή 
τους για το γενικό καλό, τότε οι παράπλευρες απώ-
λειες δικαιολογούνται. Οι τρομοκράτες υποσυνείδητα 
αποκόπτονται από τις υπόλοιπες κοινωνικές ομάδες 
στις οποίες ανήκουν. Η οικογένεια, το επάγγελμα χά-
νουν τη σημασία τους και οι σύντροφοι μετατρέπο-
νται σε δεύτερο σπίτι, σε αδέλφια, σε γείτονες, για 
τους οποίους θα έδιναν και τη ζωή τους. Αποκτούν 
νέο ρόλο και προσωπική ταυτότητα με τη συμμετοχή 
τους σε μία τέτοια οργάνωση. Η αγάπη για την εσω-
ομάδα μετατρέπεται σε μίσος για όσους δεν ανήκουν 
σε αυτήν, όπως ακριβώς ο τρομοκράτης για ένα πολι-
τικό σύστημα είναι ο μαχητής της ελευθερίας για ένα 
άλλο. Ο εαυτός νοηματοδοτείται μέσα από τις αξίες 
και τις δυναμικές της ομάδας, τις ιεροτελεστίες και 
την ιεραρχία της, τον ιδιότυπο γλωσσικό κώδικα, τα 
κοινά μυστικά που μοιράζονται, τη γνώση ότι κάτω 
από τον μανδύα της καθημερινότητας κρύβουν έναν 
ήρωα που μπορεί να επηρεάσει την κοινωνική πορεία, 
σε αντίθεση με τους υπόλοιπους πολίτες που υπακού-
ουν στις προσταγές της εξουσίας.
Οι τρομοκράτες είναι η κορυφή μιας πυραμίδας που 

αποτελείται από όσους κατά κάποιον τρόπο συμφω-
νούν με την ιδεολογία τους. Εξάλλου, να θυμάστε ότι 
οι πεποιθήσεις των τρομοκρατών συμπίπτουν πολλές 
φορές με αυτές του πολύ κόσμου, μόνο που είναι πιο 



Ο θαμπωμένος καθρέφτης του εαυτού μας

114

ακραίες ως προς την εφαρμογή τους. Όταν οι πολίτες 
απογοητευθούν από τις αδυναμίες μιας δημοκρατίας, 
μπορεί θεωρητικά να δουν τους τρομοκράτες ως μία 
εναλλακτική, ως έναν μηχανισμό εξισορρόπησης της 
κρατικής εξουσίας. Το μέλος μιας οργάνωσης που εί-
ναι ο εκτελεστής εκτονώνει την προσωπική του οργή. 
Αυτός, όμως, που σχεδιάζει τη βίαιη πράξη επιδιώκει 
να προκαλέσει πολύ μεγαλύτερη ζημιά, να διασπείρει 
τον φόβο, την αμφιβολία, την αβεβαιότητα, τη δυσπι-
στία στον πολίτη πως το κράτος μπορεί να εγγυηθεί 
για την ασφάλεια και τη ζωή του. Οι τρομοκράτες 
επιβάλλουν έναν δυσβάσταχτο και πολυετή φόρο στην 
κοινωνία, το κόστος των μέτρων περιφρούρησης, τα 
οποία φροντίζουν με θεαματικά χτυπήματα να διακω-
μωδούν, διασύροντας ακόμη περισσότερο τη νόμιμα 
εκλεγμένη εξουσία.
Το χειρότερο, όμως, είναι πως οι μηχανισμοί που 

αναπτύσσονται στο πλαίσιο μιας τρομοκρατικής ενέρ-
γειας είναι παρόμοιοι με αυτούς μιας πολεμικής μά-
χης: ο τρομοκράτης αποξενώνεται συναισθηματικά 
από τα αποτελέσματα των πράξεών του, δεν κατανοεί 
τον πόνο που προκαλεί, αποκόπτεται από την οδύνη 
των θυμάτων του. Μοιάζει με τον πιλότο ενός βομβαρ-
διστικού που, απασχολημένος με τη ρύθμιση των πα-
ραμέτρων της ρίψης μιας βόμβας, αγνοεί τον όλεθρο 
που επιφέρει. Όσο πιο δυναμικά αντιδράσει το σύστη-
μα, τόσο μεγαλύτερη η επιτυχία του τρομοκράτη: η 
στοχοποίηση πολιτών, το αστυνομικό κράτος, τα στε-
ρεότυπα, οι παρακολουθήσεις, η ένταση της κρατικής 
βίας αποτελούν την καλύτερη ένδειξη ότι πετυχαίνουν 



115

Σχέσεις στο διαδίκτυο

τους σκοπούς τους, ότι γίνονται υπολογίσιμη δύναμη 
και θεματοφύλακες της κοινωνικής δικαιοσύνης.
Το αυταρχικό κράτος τρομοκρατεί και παράγει 

τρομοκράτες. Οι χειρότεροι αντίπαλοι των τρομοκρα-
τών δεν είναι όσοι βρίσκονται στην αντίπερα όχθη, μα 
αυτοί που ιδεολογικά ανήκουν στην ίδια πλευρά, αλλά 
επιλέγουν μη βίαιους τρόπους αντίδρασης και πάλης. 
Ο πιο αποτελεσματικός εχθρός τους είναι μία πολυ-
συλλεκτική και ανοιχτή στη διαφορετικότητα δημο-
κρατία. Οι έφηβοι που αντιμετώπισαν την αστυνομική 
βία σε μία διαδήλωση συναισθηματικά εμπλέκονται 
σε μία διαδικασία κατά την οποία το επίσημο κρά-
τος γίνεται αντιπαθές και οι πολέμιοί του συμπαθείς. 
Μερικοί από αυτούς τους μαθητές θα προσεγγιστούν 
από μέλη ακτιβιστικών-αντιεξουσιατικών οργανώσε-
ων, στις παρυφές των οποίων μπορεί οι τρομοκράτες 
να στρατολογούν υποψήφια μέλη. Ο προσηλυτισμός 
μπορεί να γίνει και από έναν ερωτικό σύντροφο ή 
φίλο. Έπειτα από μία περίοδο δοκιμασίας, κάποιοι 
από αυτούς θα ενταχθούν επίσημα στην τρομοκρατι-
κή οργάνωση και θα αποτελέσουν τους μελλοντικούς 
πυρήνες. Γι’ αυτό πολλοί ψυχολόγοι υποστηρίζουν ότι 
τα κίνητρα που εξωθούν κάποιον νέο εκτός κοινωνίας 
κάλλιστα μπορούν να τον οδηγήσουν στο να γίνει ανα-
χωρητής ή τρομοκράτης.
Δεν υπάρχει μέχρι στιγμής μία εμπεριστατωμένη 

θεωρία για την προσωπικότητα του τρομοκράτη. Ίσως 
γιατί η τρομοκρατία ανά ιστορική περίοδο ήταν δια-
φορετική. Όσες μελέτες διεξήχθησαν δεν βρήκαν κανέ-
να στοιχείο που να διαφοροποιεί την προσωπικότητα 



Ο θαμπωμένος καθρέφτης του εαυτού μας

116

του τρομοκράτη από αυτήν των υπόλοιπων ανθρώ-
πων. Παλαιότερα, στο πλαίσιο της ψυχαναλυτικής θε-
ώρησης, πίστευαν ότι ο τρομοκράτης είναι ένας πλη-
γωμένος ναρκισσιστής, ένας μεγαλομανιακός τύπος 
με επισφαλή αυτοεκτίμηση, με απορριπτικούς ή αυ-
στηρούς-συντηρητικούς γονείς, ο οποίος αρνείται κάθε 
κοινωνική πραγματικότητα που μπορεί να απειλήσει 
την αυτοεικόνα του. Μέσα του λανθάνει ένα διαχωρι-
σμένο εγώ: από τη μία, ένας ανίκανος, αποτυχημένος 
εαυτός (στο σχολείο, στην εργασία, στις ερωτικές σχέ-
σεις) και από την άλλη, ένας εξοργισμένος και απελ-
πισμένος εαυτός, που πραγματώνεται μέσα από τη 
συμμετοχή σε τρομοκρατικές ομάδες.
Σε γενικές γραμμές, οι τρομοκράτες πολεμούν είτε 

για να καταστρέψουν τον κόσμο των γονιών τους είτε 
για να τον εκδικηθούν για όσες αδικίες υπέστησαν 
οι αγαπημένοι τους. Υπάρχει ο μύθος ότι οι τρομο-
κράτες προέρχονται πάντοτε από ευάλωτα στρώμα-
τα που έχουν βιώσει την κοινωνική αδικία. Κι όμως, 
πληθαίνουν οι διαπιστώσεις ότι πολλοί από αυτούς 
είναι άνθρωποι κοινωνικά προσαρμοσμένοι ή ακόμη 
και ευκατάστατοι, και με φυσιολογική οικογενειακή, 
επαγγελματική και συναισθηματική ζωή. Άνθρωποι 
της διπλανής πόρτας, που η συγκυρία πυροδότησε την 
αντικοινωνική συμπεριφορά.
Το σίγουρο είναι ότι η ψυχολογία των μελών μιας 

οργάνωσης είναι διαφορετική από του ηγέτη της. Τα 
αίτια της ένταξης πολλά: άλλοτε τα μέλη δεν έχουν κα-
μία άλλη κοινωνική διέξοδο. Η ανεργία, η χαμηλή μόρ-
φωση, η πενία κάνουν τη βία μονόδρομο. Άλλοτε πάλι 



117

Σχέσεις στο διαδίκτυο

οι τρομοκράτες, ως έφηβοι, συστηματικά καλλιεργού-
σαν μία αντιεξουσιαστική κουλτούρα, εμπλέκονταν σε 
τροχαίες παραβάσεις, ανήκαν σε συμμορίες, φλέρτα-
ραν με τα ναρκωτικά, αλλά πάντοτε εμπνέονταν από 
την πατρική φιγούρα ενός ηγέτη-καθοδηγητή. Μερικοί 
από αυτούς ήταν υπερβολικά ντροπαλοί, χωρίς διεκ-
δικητικότητα και κάποιοι άλλοι είχαν μεγάλες τεχνι-
κές δεξιότητες, τις οποίες αργότερα εκμεταλλεύτηκαν 
στην κατασκευή βομβών.
Ο τρομοκράτης σπάνια δρα μόνος του. Όταν συμ-

βαίνει κάτι τέτοιο, όπως σε αρκετές περιπτώσεις αε-
ροπειρατών, συνήθως πρόκειται για ψυχιατρικές περι-
πτώσεις με βίαιους, αλκοολικούς γονείς, θρησκόληπτες 
μητέρες και τραυματική παιδική ηλικία. Συνήθως η 
άρνηση της κοινωνίας είναι αποτέλεσμα μιας υπέρμε-
τρης ευαισθησίας, ο θυμός αποκύημα κοινωνικής προ-
σβολής ή πόνου. Και σε κάθε περίπτωση, αποδέκτης 
αυτού του θυμού είναι μία κοινωνία-θεατής παρά τα 
ίδια τα θύματα.

Harlem Shake: 
Πώς να δημιουργήσετε μια μόδα 

στο διαδίκτυο 

Ποιος φοβάται τις χιλιάδες παραλλαγές του Harlem 
Shake ή, πιο απλά, την ελκυστικότητα της ανοιχτής 
κουλτούρας, της παγκοσμιοποιημένης τέχνης, των κι-
νημάτων που ξεπηδούν μέσα από το διαδίκτυο; Πρό-
κειται για απλή μίμηση ή για πρόωρα δείγματα αυτού 



Ο θαμπωμένος καθρέφτης του εαυτού μας

118

που θα επακολουθήσει: ισοπέδωση των εθνικών πολι-
τισμών, κοινωνικότητα που θεμελιώνεται στον ιστό και 
μία νέα βιομηχανία δισεκατομμυρίων, που μεγεθύνε-
ται και τροφοδοτείται από τον αριθμό των κλικ, τα 
βίντεο και τα ακούσματα πέρα από γλώσσες, ιστορι-
κότητα και με χιλιάδες τοπικές εκδοχές, που ακολου-
θούν όμως το βασικό μοτίβο: ένας τύπος που χορεύει 
σε οποιοδήποτε πλαίσιο, στο δωμάτιό του, στο μετρό, 
ακόμη και σε ένα στάδιο, και κάποιοι αδιάφοροι πα-
ρατηρητές που, χωρίς καμία προειδοποίηση, σεληνι-
άζονται ακολουθώντας τους ξέφρενους ρυθμούς της 
μουσικής. Κι όλα αυτά σε 31 μόλις δευτερόλεπτα.
Τα ΜΜΕ επιχειρούν να προσδώσουν κοινωνική 

χροιά, διαβλέποντας ότι μελλοντικά παρόμοιες πα-
γκοσμιοποιημένες και αστραπιαίες μόδες μπορούν να 
αποτελέσουν σπινθήρες για αλληλεγγύη, ανατροπές 
και μιμητική επικοινωνία ομάδων και χρηστών από 
όλες τις περιοχές του πλανήτη, με τρόπο που δεν μπο-
ρεί να ελεγχθεί από κυβερνήσεις και βιομηχανίες, τη 
φιλοσοφία των οποίων δεν έλαβε υπόψη το ασύνορο 
ίντερνετ.
Το YouTube, τα κοινωνικά δίκτυα είναι οι διαμορ-

φωτές των παγκοσμίων τάσεων, που, αν παλαιότερα 
συμβολοποιούνταν στην Barbie, στην Coca-Cola και 
στην Dora, σήμερα λέγονται Gangnam Style, πουλά-
κι τσίου κ.λπ. Σοβαρότατα δημοσιογραφικά δίκτυα 
ασχολούνται μαζί τους διαρκώς, καταμετρούν τα like, 
τα σχόλια, τις παρατηρήσεις των χρηστών, την πρω-
τόγνωρη διαδραστικότητα του νέου, ανοιχτού, υπερ-
τοπικού πολιτισμού, που δεν χρειάζεται την ιστορία 



119

Σχέσεις στο διαδίκτυο

και τον χρόνο για να καθιερωθεί, δεν αισχύνεται για 
τον προσωρινό του χαρακτήρα, αλλά παρ’ όλα αυτά 
αλλάζει ακόμη και τον τρόπο που το copyright ανα-
γνωρίζεται.
Τα top down μοντέλα σταδιακά χάνουν την επιρροή 

τους και πρωτοβουλίες –έντεχνες ή άτεχνες, ιδιοφυείς 
ή υπεραπλουστευτικές– μερικών παιδιών, ακόμη και 
από υποβαθμισμένες συνοικίες μεγαλουπόλεων, μετα-
βάλλονται σε πρότυπα ζωής, αισθητικής και κοινωνι-
κής αντίληψης.
Οι μεγαλύτεροι αδυνατούν να κατανοήσουν τις αλ-

λαγές στη νοοτροπία και στα πρότυπα των παιδιών 
τους, επειδή ακριβώς παραγνωρίζουν την ψυχολογική 
και κοινωνική διάσταση του πιο αλληλεπιδραστικού 
και ανατρεπτικού μέσου που εφευρέθηκε ποτέ, και 
την κωδικοποίηση της επικοινωνίας των ανθρώπων, 
που πρέπει απαρέγκλιτα πλέον να φέρει την προσω-
πική σφραγίδα πάνω στην οικουμενική προοπτική.





121

Κεφάλαιο 4 
Σχέσεις ζευγαριών και οικογένεια 

Διαζύγιο και οικονομική κρίση 

Αν και τα περισσότερα ζευγάρια θεωρούν ότι η κρίση 
που περνά ο γάμος τους οφείλεται σε μοναδικές για 
εκείνα ιδιοσυγκρασιακές αιτίες, εδώ και καιρό η ψυ-
χολογία έχει δείξει ότι οι λόγοι διαζυγίου μπορούν να 
ομαδοποιηθούν σε ορισμένους βασικούς παράγοντες 
έλλειψης επικοινωνίας.
Μερικοί πιστεύουν ότι οι άνθρωποι χωρίζουν για 

τους ίδιους λόγους για τους οποίους οδηγήθηκαν στη 
συντροφικότητα: το καλό χιούμορ που διακρίνει η υπο-
ψήφια σύζυγος στον μελλοντικό άντρα της μετατρέπε-
ται σε σαρκασμό και ειρωνεία αργότερα. Ο «χαλαρός 
και άνετος» χαρακτήρας προ του γάμου ξαφνικά με-
ταμορφώνεται σε επιπολαιότητα αργότερα, ενώ μία 
δυναμική γυναίκα εύκολα μπορεί να χαρακτηριστεί 
ανάλγητη και ανέτοιμη για να «κρατήσει» το σπίτι 
της.
Πώς γίνεται αυτή η μετάλλαξη; Οι ειδικοί συμφω-

νούν ότι πρόκειται για λάθος στην επικοινωνία, στη 
μεταβίβαση του μηνύματος, στις προσδοκίες και στην 
προβολή των δικών μας ελλείψεων στον άλλο. Εξάλ-



Ο θαμπωμένος καθρέφτης του εαυτού μας

122

λου, ο πόθος είναι έλλειψη και η εκπλήρωσή του ανα-
στέλλει τον ίμερο. Οι ερευνητές πιστεύουν πως ανα-
λύοντας τη δυναμική της επικοινωνίας ενός ζευγαριού 
μπορούν να διακρίνουν τα παθογόνα στοιχεία και να 
προβλέψουν εάν οι δύο σύνευνοι πρόκειται σύντομα 
να επισκεφθούν τον δικηγόρο τους. Όταν σε κάθε κα-
βγά οι σύντροφοι ανακαλούν και επικαλούνται παλιές, 
πικρές αναμνήσεις, όταν αντί να εκφράζουν τα συ-
ναισθήματά τους προτιμούν να αλληλοκατηγορούνται, 
όταν ξεκινούν κάθε συζήτηση έντονα και με επικριτικό 
ύφος, τότε η σχέση τους αρχίζει να περνά το σημείο 
χωρίς γυρισμό. Αν επιτεθείς λεκτικά σε κάποιον, θα 
αντιδράσει αμυντικά και όλοι γνωρίζουν πως η καλύ-
τερη άμυνα είναι η επίθεση.
Φαίνεται ότι τα προβλήματα εκδηλώνονται μόλις η 

σχέση γίνει διεκπεραιωτική, όταν, δηλαδή, το μεγαλύ-
τερο ποσοστό των συζητήσεων αφορούν σε ζητήματα 
της καθημερινότητας, πολλές φορές δυσεπίλυτα, όπως 
τα οικονομικά, οι σχέσεις με τους συγγενείς και οι δι-
αφορές στις απόψεις για την ανατροφή των παιδιών. 
Η απιστία, που συνήθως προβάλλεται ως η κυριότερη 
αιτία διαζυγίου, συνήθως είναι το αποτέλεσμα όλων 
των παραπάνω. Οι σύμβουλοι γάμου συχνά παροτρύ-
νουν τα ζευγάρια να αλλάξουν τον τρόπο έκφρασής 
τους, π.χ., αντί να χαρακτηρίσεις τον άλλο εγωιστή, εί-
ναι καλύτερο να πεις ότι η τάδε συμπεριφορά με πλή-
γωσε ή με έφερε σε αμηχανία. Ο χρυσός κανόνας λέει 
ότι κρίνουμε συμπεριφορές και όχι τους ανθρώπους. Ο 
σύντροφός μας είναι «γίγνεσθαι» και όχι «είναι», που 
σημαίνει ότι δεν είναι στατικός, αλλά μία προσωπικό-



123

Σχέσεις ζευγαριών και οικογένεια

τητα που εξελίσσεται, που δεν δρα, για παράδειγμα, 
εγωιστικά σε κάθε περίσταση, αλλά μόνο όταν εμφα-
νίζονται ορισμένοι εκλυτικοί παράγοντες.
Ο γάμος παλαιότερα διατηρούσε την κοινωνική συ-

νοχή, ήλεγχε τη μεταβίβαση της κληρονομιάς στους 
απογόνους και διασφάλιζε ότι η ασθενέστερη γυναί-
κα δεν θα εγκαταλειπόταν στην τύχη της. Η κοινωνία 
έκτοτε έχει αλλάξει δραματικά και η μονογονεϊκότητα 
πλέον δεν είναι καταστροφική. Φυσικά, κάθε διαζύγιο 
για τα παιδιά είναι πένθος, όχι όμως κοινωνικό στίγ-
μα. Και ο αποχωρισμός προτιμότερος από μία τοξική 
σχέση.
Η οικονομική κρίση, παραδόξως, επηρέασε τη φρε-

νήρη αύξηση των επίσημων διαζυγίων στη χώρα μας: 
τα ζευγάρια δεν διαθέτουν αρκετά χρήματα για να 
επωμιστούν τα έξοδα των δικηγόρων. Αποκύημα αυ-
τού είναι οι παρατεταμένες περίοδοι σε οιονεί διά-
σταση: σύντροφοι που ζουν μαζί και χωριστά, που 
αποτελούν και δεν αποτελούν οικογένεια. Επειδή, 
όμως, αυτό επιτείνει την κατάσταση ρευστότητας και 
η δραστική-τελική λύση του χωρισμού δεν επέρχεται, 
ενώ καμία προσπάθεια άρσης του αδιεξόδου δεν κα-
ταβάλλεται, οι συνέπειες του συγκρουσιακού κλίμα-
τος βαραίνουν περισσότερο τα παιδιά.
Οι γονείς πρέπει να γνωρίζουν ότι τα αποτελέσμα-

τα των διαπληκτισμών τους δρουν πολλαπλασιαστικά 
στην ψυχοσύνθεση των τέκνων τους και κάθε λέξη ή 
φράση μπορεί να μείνει ανεξίτηλη στη μνήμη τους. 
Μερικές φορές, για να επιτευχθεί η υπέρβαση των 
κλυδωνισμών, πρέπει όλο το σύστημα της οικογένειας 



Ο θαμπωμένος καθρέφτης του εαυτού μας

124

να δράσει θετικά, δηλαδή συγγενείς, φίλοι και πρό-
σωπα βαρύνουσας σημασίας να αποτρέψουν τους συ-
ντρόφους από την τελεσίδικη πράξη. Παράλληλα, κά-
ποιος ειδικός πρέπει να εκπαιδεύσει το ζευγάρι στην 
ορθή επικοινωνία, στην επίλυση προβλημάτων και 
στην οριοθέτηση ρεαλιστικών στόχων. Η παρατεταμέ-
νη ρευστότητα, η αναπαραγωγή των ίδιων μοτίβων και 
σχημάτων σύγκρουσης, οι ατελέσφορες προσπάθειες 
επανένωσης διδάσκουν τους υπό διάσταση συζύγους 
ότι κάθε αναπνοή που ξοδεύεται για τη διάσωση του 
γάμου είναι μάταιη. Συνήθως είναι οι γυναίκες αυ-
τές που έχουν προαποφασίσει το διαζύγιο, πολύ πριν 
εκδηλώσουν την επιθυμία τους γι’ αυτό, ίσως επειδή 
η κοινωνία δεν τους παρέχει τα εχέγγυα και τις δε-
ξιότητες για αρμονική αντιμετώπιση του Γολγοθά της 
μονογονεϊκότητας. Τασσόμαστε υπέρ της καταβολής 
κάθε δυνατής προσπάθειας για να μη διαλυθεί ένας 
γάμος. Όμως, η παράταση της σύγκρουσης έχει ολέ-
θρια αποτελέσματα, ειδικά για τα παιδιά, τα οποία 
ενδεχομένως αργότερα να εξωτερικεύσουν τον θυμό 
με επιθετικότητα, μαθησιακές δυσκολίες, κατάθλιψη 
και αντικοινωνική συμπεριφορά. Το να είναι κάποιος 
γονιός μπορεί να διδαχθεί και γι’ αυτό η ανάγκη για 
συμβουλευτική στις μέρες μας γίνεται ολοένα και πιο 
έντονη.
Η οικονομική κρίση εισήλασε βρυχώμενη σε κάθε 

πτυχή της ζωής, ακόμη και στη συντροφική, και είναι 
καιρός να βρούμε την εναλλακτική που θα την αντι-
σταθμίσει. Φτιάξτε, λοιπόν, τους «νοητικούς χάρτες 
αγάπης», του Gottman, αποθηκεύστε στο μυαλό τον 



125

Σχέσεις ζευγαριών και οικογένεια

μικρόκοσμο, τις ελπίδες, τις αδυναμίες και τα πάθη 
του συντρόφου σας, συμφιλιωθείτε με τις διαφορές 
σας, θαυμάστε τον για τις καθημερινές του συνήθειες, 
αφήστε τον να σας επηρεάσει, να συν-διαμορφώσει 
τον χαρακτήρα σας, επικοινωνήστε, ώστε να λύσετε 
πρώτα όσα προβλήματα ξεπερνιούνται ανώδυνα, απο-
δεχτείτε πως μερικά από αυτά δεν μπορείτε μόνοι 
σας να τα ξεπεράσετε και συμβουλευτείτε κάποιον 
ειδικό, εντάξτε τον στην καθημερινότητα και στις φα-
ντασιώσεις σας, λειάνετε τον λόγο σας και εμπλουτί-
στε τον με τα θετικά του συνοδοιπόρου σας στη ζωή, 
κατασκευάστε ένα κοινό αξιακό σύστημα, κρυφούς 
κοινούς κώδικες, ιεροτελεστίες, αγαπημένα μέρη και 
καταλάβετε πως το διαζύγιο είναι η εύκολη λύση μιας 
ευδαιμονιστικής ηθικής.

Απόπειρες αυτοκτονίας σε εφήβους: 
Τα σημάδια που δεν πρέπει να αγνοούνται 

Υπάρχουν κάποια παιδιά πιο ευαίσθητα, ντροπαλά 
και εσωστρεφή, εξίσου όμως αθώα όπως όλα τα υπό-
λοιπα, που ενηλικιώνονται προτού εξαργυρώσουν την 
ανεμελιά της πρώτης ποίησης, που γερνούν τιθασεύ-
οντας συναισθήματα πιο διατρητικά από όσα αντέ-
χει η αδοκίμαστη ψυχή τους και που το μυαλό τους 
τυφλώνεται από την ανελέητη αντηλιά της φιλαυτίας 
των ενηλίκων. Υπάρχουν παιδιά που μέμφονται τον 
εαυτό τους για το γκρίζο της κοινωνίας και που από 
το ψηφιδωτό των αναμνήσεών τους λείπει η στοργή, η 



Ο θαμπωμένος καθρέφτης του εαυτού μας

126

τρυφερότητα, η ανάληψη ευθυνών και ο σεβασμός της 
ιδιαιτερότητάς τους.
Μερικά από αυτά γίνονται αργότερα χρήστες ου-

σιών. Άλλα χαρακτηρίζονται από εμβριθείς ειδικούς 
ως ελλειμματικά, παραβατικά ή με συναισθηματικές 
διαταραχές και μαθησιακές δυσκολίες. Κάποια αυτο-
κτονούν. Στα παιδιά αυτά, που δεν είναι σαν τα άλλα, 
η ματιά τους δέεται για ερμηνείες που δεν δόθηκαν 
και η σκέψη μετατρέπεται σε κολαστήριο ονείρων που 
λιγοψύχησαν. Ένας επιπόλαιος και αστόχαστος λόγος, 
κάποιο χονδροειδές αστείο, η αδιαφορία, η σφοδρότη-
τα μιας κριτικής, η έλλειψη κατανόησης, η γνώμη των 
άλλων, η σκληρότητα, ο αναίτιος ανταγωνισμός στο 
σχολείο, αλλά ακόμη και η μοναξιά, η αποξένωση και 
η αυτοεκτίμηση που χτίστηκε σε σαθρά θεμέλια μπο-
ρεί να γίνουν αιτίες εσωτερικού θρήνου και πένθους.
Στις παιδικές τους εμμονές παρασιτεί η χαρά που 

δεν κερδήθηκε όταν έπρεπε και ενεδρεύει η λάθος 
στιγμή που επικύρωσε την ανυπέρβλητη ματαίωση. 
Απαγορευτικό και άκαμπτο υπερεγώ, αγάπη που αδι-
άλλακτα παζαρεύεται για να διασωθεί και φαντασία 
που βαλτώνει στο ανέφικτο. Το σκηνικό του δράματος 
έχει στηθεί αθόρυβα και οι θεατές του ανυποψίαστοι 
συναινούν στο απροσδόκητο κλείσιμο της αυλαίας. Τα 
παιδιά αυτά, που το χαμόγελό τους κέρωσε, για να 
μοιάσει στην κούκλα στην οποία κάποτε εκμυστηρεύ-
τηκαν τη θλίψη τους, που η κραυγή τους δεν βρήκε 
ήχο να εκφραστεί, αλλά θόλωσε τις νερομπογιές με τις 
οποίες ζωγραφίστηκε η οδύνη, δεν μεγάλωσαν ανα-
γκαστικά διαφορετικά από τα άλλα.



127

Σχέσεις ζευγαριών και οικογένεια

Ανατράφηκαν και αυτά στα απομεινάρια του θεσμού 
της οικογένειας, μυήθηκαν στην υποκουλτούρα του νε-
οφιλελευθερισμού και της αστικής ιδεολογίας, θήλασαν 
την ανημποριά και την έλλειψη φαντασίας των γονιών 
να προσφέρουν το αλησμόνητο, το συναρπαστικό και 
το μοναδικό. Εμποτίστηκαν από τις άχρηστες ληρωδίες 
ενός ανάπηρου εκπαιδευτικού συστήματος και χάρα-
ξαν στο θρανίο τους τα ιερογλυφικά μιας απόγνωσης 
που κανείς δεν αποκρυπτογράφησε. Και μερικά βίωσαν 
πολύ νωρίς την κακοποίηση, την παραμέληση και τη 
σεξουαλική διαστροφή. Τα σημάδια μιας επικείμενης 
απόπειρας αυτοκτονίας στους εφήβους είναι δύσκο-
λο να διαβαστούν, καθώς απαιτούν υπομονή, άσβεστο 
ενδιαφέρον, συναισθηματική νοημοσύνη, γνώση, αλλά 
κυρίως τη βεβαιότητα πως κάθε παιδί είναι μοναδικό, 
δημιουργεί τις δικές του αξίες, οι οποίες δεν μοιάζουν 
απαραίτητα με αυτές που τα φερέφωνα της καθεστώ-
σας τάξης επιχειρούν να εμφωλεύσουν. Ο έφηβος δομεί 
μία δική του πραγματικότητα, όπου όλα εμπεριέχουν 
τη γοητεία και τον κίνδυνο του πρωτόγνωρου. Η εμπει-
ρία δεν έχει αποκτηθεί και ο υποθετικός συλλογισμός, 
το πολύτιμο «αν», που εκτοξεύει την προσωπικότητα 
πέρα από το εδώ και τώρα, ανακατασκευάζει αλήθειες, 
δοκιμάζει εναλλακτικές και κρίνει τα αυτονόητα.
Όλα είναι υπό αίρεση. Ακόμη και ο θάνατος δεν 

είναι αμετάκλητος. Ο εαυτός μεταβάλλεται καθημερι-
νά, το προσωρινό φαντάζει αιώνιο, τα συναισθήματα 
και οι πεποιθήσεις έχουν νόημα μόνο όταν θωπεύουν 
το ακραίο. Η πληθώρα των θυμικών διακυμάνσεων, 
η ανεξέλεγκτη υπερευαισθησία, η ροπή προς τη σύ-



Ο θαμπωμένος καθρέφτης του εαυτού μας

128

γκρουση και την αμφισβήτηση μπερδεύουν τα άτομα 
που θα μπορούσαν να διακρίνουν μία επικείμενη από-
πειρα αυτοκτονίας.
Γονείς, εκπαιδευτικοί, συγγενείς και φίλοι αποδί-

δουν τη μεταβλητότητα των συναισθημάτων στην εφη-
βεία και αγνοούν τον κώδικα και την ιδεοληψία της 
καταθλιπτικής λαίλαπας:

Απόσυρση από δραστηριότητες που προηγουμέ-• 
νως έδιναν ευχαρίστηση.
Σταδιακή πτώση της απόδοσης στο σχολείο και • 
προβλήματα συμπεριφοράς.
Αδιαφορία για τους φίλους και τη διασκέδαση.• 
Απομόνωση πέρα από το συνηθισμένο.• 
Αδυναμία προσοχής.• 
Συχνή αναφορά στον θάνατο και ενασχόληση με • 
λογοτεχνία ή μουσική σχετική με αυτοκτονίες.
Προσπέλαση ιστοσελίδων που περιγράφουν τρό-• 
πους αυτοχειρίας ή θανάτους.
Μοίρασμα των αγαπημένων παιχνιδιών, βιβλίων, • 
DVD κ.λπ. σε άλλους.
Ενοχικές εκφράσεις: «Εγώ φταίω για όλα», «Οι • 
γονείς μου θα ζούσαν καλύτερα, αν δεν υπήρ-
χα», «Όλοι οι καβγάδες γίνονται εξαιτίας μου», 
«Εγώ ευθύνομαι για το διαζύγιο», «Εμένα δεν 
με αγαπάει κανείς», «Δεν θα είμαι πια πρόβλη-
μα», «Σε λίγο όλα θα τελειώσουν», «Κανείς δεν 
με καταλαβαίνει», «Όλα είναι μάταια».
Φαντασίωση της κηδείας τους και του πόνου που • 
αυτή θα προκαλέσει στα αγαπημένα πρόσωπα 
που τους πλήγωσαν.



129

Σχέσεις ζευγαριών και οικογένεια

Η αυτοκτονία στους εφήβους είναι εκδίκηση.• 
Αδιαφορία για την εξωτερική εμφάνιση και κα-• 
θαριότητα.
Διαταραχές ύπνου και φαγητού.• 
Απρόκλητη επιθετικότητα και κλάμα.• 
Πλήξη και ατονία.• 
Έλλειψη θετικής αντίδρασης σε επαίνους.• 
Τάση για αυτοτιμωρία και ενέργειες που προκα-• 
λούν πόνο, π.χ., τρύπημα σώματος.
Παράξενες σκέψεις και εμμονές, αμφιθυμία, • 
υστερικά γέλια, εκρήξεις θυμού.
Συγγραφή σημειωμάτων αυτοκτονίας.• 
Έντονο ενδιαφέρον για το μέσο και τα υλικά της • 
απόπειρας.
Τακτοποίηση εκκρεμοτήτων, καθάρισμα δωματί-• 
ου και προσωπικών αντικειμένων.
Ξαφνική ευδιαθεσία έπειτα από μία περίοδο κα-• 
τάθλιψης.
Παράπονα για πόνους, κεφαλαλγίες κ.λπ., που • 
τις περισσότερες φορές δεν υφίστανται.

Ο έφηβος που έχει τα παραπάνω συμπτώματα δεν 
θα αποπειραθεί να αυτοκτονήσει απαραίτητα. Όμως 
δεν πρέπει για κανέναν λόγο να αγνοηθεί, ακόμη κι 
αν χρησιμοποιεί την απειλή της αυτοχειρίας του για 
χειριστικούς λόγους. Η παραπομπή σε ειδικό είναι 
επιβεβλημένη, όπως και η άμεση πρόκληση συζήτησης 
για τις προθέσεις του.
Οι αυτοκτονίες των εφήβων έχουν δεκαπλασιαστεί, 

όπως και τα κρούσματα κακομεταχείρισής τους, ενώ 



Ο θαμπωμένος καθρέφτης του εαυτού μας

130

η παθογένεια αυξάνεται μέσω της μίμησης νοσηρών 
προτύπων, της αποξένωσης των γονέων και των ευ-
δαιμονιστικών ιδανικών. Ο θάνατος οποιουδήποτε 
παιδιού είναι ήττα για την κοινωνία μας και ευτελι-
σμός των αξιών της.

Το ολοκαύτωμα 
της διαφυλικής επικοινωνίας 

Η έλλειψη επικοινωνίας μεταξύ ανδρών και γυναικών 
θα μπορούσε να αποτελεί ανέκδοτο, αν δεν επηρέαζε 
την καθημερινότητα όλων των ανθρώπων και δεν γι-
νόταν αιτία για παρανοήσεις, συγκρούσεις, ευτράπελα 
και καταθλιπτικά επεισόδια. Αν και μυριάδες συζητή-
σεις έχουν γίνει για την επίλυση του ακανθώδους αυ-
τού ζητήματος και πολύ μελάνι έχει χυθεί στις σελίδες 
επιστημονικών και μη εντύπων, οι διχογνωμίες και οι 
έριδες των ειδικών, αλλά και η εντεινόμενη ασυνεννο-
ησία μεταξύ των δύο φύλων, ειδικά στις μέρες μας, 
φαίνεται να μη διαφωτίζουν το ερεβώδες αίνιγμα.
Θα μπορούσαμε να ισχυριστούμε ότι η Βαβέλ της 

επικοινωνίας είναι σκευωρία του πεπρωμένου ή συ-
νωμοσία των γονιδίων, και ότι τα στερεότυπα ή οι 
ατεκμηρίωτες απόψεις θα ταλανίζουν για πάντα κάθε 
διάδραση άνδρα και γυναίκας. Ίσως οι θεοί πραγμα-
τικά να χώρισαν τον ανδρόγυνο τόσο αμετάκλητα, που 
η τέλεια συνεύρεση και επανένωση να είναι ουτοπική 
προσδοκία ή μυστικιστική εμπειρία.



131

Σχέσεις ζευγαριών και οικογένεια

Για να πιστοποιήσουμε το ανέφικτο της ομαλής 
συνδιαλλαγής των δύο φύλων, ας εξετάσουμε ποιες 
είναι οι διαφορές εκείνες που επηρεάζουν την ποιό-
τητα και ποσότητα της επικοινωνίας και οξύνουν τα 
προβλήματα διαπραγμάτευσης.

Πολλοί ψυχολόγοι διατείνονται ότι η αυτοεκτίμη-• 
ση των ανδρών βασίζεται στην επίτευξη, τροφο-
δοτείται από στόχους, ενώ η αυτοπραγμάτωση 
των γυναικών, περισσότερο ανθρωποκεντρική, 
διασφαλίζεται από την ισορροπία των σχέσεων, 
την ασφάλεια και τη βαθύτητα της κατανόησης. 
Με άλλα λόγια, ο άνδρας επιθυμεί να θαυμάζεται 
για τους άθλους του, ενώ η συνοδοιπόρος στον 
βίο του αναλώνει χρόνο και ενέργεια για να του 
εξηγήσει πώς αισθάνεται. Αγάπη που αναλύεται, 
τεκμηριώνεται και εκφράζεται για τις γυναίκες, 
σε αντιπαράθεση με τον σεβασμό και την τιμή 
που εξάπτει το ενδιαφέρον των «ισχυρών».
Το αρσενικό φύλο μετά μανίας επιδιώκει τη δι-• 
ατήρηση του ελέγχου, δεν ζητά εύκολα βοήθεια, 
χρησιμοποιεί λιγότερες λέξεις από το θηλυκό για 
να περιγράψει και να εξηγήσει και δύσκολα ερ-
μηνεύει συναισθηματικές αποχρώσεις. Χειρότε-
ρη εμπειρία του να χαθεί και να επιτρέψει στην 
απελπισμένη ή εξαγριωμένη συνοδηγό να ζητήσει 
οδηγίες από έναν άγνωστο. Τα ερεθίσματα που 
αναφέρονται σε εσωτερικές καταστάσεις τείνει 
να τα κατηγοριοποιεί σε ευρεία διπολικά σχήμα-
τα: οι επιλογές, όσον αφορά στο θυμικό κομμάτι, 
είναι διττές: άσπρο - μαύρο και μετά βίας γκρι. 



Ο θαμπωμένος καθρέφτης του εαυτού μας

132

Ο κόσμος έτσι γίνεται πολύ απλός. Καθετί έχει 
τον χρόνο και τον τόπο του.
Αντίθετα, το ωραίο φύλο μπορεί από πολύ μικρή • 
ηλικία να εσωτερικεύει σύνθετα συναισθήματα, 
όπως η χαρμολύπη, ο κλαυσίγελος, το ανθοχαμό-
γελο, να αναγνωρίζει εύστοχα τις διακυμάνσεις 
και τις ανάγκες των άλλων και να μπαίνει με 
ακρίβεια στη θέση τους. Ίσως η προσωπικότητα 
αυτή να είναι αναγκαία για την τεκνοποίηση και 
τη μέριμνα των παιδιών. Οι εντάσεις ξεκινούν 
όταν απαιτεί την ίδια συναισθηματική ευστροφία 
από τον σύντροφό της. Η εγγενής αδυναμία και 
αμηχανία του να χαρτογραφήσει τον καταιγισμό 
λέξεων και να επεξεργαστεί τις ψυχολογικές εκ-
φάνσεις αποδίδεται λανθασμένα στην εγκλημα-
τική αδιαφορία του, κακούργημα που επισείει 
τρομερά αντίποινα και ζοφερές ματαιώσεις για 
την ίδια.
Μία γυναίκα μπορεί να βεβαιώσει πως η ομορ-• 
φιά έχει θλίψη, ο έρωτας απόγνωση και η οργή 
ελπίδα. Δεν διστάζει να επικαλεστεί βοήθεια, να 
παραχωρήσει τον έλεγχο (ξέροντας πως εκείνος 
που τον διαχειρίζεται τον κατέχει πέραν πάσης 
αμφιβολίας), να αναζητήσει στήριξη, να αποδε-
χτεί προστασία. Συγκατανεύει στα δώρα, για 
να κολακέψει τον ναρκισσισμό της, ενώ υποσυ-
νείδητα σκέφτεται πως αυτό αποτελεί προσπά-
θεια εξαγοράς από τον αφελή θαυμαστή της. Ο 
ανταγωνισμός είναι εσωτερική γυναικεία υπό-
θεση και πολυ-επίπεδη. Γίνονται όμορφες όχι 



133

Σχέσεις ζευγαριών και οικογένεια

για να προσελκύσουν τους άνδρες, αλλά για να 
προκαλέσουν τις υπόλοιπες. Η καθεμία μπορεί 
να εκφέρει μία αδιαπραγμάτευτη άποψη περί 
αισθητικής και να εξαπολύσει μύδρους για τις 
ενδυματολογικές επιλογές της άλλης. Γνωρίζει 
πως εκ φύσεως έχει το προνόμιο της ερωτικής 
επιλογής, αφήνει όμως τους άνδρες να υπερη-
φανεύονται για το αντίστροφο. Οι ορμόνες επη-
ρεάζουν εμφανώς τη διάθεσή της, ενώ αφήνουν 
ανεπηρέαστους τους άρρενες, οι οποίοι καλού-
νται να αποκρυπτογραφήσουν τα σημάδια του 
σώματος, έτοιμοι να υποστούν τις συνέπειες 
στην πιθανότατη αστοχία πρόβλεψης. Η διάθεση, 
ούτως ή άλλως, είναι κυκλοθυμική και επιρρε-
πής σε ανερμήνευτες μεταβολές, χωρίς προφανή 
εξωτερικό λόγο. Μία αρνητική σκέψη, μία πικρή 
ανάμνηση, μία επιπόλαια λεκτική παρασπονδία 
ή επιπολαιότητα του συνοδού είναι αρκετή, για 
να προκαλέσει τη μήνιν και τον συνεπακόλου-
θο κολασμό του ενόχου. Όμως δεν θα απαγγεί-
λει η ίδια την ετυμηγορία: ο ακούσιος πταίστης 
θα εγκαταλειφθεί στο έλεος της σιωπής και της 
γκρίνιας, έως ότου η μάντιδα δάφνη σταθεί αρω-
γός σε επιτυχή χρησμό.
Τα όρια στις γυναίκες είναι δυσδιάκριτα. Τα πά-• 
ντα συσχετίζονται με όλα και η επίλυση των προ-
βλημάτων εδράζεται στο συναισθηματικό τμήμα 
του εγκεφάλου, σε αντίθεση με την πανίσχυρη 
πλευρίωση και εξειδίκευση των ανδρών. Διορα-
τικές και ευφάνταστες, είναι γενετικά προικι-



Ο θαμπωμένος καθρέφτης του εαυτού μας

134

σμένες με μία ζηλευτή ικανότητα: να μπορούν 
να επεξεργάζονται ταυτόχρονα πολλές καταστά-
σεις, να ασχολούνται παράλληλα με διαφορετικά 
πράγματα και να τα πράττουν επιτυχώς, κατα-
λείποντας στην έκπληξη τον μη έμπειρο παρα-
τηρητή των θηλέων. Αντίθετα, το δυνατό προβά-
δισμα των ανδρών στην κατάτμηση, στη σύνοψη 
και στον επιμερισμό, στην επαγωγική λογική και 
στην ορθολογική εξαγωγή συμπερασμάτων φαί-
νεται να μη βοηθά στα πολυπαραγοντικά μοντέ-
λα επικοινωνίας των γυναικών.
Η άρτια και ελκυστική εξωτερική εμφάνιση απο-• 
τελεί το μέγιστο διεγερτικό για τους άνδρες, 
όσον αφορά στην ερωτική διέγερση. Η τεκμηρίω-
ση της καλλονής εγγυάται πως όλα τα υπόλοιπα 
θα κριθούν με επιείκεια και συγκαταβατικότη-
τα. Η συλλογιστική του ωραίου διέπει συνολι-
κά την κουλτούρα της σεξουαλικής φιλολογίας, 
σε συνδυασμό με ιεροτελεστίες και αγωνίσματα 
μύησης που πρέπει επιτυχώς να υπερκεραστούν, 
για να πιστοποιήσουν την αρρενωπότητα του 
επίδοξου κυνηγού. Στις γυναίκες η καθολικότη-
τα της εικόνας του άλλου παίζει ύψιστο ρόλο. 
Στην αδέκαστη ζυγαριά βαρύνει τόσο η εμφά-
νιση –στην πιο απίθανη λεπτομέρειά της και ως 
ταύτιση με εσωτερικευμένα πρότυπα–, όσο και 
η αίσθηση δύναμης, με τις πολυποίκιλες διαστά-
σεις της (εξουσία, χρήμα, αλήτικη και ατιθάσευ-
τη συμπεριφορά, σωματική ρώμη, αλλά ακόμη 
και τα αντίθετά τους), αρκεί να διασφαλίζουν 



135

Σχέσεις ζευγαριών και οικογένεια

την αποκλειστικότητα και τη φενάκη της δια-
χρονικότητας. Θελκτικότατος, απροσμάχητος, αν 
και μη ρεαλιστικός εραστής, εκείνος που θα πεί-
σει ότι διαφέρει, που θα συνδυάσει ετερόκλητες 
ιδιότητες, όπως ευαισθησία με πυγμή, ενόραση 
με στρατηγικό σχεδιασμό, ανεξαρτησία και εθε-
λούσια παράδοση, πρωτοβουλία και συναίνεση, 
ασφάλεια και αναστάτωση, αλλά, πρωτίστως, 
εκείνος που θα κάνει μία γυναίκα να αισθαν-
θεί μοναδική και αναντικατάστατη. Μα αριστεύς 
στις ερωτικές προτιμήσεις, εκείνος που θα αγνο-
ήσει, θα πληγώσει, θα καθυποτάξει και θα ακυ-
ρώσει το είναι μιας γυναίκας, αυτός που θα την 
υποβιβάσει σε αντικείμενο και θα αγνοήσει την 
αξιοπρέπειά της. Μία γυναίκα ενδίδει μία μόνο 
φορά σε μία τέτοια ακρότητα – οι άνδρες διαρ-
κώς.
Ευάλωτα θύματα της κατάθλιψης οι γυναίκες, • 
αντιλαμβάνονται πιο επώδυνα το πέρασμα του 
χρόνου, ανάλογα με την απώλεια της ομορφιάς, 
και δεν έχουν τόσες διεξόδους εκτόνωσης όσες 
οι άρρενες. Φτάνουν με πιο επικίνδυνο τρόπο 
στα όρια, σκηνοθετούν, σχεδιάζουν και αποκα-
λύπτουν σε όποιον θέλουν την πεμπτουσία τους. 
Και τις πιο πολλές φορές αγνοούν πως κάθε άν-
δρας γεννιέται και μεγαλώνει με μία βασική αρ-
χετυπική οδηγία: να υπακούει σε μία γυναίκα, 
είτε αυτή είναι η μητέρα του είτε ο εμπνευστής 
των πόθων του.



Ο θαμπωμένος καθρέφτης του εαυτού μας

136

Ο ρόλος του ψεύδους 
στις ερωτικές σχέσεις 

Στα περισσότερα ζευγάρια επικρατεί η ψευδαίσθηση 
πως η εμπιστοσύνη είναι το καθοριστικότερο κριτήριο, 
στις στέρεες βάσεις του οποίου θα σμιλευτεί η πορεία 
και η βιωσιμότητα της σχέσης. Χωρίς να υποτιμάται 
η βαρύνουσα σημασία της, δεν πρέπει να παραγνω-
ριστεί το γεγονός ότι η οικοδόμηση της εμπιστοσύνης 
χτίζεται με πολύ κόπο, με αλλεπάλληλες δοκιμασίες 
και καταρρίπτεται εύκολα από λίγες μόνο αστοχίες, 
χωρίς να είναι εύκολα εφικτή η επαναφορά της. Οι 
δεσμοί είναι πολύ πιο σύνθετες διαδικασίες, για να 
στηριχθούν σε παρόμοιους υπερ-απλουστευτικούς 
αφορισμούς και στερεότυπα.
Σχεδόν το 92% των ερωτικών συντρόφων ψεύδο-

νται κατά συνθήκη ή κατά συρροή, αποκρύπτουν πλη-
ροφορίες και εν γένει αποφεύγουν τη συζήτηση ορι-
σμένων ευαίσθητων θεμάτων. Τα ψέματα απαιτούν 
περισσότερη πνευματική ενάργεια σε σύγκριση με την 
αλήθεια, συσχετίζονται με το επίπεδο ευφυΐας, αποτε-
λούν καλύτερο προγνωστικό δείκτη της, αποκαλύπτο-
νται από τις συναισθηματικές ενδείξεις ευκολότερα 
απ’ ό,τι με τη λογική.
Οι άνδρες καταφεύγουν σε αυτή την τακτική συχνά, 

ειδικά εάν πρόκειται να κερδίσουν βραχυπρόθεσμες 
ενισχύσεις, ενώ οι γυναίκες πολύ πιο εύκολα αποκρύ-
πτουν τα συναισθήματά τους, προσποιούνται και σκη-
νοθετούν πειστικότερα και περιπλοκότερα τις απο-
κλίσεις τους από την αλήθεια. Επιπλέον, πολύ περισ-



137

Σχέσεις ζευγαριών και οικογένεια

σότερο είναι διατεθειμένες να χαρακτηρίσουν θετικά 
άτομα, ενώ δεν το εννοούν, να υποκριθούν αντίθετες 
θυμικές εκφράσεις, και τα ψέματά τους αναφέρονται 
σε άλλα πρόσωπα, σε αντίθεση με τον εγωκεντρισμό 
της παραπλανητικής συμπεριφοράς στους άνδρες. Φαί-
νεται ότι τα αγόρια ηλικίας 6-8 ετών ψεύδονται πιο 
συστηματικά σε σύγκριση με τα κορίτσια, στα πλαίσια 
της διεκδίκησης. Οι πταίσαντες ερωτικοί σύντροφοι 
σπάνια αισθάνονται ενοχές για τα ψέματα που είπαν, 
επειδή γνωρίζουν τα κίνητρα που τους οδήγησαν εκεί, 
και δικαιολογούν εύκολα το παράπτωμα. Οι σκηνές 
μεταμέλειας είναι τις περισσότερες φορές πλαστές 
και οι μέθοδοι αποφυγής της τιμωρίας ολοένα και 
συνθετότερες.
Άραγε γιατί μία συμπεριφορά με τέτοια συχνότητα 

εμφάνισης εξοβελίζεται μετά βδελυγμίας και αποτελεί 
τεκμήριο και πιστοποίηση ενός αβέβαιου μέλλοντος 
για τη σχέση;
Οι έρευνες αποδεικνύουν ότι οι ερωτευμένοι δεν 

μπορούν εύκολα να διακρίνουν τα ψεύδη του συντρό-
φου τους ή εθελοτυφλούν για όσα σε τρίτα πρόσωπα 
είναι απολύτως φανερά. Μάλιστα οι τυφλωμένοι από 
την επιθυμία είναι ικανότεροι να εντοπίζουν ανακρί-
βειες σε αγνώστους παρά στο ερώμενο πρόσωπο, του 
οποίου τα ψεύδη φανερώνονται τυχαία. Ο έρωτας εί-
ναι εξιδανίκευση και προβολή.
Καθώς ο ερωτικός οίστρος δυναμώνει, οι σύντροφοι 

έχουν πολύ περισσότερους λόγους να πουν ψέματα, 
αλλά η δεξιότητα ευθείας κρίσης καταποντίζεται. Δεν 
είναι τυχαίο ότι περίπου το 95% των αναληθειών θα 



Ο θαμπωμένος καθρέφτης του εαυτού μας

138

περάσουν απαρατήρητες. Οι άνθρωποι εξαπατούν ευ-
κολότερα τα πρόσωπα που τους εμπιστεύονται.
Τα ψέματα είναι μία τέχνη και τεχνική που μαθαί-

νεται από την ηλικία των έξι μηνών. Για τα παιδιά 
είναι πολύ εύκολο να αποφύγουν την τιμωρία διά της 
πλαγίας αυτής οδού, παρά να μην πουν αλήθεια για 
να μην πληγώσουν κάποιον.
Οι ψυχολόγοι είναι πεπεισμένοι ότι τα ψέματα δι-

αχωρίζουν και διαφυλάσσουν την ερωτική σχέση από 
τις αναπόφευκτες αρνητικές σκέψεις, διατηρούν ένα 
μέρος της αυτονομίας της προσωπικότητας σε κατα-
στάσεις που αυτή εκουσίως και άνευ όρων παραδίδε-
ται στο υποκείμενο του πόθου, και παρέχουν την απα-
ραίτητη ένταση, η οποία αναβαθμίζει το ενδιαφέρον. 
Παρ’ όλα αυτά, η αποκάλυψη της αλήθειας κλονίζει 
και προκαλεί τριγμούς, οι οποίοι πρέπει να διευθετη-
θούν άμεσα, ειδάλλως λαμβάνουν ανεπιθύμητες δια-
στάσεις.
Σύμφωνα με στατιστικές, τα περισσότερα ψεύδη 

εκστομίζονται από φόβο μήπως η πραγματικότητα, 
ένα γεγονός ή κάποια τελεσθείσα πράξη διαταράξει 
τη γαλήνη της σχέσης. Εάν ο σύντροφος είναι επικρι-
τικός, ελεγκτικός και καχύποπτος, η πιθανότητα εξα-
πάτησης αυξάνεται. Μάλιστα η συμπεριφορά αυτή 
μπορεί να ενισχυθεί με δύο τρόπους: είτε επειδή δεν 
έγινε αντιληπτή από τον ενδιαφερόμενο και απέδωσε 
άμεσα συναισθηματικά ή υλικά κέρδη είτε επειδή η 
αντίδραση του άλλου ήταν τόσο εριστική, που ο φόβος 
και το άγχος παγίωσαν την πεποίθηση πως ένα ψέμα 
είναι προτιμότερο από τη διένεξη. Παρατηρήθηκε ότι 



139

Σχέσεις ζευγαριών και οικογένεια

οι τεχνικές αποσιώπησης και διαστρέβλωσης της αλή-
θειας με τον χρόνο γίνονται ολοένα και πιο εμπερι-
στατωμένες, ανάλογα με τον βαθμό αντίδρασης του 
συντρόφου και την εμπειρία.
Οι λεκτικές αλληλεπιδράσεις του ζευγαριού συνήθως 

κατηγοριοποιούνται σε πληροφορίες για συναισθήματα, 
για την εξουσία ως συστηματική επιρροή, για πόρους 
(υλικούς και πνευματικούς), για επίλυση προβλημάτων, 
για τη σεξουαλική δραστηριότητα, για διαδικασίες δι-
εκπεραίωσης, για τις σχέσεις του με άλλα πρόσωπα, 
για γενικό σχολιασμό γεγονότων και για σχεδιασμό. 
Το ψέμα είναι η συστηματική αλλοίωση ή απόκρυψη 
πληροφοριών σε κάποιον από τους παραπάνω τομείς, η 
οποία, σύμφωνα με τη θεωρία της κοινωνικής συναλλα-
γής, διέπεται από τις αρχές της αμοιβαιότητας: ακόμη 
κι αν το ψεύδος αγνοηθεί πρόσκαιρα, η επίδρασή του 
παραμένει και πρέπει να εκτονωθεί.
Οι άνθρωποι τείνουν να απομακρύνονται από όσους 

δεν συνεργάζονται ή παρακρατούν αγαθά και πλη-
ροφορίες για τον εαυτό τους. Το ψέμα, εν ολίγοις, 
όταν γίνει φανερό, δημιουργεί τις αναγκαίες συνθή-
κες ανταγωνισμού και έλλειψης ικανοποίησης που θα 
οδηγήσουν στην ανταπόδοση ή την αποξένωση. Πα-
ράλληλα, επιτείνει την αμφιβολία στην επικοινωνία, 
αυξάνοντας την αβεβαιότητα και την ανασφάλεια.
Τα συνηθέστερα ψέματα αφορούν στις παλιές ερωτι-

κές σχέσεις, την αλληλεπίδραση με άλλους ανθρώπους, 
ειδικά εάν ανήκουν στο αντίθετο φύλο, δικαιολογίες 
απομάκρυνσης και διαχείρισης του χρόνου, στις φιλί-
ες και τις σχέσεις με την οικογένεια καταγωγής, στα 



Ο θαμπωμένος καθρέφτης του εαυτού μας

140

έξοδα για αγορά αγαθών, στα πολύ προσωπικά συναι-
σθήματα και στην πραγματική αντίληψη για τον άλλο. 
Πολύ συνηθισμένη είναι η απόκρυψη των σεξουαλικών 
φαντασιώσεων και προτιμήσεων, του αυνανισμού, της 
αντιπάθειας για φίλους ή για την οικογένεια του συ-
ντρόφου, της αποστροφής για τις μικρές συνήθειες του 
άλλου, π.χ., για τον τρόπο που τρώει, για ζητήματα 
καθαριότητας κ.λπ. Όλα τα προαναφερθέντα θα ενσκή-
ψουν ως λαίλαπα όταν η σχέση αποκτήσει υπέρμετρη 
οικειότητα ή οδηγηθεί σε σοβαρή σύγκρουση.
Όσο ειλικρινέστερος θεωρείται ο σύντροφος, τόσο 

αυξάνεται η προθυμία για συναισθηματική επένδυση, 
εφόσον οι συνθήκες και η ένταση του έρωτα είναι φυ-
σιολογικές. Το ψέμα αυξάνει τη διάθεση για στέρηση 
πόρων, για επιβολή ορίων, για επανάκτηση της αυτονο-
μίας και για διατήρηση των προνομίων της ελεύθερης 
ζωής. Η εμφάνισή του είναι δηλωτική της διαπίστωσης 
ότι η σχέση δεν είναι λειτουργική και η ευθύνη δεν πρέ-
πει να επιρρίπτεται αποκλειστικά στον ψευδόμενο.
Οι ρόλοι στην ερωτική διαδικασία είναι πάντοτε 

συμπληρωματικοί. Το ψέμα, σε τελική ανάλυση, μπο-
ρεί να εκληφθεί ως φόβος για τον ασφυκτικό εναγκα-
λισμό ενός συντρόφου ή μία κραυγή για περισσότερη 
προσοχή και αλλαγή.

Η ανατομία της ζήλειας 

Η ζήλεια είναι ένα συναίσθημα τόσο στενά συνυφα-
σμένο με τον έρωτα, που θα μπορούσε να θεωρηθεί 



141

Σχέσεις ζευγαριών και οικογένεια

θεμελιώδες και αναντικατάστατο συστατικό του. Έχει 
βιωθεί από όλους όσοι έχουν τρωθεί από τα ιοβόλα 
βέλη της ύπουλης και πανάρχαιας θεότητας, ενώ απο-
τέλεσε κίνητρο για παράτολμες και απονενοημένες 
πράξεις, που ενέπνευσαν την τέχνη όλων των εποχών 
και πολιτισμών της υδρογείου.
Η ζήλεια, ως ψυχική ένταση, έχει καταδυναστεύσει 

την καρδιά και τον νου συνετών και μη εραστών, ενώ 
η ασυγκράτητη καθολικότητα τη νομιμοποιεί υποσυ-
νείδητα, εκτός από τις περιπτώσεις που οδηγεί στα 
άκρα, απειλώντας και τη ζωή ακόμη του αποδέκτη, 
αλλά και την πνευματική ισορροπία του κατακυριευ-
μένου από αυτήν.
Ο πάσχων αποστασιοποιείται από τον εαυτό, κα-

ταλαμβάνεται από συστηματικές παρανοϊκές σκέψεις 
και σενάρια, φαντασιώνει τις βασανιστικές λεπτομέ-
ρειες της απιστίας, συνδέει πραγματικά και άσχετα 
στοιχεία, για να τεκμηριώσει την ενοχή, ταλανίζεται 
από ατέρμονα ροή φορτισμένων σκέψεων, κατακλύ-
ζεται από πλημμυρίδα ατελέσφορων συναισθημάτων, 
παρηγορείται προσωρινά από έναν στοιχειοθετημένο 
λόγο, για να παρασυρθεί ξανά και ξανά στη δίνη της 
αμφιβολίας. Ο βίος ολόκληρος στροβιλίζεται γύρω από 
το αντικείμενο της λατρείας, η κατάθλιψη διαδέχεται 
την παραμυθία και το δυστυχές θύμα μετατρέπεται 
σύντομα σε ανδράποδο του μαζοχισμού. Ακούγεται 
παράδοξο, αλλά η επιβεβαίωση της υποψίας αποτελεί 
την απαρχή της λύτρωσης.
Στην πραγματικότητα, η ζήλεια δεν αποτελεί αυτό-

νομη ψυχική κατάσταση. Αντίθετα, είναι ένα μείγμα 



Ο θαμπωμένος καθρέφτης του εαυτού μας

142

συναισθημάτων που ενοποιούνται κάτω από τη γενι-
κευμένη έννοια: συνοψίζει τις ανεπάρκειες της προ-
σωπικότητας, αντανακλά τα επίπεδα αυτοεκτίμησης, 
μορφοποιεί τους φόβους και ανακαλεί μνήμες απω-
θημένες της παιδικής ηλικίας. Αιτία συγκρουσιακών 
χωρισμών, αναμοχλευτής πάθους και μέθεξης στις 
σκοτεινές ατραπούς της λαγνείας, γοητεία ή κατά-
ρα, η ζήλεια πιστοποιεί τον τρόμο της εγκατάλειψης, 
την απειλή της μοναξιάς, τον δισταγμό μπροστά στις 
απροσδόκητες αλλαγές, την υστερία ενώπιον της απώ-
λειας ελέγχου των γεγονότων της ζωής.
Η ζήλεια είναι ένα εθιστικό κοκτέιλ φόβου, οργής, 

πικρίας, ματαίωσης, αδυναμίας, ανασφάλειας, περι-
θωριοποίησης, καταδικαστικής κοινωνικής σύγκρισης, 
διαστρέβλωσης της πραγματικότητας, κτητικότητας 
και ενοχής. Είναι ο κατήγορος που επικυρώνει και 
φέρνει στην επιφάνεια τα τρωτά σημεία του εαυτού 
που υπέβοσκαν και τώρα συμβολοποιούνται, ενδυό-
μενα το προσωπείο του ίμερου για ένα πρόσωπο, για 
μία άπιστη γυναίκα ή άνδρα, που διαρκώς διολισθαί-
νει, ξεγλιστρά, ξεφεύγει και χάνεται με κάθε απρονο-
ησία και άδικη μομφή του λαβωμένου από τη ζήλεια 
συντρόφου.
Η ζήλεια προσκαλεί τη μνήμη της μητέρας που χα-

νόταν από τα μάτια του βρέφους κατά την περίοδο 
της προσκόλλησης, τρέφεται από το άγχος του απο-
χωρισμού, που κάποτε γέννησε αγωνίες, όταν βιώθηκε 
σε ηλικία μόλις 8 έως 18 μηνών, αναδεύει την κραυγή 
πως αυτή που αγαπάς περισσότερο μπορεί να εξαφα-
νιστεί ανά πάσα στιγμή. Κι αν αυτή η αμέλεια δια-



143

Σχέσεις ζευγαριών και οικογένεια

πράχθηκε από την πολύτιμη μητέρα, πόσο μάλλον από 
εκείνη που καταλαμβάνει αργότερα τον θρόνο της: τη 
γυναίκα που ποθείται.
Ο μύθος της αποκλειστικότητας του ερωτικού συ-

ντρόφου, που τόσο υποκριτικά και περίτεχνα έχει 
καλλιεργηθεί στις δυτικές κοινωνίες, σε συνδυασμό με 
το πρωτόγονο κομμάτι του εγκεφάλου, που αντιδρά 
στον πανικό με τη φυγή ή την επίθεση, η βαθιά εμπε-
δωμένη πεποίθηση πως μπορεί ο άνθρωπος να αγαπά 
μόνο ένα άτομο τη φορά, η ψευδαίσθηση ότι ένα μο-
ναχά πρόσωπο μπορεί να καλύψει όλες τις ανάγκες 
και ο αδυσώπητος κοινωνικός έλεγχος συνηγορούν 
στην καλλιέργεια νοσηρών σχέσεων και στη διαιώνιση 
της ζήλειας. Εχθρότητα προς τους φίλους, καχυποψία, 
εξαντλητικός έλεγχος ωραρίων και ασυνεπειών, απο-
μόνωση και διεστραμμένο ενδιαφέρον για το πιο ασή-
μαντο τεκμήριο ενοχής, παρακολούθηση, τεχνάσματα 
και αξημέρωτες νύχτες συνθέτουν το σκηνικό της νεύ-
ρωσης. Οι ελπίδες μετατρέπονται σε Ερινύες και η 
ένταση πολλαπλασιάζει τον πόθο, που ακροβατεί στα 
όρια του φυσιολογικού και της παθολογίας: η γυναι-
κεία κακοποίηση, ψυχολογική και σωματική, έχει τις 
ρίζες της στη ζήλεια που έχει συστηματοποιηθεί.
Όσο πιο πολύ δένονται οι άνθρωποι με τους ερω-

τικούς τους συντρόφους, τόσο περισσότερα τα διακυ-
βεύματα από έναν χωρισμό. Αν η αυτοεκτίμηση εξαρ-
τάται από τον έλεγχο των καταστάσεων, από την κοι-
νωνική σύγκριση και τις σχέσεις με τους γονείς, τότε 
η ζήλεια είναι το συναίσθημα εκείνο που θέτει όλα τα 
παραπάνω σε αμφισβήτηση. Καμιά φορά θεραπεύεται 



Ο θαμπωμένος καθρέφτης του εαυτού μας

144

με τον χρόνο, άλλοτε πάλι εκδηλώνεται συχνότερα σε 
νέους οι οποίοι δεν διαθέτουν εμπειρία δεσμών. Και 
κάποτε, όταν πρόκειται για τον τελευταίο έρωτα, όταν 
απευθύνεται στη νύφη της νεκρικής κλίνης, μπορεί να 
οδηγήσει σε εξάρσεις ανεξέλεγκτες και βίαιες.

Η ψυχολογική ερμηνεία 
των ερωτικών τριγώνων 

Η πιο αρχετυπική σχέση στην οποία ο άνθρωπος από 
τη γέννησή του εκτίθεται είναι η τριαδική. Το σταθε-
ρότερο σχήμα της γεωμετρίας, το τρίγωνο, με ιδιότητες 
μοναδικές, που είχαν εκτιμηθεί και υπολογιστεί από 
τους αρχαίους πολιτισμούς, εφόσον υιοθετηθεί στις 
ανθρώπινες ερωτικές σχέσεις, εγγυάται συναισθήματα 
ακραία, αντιφατικά και ρόλους εναλλασσόμενους, με 
έναν κοινό παρονομαστή: τη συνενοχή και την υποκρι-
σία. Το θύμα, εσκεμμένα ή ακούσια, προετοιμάζει τη 
σταύρωσή του και οι θύτες απολαμβάνουν πύρρειες 
νίκες, μέχρι την τελική τους αυτο-εξόντωση. Φυσικά, 
σε περιόδους σεξουαλικού κορεσμού και σε χρόνους 
κατά τους οποίους πολλά ζευγάρια συμβιβάζονται με 
παράλληλους, μη επικοινωνιακούς βίους, οι επιπτώσεις 
των τριγωνικών σχέσεων δεν προκαλούν τα θεαματικά 
σκάνδαλα αλλοτινών εποχών και δεν οδηγούν εύκο-
λα σε εντυπωσιακά εγκλήματα πάθους ή αυτοκτονίες. 
Επηρεάζουν, όμως, ανεξάλειπτα την ψυχοσύνθεση των 
εμπλεκομένων, προοιωνίζουν ανάπηρες εξαρτήσεις 
και κυρίως καταστρέφουν την αθωότητα και την ευ-



145

Σχέσεις ζευγαριών και οικογένεια

δαιμονία των παιδιών, εάν αυτά υπάρχουν και έρθουν 
αντιμέτωπα με την αμείλικτη αποκάλυψη.
Όπως όλα τα προπατορικά αμαρτήματα, έτσι και η 

τριγωνική έλξη προϋποθέτει έναν μύθο και μία απαγό-
ρευση. Η Νέμεσις αργότερα θα χρησιμοποιήσει αυτό-
κλητα κάθε πιθανή παραλλαγή τιμωρίας, τύψεων και 
πόνου. Δεν θα μπορέσει, παρ’ όλα αυτά, να εξαλείψει 
από τη μνήμη των έκπτωτων εραστών την ηδονή και 
την υπερβατική μέθεξη, που προκύπτει από την ανυ-
πακοή και την ακατανίκητη έλξη προς το παράνομο 
και το κοινωνικά καταδικαστέο.
Εμπειρία ζωής τουλάχιστον για τον έναν εκ των 

δραστών της συνωμοσίας, αλλά κατ’ εξακολούθηση 
έγκλημα για τον άλλο και ασυνείδητη προτροπή για 
τον τρίτο, το ερωτικό τρίγωνο αντλεί τη γοητεία του 
από την απρόοπτη λύση του οιδιπόδειου συμπλέγμα-
τος και ενδυναμώνεται από το αμετάκλητο κέλευσμα 
της κοινωνίας για μονογαμία, αποκλειστικότητα, αφο-
σίωση και παντοτινή δέσμευση.
Το παιδί που θα ερωτευτεί, κατά την ψυχαναλυτική 

θεωρία, τον γονέα του αντίθετου φύλου θα καταλήξει 
σε έναν καταναγκαστικό συμβιβασμό: να απαλύνει 
την ήττα της μη ολοκληρωτικής απόκτησης του γονιού 
ταυτιζόμενο με αυτόν του ίδιου φύλου. Όμως, μερικά 
παιδιά τελικά νικούν και αποσπούν την αποκλειστικό-
τητα στους στοχασμούς της μητέρας ή του πατέρα. Η 
εξομοίωση με τον ηττημένο γονιό είναι υποχώρηση και 
ενδοτισμός. Στο μέλλον το αγόρι ή το κορίτσι αυτό θα 
μπορεί να συνάπτει ερωτικές σχέσεις μόνο εάν υπάρ-
χει ανταγωνισμός, για να ξαναβιώσει τον παιδικό θρί-



Ο θαμπωμένος καθρέφτης του εαυτού μας

146

αμβο. Θα επιδιώκει την αδρεναλίνη του απαγορευμέ-
νου, όπως ανομολόγητος ήταν και ο πόθος προς τον 
εσωτερικό γονιό.
Ο μύθος της ρομαντικής αγάπης, της χαρισμένης ως 

θεϊκό και δίκαιο όφλημα, το alter ego του καθενός, η 
πλατωνική υπόσχεση που ευαγγελίζεται μία αδελφή 
ψυχή, η οποία καρτερεί υπομονετικά, για να παρασύ-
ρει σε μία συμπαντική ένωση, έχει εδραιώσει στον πο-
λιτισμό μας τη φενάκη πως η αρμονία των ερωτικών 
σχέσεων μπορεί να αποτελεί δώρο και όχι κοπιαστική 
και μακροχρόνια προσπάθεια.
Η ευτυχία και η ολοκλήρωση δεν είναι ποτέ αυτο-

νόητη· συνήθως κρύβεται στην αταλάντευτη θέληση, 
στις βουλήσεις πολλών ανθρώπων και όχι στο δεη-
τικό βλέμμα μιας γυναίκας, στο σαρωτικό μειδίαμα 
ενός άνδρα ή στην ουτοπία μιας ερωτικής ποίησης, 
που σύντομα θα διαμελιστεί από τον διεκπεραιωτικό 
χαρακτήρα της καθημερινότητας, καταλείποντας συ-
ντρόφους εκστασιασμένους για την απρόσμενη απώ-
λεια του μέλιτος.
Είναι εξάλλου κοινό μυστικό πως τα θεσπέσια χα-

ρακτηριστικά του άλλου δεν είναι παρά οι ελλείψεις 
μας, που γρήγορα θα απεκδυθούν τη σαγήνη και θα 
απαιτήσουν εκκωφαντικά και πιο εριστικά από ποτέ 
την αδιαπραγμάτευτη πλήρωσή τους. Όσα πριν από 
τη δέσμευση ενοποιούν, τα ίδια ακριβώς αργότερα με-
τασχηματίζονται και διακορεύουν το όνειρο. Και τότε 
θα έρθει και η στιγμή που ο ένας από τους δύο, πιο 
ευάλωτος από ποτέ, θα αναπληρώσει τον χαμένο χρό-
νο επενδύοντας σε κάποιο τρίτο πρόσωπο, το οποίο 



147

Σχέσεις ζευγαριών και οικογένεια

θα εμφανιστεί ως ερωτικός μεσσίας και θα ανατρέψει 
σε μία στιγμή τη νηνεμία και τη γαλήνη.
Τα ερωτικά τρίγωνα φαίνονται ακαταμάχητα επει-

δή δεν ολοκληρώνονται ποτέ. Προσκαλούν, αλλά δεν 
ενδίδουν· θωπεύουν, αλλά δεν τιθασεύονται. Σκευω-
ρούν με τις ανασφάλειες, καραδοκούν κραδαίνοντας το 
ανεκπλήρωτο και καταδικάζουν τους τλάμονες συμμε-
τέχοντες σε αποδοχή του ελάχιστου. Το τρίτο πρόσω-
πο πάντα θα στερείται το αντικείμενο του πόθου του, 
το οποίο θα πορεύεται ανάμεσα σε δύο διεκδικητές: 
το σταθερό και το αδοκίμαστο, το τεκμηριωμένο και 
το αμφίβολο. Κεντρομόλες και φυγόκεντρες ενορμή-
σεις θα καταδυναστεύουν τον λογισμό, επιτείνοντας 
την προσμονή για την επανάληψη της συνεύρεσης.
Η καταδίκη του ατελέσφορου, η αδυναμία της πλή-

ρους αφοσίωσης, τα ραντεβού που δεν ευοδώθηκαν, 
οι όρκοι που δεν τηρήθηκαν, οι υποχρεώσεις προς τις 
δύο παράλληλες σχέσεις που διογκώνονται, η κούραση 
και το άγχος θα διακόψουν τον φαύλο κύκλο και θα 
στήσουν την αγχόνη του προμελετημένου τέλους.
Όλοι οφείλουν να συγκατατεθούν στην έλλειψη. 

Δικαιολογίες, τεχνάσματα, υπεκφυγές, προσχήματα, 
εκλογικεύσεις και προβολές θα επιστρατευθούν, για 
να καμουφλάρουν την αγωνία, την ενοχή, τον ίμερο, 
τον θρήνο και το επαπειλούμενο πένθος. Μηχανισμοί 
άμυνας θα υψώσουν τείχη αθεμελίωτα, για να συγκα-
λύψουν την αδυναμία οριστικής απόφασης. Θνησιγε-
νείς αποφάσεις για διάλυση της παράνομης λατρείας 
θα λαμβάνονται, για να αναιρεθούν στο πρωτόγνωρο 
και ατελεύτητο τρικύμισμα της ερωτικής κλίνης.



Ο θαμπωμένος καθρέφτης του εαυτού μας

148

Μέσα από τη διαδικασία όλοι θα κληθούν σε ανα-
στοχασμό, αλλά λίγοι θα ενστερνιστούν την τραχύ-
τητα των αδέκαστων κρίσεων. Ο φαινομενικά αθώος 
θα αναρωτηθεί τι τον απομάκρυνε από τον στασι-
αστή, για να αποδειχτεί εξίσου φταίχτης. Οι θύτες 
θα αυτοσχεδιάσουν, απολογούμενοι για τη βεβήλωση 
των ηθικών αρχών τους και θα επικαλεστούν δυνά-
μεις άτεγκτες, που τους εξανάγκασαν στην παράδοση 
στον δελεαστικό βόρβορο. Όλοι όμως γνωρίζουν ότι 
το τίμημα θα είναι ανάλογο της έντασης και του πα-
ροξυσμού.
Το τρίτο άτομο εξαίφνης ομοιάζει με πανάκεια για 

όλες τις οδύνες του βίου, ο σωτήρας, που δεν εμφανί-
στηκε στη σωστή στιγμή μέσα στον χρόνο, η αποκά-
λυψη που αποδόμησε όλους τους συναισθηματικούς 
κλυδωνισμούς. Μετατρέπεται στον από μηχανής θεό, 
που θα άρει με την κατανόησή του τις πληγές τόσων 
ψυχολογικών μεταπτώσεων. Και που αν χαθεί, κανείς 
δεν θα μπορέσει να υποκαταστήσει τη θαλπωρή της 
ίασης που κουβαλά, κανείς δεν θα μπορέσει να επωμι-
στεί το άλγος της σύγκρισης. Η φυγή του θα προσκα-
λέσει τη μοίρα, που ενδίδει, θα επαναφέρει τη ζοφερή 
και μίζερη πραγματικότητα. Θα ξανανιώσει, άραγε, 
ξανά την πεμπτουσία του έρωτα; Θα γευτεί από την 
αμβροσία της ηδονής, θα επιτρέψει άλλοτε στον εαυτό 
του να κυριευτεί από το διονυσιακό πνεύμα; Ενδόμυ-
χα, άλλωστε, πολλοί παραδέχονται πως η έλευση του 
τρίτου έδρασε, σε τελική ανάλυση, εξισορροπητικά 
στην υπάρχουσα σχέση, θέτοντας σε επαναδιαπραγ-
μάτευση τους όρους και τις συνθήκες της.



149

Σχέσεις ζευγαριών και οικογένεια

Η υπέρβαση, επομένως, των ορίων και των εσκαμ-
μένων είναι τόσο απόλυτη, που περίεργες ψυχολογικές 
συμβάσεις μοιάζουν με φυσιολογικές: η τρίτη δεν ζη-
λεύει τη νόμιμη σύζυγο, αλλά οποιαδήποτε άλλη προ-
σεγγίσει τον εραστή της. Δεν μπορεί εύκολα να απαι-
τήσει, γιατί –εκτός σπανίων περιπτώσεων– η πιθανή 
νίκη της και η μελλοντική κατοχή του θα απογυμνώσει 
τη σχέση της και θα διατρανώσει τη ρηχότητα. Εξάλ-
λου, πάντα υποβόσκει η υποψία πως όλα στροβιλίζο-
νται γύρω από την καθαρή ερωτική επιθυμία και πως 
η ψευδεπίγραφη κουλτούρα αγάπης σκηνοθετήθηκε, 
για να συγκαλύψει τα αδυσώπητα ένστικτα, όπως την 
οργή και την ανόθευτη λίμπιντο.
Τα ερωτικά τρίγωνα δεν είναι ασυνήθεις καταστά-

σεις. Αποκύημα της αποπνικτικής μονογαμίας και των 
συλλογικών απαγορεύσεων, είναι απολύτως φυσιολο-
γικά και λειτουργικά σε άλλους πολιτισμούς. Όμως 
κανείς δεν μπορεί να δρα πέρα από τα όρια που θέτει 
η κοινωνία και το υπερεγώ, αν δεν είναι προετοιμα-
σμένος να θερίσει θύελλες.

Πώς να αντιμετωπίσετε 
μια σύγκρουση στη σχέση 

Υπάρχουν τρεις θεμελιώδεις εναλλακτικές για την 
αντιμετώπιση μιας σύγκρουσης στις οικογενειακές 
σχέσεις. Η επιλογή καθεμιάς από αυτές αντανακλά 
πλευρές της προσωπικότητας και συσχετίζεται με 
υποσυνείδητα κίνητρα, ανασύρει μνήμες παλαιότε-



Ο θαμπωμένος καθρέφτης του εαυτού μας

150

ρων αποφάσεων, καταδεικνύει στάσεις ζωής, αναδύει 
προσδοκίες και φόβους, ενώ συνοδεύεται από το ανά-
λογο τίμημα ή την εκτόνωση-διατήρηση-επιδείνωση 
των συναισθημάτων. Οι συνέπειες, βραχυπρόθεσμα, 
ενδεχομένως να αρθούν, αλλά σταδιακά θα επηρεά-
σουν την αυτοεικόνα και θα διαιωνίσουν ή θα θέσουν 
εν αμφιβόλω τις δυναμικές της εξουσίας και τη συνοχή 
ή την προοπτική του δεσμού.
Η πρώτη στηρίζεται στην όχι πάντοτε αξιόπιστη 

πεποίθηση πως οι στάσεις και οι συμπεριφορές των 
ανθρώπων μπορούν να αλλάξουν, χωρίς να δοθούν τα 
κατάλληλα κίνητρα ή να διασφαλιστούν οι απαραί-
τητοι ενισχυτές. Η σύζυγος, για παράδειγμα, που θα 
αναλωθεί σε ατέρμονα γκρίνια για την ακαταστασία 
του συντρόφου, έντρομη θα ανακαλύψει πως η ποθει-
νή μεταστροφή του πταίσαντος προς την ευταξία είναι 
αντιστρόφως ανάλογη της δυσθυμίας, των νουθεσιών 
και της αγανάκτησής της. Η επιμονή της σε αυτό το 
εφιαλτικό σενάριο αργά ή γρήγορα θα κινητοποιήσει 
τις άμυνες του κατηγορουμένου, ο οποίος θα αντεπι-
τεθεί, με εξίσου περίτεχνα δικανικά αντεπιχειρήματα. 
Φυσικά, αυτοί που ασπάζονται αφελώς τη θεώρηση 
αυτή, σπανίως έχουν εντρυφήσει στην ψυχολογία και 
τη συμβουλευτική, και έτι χειρότερα στην προσωπι-
κότητα του αλόχοιου φίλου τους, με αποτέλεσμα οι 
πιθανώς άκαρπες προσπάθειες να συνοδεύονται από 
ματαίωση, απογοήτευση, μαθημένη αβοηθησία, στερε-
οτυπίες, οργή ή παραίτηση ή χειρισμό.
Η δεύτερη επιλογή, σαφώς πλην αδικαιολόγητα, 

υποστηρίζεται από τη λαϊκή θυμοσοφία και τη ρομα-



151

Σχέσεις ζευγαριών και οικογένεια

ντική, αλλά όχι αναγκαστικά ρεαλιστική προοπτική 
και λογοτεχνία. Πρεσβεύει πως πρέπει όσοι εμπλέ-
κονται σε μη βραχύβιες σχέσεις να δέχονται τον άλλο 
όπως είναι, με τα προτερήματα και τα ελαττώματά 
του, υπό το πρίσμα της στωικής καρτερίας και της 
ανεξάντλητης, φιλοσοφημένης υπομονής. Αν επιχειρή-
σει κάποιος να εναρμονιστεί με την παραπάνω παραί-
νεση, γρήγορα θα ποδοπατήσει τη δική του προσω-
πικότητα και ταχέως θα εισπράξει λιβέλους για αδι-
αφορία, αναισθησία και αναποφασιστικότητα, επειδή 
αγνοεί την πιο εμπεριστατωμένη αιτία συγκρούσεων 
στο ζευγάρι: την εξέλιξη του καθενός από τα μέλη του 
με διαφορετικούς ρυθμούς, τη διαρκή υπολανθάνουσα 
αλλαγή των δεδομένων, τη συνωμοσία των συγκυριών 
και την πολυμεταβλητότητα των ανθρώπινων αντιδρά-
σεων.
Η τρίτη εναλλακτική, δυστυχώς για τους περισσό-

τερους, εκπορεύεται από τη σωκρατική αντίληψη της 
αυτογνωσίας και της αλήθειας, της τόσο δύσκολης και 
πεισματικά απροσπέλαστης για τους αμύητους. Βασί-
ζεται στη λεπτή διαπίστωση πως σε κάθε σύγκρουση 
τα στοιχεία εκείνα που εξαγριώνουν, πονούν, εξεγεί-
ρουν, απογοητεύουν, τρομοκρατούν, ενδίδουν, υπεν-
θυμίζουν με δόλιο μα αδιάψευστο τρόπο τις πλευρές 
του εσωτερικού μας εαυτού που απεχθανόμαστε πε-
ρισσότερο. Εξαιτίας μιας δυσερμήνευτης συμπαιγνίας 
και υποχθόνιων συνειρμών, η συμπεριφορά του άλλου 
κινητοποιεί ευαίσθητες χορδές, στοχοποιεί αχίλλειους 
πτέρνας, ενδυναμώνει φόβους, υπαινίσσεται μνήμες, 
καθηλώνει τα αντανακλαστικά. Για παράδειγμα, η 



Ο θαμπωμένος καθρέφτης του εαυτού μας

152

αμεριμνησία του συνεύνου εύκολα μπορεί να χαρα-
κτηριστεί ως επιπολαιότητα, το χιούμορ ως αναισθη-
σία, η κοινωνικότητα ως έλλειψη αφοσίωσης, η εργα-
σιομανία ως αδιαφορία.
Ή, διαφορετικά, οι εκδηλώσεις αυτές συνηγορούν σε 

ερμηνείες που μας θέτουν εκβιαστικά σε αναπάντητα 
ερωτήματα: πώς διαχειρίζομαι την έλλειψη προσοχής, 
πώς βίωσα στο παρελθόν την απόρριψη, γιατί χρειάζο-
μαι τόση στοργή, γιατί ποτέ δεν έμαθα να θέτω όρια, 
πώς επιτρέπω τόσο εύκολα να με εκμεταλλεύονται, 
γιατί είμαι ενδοτικός, γιατί δεν κατανοούν τα συναι-
σθήματά μου, πώς αμαχητί θυσιάζω τα όνειρά μου, 
πώς έτσι απροειδοποίητα αποχώρησε ο έρωτας από 
τη ζωή μου, πόσο φοβάμαι που μεγαλώνω, γιατί δημι-
ούργησα τόσες εξαρτήσεις και δεσμεύσεις, και τελικά 
πόση αγάπη πρέπει να εισπράττω, πόση επιβεβαίωση 
και θαυμασμό, για να νιώθω ισορροπημένα;
Μια μητέρα που απαιτεί το τέλειο από το παιδί 

της, που τρέμει μη σχολιαστεί αρνητικά, που τρέφει 
τις υψηλότερες προσδοκίες, στην πραγματικότητα 
προβάλλει το άκαμπτο υπερεγώ, που ανελέητα κρίνει, 
μέμφεται και καταδικάζει τον εαυτό, δεσμεύοντάς τον 
στην κριτική των άλλων. Και όσες με εμμονή και ψυ-
χαναγκασμό αποκτούν νευρωτικές στάσεις απέναντι 
στην τάξη και την καθαριότητα, ουσιαστικά αποτρέ-
πουν τον νου από την ενασχόληση με τη βασική πηγή 
άγχους ή οργανώνουν τόσο επιμελώς το περιβάλλον 
τους, ώστε να το προβλέπουν. Θα πρέπει, όμως, να 
αναρωτηθούν μήπως αυτό δεν είναι παρά μία ένδειξη 
ανασφάλειας, μία απόδειξη πως δεν ελέγχουν τα γε-



153

Σχέσεις ζευγαριών και οικογένεια

γονότα μιας ζωής πιο χαοτικής από όσο μπορούν να 
αντέξουν.
Πριν επιχειρήσετε την επόμενη ανοιχτή σύγκρουση, 

λόγω συνήθειας, κοινωνικής αδράνειας ή αγανάκτησης, 
αναλογιστείτε πως η πίκρα στις οικογενειακές σχέσεις 
συσσωρεύεται, ανατροφοδοτείται, ανακυκλώνεται, μέ-
χρι να γίνει μη διαχειρίσιμη. Όσο περισσότερα άτομα 
εμπλέκονται, τόσο περιπλοκότερη γίνεται η λύση της.
Προτού αφεθείτε στον άκρατο συναισθηματισμό του 

διαπληκτισμού, προτού επαναλάβετε τους χιλιοπαιγ-
μένους, δυσλειτουργικούς και φθαρμένους ρόλους, 
γείρετε πίσω, πάρτε μια βαθιά ανάσα και κερδίστε 
χρόνο. Έτσι, όχι μόνο θα έχετε δικαίωμα στην αντί-
δραση, αλλά θα τη σχεδιάσετε αποτελεσματικότερα, 
χωρίς την ακατανίκητη επίδραση του θυμικού, ενώ θα 
δημιουργήσετε τις απαραίτητες συνθήκες για να εκ-
πλήξετε τον σύντροφό σας. Μη ξεχνάτε πως ο απώτε-
ρος στόχος δεν είναι η επικράτηση, αλλά η γαλήνη στη 
σχέση. Κάθε προσπάθεια για ειρήνευση ξεκινά με ένα 
χαμόγελο. Η αξία σας κρίνεται από τα προβλήματα 
που επιλύετε και όχι από αυτά που δημιουργείτε.
Παρατηρήστε τα κίνητρα και όχι μόνο τα λόγια 

του άλλου. Αναλογιστείτε ποια συναισθήματα κρύβο-
νται πίσω από όσα φανερά λέγονται. Η επίθεση είναι 
φόβος, η θλίψη ενέχει οργή, η χαιρεκακία ματαίωση. 
Αποφύγετε τον σαρκασμό, την ειρωνεία, την εριστική 
διάθεση. Τα αρνητικά ερεθίσματα επιφέρουν ανάλο-
γες αντιδράσεις.
Μιλήστε στον σύντροφό σας για την επίδραση που 

έχουν οι συμπεριφορές του στα συναισθήματά σας, 



Ο θαμπωμένος καθρέφτης του εαυτού μας

154

αποκαλύψτε του τι νιώθετε, αποφεύγοντας τις κατη-
γορίες, τις αντεπιθέσεις και τις γενικεύσεις.
Μιλήστε μόνο για τα ζητήματα που σας απασχο-

λούν τώρα, δίχως να επαναφέρετε παλιές αρνητικές 
μνήμες.
Μην εμπλέκετε άλλους στη θεματολογία της συζή-

τησης. Το πρόβλημα αφορά στις δικές σας επιλογές 
και σπάνια μπορεί κάποιος να καθορίσει τις πράξεις 
και τις σκέψεις των άλλων. Είναι, για παράδειγμα, 
δυσχερές να αλλάξετε νοοτροπίες μιας ζωής σε ηλικι-
ωμένους ανθρώπους (π.χ., στην πεθερά σας).
Μην εγείρετε ή παραδοθείτε σε διλήμματα. Η ορθή 

απόφαση βρίσκεται έξω από αυτά. Σκεφτείτε εναλ-
λακτικές προσεγγίσεις και προοπτικές που δεν είχατε 
αναλογιστεί.

Η επικοινωνία 
στο πλαίσιο της οικογένειας 

Τα τελευταία χρόνια παρατηρείται μία ραγδαία με-
ταβολή στην οικογένεια, η οποία αντικατοπτρίζεται 
ακόμη και στους ορισμούς της. Τα δομικά μοντέλα, 
που θεωρούσαν ότι πρόκειται για ένα άθροισμα ατό-
μων με βιολογικές, νομικές και οικονομικές σχέσεις, 
αντικαταστάθηκαν από τα σχεσιοδυναμικά, τα οποία 
πρεσβεύουν ότι η οικογένεια αναφέρεται σε ένα σύ-
στημα με ιστορικότητα και μέλλον, που δίνει έμφαση 
στην ομαδική και ατομική ταυτότητα και στις φανερές 
ή λανθάνουσες δυναμικές. Με βάση τον τελευταίο ορι-



155

Σχέσεις ζευγαριών και οικογένεια

σμό, τα όρια της οικογένειας επεκτείνονται και μπο-
ρούν να περιλάβουν διάφορους τύπους, όπως η μονο-
γονεϊκότητα, οι οικογένειες ομοφυλοφίλων κ.λπ.
Η ελληνική κοινωνία, η οποία ακροβατεί μεταξύ 

των κλασικών θεσμών και της μετα-νεωτερικότητας, 
επιχειρεί απεγνωσμένα να ενσωματώσει τις αλλαγές 
χωρίς μεγάλη επιτυχία. Τα μέλη της οικογένειας ανα-
ζητούν την προσωπική τους ταυτότητα, πολλές φορές 
έξω από το οικογενειακό πλαίσιο, ή προσπαθούν να 
υποκαταστήσουν τη συναισθηματική ασφάλεια με 
δράσεις αλλότριες προς αυτήν. Σε κάθε περίπτωση, 
η αύξηση του ρυθμού των διαζυγίων, η άνοδος της 
ηλικίας δημιουργίας οικογένειας, πέρα από τα κοινω-
νικά προβλήματα, προβάλλουν δυστοκίες στην επικοι-
νωνία. Η έννοια της επικοινωνίας είναι πολυσχιδής και 
αποδίδεται στις γνωστικές διαδικασίες σχηματισμού, 
συμβόλων, γλωσσικού ή άλλου κώδικα, καθώς και στις 
σχέσεις σημαίνοντος-σημαινομένου που θέτουν οι κοι-
νωνικές συμβάσεις. Βασική θέση κατέχουν οι διαδι-
κασίες κωδικοποίησης και αποκωδικοποίησης αυτών, 
αλλά και ο θόρυβος που παρεμβάλλεται, αλλοιώνο-
ντας το μήνυμα.
Σύμφωνα με τους θεωρητικούς της επικοινωνίας, 

το νόημα δεν εξάγεται απλώς από τα αισθητηριακά 
δεδομένα, αλλά εκπορεύεται από την προηγούμενη 
εμπειρία και τις προσδοκίες των συνομιλητών. Γίνε-
ται κατανοητό, δηλαδή, ότι η επικοινωνία είναι ένα 
υπερβολικά περίπλοκο σύστημα διαδικασιών, όσο η 
γλώσσα και η σκέψη, και τελικά η νοηματοδότηση έχει 
μικρή μόνο συνάφεια με τις λέξεις που προφέρουν 



Ο θαμπωμένος καθρέφτης του εαυτού μας

156

ή γράφουν οι πομποί και οι αποδέκτες των μηνυμά-
των. Πρόκειται για τη σύγχρονη ανταλλαγή γνωστι-
κών μηνυμάτων μέσα σ’ ένα συγκεκριμένο κοινωνικό 
πλαίσιο, που επηρεάζεται και από ψυχολογικούς πα-
ράγοντες, καθιστώντας την ανάλυσή του δύσκολη. Η 
οικογενειακή επικοινωνία είναι, επομένως, ο τρόπος 
με τον οποίο τα μέλη διατηρούν τη δομή της, μέσω της 
λεκτικής ή εξωλεκτικής αλληλεπίδρασης. Είναι φανερό 
ότι υπάρχουν μηνύματα που διατηρούν την ισορροπία 
στην οικογένεια και άλλα που απειλούν τη συνοχή της 
και οδηγούν στη σύγκρουση. Η εκπαίδευση στην επι-
κοινωνιακή δεξιότητα μπορεί να αυξήσει την προσαρ-
μοστικότητα της οικογένειας και να απογειώσει την 
ικανότητά της στην επίλυση προβλημάτων. Για παρά-
δειγμα, είναι γνωστές στους ερευνητές οι παρερμη-
νείες που προέρχονται από τις ιδιοσυγκρασιακές δι-
αφορές των δύο φύλων: οι άνδρες όταν επικοινωνούν 
προσπαθούν να μιλήσουν για γεγονότα, να περιγρά-
ψουν καταστάσεις ή να θέσουν στόχους. Προσπαθούν 
να επιλύσουν προβλήματα και σπάνια ζητούν οδηγίες 
ή βοήθεια. Αντίθετα, οι γυναίκες επικοινωνούν για να 
διαλευκάνουν συναισθηματικές καταστάσεις, να ενδυ-
ναμώσουν τις σχέσεις ή να συνεργαστούν.
Ιδιαίτερα υπό τη συστημική θεώρηση, η επικοι-

νωνία είναι ιδιαζούσης σημασίας, καθώς διαμορφώ-
νει όρια, καθορίζει ρόλους και εδραιώνει τα μοτίβα 
εξουσίας. Μάλιστα, η ποιοτική επικοινωνία μπορεί να 
προσδώσει στην οικογένεια ευελιξία και να ενισχύσει 
τη συνοχή της. Η τελευταία έννοια αναφέρεται κυρί-
ως στις στάσεις που έχουν τα μέλη μιας οικογένειας 



157

Σχέσεις ζευγαριών και οικογένεια

απέναντι σε καταστάσεις συναισθηματικής δέσμευσης 
ή χωρισμού και αποξένωσης. Μέλη μιας οικογένειας 
που παρουσιάζουν εξαιρετικά ισχυρούς ή αδύναμους 
δεσμούς ενδεχομένως να αντιμετωπίσουν προβλήματα 
στην επικοινωνία. Η ευελιξία της οικογένειας περιγρά-
φει συνήθως την εναλλαγή των ρόλων, τη μεταβίβαση 
της εξουσίας, την προσαρμογή στη μεταβολή των εξω-
τερικών κοινωνικών δεδομένων, στον μετασχηματισμό 
των αναγκών και στη διαμόρφωση νέων ισορροπιών.
Η επικοινωνία, όμως, εκτός από τη λειτουργικότητα 

της οικογένειας είναι ο κυριότερος φορέας για τη με-
τάδοση πολιτισμικών αγαθών, αξιακών προτύπων και 
κοινωνικών στάσεων. Όλες οι έρευνες συγκλίνουν στην 
άποψη ότι η αποτελεσματικότητα της επικοινωνίας 
των γονέων με τα παιδιά τους καθορίζει τη μελλοντι-
κή διαμόρφωση των αντιλήψεων της νέας γενιάς. Αν 
και πολλές από τις στάσεις των παιδιών ερμηνεύονται 
μέσω της θεωρίας μίμησης προτύπων, είναι γενικά 
αποδεκτό ότι η ενθαρρυντική επικοινωνία ευθύνεται 
για την ανάπτυξη θετικών ιδεωδών, ενώ η πλημμελής 
για τον σχηματισμό χαμηλής αυτοεκτίμησης και φτω-
χής επικοινωνίας. Η επικοινωνία στην οικογένεια μπο-
ρεί να θεωρηθεί ως ένα σύνολο κανονιστικών πλαισίων 
τα οποία διοχετεύουν πληροφορίες, μεταβιβάζουν συ-
ναισθήματα και ορίζουν τους στόχους της οικογένειας. 
Αν και ένα μεγάλο μέρος της αναλίσκεται σε διεκπε-
ραιωτικά μηνύματα, είναι η ποσότητα και η ποιότητα 
των υπόλοιπων ειδών που κρίνουν την ισορροπία του 
συστήματος. Η επικοινωνία υπάρχει για να μειώνει 
την απροσδιοριστία. Οι οικογένειες με ισχυρούς δε-



Ο θαμπωμένος καθρέφτης του εαυτού μας

158

σμούς δεν χρησιμοποιούν επικριτικές φράσεις, ενισχύ-
ουν την ακρόαση και θεμελιώνουν διαδικασίες που 
δρουν ως διευκολυντές στη συνδιαλλαγή. Επιπλέον, 
δεν θυσιάζουν το ποιοτικό μέρος της επικοινωνίας με 
τα υπόλοιπα μέλη, ανεξάρτητα από τη φόρτιση της 
μέρας. Τέλος, τα μηνύματα που ξεκινούν με το εγώ 
συνήθως καταλήγουν σε διαφωνία.
Οι οικογένειες, ανάλογα με το είδος και τη φύση 

της επικοινωνίας, διακρίνονται σε κλειστές, ανοιχτές 
και απροσδιόριστες. Στις πρώτες υπάρχουν συγκεκρι-
μένοι τρόποι και κανόνες, καθώς και προσδιορισμένα 
όρια. Για παράδειγμα, τα παιδιά πρέπει να υιοθετούν 
προκαθορισμένα λεκτικά σχήματα, να αποφεύγουν 
θέματα ταμπού ή να τηρούν την ιεραρχική σειρά στη 
λήψη αποφάσεων. Στις ανοιχτές οικογένειες συμβαίνει 
ακριβώς το αντίθετο: όλα είναι ελεύθερα προς συζήτη-
ση, τα όρια δυσδιάκριτα και επεκτάσιμα, ανάλογα με 
την περίσταση, ενώ η ιεραρχία δεν παίζει σημαντικό 
ρόλο. Στις απροσδιόριστες οικογενειακές μορφές επι-
κοινωνίας η αλληλεπίδραση καθορίζεται με τυχαίο και 
στιγμιαίο τρόπο.
Η ποιότητα της επικοινωνίας και οι συνέπειες της 

αποτελεσματικότητάς της διαφαίνονται στην ανατρο-
φή των παιδιών, στην ικανότητά τους να εκφράζουν 
ελεύθερα και χωρίς ενοχές τη γνώμη τους, στα ιδανικά 
που μεταλαμπαδεύτηκαν ως εσωτερικό βίωμα κι όχι 
ως καταναγκασμός, στις επιλογές και εναλλακτικές 
που παρουσιάστηκαν και στις ευκαιρίες εκδίπλωσης 
των πτυχών της προσωπικότητάς τους. Ταυτόχρονα, 
μπορεί να επηρεάσει τον σεβασμό των παιδιών στις 



159

Σχέσεις ζευγαριών και οικογένεια

οικογενειακές παραδόσεις, στην ένταση με την οποία 
αυτές μεταφέρονται στην οικογένεια προορισμού, στην 
κουλτούρα και τα έθιμα που θα διατηρηθούν στην 
επόμενη γενιά, αλλά κυρίως στην αυτοεκτίμηση των 
απογόνων. Οι οικογένειες που επιλύουν επιτυχώς τα 
προβλήματά τους μέσω της επικοινωνίας διδάσκουν 
στα παιδιά τρόπους συμπεριφοράς και πρότυπα για 
ανάλογες περιστάσεις εκτός οικογενειακού πλαισίου. 
Η ανοιχτή οικογένεια συσχετίζεται με λιγότερη επιθε-
τικότητα κατά την εφηβεία και ομαλότερες διαπροσω-
πικές σχέσεις.
Τα είδη της οικογένειας επηρεάζουν το ύφος της 

επικοινωνίας και τα σχήματα διάδρασης, υπό την έν-
νοια ότι μεταβάλλεται η δυναμική της: άλλη η ροή της 
πληροφορίας στην πυρηνική οικογένεια, διαφορετική 
στις μικτές (με παιδιά που προέρχονται από προη-
γούμενους γάμους) και στις εκτεταμένες, ενώ μελε-
τάται πλέον το είδος της επικοινωνίας σε συμβιωτικές 
σχέσεις χωρίς γάμο ή στις λεγόμενες συνθετικές οικο-
γένειες (από διαφορετικές εθνικότητες ή θρησκείες) 
και στις οικογένειες ομοφυλοφίλων.
Ένας τομέας που η μελέτη της επικοινωνίας μπο-

ρεί να αποβεί σωτήρια είναι η άρση των συγκρούσε-
ων στο οικογενειακό περιβάλλον. Σύμφωνα με τους 
ερευνητές, η σύγκρουση είναι σύμφυτη με την έννοια 
της οικογένειας, δεδομένου ότι αυτή αποτελείται από 
μέλη που εθελοντικά προσχώρησαν στο σύστημά της 
(σύζυγοι) και παιδιά που αναγκαστικά ανήκουν σε 
αυτή. Ο χρόνος δημιουργίας της οικογένειας και οι 
ανάγκες που αυτή εξυπηρετεί σε εκείνη τη χρονική 



Ο θαμπωμένος καθρέφτης του εαυτού μας

160

στιγμή είναι σημαντικοί παράγοντες, επειδή οι προτε-
ραιότητες μετασχηματίζονται με την πάροδο του χρό-
νου και η προσωπικότητα εξελίσσεται τόσο μέσα στην 
οικογένεια, όσο και έξω από αυτή. Ο τρόπος που οι 
γονείς επιλύουν τις συγκρούσεις αναπαράγεται από 
τα παιδιά. Το σύστημα της οικογένειας παρουσιάζει 
τη συχνότερη και μεγαλύτερη σύγκρουση από όλα τα 
κοινωνικά συστήματα. Η σύγκρουση στη συμβουλευ-
τική διαδικασία θεωρείται καλή, αλλά και επικίνδυ-
νη όταν διαιωνίζεται. Αυτό που έχει σημασία για τα 
μέλη μιας οικογένειας δεν είναι να αποφεύγουν τη 
σύγκρουση, αλλά να γνωρίζουν τους τρόπους διευθέ-
τησής της. Μάλιστα, η σύγκρουση είναι πιο συχνή με-
ταξύ αδελφών, ακόμη και από την προσχολική ηλικία. 
Φαίνεται, όμως, ότι αυτό αποτελεί μία αναπτυξιακή 
προϋπόθεση, μέσα από την οποία εγκαθιδρύονται ιε-
ραρχίες, ορίζονται πλαίσια συμπεριφοράς, τα οποία 
θα εμπλουτιστούν αργότερα στις εξωοικογενειακές 
σχέσεις. Όσο μεγαλύτερη είναι η επαφή των αδελφών 
μεταξύ τους, τόσο αυξάνεται και η πιθανότητα σύ-
γκρουσης. Παρ’ όλα αυτά, τα αδέλφια αξιολογούν τις 
μεταξύ τους διαμάχες ως λιγότερο σημαντικές από 
αυτές με φίλους. Οι ερευνητές κατέληξαν ότι συχνότε-
ρες είναι οι συγκρούσεις μεταξύ αδελφών, έπονται οι 
διαμάχες γονέων-παιδιών και, τέλος, οι διαπληκτισμοί 
μεταξύ συζύγων. Οι στατιστικές αυτές δεν έχουν με-
γάλη αξιοπιστία και αναφέρονται κυρίως στον δυτικό 
τύπο οικογένειας.
Η σύγκρουση στη συμβουλευτική μπορεί να εννο-

ηθεί ως μία σειρά διαδοχικών εναντιωματικών συ-



161

Σχέσεις ζευγαριών και οικογένεια

μπεριφορών ή λεκτικών σχημάτων. Στη σύγκρουση 
δεν περιλαμβάνονται οι μικροδιαφωνίες, οι οποίες 
έχουν μικρό χρόνο ζωής. Η συχνότητα της σύγκρου-
σης συσχετίζεται με την ποιότητα της επικοινωνίας. 
Οι οικογένειες με έντονο άγχος και μη παραγωγική 
επικοινωνία εμπλέκονται σε τουλάχιστον μία σοβαρή 
σύγκρουση την ημέρα. Ο μηχανισμός της πλημμελούς 
επικοινωνίας φαίνεται ότι χρησιμοποιείται για να ενι-
σχύει το πρόβλημα και να επικυρώνει τη δυσαρέσκεια 
των μελών της οικογένειας. Οι σύζυγοι δεν διαφέρουν 
στον αριθμό των μεταξύ τους συγκρούσεων, αλλά 
στον τρόπο που επικοινωνούν. Αυτό που έχει σημα-
σία είναι η ένταση της σύγκρουσης και οι εμπεδωμέ-
νες μέθοδοι επικοινωνίας που έχουν θεσπιστεί κατά 
τη διάρκεια του έγγαμου βίου. Σύζυγοι που έχουν 
μάθει να επικοινωνούν δημιουργικά προσδιορίζουν το 
πρόβλημα ως συμπεριφοριστικό. Αντίθετα, η πόλωση 
της επικοινωνίας νοηματοδοτεί το ίδιο πρόβλημα ως 
αρνητικό στοιχείο της προσωπικότητας. Επομένως, 
εύκολα εξάγεται το συμπέρασμα ότι δεν έχει σημα-
σία το πρόβλημα αυτό καθαυτό, αλλά η αναπλαισίω-
σή του μέσα στο ευρύτερο επικοινωνιακό σύστημα 
της οικογένειας. Εξάλλου, αρκετές οικογένειες είναι 
λειτουργικές, ενώ παρουσιάζουν υψηλά επίπεδα σύ-
γκρουσης. Φαίνεται ότι έχουν αναπτύξει λεκτικούς 
και εξωλεκτικούς μηχανισμούς, αδιόρατους στον πα-
ρατηρητή, που εκτονώνουν την ενέργεια της σύγκρου-
σης. Οι έρευνες έχουν δείξει ότι τα συγκρουσιακά 
σχήματα θεμελιώνονται κατά τα πρώτα χρόνια της 
συμβίωσης και κατά την απόκτηση παιδιών. Ακριβώς 



Ο θαμπωμένος καθρέφτης του εαυτού μας

162

εκείνη την περίοδο εδραιώνονται και τα σχήματα επι-
κοινωνίας τα οποία, ανάλογα με την αποτελεσματι-
κότητά τους, θα καθορίσουν την ικανοποίηση από την 
οικογενειακή ζωή. Οι συγκρούσεις, είτε έχουν λυθεί 
είτε όχι, τείνουν να αδρανοποιούνται με την πάροδο 
των ετών, χωρίς να υπάρχει ικανοποιητική ερμηνεία 
γιατί αυτό να συμβαίνει. Ενδεχομένως, η ένταση των 
συγκρούσεων στα πρώιμα στάδια του γάμου να κατα-
λήγει σε διαζύγιο, ενώ στα ζευγάρια που επιβιώνουν 
να μετασχηματίζεται σε παράλληλες ζωές ή σε αλλη-
λοαποδοχή. Ενώ οι νέες οικογένειες βιώνουν έντονες 
περιόδους μετάβασης και αλλαγής των προσωπικών 
δεδομένων, οι παλαιότερες και σταθερότερες οικογέ-
νειες είχαν περισσότερο χρόνο για να διαχειριστούν 
τα ζητήματα που ανέκυψαν. Εξάλλου, με την πάροδο 
των ετών σχηματίζονται ισχυροί δεσμοί και κοινώς 
αποδεκτά επικοινωνιακά πρότυπα, τα οποία μπορούν 
να αναιρεθούν σε φάση μετάβασης. Για παράδειγμα, 
η συνταξιοδότηση των συζύγων ή η απομάκρυνση των 
παιδιών από την οικογενειακή εστία μεγεθύνει τον 
διαθέσιμο προσωπικό χρόνο, μεταβάλλει την επικοι-
νωνία, ώστε να εσωτερικευθούν τα νέα δεδομένα, και 
αυτό μπορεί να δημιουργήσει νέες συγκρούσεις ή να 
απαλύνει τις σχέσεις.
Μία από τις βασικές δεξιότητες επικοινωνίας που 

πρέπει να κατακτηθεί από ένα ζευγάρι είναι η δια-
χείριση του θυμού και των αρνητικών συναισθημάτων, 
που μπορούν να νοηθούν ως υπολείμματα αρνητικής 
επικοινωνίας. Η οικοδόμηση ειλικρινούς επικοινωνίας 
κατά τη διάρκεια των ήρεμων περιόδων του γάμου 



163

Σχέσεις ζευγαριών και οικογένεια

μπορεί να βοηθήσει το ζευγάρι να επιβιώσει κατά τις 
στρεσογόνες περιόδους.
Τα δύο συστατικά που καθορίζουν την επικοινωνία 

κατά τη σύγκρουση είναι η αμεσότητα –σε αντίθεση 
με την απόκρυψη ή τον πλάγιο τρόπο εκφοράς των 
προθέσεων και των κινήτρων– και η διάθεση για συ-
νεργασία, σε αντίθεση με την τάση για ανταγωνισμό. 
Οι συνήθεις αντιδράσεις μπορεί να αφορούν στη δια-
πραγμάτευση, στην αποφυγή διαιώνισης της έντασης, 
στην απευθείας επίθεση ή στη λανθάνουσα επίθεση. 
Πρέπει εδώ να διευκρινιστεί ότι η επιλογή κάποιου 
από τα παραπάνω σχήματα επικοινωνίας καθορίζεται 
και από διαπολιτισμικούς παράγοντες. Υπάρχουν κοι-
νωνίες όπου η σύζυγος έχει πολύ λίγες επιλογές στον 
τρόπο αντίδρασής της απέναντι στον άνδρα.

Τα μυστήρια του γυναικείου ερωτισμού: 
Οι πυλώνες της γυναικείας έλξης 

προς τους άνδρες 

Η ενστικτώδης έλξη μιας γυναίκας προς κάποιον άν-
δρα είναι μία διαδικασία που αντίκειται στη λογική, 
είναι ασύμβατη με οιονδήποτε αντικειμενικό συλλο-
γισμό και τις περισσότερες φορές αφήνει πολλά ερω-
τηματικά σε αυτήν που την αισθάνεται, αλλά έτι πε-
ρισσότερα στους ατυχείς υποψήφιους μνηστήρες, οι 
οποίοι βλέπουν τις ελπίδες τους να καταρρακώνονται 
από έναν αντίπαλο που δεν υπολόγιζαν ή υποτίμη-
σαν. Είναι βέβαιο πως δεν πρόκειται για μία συνει-



Ο θαμπωμένος καθρέφτης του εαυτού μας

164

δητή απόφαση (αυτή συνήθως αναφέρεται στη συ-
ντροφικότητα) και οι ψυχολογικές θεωρίες αδυνατούν 
να ρίξουν περισσότερο φως στο αίνιγμα, από όσο η 
πίστη των ανατολικών φιλοσοφιών πως οι άνθρωποι 
ερωτεύονται εκείνον στου οποίου τα μάτια θα δουν 
την εικόνα του Θεού. Ψυχαναλυτικές θεωρήσεις που 
συνδέουν τον φυσικό μαγνητισμό με πατρικά πρότυ-
πα παραμένουν αναπόδεικτες και φυσικά δεν ισχύουν 
στον γενικό πληθυσμό των γυναικών. Παρ’ όλα αυτά, 
εμπειρικές παρατηρήσεις έχουν τεκμηριώσει μερικές 
βασικές παραδοχές σχετικά με την ψυχοσύνθεση του 
ωραίου φύλου και τις ερωτικές του προτιμήσεις, τις 
οποίες θα θέσουμε παρακάτω στην κρίση σας.
Το κείμενο αυτό, αν και έχει ως αντικείμενο τις 

αντινομίες των θηλυκών, εντούτοις συνετάχθη για να 
σταθεί αρωγός στον μάταιο αγώνα των αρσενικών να 
κατανοήσουν τις ιδιοτροπίες, τους γρίφους, τη γλώσ-
σα, τις συμπεριφορές και την πολιτεία των υποκειμέ-
νων των πόθων τους. Αντλεί δε την αξία του από την 
πλήρη συναισθηματική αδρανοποίηση, απάθεια, απα-
ξίωση και αποστασιοποίηση από τις παρανοήσεις του 
παρελθόντος, μεταξύ των οποίων, πρωτίστως, συγκα-
ταλέγεται και η εξιδανίκευση του έρωτα. Επομένως, 
υπό την επήρεια της λογικής ψυχρότητας, της σύνεσης 
εκ της εμπειρίας και φέροντας ακαταμάχητα και επι-
θετικά αντισώματα προς τα ιοβόλα βέλη του πονηρού 
δαιμονίου, θα απομυθοποιήσουμε ένα παντελώς ανορ-
θολογικό και παράδοξο φαινόμενο.
Ο ορισμός του γοητευτικού συνδέεται με τις ανά-

γκες κάθε ηλικίας. Η πεποίθηση πως μία γυναίκα έλ-



165

Σχέσεις ζευγαριών και οικογένεια

κεται από τα ίδια ερεθίσματα σε όλες τις φάσεις της 
ζωής της είναι παραπλανητική.
Οι άνδρες που αυταπατώνται πως μία γενικευμένη 

περί θηλυκής νοημοσύνης θεωρία είναι αποτελεσματι-
κή και εφικτή εκ προοιμίου άγουν την οδό της απώ-
λειας, επειδή κάθε γυναίκα διαθέτει μοναδική ιδιοσυ-
γκρασία (ή τουλάχιστον έτσι πιστεύουν, χωρίς εύκολα 
να μπορούν να αποδείξουν), καταλείπει ανεξάλειπτα 
αποτυπώματα στις περιστάσεις που πρωταγωνιστεί, 
επηρεάζει καθοριστικά τα άτομα που εξαρτώνται από 
αυτήν και είναι συνηθισμένη σε πολλαπλότητα ρόλων, 
που –αναλόγως της συγκυρίας– αναδεικνύονται σε 
πρωταρχικούς ή δευτερεύοντες. Είναι πλέον τεκμηρι-
ωμένο ότι σε διαφορετικές φάσεις και με αυξομειού-
μενη δριμύτητα, μία γυναίκα μετατρέπεται σε κόρη, 
επιθυμώντας διακαώς να τύχει φροντίδας, στοργής και 
τρυφερότητας, και άλλοτε παρασύρεται από ακατα-
μάχητη ανάγκη να εκπέμψει αγάπη, μέριμνα και λα-
τρεία, διατελώντας υπό την κατοχή μητρικών –και ενί-
οτε δεσποτικών– συναισθημάτων. Ο ευκαιριακός ερα-
στής αδυνατεί να κατανοήσει τις μεταμορφώσεις, ώστε 
να τροποποιήσει δεόντως τους τρόπους προσέγγισης. 
Αντίθετα, οι αριστείς της σαγήνης έχουν εμπεδώσει 
τον παραπάνω κανόνα και παραλλάσσουν ευρηματι-
κά τις αντιδράσεις τους, που άλλοτε εμφορούνται από 
κατανόηση, αλληλεγγύη, συγκατάβαση, διαλεκτικότη-
τα και παραμυθία και άλλες φορές από τόλμη, ηδυ-
πάθεια, αποφασιστικότητα, ανάληψη αδιαμφισβήτητης 
πρωτοβουλίας και επίπλαστη υπεροψία.
Εξαιτίας της ναρκισσιστικής ροπής που κατατρύχει 



Ο θαμπωμένος καθρέφτης του εαυτού μας

166

την προσωπικότητα της γυναίκας και της απροσμάχητης 
ανάγκης της να νιώσει μοναδική και αναντικατάστατη 
(εξάλλου, αυτό διδάχτηκε από τον λατρευτό και εξιδα-
νικευμένο πατέρα), η ευρηματικότητα και πρωτοτυπία 
κατά την επικοινωνία θωρείται εκ των ουκ άνευ συνθή-
κη, για να διακριθεί ο φιλόδοξος και φέρελπις ερωτι-
κός αυλητής, μέσα στην παραζάλη των προτάσεων και 
υπαινιγμών που δέχεται καθημερινά κάθε εκπρόσωπος 
του ασθενούς φύλου. Σπάνια οι άνδρες υποψιάζονται 
τον ακριβή αριθμό των καλεσμάτων, των πειραγμάτων, 
των οφθαλμικών προσηλώσεων και των άσεμνων ή χον-
δροειδών αστεϊσμών που υπομένει καθεμία από αυτές, 
ελεύθερη ή δεσμευμένη, επειδή σκόπιμα οι ίδιες τον 
αποκαλύπτουν ή τον αποκρύπτουν. Γεγονός, όμως, εί-
ναι πως ο μεγάλος αντίπαλος είναι οι άλλες γυναίκες. 
Αυτές πρέπει να παρατηρηθούν εξονυχιστικά, να ηττη-
θούν κατά κράτος, να συντριβούν και να απομυθοποι-
ηθούν σε κάθε τομέα: αισθητικό, γνωστικό, πραξιακό. 
Αλίμονο στον αδαή ή και καλοπροαίρετο ερασιτέχνη ο 
οποίος θα διανοηθεί να συγκρίνει και να μειώσει μία 
γυναίκα στον τομέα που η ίδια θεωρεί πως υπερτερεί 
ή που κατά βάθος γνωρίζει ότι μειονεκτεί. Για καθεμία 
προσβολή θα αφεθεί να εισπράξει δεκάδες φιλοφρονή-
σεις από τους εσαεί πρόθυμους. Ο ειδήμων, επομένως, 
δεν πέφτει ποτέ στις στημένες παγίδες, αλλά φέρεται 
σε μία γυναίκα σαν να είναι η εκλεκτή, η υπερούσια και 
η σπανιότερη εικόνα επί της Γης, λίγο πριν ο πλανήτης 
καταστραφεί, χωρίς να καταντά γλυκερός ή κόλαξ.
Υπάρχουν συγκεκριμένες στιγμές στη ζωή κάθε γυ-

ναίκας που νιώθει ιδιαζόντως ευάλωτη και αναζητά 



167

Σχέσεις ζευγαριών και οικογένεια

μία οποιαδήποτε ευκαιρία για έξοδο από την κρίση. Η 
απελπισία, η αμφισβήτηση, η πίκρα για το παλιό και η 
εμμονή για το αδοκίμαστο, η σύγκρουση με τον ιδεα-
τό εαυτό της και ενδεχομένως η προδοσία την οδηγεί 
σε παρακινδυνευμένες αποφάσεις, κάμπτει ή εγείρει 
άμυνες και την καθιστά έκθετη στις διαθέσεις των αν-
δρών-σωτήρων που την επιβουλεύονται. Οι περίοδοι 
αυτές διακρίνονται από υψηλή σεξουαλική διαθεσιμό-
τητα, η οποία όμως δεν πρέπει να απαιτείται απροκά-
λυπτα. Αντιθέτως, πρέπει να συνοδεύεται από θεωρη-
τική τεκμηρίωση, συναισθηματικό εμπλουτισμό, προ-
οπτική και σοβαρή επιχειρηματολογία, για την ομαλή 
και αναίμακτη παράδοσή της. Σκοπός του άνδρα είναι 
να προσφέρει αφειδώς τα αναγκαία προσχήματα.
Οι όμορφες γυναίκες είναι δυνητικά επικίνδυνες για 

κάθε άπειρο εραστή, επειδή έχουν ακριβή συναίσθηση 
του κάλλους τους, η οποία αποκτήθηκε μέσα από τις 
ομολογίες και τις φιλοφρονήσεις αυτών που, ως δο-
ρυφόροι, την περιτριγυρίζουν. Όποια ποθείται για το 
σφρίγος της, αποζητά αυτόν που θα αναγνωρίσει όσα 
αποκρύπτει η ωραιότητά της, υποκύπτει σε εκείνον 
που, καθώς δεν θαμπώνεται από την εξωτερική της 
εμφάνιση, την αναβιβάζει, αναδεικνύοντας τα χαρα-
κτηριστικά στα οποία εθελοτυφλούν οι υπόλοιποι. Ο 
υποψήφιος γητευτής γνωρίζει ότι συνήθως η ομορφιά 
συνεπάγεται αμφίβολη αυτοεκτίμηση, περιορισμένο 
ρεπερτόριο συμπεριφορών προσαρμογής, υψηλότερο 
κοινωνικό άγχος, ανασφάλεια και πλήθος ερωτηματι-
κών για την αξία του εαυτού. Αποκύημα αυτών των 
εγγενών ή συμπεριφοριστικά ενισχυμένων ιδιαιτεροτή-



Ο θαμπωμένος καθρέφτης του εαυτού μας

168

των είναι η τάση των ωραίων γυναικών να αναζητούν 
τα στοιχεία εκείνα στα οποία υστερούν και τα οποία 
μετατρέπουν τις άμυνές τους σε τείχη της Ιεριχούς.
Όλες οι γυναίκες κατατάσσουν τους άνδρες που 

γνωρίζουν σε δύο βασικές και ασύμβατες κατηγορίες: 
τους φίλους και τους εραστές. Θα μπορούσε να προ-
στεθεί κι εκείνη των πιθανών συζύγων, αλλά αυτό θα 
άλλαζε τους σκοπούς του παρόντος πονήματος. Στην 
πρώτη, αυτόματα και πολύ γρήγορα, εγγράφονται αυ-
τοί που θεωρούνται «καλά παιδιά», ενώ στη δεύτερη 
εκείνοι που, για κάποιον ανεξήγητο λόγο, εκπέμπουν 
ένα αίσθημα δύναμης (που για μία γυναίκα μπορεί να 
σημαίνει σωματική ρώμη, ευφυΐα, πλούτος, εξουσία), 
κατάχρησης, μυστηρίου και εξουσίας. Φαίνεται παρά-
λογο, αλλά οι πρώτες προσεγγίσεις είναι πιο εντυπω-
σιακές, όταν οι άνδρες, ενώ εκφράζουν ξεκάθαρα το 
ενδιαφέρον τους, εντούτοις διαδηλώνουν την αυτονο-
μία τους, τη συναισθηματική ευκαμψία τους, την αυτο-
εκτίμηση και την προοπτική ότι θα μεταχειριστούν μία 
γυναίκα εναλλακτικά ως αντικείμενο και ως είδωλο. 
Εξάλλου, ο σεβασμός και τα άλλα αλτρουιστικά συναι-
σθήματα λίγη σχέση έχουν με την ερωτική απόλαυση.

Η μοναξιά στον γάμο και τη σχέση: 
Ένα αφιέρωμα σε όσες γυναίκες 
επιλέγουν σαν να μην είναι αυτές 

Υπάρχουν κάποιοι κανόνες που δεν θεσπίζονται από 
τους ανθρώπους, αλλά ούτε και από τις κοινωνίες. 



169

Σχέσεις ζευγαριών και οικογένεια

Ένας από αυτούς ορίζει πως, εάν η παιδική ηλικία δεν 
είναι ανέφελη, πολύ δύσκολα η ευτυχία και η ισορρο-
πία θα διανθίσουν τον βίο κατά την ενήλικη ζωή. Αν η 
αυτοεκτίμηση δεν κερδηθεί παράλληλα με τον σεβα-
σμό, την αυτονομία, τη στοργή και την άδολη αγάπη 
κατά τα πρώτα χρόνια, εις μάτην ακόμη και ο πιο 
επιτυχημένος πολίτης θα διασφαλίσει την εσωτερική 
γαλήνη. Πάντοτε η χαρά θα χλευάζει από την αντί-
περα όχθη και το σθένος θα αναλωθεί σε μία ακατά-
παυστη προσπάθεια να αποδειχτεί η προσωπική αξία 
στους άλλους και στον εσωτερικό γονέα, ο οποίος θα 
καιροφυλακτεί επικριτικός και βλοσυρός σε κάθε γω-
νιά της ψυχής.
Το απώτατο μέλημα κάθε πατέρα και μητέρας εί-

ναι η ευτυχία του παιδιού, όχι όπως την ορίζουν οι 
ίδιοι, αλλά όπως προκύπτει από τη δοκιμή και πλά-
νη των επιλογών του. Οι γονείς είναι το στήριγμα σε 
κάθε πτώση και οι πασίχαρες προσκεκλημένοι σε κάθε 
συμπόσιο θριάμβου του τέκνου τους. Σκοπός τους να 
μεταδώσουν τον ακριβό πολιτισμό της ανθρωπότητας 
και να το καταστήσουν ενεργό και δυναμικό μέλος 
μιας κοινωνίας, καλλιεργώντας στο έπακρο τις δεξιό-
τητες που του δωρίστηκαν. Μα, κυρίως, να του παρου-
σιάζουν όλα τα δεδομένα, ώστε οι αποφάσεις του να 
βασίζονται στη δική του αξιολογική κρίση και όχι στις 
σκοπιμότητες των μύθων και των στερεότυπων. Εξάλ-
λου, η παιδεία είναι μία μόνιμη αλλαγή στη συμπερι-
φορά και όχι μία άτεγκτη κοινωνική αναγκαιότητα.
Μερικοί από τους μύθους που αναιτιολόγητα δια-

περνούν διαγενεακά την κοινωνία χάνουν την ευκαμψία 



Ο θαμπωμένος καθρέφτης του εαυτού μας

170

τους με την πάροδο του χρόνου και δεν εξυπηρετούν 
τους σκοπούς για τους οποίους κατασκευάστηκαν. Το 
άτομο είναι πέρα και πάνω από θεσμούς και κανονι-
στικά πλαίσια, είναι ο δημιουργός της ιστορίας του, ο 
διαχειριστής των εξελίξεων και όχι το απρόσωπο όρ-
γανο, όπως πολλοί κοινωνιολόγοι πιστεύουν. Οποιοσ-
δήποτε μετασχηματισμός στο συλλογικό έχει τις ρίζες 
του στη μικρή στιγμή που έφερε την αδιόρατη αλλαγή 
στις θελήσεις και στις ανάγκες του ατόμου.
Ένας από τους καλύτερα διαφυλαγμένους μύθους 

είναι αυτός της συντροφικότητας και της οικογένειας, 
ως μία εκ των ουκ άνευ συνθήκη για την προσωπική 
ευτυχία. Αποκύημα αυτών μπορεί να θεωρηθεί η εμ-
μονή σε αξιώματα, όπως τα ακόλουθα:

Ο γάμος είναι ο προορισμός κάθε ανθρώπου. • 
Μέσα από αυτόν επιτυγχάνεται η ολοκλήρωση 
και η ευημερία του ανθρώπου.
Ο γάμος αποτελεί αντίδοτο στη μοναξιά.• 
Οι συντροφικές σχέσεις αξίζουν αν είναι διαχρο-• 
νικές και αποκλειστικές.
Ο πόθος και ο ρομαντισμός διαρκούν –έστω και • 
με τεχνάσματα– για πάντα, εφόσον υπάρχει αλη-
θινή αγάπη.
Ο αφοσιωμένος σύντροφος κατανοεί και προβλέ-• 
πει κάθε ανάγκη του άλλου· σχεδόν μαντεύει τη 
σκέψη και τις επιθυμίες του.
Η σύγκρουση προξενεί ανεπανόρθωτη ζημιά σε • 
μία σχέση.
Όλοι όσοι δεν αποκτούν παιδιά, ενώ έχουν τη • 
δυνατότητα, κάποτε το μετανιώνουν.



171

Σχέσεις ζευγαριών και οικογένεια

Οι γονείς πρέπει να θυσιάζουν τα πάντα για το • 
καλό των παιδιών τους.
Η ευτυχία μπορεί να διασφαλιστεί από τον σύ-• 
ντροφο, εάν τα συναισθήματά του είναι διηνεκή 
και ειλικρινή.

Οι πεποιθήσεις αυτές εμποτίζονται με μεγάλο οί-
στρο στις γυναίκες και στην προσφιλή τους λογο-
τεχνία. Εάν αναπαραχθούν υπό τις σημερινές συν-
θήκες, γίνονται όχι μονάχα επικίνδυνες, αλλά και 
προπομποί κατάθλιψης. Σχεδόν όλες μεταθέτουν την 
προσωπική ακεραιότητα και ευθύνη σε τρίτα πρό-
σωπα, ο έλεγχος των οποίων είναι αδύνατος. Η γυ-
ναίκα επωμίζεται ως προσωπική ενοχή την αποτυχία 
πραγμάτωσής τους και οδηγείται με ακρίβεια στο 
συναισθηματικό ξεκλήρισμα. Όμως, όπως θα δούμε 
παρακάτω, η ίδια η κοινωνία –που με περισσή θέρ-
μη διατρανώνει αυτές τις αρχές– προετοίμασε την 
ακύρωσή τους.
Ο μύθος της ευτυχισμένης πυρηνικής οικογένειας 

καλλιεργήθηκε συστηματικά, για να διατηρεί την κοι-
νωνική συνοχή, να εγγυάται τη διαιώνιση του θεσμού 
και να διασφαλίζει την ποιότητα ζωής στα αδύναμα 
μέλη, και κυρίως στα παιδιά και τις άλλοτε ανίσχυρες 
και καλόβολες μητέρες-συζύγους. Η παρουσίαση ενός 
συναινετικού πλαισίου, μέσα στο οποίο λειτουργού-
σαν όλα εξιδανικευμένα, οι πάντες είχαν διακριτούς 
ρόλους και συγκεκριμένες προοπτικές, καλλιεργήθηκε 
από την τηλεόραση, το εκπαιδευτικό σύστημα και την 
Πολιτεία, που αποσιώπησαν τα σκοτεινά σημεία των 



Ο θαμπωμένος καθρέφτης του εαυτού μας

172

διαπροσωπικών σχέσεων και τη δυστυχία που κρύβε-
ται πίσω από φαινομενικά τέλειες συνθήκες.
Στις παραδειγματικές εκείνες οικογένειες ποτέ δεν 

παρουσιάστηκε –παρά μόνο ως υπονοούμενο– η ανερ-
γία, η φτώχεια, η έλλειψη μορφωτικών ευκαιριών, τα 
ναρκωτικά, η μετανάστευση, η μοιχεία, ο αλκοολισμός, η 
σχολική αποτυχία, οι αδρανείς σεξουαλικές σχέσεις, το 
διαζύγιο, η συμπεριφορά των παιδιών, η κοινωνική ανι-
σότητα. Ακόμη κι όταν «έρχονταν χρόνια δίσεκτα και 
μήνες οργισμένοι», η ομόνοια της οικογένειας παρέμενε 
άρρηκτη και αδιαπραγμάτευτη και τελικά σωτήρια για 
την άρση των δεινών. Οι τηλεθεατές προτιμούσαν να 
παρακολουθούν τις καθημερινές επιφανειακές ασχολίες 
του αστικού αυτού μορφώματος στην ακίνδυνη παραλ-
λαγή του, συναινώντας υποσυνείδητα στην υποκρισία, 
εξαιτίας της προσδοκίας τους να δημιουργήσουν και οι 
ίδιοι κάποτε μία εξίσου ολβία φαμίλια και διατηρώντας 
στις μνήμες τους τις μορφές των γονιών τους σε υπερ-
κόσμια και αγιοποιημένη διάσταση. Ξενόφερτες αμερι-
κανικές σειρές αγαπήθηκαν, γιατί υπενθύμιζαν την αμέ-
ριμνη αγροτική ζωή σε αυτούς που εγκατέλειψαν την 
ύπαιθρο αναζητώντας νέες ευκαιρίες στην πόλη.
Η ίδια αυτή γενιά, των πατέρων μας, ανόρθωσε 

με τον μόχθο της τη μεταπολεμική Ελλάδα, χωρίς να 
γνωρίσει ποτέ πολέμους και καταστροφές, όπως οι 
δικοί τους γονείς, μεταλαμπάδευσε στα τέκνα τις πα-
ραδοσιακές αξίες, εισήγαγε όμως –άλλοτε άθελα και 
άλλοτε εκούσια– τα στοιχεία εκείνα που αργότερα δι-
έλυσαν τον θεσμό της οικογένειας και υποδούλωσαν 
τη χώρα στους αργυραμοιβούς του ΔΝΤ. Στη γενιά 



173

Σχέσεις ζευγαριών και οικογένεια

αυτή οφείλουμε το σημερινό ευ ζην και τις ενοχές σε 
κάθε επιλογή μας. Αν κάποιος αναζητά τα ιστορικά 
και ηθογραφικά δεδομένα που ερμηνεύουν την τωρινή 
σύγχυση αξιών, την οικονομική δυσπραγία, αλλά και 
τον ευδαιμονισμό, δεν πρέπει να ψάξει σε αρχεία αρι-
στερών κομμάτων, αλλά στις πολυαγαπημένες ελληνι-
κές ταινίες του ’60 και του ’70. Η αντιπαροχή, το ου-
ίσκι που αντικατέστησε τον γλυκύ οίνο, η προίκα που 
τόσες ιστορίες ενέπνευσε, το ροκ που συμπορεύτηκε 
με το δημοτικό, τα λαϊκά που εισήλασαν στα σαλόνια, 
το κυνήγι της αποκατάστασης, οι γάμοι μεταξύ πλου-
σίων και φτωχών παρά τις λυσσαλέες αντιδράσεις, η 
καθολική αποδοχή του μίνι, οι αυστηροί γονείς που 
πάντοτε κάμπτονταν, αλλά κυρίως η θεοποίηση του 
έρωτα ως της μόνης δικαιολογίας για έναν γάμο, όλα 
προμηνούσαν την αποκαθήλωση των ειδώλων και την 
απομυθοποίηση των πάντων στις μέρες μας.
Στη διαφαινόμενη κοινωνική αλλαγή συνηγόρησε η 

δεκαετία του ’80, με την παλλαϊκή αποδοχή παραχα-
ραγμένων σοσιαλιστικών ιδεωδών και φτηνής κατευ-
θυνόμενης υποκουλτούρας, που εισήγαγε στη συνείδη-
ση των πολιτών τον ηδονισμό ως πρωταρχικό μέλημα, 
τον ευτελισμό της κοινοβουλευτικής δημοκρατίας, τους 
ερωτύλους πρωθυπουργούς, τη διαφθορά, τη νομιμο-
ποίηση των πελατειακών σχέσεων, το βόλεμα και την 
απαξίωση οιουδήποτε παραδοσιακού στοιχείου ως 
δεξιού, φασιστικού και εξοβελιστέου.
Η σημερινή γενιά, που δικαίως –αν και λανθασμέ-

να– αρνείται να ασχοληθεί με τις πλάνες εκείνων των 
καιρών, ακόμη αναρωτιέται στα αμφιθέατρα και στα 



Ο θαμπωμένος καθρέφτης του εαυτού μας

174

μπαρ γιατί το «πατρίς, θρησκεία, οικογένεια» είναι 
βρισιά και γιατί το «ψωμί, παιδεία, ελευθερία» ξε-
πουλήθηκε μισοτιμής στα ράφια των σουπερμάρκετ 
της πολιτικής και της ανεντιμότητας.
Και, ταυτόχρονα, δεν κατανοεί γιατί το σεξ πρέπει 

να μπερδεύεται με τον έρωτα, γιατί τον μπαμπά τον 
έβλεπε κάθε δεύτερο σαββατοκύριακο και για ποιον 
λόγο οι δικές της μνήμες από την οικογένεια δεν είναι 
ενδεδυμένες με θαλπωρή.
Δυστυχώς, η μεταπολίτευση και τα ιδανικά της 

αποτελούν πλέον τον πολιτιστικό και θεσμικό Μεσαί-
ωνα της ελληνικής ιστορίας, στον οποίο χρωστάμε τη 
μιζέρια και την κατάθλιψη του παρόντος.

Η γυναικεία μοναξιά 

Τα κοινωνικά δίκτυα, οι διασυνδέσεις, δηλαδή, με τα 
υπόλοιπα μέλη της κοινότητας, έχουν ιδιαίτερη σημα-
σία για τις γυναίκες, επειδή διασφαλίζουν εκτόνωση 
της συναισθηματικής φόρτισης, ροή της πληροφορίας 
και υποστήριξη σε περίπτωση δυσκολιών. Συνήθως δι-
ακρίνονται σε δίκτυα δεσμών με συγγενικά και φιλικά 
πρόσωπα και διασύνδεσης με άτομα που δεν έχουν το 
ίδιο κοινωνικό, οικονομικό και μορφωτικό επίπεδο. Σε 
αυτά μπορούν πλέον να προστεθούν τα συμβολικά, οι 
διαδικτυακές αλληλεπιδράσεις και γνωριμίες που έχουν 
αποβάλει τη γεωγραφική εγγύτητα ως αναγκαιότητα.
Η μοναξιά είναι μία ψυχική κατάσταση που θέτει 

σε επιφυλακή τον εαυτό, όταν έχει αποκοπεί από τους 



175

Σχέσεις ζευγαριών και οικογένεια

δεσμούς που τον ενώνουν με την κοινωνία. Ταυτόχρο-
να, είναι ένα σημάδι πως οι μέχρι τώρα λειτουργικές 
συμπεριφορές δεν έχουν ουσιαστικό αντίτιμο και δεν 
μπορούν να εξαργυρωθούν, ώστε να παράγουν ψυχο-
λογική ισορροπία, αποδοχή και ευεξία.
Η μοναξιά είναι μία προειδοποίηση πως μια γυναί-

κα έχει ανάγκη από αλλαγή, πως διέρχεται ένα με-
ταβατικό στάδιο, πως χρειάζεται νέες εμπειρίες, πως 
δεν γνωρίζει ακριβώς ποιες είναι οι επιθυμίες της και 
πως οι υπάρχουσες έχουν απολέσει τη συναισθηματι-
κή τους ελκυστικότητα. Σε μεγαλύτερη ένταση, είναι 
κακός οιωνός για την επερχόμενη κατάθλιψη, τη χα-
μηλή αυτοεκτίμηση, το νευρωσικό άγχος και τα καρ-
διακά επεισόδια (έρευνες δείχνουν ότι ο κίνδυνος –ει-
δικά στις γυναίκες– φτάνει το 80%, ότι αυξάνεται η 
αρτηριακή πίεση, αποδυναμώνεται το ανοσοποιητικό 
σύστημα και εντείνονται οι διαταραχές ύπνου). Η μο-
ναξιά μπορεί να προέλθει από οποιοδήποτε πένθος ή 
απώλεια, πραγματική ή φαντασιακή.
Η μοναξιά χαρακτηρίζεται ως κοινωνική όταν συνε-

πάγεται την αποξένωση από τους φίλους, τις ερωτικές 
σχέσεις και την οικογένεια. Είναι συχνότερη σε γυναί-
κες που, προσπαθώντας να αναδείξουν μία δυναμική 
προσωπικότητα, θυσιάζουν τα πάντα στον βωμό της 
καριέρας και σε εκείνες που, αφοσιωμένες στον γάμο, 
στα παιδιά και στις συμβάσεις, λησμόνησαν να καλλι-
εργήσουν τις δεξιότητές τους, με αποτέλεσμα να απο-
κοπούν από τις εξελίξεις. Αλλά, κυρίως, προέρχεται 
από την αδυναμία των σημαντικών άλλων να κατα-
νοήσουν μία εξελισσόμενη γυναικεία ψυχοσύνθεση, η 



Ο θαμπωμένος καθρέφτης του εαυτού μας

176

οποία εκλιπαρεί με χίλια κρυπτογραφημένα ή φανερά 
μηνύματα για επικοινωνία και εγγύτητα. Οι όμορφες 
γυναίκες έχουν πολλαπλάσιο κίνδυνο έκθεσης σε αυτό 
το βασανιστικό βίωμα.
Σε τέτοιες περιπτώσεις, η γυναίκα γίνεται ιδιαί-

τερα ευάλωτη σε άνδρες-σωτήρες ή σε μεταιχμιακές 
καταστάσεις που δύσκολα μπορεί να διαχειριστεί. 
Την πρόσκαιρη ανάταση διαδέχεται η θλίψη, επειδή 
τις περισσότερες φορές οι βεβιασμένες αποφάσεις δεν 
λαμβάνουν υπόψη το κόστος, καπηλεύονται την αδυ-
ναμία, σφετερίζονται την κραυγή αγωνίας και προ-
ξενούν συναισθηματικό όλεθρο. Εάν το υπερεγώ και 
η ανατροφή μετατρέψουν την ηδονή σε ενοχές, και η 
γυναίκα είναι ασυνήθιστη σε υπερβατικά άλματα, η 
πλημμελής και αστόχαστη επεξεργασία τους οδηγεί 
σε μεγαλύτερη μοναξιά και αίσθημα κενού. Η μοναξιά 
είναι θρίαμβος του ατομισμού στη συλλογική συνείδη-
ση και στο ομαδικό πνεύμα.
Η υπαρξιακή μοναξιά σχετίζεται με την κακή σχέ-

ση με τον εαυτό: είτε εξαιτίας του κορεσμού των 
εμπειριών και της συνεχούς ενασχόλησης με ανούσια 
ιδανικά, όπως ο ευδαιμονισμός, ο καταναλωτισμός, ο 
ηδονισμός, η κοσμική ελαφρότητα, είτε εξαιτίας της 
αργοπορημένης διαπίστωσης πως όσα εγγυώνται την 
ψυχική γαλήνη και ευφορία σπάνια εκπορεύονται από 
την ύλη. Η κοσμοθεωρία και η αντίδραση στην ιδέα 
του θανάτου, εάν δεν εμφορούνται από ελπίδα, θάρ-
ρος και καρτερία, αλλά περιορίζονται σε μηδενιστικές 
αντιλήψεις, οδηγούν με ακρίβεια στον μαρασμό και 
την κοινωνική αναλγησία.



177

Σχέσεις ζευγαριών και οικογένεια

Πολλές γυναίκες επιχειρούν να αντιμετωπίσουν τη 
μοναξιά με τη μοναξιά, πέφτοντας σε έναν φαύλο κύ-
κλο αυτοαπομόνωσης και μεμψιμοιρίας, από τον οποίο 
βγαίνουν άλλοτε νικήτριες και άλλοτε λεηλατημένες. 
Η ψυχική αυτή ένταση αντιμετωπίζεται ευκολότερα, 
προτού διεισδύσει στα μύχια της ύπαρξης και προκα-
λέσει σήψη σε κάθε έκφανση της ζωής. Φαίνεται πως 
η άσκηση, η αποχή από το αλκοόλ και το κάπνισμα, η 
αλλαγή του προγράμματος καθημερινών δραστηριοτή-
των και διατροφής δρουν ευεργετικά. Αυτό, όμως, που 
οχυρώνει αποτελεσματικότερα είναι η προσήλωση στη 
διαρκή καλλιέργεια του νου, η ανάληψη κοινωνικής 
δράσης, ο εθελοντισμός και κυρίως η επικοινωνία με 
άτομα που δεν ανήκουν στον ήδη υπάρχοντα κύκλο, 
αλλά είναι φορείς ερεθισμάτων και πνευματικών ευ-
καιριών πρωτόγνωρων.
Οι σχέσεις έχουν ένα κρίσιμο σημείο πέρα από το 

οποίο εμφωλεύει μόνο η παρακμή και η έλλειψη επι-
κοινωνίας. Η γυναίκα που επιθυμεί να αποφύγει τη 
θυματοποίηση και να εξαλείψει τη βλοσυρή απειλή 
της κατάθλιψης οφείλει να ξεκινήσει την επίπονη προ-
σπάθεια εξοβελίζοντας όλες τις νοσηρές και κίβδηλες 
σχέσεις από τη ζωή της. Γιατί η μοναξιά δεν έχει να 
κάνει με την ποσότητα των δεσμών, αλλά με την ποι-
ότητα και τις προοπτικές τους.

Σεξουαλικά προβλήματα νέων 

Πριν από μερικές δεκαετίες η στυτική δυσλειτουργία 
ήταν ένα φαινόμενο που εμφανιζόταν συχνότερα στους 



Ο θαμπωμένος καθρέφτης του εαυτού μας

178

άνδρες μετά την ηλικία των 40 ή 50 ετών. Συνήθως 
αποδιδόταν τόσο σε ψυχολογικούς παράγοντες, όπως 
το άγχος και την κατάθλιψη, όσο και στην εμφάνιση 
προβλημάτων υγείας, τη βουλιμία, την αύξηση βάρους, 
το κάπνισμα, την πίεση, τα καρδιακά νοσήματα και 
την κατανάλωση αλκοόλ. Ακόμη και κάποιες θερα-
πείες φαίνεται πως τελικά εμπόδιζαν τη φυσιολογική 
σεξουαλική λειτουργία.
Δυστυχώς, σήμερα τα προβλήματα στύσης απασχο-

λούν νέους άνδρες ακόμη και από τα είκοσί τους χρό-
νια. Αμερικανικές στατιστικές ανεβάζουν το ποσοστό 
των νέων με προβλήματα στύσης στο 13%. Μάλιστα, 
τα ανάλογα ιατρικά κέντρα αναφέρουν ότι οι άρρε-
νες πελάτες τους με ηλικία κάτω από σαράντα έτη 
έχουν σχεδόν διπλασιαστεί. Πολλοί αποδίδουν το γε-
γονός στη σεξουαλική απελευθέρωση των γυναικών, οι 
οποίες απαιτούν περισσότερο σεξ, είναι πιο διαθέσι-
μες και επιθετικές, αλλά και πιο ευαισθητοποιημένες 
σχετικά με την ηδονή και τον οργασμό. Ουσιαστικά 
μεταθέτουν την ευθύνη για την ερωτική απόλαυση 
στον άνδρα, συζητούν πιο άνετα τις εμπειρίες τους, 
έχουν πιο πολλούς ερωτικούς συντρόφους, προσθέτο-
ντας έτσι άγχος στους νεαρούς άνδρες, οι οποίοι απο-
δείχτηκαν ανέτοιμοι να χειριστούν μία τέτοια εξέλιξη. 
Είναι ενδεικτικό ότι, σε σχετική έρευνα σε πληθυσμό 
φοιτητών, τα κορίτσια προσδοκούσαν από τα αγόρια 
να είναι πιο αποφασιστικά, να παίρνουν περισσότερες 
πρωτοβουλίες και αποφάσεις και να υιοθετήσουν τον 
ρόλο του κυνηγού, που πλέον έχουν σε μεγάλο βαθμό 
απολέσει. Αντίθετα, οι φοιτητές ζητούσαν από τις φοι-



179

Σχέσεις ζευγαριών και οικογένεια

τήτριες να είναι λιγότερο διεκδικητικές, πιο θηλυπρε-
πείς και να συγκλίνουν στα παραδοσιακά πρότυπα 
στα οποία είχαν συνηθίσει.
Τα σεξουαλικά προβλήματα των νέων ανδρών 

επικαλύπτονται πολλές φορές, είτε γιατί τα αγόρια 
αρνούνται να επισκεφθούν ειδικούς είτε γιατί έχουν 
πρόσβαση σε φάρμακα που υποβοηθούν τη στυτική 
λειτουργία. Το 54% των νέων δήλωσαν ότι προμη-
θεύτηκαν Viagra και άλλα σκευάσματα μέσα από το 
διαδίκτυο ή από φίλους, και μάλιστα αρκετοί από αυ-
τούς τα συνδύασαν με αλκοόλ ή άλλες διεγερτικές 
ουσίες. Η ερωτική ταυτότητα ενός άνδρα επηρεάζεται 
περισσότερο, ακόμη και σήμερα, από τα καθιερωμέ-
να στερεότυπα για τον ανδρισμό, ενώ η σεξουαλική 
αποτελεσματικότητα είναι πιο εμφανής, μετρήσιμη 
και υποκείμενη σε κριτική και ειρωνεία. Πολλοί έχουν 
παγιώσει μία αλλοτριωμένη εικόνα για το σεξ, επειδή 
αντλούν τα πρότυπα και τις εμπειρίες τους όχι μέσα 
από μία φυσιολογική ερωτική ζωή, αλλά από ιστοσε-
λίδες με περιεχόμενο πορνείας, η συχνή έκθεση στις 
οποίες μπορεί να προκαλέσει σταδιακά ανηδονία ή να 
εγκαθιδρύσει συγκεκριμένες τελετουργίες και προδι-
αθέσεις για την αφύπνιση του πόθου. Η σεξουαλική 
αγωγή στα σχολεία και μέσα στην οικογένεια απο-
τελεί ανέκδοτο ή ταμπού, ενώ η ευδαιμονιστική κοι-
νωνία προτείνει μία τεράστια ποικιλία σεξουαλικής 
ικανοποίησης, μεγάλο μέρος της οποίας θα μπορούσε 
άνετα να χαρακτηριστεί ως απόκλιση.
Πολλοί ειδικοί συμφωνούν ότι, εφόσον αποκλει-

στούν άλλοι παράγοντες υγείας, οι βασικότεροι λόγοι 



Ο θαμπωμένος καθρέφτης του εαυτού μας

180

που επιτείνουν τα σεξουαλικά προβλήματα σε νεαρή 
ηλικία αφορούν στον τρόπο ζωής και στις συνήθειες 
των νέων. Αυτές τους ωθούν στην υιοθέτηση ενός μη 
ισορροπημένου διαιτολογίου, στην υπέρμετρη κατανά-
λωση έτοιμων τροφών από fast food, στην ανυπαρξία 
ή κατάχρηση φυσικής άσκησης, στη συχνή έκθεση στο 
αλκοόλ και άλλες εξαρτητικές ουσίες, στην υπερκατα-
νάλωση καφεΐνης και ζάχαρης, στην ακτινοβολία από 
κινητά, στην προσκόλληση στον υπολογιστή (η οποία 
κάνει το διαδίκτυο να φαντάζει πιο θελκτικό από τη 
διακινδύνευση μιας πραγματικής ερωτικής σχέσης), 
στο άγχος και στα φρενήρη ιδεώδη της σύγχρονης 
καταναλωτικής κοινωνίας, στην επιδίωξη γρήγορου 
πλουτισμού ή απόκτησης φήμης, στα ινδάλματα ευ-
καιριακού έρωτα που προβάλλονται από την τηλεό-
ραση, στην υποτίμηση του ρομαντισμού, στην έλλειψη 
φαντασίας, στην αγωνία για την εξεύρεση εργασίας 
και πόρων για την επιβίωση και στη χαμηλή αυτοε-
κτίμηση.
Σε όλα αυτά πρέπει να προστεθούν τα ολοένα αυ-

ξανόμενα ποσοστά εφηβικής και νεανικής κατάθλιψης 
που ταλανίζουν τη νέα γενιά, η οποία έχει εκτεθεί 
από πολύ νωρίς κατά την παιδική ηλικία σε τόσα 
ερεθίσματα και επιλογές, ώστε είναι δύσκολο να τα 
ταξινομήσει και να αποφασίσει τι θέλει. Τα σεξουαλι-
κά προβλήματα σχετίζονται άρρηκτα με την απώλεια 
ταυτότητας, αλλά και με το οξύμωρο φαινόμενο ότι οι 
νέοι σήμερα σε κάποιους τομείς ωριμάζουν πρόωρα 
και σε κάποιους άλλους παραμένουν ψυχολογικά κα-
θηλωμένοι ή ανέτοιμοι για πολύ καιρό. Στην Ελλάδα, 



181

Σχέσεις ζευγαριών και οικογένεια

τα οικονομικά προβλήματα έχουν αναγκάσει πολλούς 
να συγκατοικούν με τους γονείς τους μέχρι τα τριά-
ντα, παρατείνοντας μία παιδική ηλικία και στερώντας 
τους την υπευθυνότητα στον χειρισμό σχέσεων και κα-
ταστάσεων.
Οι φαρμακευτικές αγωγές συνήθως βοηθούν στη 

διατήρηση της στύσης, αλλά δεν μπορούν να προκαλέ-
σουν πόθο (απαραίτητο συστατικό για τον έρωτα), ο 
οποίος βασίζεται στην έλλειψη, το παιχνίδι και τη φα-
ντασία. Σε μια εποχή που όλοι υπολογίζουν με λογι-
κό τρόπο δεδομένα και με ένα εκπαιδευτικό σύστημα 
που έχει εκδιώξει τον μύθο, την ιστορία και τη λογο-
τεχνία, η παραχάραξη και στρέβλωση του ερωτισμού 
προκύπτει ως φυσιολογική συνέπεια.

Η παιδαγωγική της ευτυχίας 

Εάν ποτέ έχετε, ευνοημένοι από τη μοίρα, βιώσει τη 
συγκυρία –αλλά οπωσδήποτε την ευλογία από τον 
Θεό– να ακούσετε το γέλιο ενός δίχρονου παιδιού την 
ώρα που παίζει με το νερό, τον ενθουσιασμό του τη 
στιγμή που αντιλαμβάνεται την επιστροφή της μητέ-
ρας· εάν η ειμαρμένη απλόχερα κόσμησε τον βίο σας 
με τη μέθεξη στην αδηφάγο περιέργειά του, στην πει-
σματική δίψα για μάθηση, στην ατελεύτητη ανακάλυ-
ψη, στη μίμηση του ρυθμού, στο γαλήνεμα της μελω-
δίας και στη νηνεμία του ύπνου του· εάν αξιωθήκατε 
της γνώσης πως ο καρπός του θριάμβου σας αίρει 
αμετάκλητα και τελεσίδικα τον θάνατο, αμφισβητεί τη 



Ο θαμπωμένος καθρέφτης του εαυτού μας

182

θνητότητά σας και καταλείπει ανεξίτηλο και ιλαρό το 
ίχνος της παρουσίας σας στην οικουμένη, σαν στίχοι 
που σκιαγραφούν το άφθορο, τότε θα νιώσετε (εφόσον 
ο πολιτισμός δεν έχει καπηλευτεί την αυθεντικότητα 
και λεηλατήσει την ψυχή σας) πολλαπλά ένοχοι, επει-
δή άκαιρα, άκριτα, αστόχαστα ή από επιπολαιότητα 
και ευπιστία παραδώσατε το ακριβό δημιούργημα 
στις ιοβόλες ριπές του εκπαιδευτικού μας συστήματος 
και στην τυραννία των αμείλικτων διαδικασιών κοινω-
νικοποίησης.
Εάν πάλι κάποτε, εκλεκτοί εσείς κοινωνοί της εύ-

νοιας και αποδέκτες των ιαμάτων, μέσα στις τρικυμίες 
και τους κλήδονες της ζωής, παρηγορήσατε στη θέρμη 
της αγκαλιάς και στην πυρά της καρδιάς σας ένα δα-
κρυσμένο προσωπάκι· εάν συγκατανεύσατε στην πα-
ραμυθία ενός παιδιού που θλίβεται· εάν οδηγήσατε τα 
αβέβαια πρώτα βήματά του προς τη σωστή και ασφα-
λή πορεία, γενόμενοι για εκείνο φάροι παντοτινοί σε 
συχνότητες μυστικές και κώδικες δυσερμήνευτους· 
εάν στην πρώτη λέξη αισθανθήκατε με χίλιες φωνές να 
σας περικυκλώνει η ιστορία της ανθρωπότητας ολάκε-
ρης, τη στιγμή που από αγρίμι μετασχηματιζόταν σε 
ποτάμι και άγγελο, τότε, στην Άτη και τη Νέμεση, μό-
νοι, ερημικοί και απαξιωμένοι πρέπει να αναζητήσετε 
την εξιλέωση, επειδή παγιδευμένοι στην έπαρση, τη 
ματαιοδοξία και τη μικρότητα, αφήσατε απαίδευτους 
δημαγωγούς και δασκάλους περιχαρακωμένους στην 
ημιμάθεια τους λίθους τους πολύτιμους της γενιάς σας 
να σπιλώσουν.



183

Σχέσεις ζευγαριών και οικογένεια

Κι όσοι από εσάς, αποκαμωμένοι και μαλθακοί, σο-
φοί και ρήτορες της περίστασης, και της διακινδύνευ-
σης ηττημένοι αυτόχειρες, θύματα και θηρευτές της 
εμπειρίας και της πιθανότητας, δέσμιοι και τιμητές 
των επιλογών σας, δεν έχετε ακόμη κατασκευάσει τα 
αντίβαρα στο αιώνιο σκοτάδι, στη θανατερή απειλή, 
και δεν έχετε υποκύψει στην παρακμή της κατάθλιψης 
και στην απρονοησία της μοναξιάς, τουλάχιστον αυτό 
κάντε, ως απόσβεση στο χρέος το κοινωνικό: σε κα-
τήγορους αδέκαστους τους εαυτούς σας μετατρέψτε 
γι’ αυτούς που, ενώ ευτύχησαν της χάρης, προέκριναν 
την ελαφρότητα, τη σοβαροφάνεια και την πλάνη του 
αποσπασματικού, του ημιτελούς και του πεπερασμέ-
νου.
Υποδεχτείτε όλοι σας την παιδαγωγική της ευτυχί-

ας εκείνης που με τρόπο ασυμβίβαστο και αποφασι-
στικό οδηγεί σε αυτό ακριβώς που ευαγγελίζεται: την 
ισορροπία και την αρμονία, και το μέτρο και την ποί-
ηση, ως σηματοδότες και ανύπνωτους φρουρούς της 
παιδικής ψυχοσύνθεσης.





185

Κεφάλαιο 5 
Ψυχολογία της σύγχρονης εποχής 

Μπορούν να αλλάξουν 
οι πεποιθήσεις των ανθρώπων; 

Η ψυχολογία έχει εντατικά ασχοληθεί με τα συστατικά 
των στάσεων, δηλαδή των πεποιθήσεων που έχουν οι 
άνθρωποι, οι οποίες μπορούν να νοηθούν ως οργανω-
μένα γνωστικά ή συναισθηματικά ή συμπεριφοριστικά 
σχήματα, που διαθέτουν σταθερότητα, αντιστέκονται 
στην αλλαγή και, εάν νοηθούν ως σύνολα, μπορούν να 
απαρτίσουν τα στοιχεία των αξιών, της κοσμοθεωρίας 
και της φιλοσοφίας του ατόμου.
Οι επιστήμονες γρήγορα κατάλαβαν ότι η διάκρι-

ση στον γνωσιακό-λογικό τομέα, στο συναισθηματικό 
και πραξιακό πεδίο ήταν αναγκαία, επειδή οι στά-
σεις δεν διαμορφώνονται όλες με τον ίδιο τρόπο. Κά-
ποιες από αυτές στηρίζονται στη λογική, όπως, π.χ., η 
αντίληψη που έχουμε για το επάγγελμα του παιδιού 
μας (θα εξασφαλίζει ένα ικανοποιητικό εισόδημα, θα 
παρέχει ευκαιρίες ανέλιξης κ.λπ.), ενώ άλλες θεμελι-
ώνονται με συναισθηματική φόρτιση (π.χ., η αγάπη 
μας για ένα παλιό αυτοκίνητο, το οποίο έχει συνδε-
θεί με όμορφες αναμνήσεις). Το πραξιακό κομμάτι 



Ο θαμπωμένος καθρέφτης του εαυτού μας

186

αφορά στο παρατηρήσιμο μέρος των στάσεων. Για 
παράδειγμα, η προτίμηση κάποιου για τα ποιήματα 
του Ελύτη μπορεί να τον οδηγήσει στην αγορά DVD 
με μελοποιημένα έργα του. Πολλοί πιστεύουν ότι ένα 
ικανό τμήμα των στάσεων διαμορφώνεται γενετικά 
(βλ. έρευνες σε μονοζυγωτικούς διδύμους) και πολ-
λές φορές οι αρχικές γενετικές προδιαθέσεις (π.χ., 
μία χαλαρή, άνετη προσωπικότητα) ενδεχομένως να 
καθορίσουν τις μελλοντικές αντιλήψεις για τις σχέσεις 
ή για την ανεκτικότητα απέναντι στο διαφορετικό. 
Στην πραγματικότητα, τόσο η κλασική εξαρτημένη, 
όσο και η μάθηση μέσω ενίσχυσης, μπορούν από μι-
κρή ηλικία να ποδηγετήσουν τις αξίες και τα πιστεύω 
του ατόμου ως ενηλίκου: η συνεξάρτηση της μυρωδιάς 
των λουλουδιών με την επέτειο των γενεθλίων κατά 
την παιδική ανέμελη περίοδο μπορεί να προκαλέσει 
αισθήματα γαλήνης και ευτυχίας κάθε φορά που ο 
ενήλικος μυρίζει μία παρόμοια οσμή. Αντίθετα, οι δι-
αρκείς προειδοποιήσεις των γονιών προς τα παιδιά 
τους να μην παίζουν με συμμαθητές από ξένες χώρες 
μπορεί να είναι το αίτιο για γενικευμένη εχθρότητα 
προς τους αλλοδαπούς και το λανθάνον υπόστρω-
μα για μία ανάλογη πολιτική τοποθέτηση. Φυσικά, 
ακόμη και η αντίθετη τελική αντίδραση, δηλαδή η 
ανοιχτή αποδοχή καθετί διαφορετικού, διατρανώνει 
απλώς τη συναισθηματική φόρτιση προς τον αρνητι-
σμό των γονέων.
Το πρόβλημα με τις στάσεις είναι ότι αρκετές φο-

ρές η διατήρησή τους μπορεί να είναι αίτιο συναισθη-
ματικών προβλημάτων, ενώ η συχνή μεταβολή τους 



187

Ψυχολογία της σύγχρονης εποχής

προκαλεί γνωστικές ασυμφωνίες. Οι παγιωμένες στά-
σεις είτε διασφαλίζουν την ισορροπία στο σύστημα 
της προσωπικότητας είτε μετατρέπονται σε άκαμπτα 
σχήματα, τα οποία γίνονται αφορμή για ενδοπροσω-
πικά και διαπροσωπικά ζητήματα. Σύμφωνα με τους 
ειδικούς, οι αντιλήψεις μας διαμορφώνονται και με-
τασχηματίζονται καθημερινά μέσω της κοινωνικής σύ-
γκρισης και ελέγχου. Παράλληλα, τα μηνύματα που 
δέχεται το άτομο μέσω της επικοινωνίας συνήθως στο-
χεύουν σε αυτό ακριβώς: την πειθώ.
Οι κοινωνικοί ψυχολόγοι έχουν καταλήξει ότι μεγά-

λο ρόλο στην αλλαγή των πεποιθήσεων διαδραματίζει 
η πηγή του μηνύματος (κατά πόσο αυτός που το εκ-
πέμπει είναι πρόσωπο κύρους ή θεωρείται αυθεντία ή 
έχει στενή σχέση με τον αποδέκτη του μηνύματος). Το 
ίδιο θετικό ή αρνητικό αποτέλεσμα φαίνεται να έχει 
η ελκυστικότητα του συνομιλητή, αλλά και η θέση του 
ατόμου στην ομάδα στην οποία ανήκει.
Το περιεχόμενο του μηνύματος μπορεί να καθορί-

σει το αποτέλεσμα μιας διαλεκτικής διαδικασίας: οι 
άνθρωποι πείθονται περισσότερο, εάν πιστεύουν ότι 
το εκπεμπόμενο μήνυμα δεν σχεδιάστηκε, αλλά ούτε 
χρησιμοποιείται για να πείσει.
Επιπλέον, έρευνες έχουν δείξει ότι τα άτομα με 

μέση αυτοεκτίμηση πείθονται ευκολότερα από άτο-
μα με χαμηλή ή υψηλή αυτοεκτίμηση, και το ίδιο 
φαίνεται να ισχύει και για τον δείκτη ευφυΐας. Οι 
στάσεις μεταβάλλονται ευκολότερα στις ηλικίες 18-
25 ετών.



Ο θαμπωμένος καθρέφτης του εαυτού μας

188

Η ψυχολογική σημασία 
των διακοπών 

Σύμφωνα με τις έρευνες, η προσμονή, η εμπειρία και 
οι αναμνήσεις είναι τρεις ψυχολογικές μεταβλητές που 
επηρεάζουν τη στάση μας απέναντι στις διακοπές. Συ-
νηθέστερα, το στάδιο της προσμονής, όσο κι αν αυτό 
ακούγεται περίεργο, είναι το καθοριστικότερο, αλλά 
και το πιο ευχάριστο από τα υπόλοιπα δύο. Το πρό-
βλημα ξεκινά όταν οι ελπίδες υπερβαίνουν τις δυνα-
τότητες και όταν η πραγματικότητα υπολείπεται της 
φαντασίας: κουνούπια, ανεπαρκή ξενοδοχεία, εγκαύ-
ματα από τον ήλιο, μέλη της οικογένειας με διαφορε-
τική αντίληψη για τις ιδανικές στιγμές χαλάρωσης, κα-
βγάδες, συνωστισμός, πενιχρά οικονομικά, καθώς και 
μία επίπλαστη κουλτούρα περιπέτειας είναι δυνατόν 
να διαταράξουν και να διασκεδάσουν τις επιθυμίες, 
οδηγώντας στη ματαίωση και την εξάντληση. Μερικές 
φορές οι πιθανές αναποδιές αποτελούν τις καλύτε-
ρες αναμνήσεις και πηγή για ατέλειωτες αφηγήσεις 
κατά την επιστροφή, αλλά το πρόβλημα είναι ότι αυτό 
δεν γίνεται αντιληπτό τη στιγμή που οι αντιξοότητες 
ταλανίζουν τους παραθεριστές. Κατά το στάδιο της 
ανάμνησης οι περισσότεροι άνθρωποι τείνουν να εξι-
δανικεύουν τα θετικά στοιχεία των διακοπών τους και 
να υποβαθμίζουν τα αρνητικά. Οι επιστήμονες αποκα-
λούν το φαινόμενο αυτό ιδεατή μνήμη. Περιγράφει την 
αποσύνδεση των αναμνήσεων από τα συνοδευτικά συ-
ναισθήματα και εξηγεί γιατί οι περισσότεροι θεωρούν 
τις διακοπές ευχάριστες, ενώ ίσως δεν τις βίωσαν ως 



189

Ψυχολογία της σύγχρονης εποχής

τέτοιες. Αργότερα παρατηρείται η τάση περιφραστι-
κής περιγραφής τους: «Αυτές ήταν οι διακοπές που 
κόντεψα να πνιγώ» ή «Τότε που γνώρισα τη σύζυγό 
μου». Το συμπέρασμα σε κάθε περίπτωση είναι ότι η 
αναμονή και η ανάμνηση, περισσότερο από τις ίδιες 
τις διακοπές, είναι τα ισχυρότερα αναλγητικά που μας 
ωθούν να σχεδιάζουμε τις επόμενες εξορμήσεις μας.
Κατά τη διάρκεια των διακοπών πολλοί εργαζό-

μενοι, υπό την πίεση του να περάσουν οπωσδήποτε 
ευχάριστα, επιτείνουν το άγχος τους, με αποτέλεσμα 
να μην απολαμβάνουν τις μικρές στιγμές και να κοι-
τούν απελπισμένοι τις μέρες να ξοδεύονται, χωρίς η 
πολυπόθητη ευχαρίστηση να επέρχεται. Οι περισσό-
τερες έρευνες δείχνουν ότι οι μεγαλύτερης διάρκει-
ας διακοπές δεν είναι και οι καλύτερες. Αντίθετα, τα 
περισσότερα θετικά συναισθήματα αναδύονται όταν 
έχουν σχεδιαστεί μικρές εξορμήσεις. Η εναλλαγή των 
στιγμών χαλάρωσης στις βραχυπρόθεσμες διακοπές, 
με την ολιγοήμερη επιστροφή στην πραγματικότητα, 
οξύνει την αντίθεση και οδηγεί τους ανθρώπους να 
εκτιμούν περισσότερο τον ελεύθερο χρόνο τους.
Πολλοί λίγοι καταφέρνουν να πετύχουν θεαματικές 

αλλαγές κατά την περίοδο των διακοπών, ενώ αντίθετα 
οι περισσότεροι μεταφέρουν αυτούσιες τις συνήθειες 
και το άγχος τους στη νέα τοποθεσία. Οι ψυχολογικές 
αυτές αποσκευές, ειδικά των εργασιομανών, οδηγούν 
σε εμμονές και ιδεοληψίες που αναστέλλουν την ηδονή: 
ψυχαναγκαστικές προσωπικότητες που πανικοβάλλο-
νται, εάν δεν έχουν μεταφέρει όλη την οικοσκευή στις 
αποσκευές, που φρίττουν με την ιδέα πως δεν θα είναι 



Ο θαμπωμένος καθρέφτης του εαυτού μας

190

εφικτή η ευρυζωνική σύνδεση στο απόμερο μέρος που 
θα επισκεφθούν, που νιώθουν προδομένοι από το δί-
κτυο κινητής τηλεφωνίας και απογοητευμένοι από την 
έλλειψη καταστήματος καλλυντικών στο παραμεθόριο 
νησί, απλώς ψάχνουν μια πρόφαση να μείνουν σπίτι 
τους και να αντισταθούν μέχρις εσχάτων στην αλλα-
γή. Οι έρευνες δείχνουν ότι οι άντρες απολαμβάνουν 
τις διακοπές λιγότερο σε σύγκριση με τις γυναίκες 
και θα ήταν προθυμότεροι να τις τερματίσουν και να 
επιστρέψουν στη δουλειά τους. Οι γυναίκες συνδέουν 
το ύψος των χρημάτων που ξοδεύουν για διακοπές με 
την προσμονή της ευχαρίστησης που θα αντλήσουν.

H κατάθλιψη, αμέσως μετά τη λήξη των διακοπών, 
συμβαίνει επειδή οι περισσότεροι δεν μπορούν να εν-
σωματώσουν τις νεοαποκτηθείσες από τις διακοπές 
εμπειρίες στην καθημερινότητά τους και μεμψιμοι-
ρούν αναλογιζόμενοι αυτά που έχασαν. Οι Fritz και 
Sonnentag (2006) ανακάλυψαν ότι η διαρκής ενασχό-
ληση με εργασιακά ζητήματα κατά τη διάρκεια των 
διακοπών μειώνει την ευχαρίστηση που προέρχεται 
από αυτές. Συγκεκριμένα, ο αναμενόμενος φόρτος ερ-
γασίας κατά την επιστροφή συσχετίζεται άμεσα με το 
άγχος και την ένταση.
Η σύγχρονη καταναλωτική εποχή έχει επιβάλει μία 

άνευ προηγουμένου τυποποίηση στο στυλ των δια-
κοπών. Ο αστικός πληθυσμός, βομβαρδιζόμενος από 
τις διαφημίσεις και τα life style περιοδικά, προσπαθεί 
να προσαρμόσει τις διακοπές του στις επιταγές της 
κοσμικής ζωής και όχι στην προσωπικότητά του, με 
ολέθρια αποτελέσματα: τα πρότυπα βασίζονται στον 



191

Ψυχολογία της σύγχρονης εποχής

άκρατο καταναλωτισμό και ευδαιμονισμό, ο οποίος 
απαιτεί ισχυρό οικονομικό υπόβαθρο.
Μπορούμε να διακρίνουμε δύο βασικούς τύπους 

παραθεριστών: τον οργανωτικό, ο οποίος αντλεί ευ-
χαρίστηση από τον προσεκτικό σχεδιασμό των διακο-
πών και προσπαθεί να προβλέψει κάθε πιθανή λεπτο-
μέρεια, και τον αυθόρμητο-περιπετειώδη τύπο, που 
αρέσκεται να αντιμετωπίζει ακραίες και απρόβλεπτες 
καταστάσεις. Σε κάθε περίπτωση, η σύγκρουση επέρ-
χεται εάν αυτοί οι δύο τύποι αποφασίσουν να πάνε 
από κοινού διακοπές.

 Πρέπει να γίνει κατανοητό ότι η έννοια των διακο-
πών δεν υπήρχε μέχρι τα πρόσφατα χρόνια στο συλλο-
γικό υποσυνείδητο του λαού, αλλά επεβλήθη από τον 
αστικό τρόπο ζωής και τα ΜΜΕ. Στην πραγματικότη-
τα, οι διακοπές πρέπει να κατανέμονται καθ’ όλη τη 
διάρκεια του χρόνου και να μη συσχετίζονται με συ-
γκεκριμένες τουριστικές περιοχές και modus vivendi. 
Το τελικό ζητούμενο είναι η ευτυχία και ειδικότερα 
η υποκειμενική αντίληψή της, η οποία δεν συνδέεται 
αναγκαστικά με την αλλαγή του τρόπου ζωής.
Μερικές συμβουλές:
Να έχετε ρεαλιστικές προσδοκίες από τις δια-• 
κοπές.
Να μένετε σε επαφή με τα αληθινά αισθήματα • 
και επιθυμίες σας. Εκφράστε τα ελεύθερα.
Χρησιμοποιήστε τμήματα του εγκεφάλου σας • 
που δεν αξιοποιούνται κανονικά το υπόλοιπο 
έτος. Αυτό το επιτυγχάνετε με το να ανακαλύ-
ψετε και να ασχοληθείτε με δραστηριότητες που 



Ο θαμπωμένος καθρέφτης του εαυτού μας

192

δεν βρίσκονται στο καθημερινό ρεπερτόριό σας. 
Εάν οι διακοπές σας ενέχουν το στοιχείο του 
πρωτόγνωρου και της πρόκλησης, η εξουθένωση 
από αυτές είναι μικρότερη.
Επιδιώξτε να διαθέτετε προσωπικό χρόνο για • 
χαλάρωση.
Πληροφορηθείτε για την ιστορία και τα πολιτι-• 
στικά δρώμενα της περιοχής που θα επισκεφθεί-
τε. Να έρχεστε σε επαφή με τους ντόπιους.
Διαβάστε ένα βιβλίο και αποφύγετε την τηλεό-• 
ραση και τους ηλεκτρονικούς υπολογιστές.
Ακούστε πολλή μουσική.• 
Ανάλογα με την προσωπικότητά σας, είτε επι-• 
διώξτε να κάνετε διαφορετικά πράγματα από 
αυτά που έχετε συνηθίσει είτε μεταφέρετε τις 
συνήθειές σας, αλλά σε χαλαρότερους ρυθμούς.
Κάντε νέες γνωριμίες.• 
Μην προβείτε σε έξοδα που υπερβαίνουν τις δυ-• 
νατότητές σας.
Μην επαναπαυθείτε ότι οι διακοπές μπορούν να • 
σας αποζημιώσουν για το υπόλοιπο έτος.
Μην ακολουθείτε τη μόδα. Επιλέξτε προορισμούς • 
που δεν απευθύνονται στη μάζα.
Αποκοπείτε από όλα όσα σας αγχώνουν. Απο-• 
συνδεθείτε με κάθε τρόπο και ξεχάστε τα e-mail, 
τα κινητά, την εργασία. Μεριμνάτε μόνο για τη 
σημερινή μέρα και όχι για το αύριο. Ενημερώστε 
τους φίλους και τον προϊστάμενο ότι δεν θα εί-
στε διαθέσιμοι κατά την περίοδο των διακοπών.
Επιδιώξτε τη φυσική άσκηση.• 



193

Ψυχολογία της σύγχρονης εποχής

Επιλέξτε ένα αργό μέσο μεταφοράς για να σας • 
μεταφέρει στον προορισμό σας. Αυτό σας δίνει 
τη δυνατότητα να συνειδητοποιήσετε ότι φεύγε-
τε.
Μέσα σε δεκαπέντε ημέρες από το πέρας των • 
διακοπών τα επίπεδα της πίεσης και του άγχους 
θα έχουν επανέλθει στα προγενέστερα επίπεδα. 
Κρατήστε στην εργασία σας τις αναμνήσεις και 
τις φωτογραφίες από τις εξορμήσεις σας.

Η κατάθλιψη των εορτών 

Άγχος, ένταση, υποχρεώσεις ασφυκτικές και προσδο-
κίες ατελέσφορες. Δόσεις απαιτητικές δανείων, που 
κάποτε χάρισαν μία επίφαση ευμάρειας. Μνήμες και-
ρών ευτυχισμένων, που παρήλθαν ανεπιστρεπτί, επι-
τείνοντας την αίσθηση του κενού και του μάταιου. 
Σύγκριση ενός παρελθόντος ανέμελου με του παρό-
ντος την καταχνιά και τη νοσταλγία. Μοναξιά, εγκα-
τάλειψη και ανασφάλεια για ένα επερχόμενο, ζοφε-
ρό και ανεξέλεγκτο μέλλον. Ρευστές επαγγελματικές 
προοπτικές και ατομικές βιογραφίες αβέβαιες, που 
ταλανίζονται σε μία κοινωνία της επικινδυνότητας. 
Ασθένειες, πένθη για την απώλεια αγαπημένων προ-
σώπων, διαζύγια και σχέσεις ακροβατούσες μεταξύ 
φθίσης και συμβιβασμού. Η παραδοσιακή οικογένεια 
σε διακύβευση και τα προσωπεία της κοινωνικοποίη-
σης πολλαπλά. Στόχοι αλλότριοι και αξίες εμβόλιμες. 
Όνειρα επίπλαστα και βιομηχανοποιημένα, φιλοδοξίες 



Ο θαμπωμένος καθρέφτης του εαυτού μας

194

προκατασκευασμένες σε γραμμή παραγωγής. Ιδεώ-
δη αλλά κίβδηλα σκηνικά γαλήνης, εμποτισμένα στην 
ουτοπία της τηλεόρασης. Πλήξη, αδυναμία νοηματο-
δότησης της ύπαρξης. Αλληλεγγύη, συμμετοχικότητα 
και κοινωνική εμπιστοσύνη υπό διωγμό. Κι όλα αυτά 
τόσο απροσδόκητα συνταιριασμένα σε ένα φανταχτε-
ρό ψηφιδωτό από λαμπιόνια, δέντρα κατάφορτα με 
ματαιοδοξία και πλαστικό χιόνι, ευχές στερεότυπες, 
άψυχες, χωρίς συναίσθημα, αγάπη που ανασύρεται 
φτιασιδωμένη για τις ανάγκες της εποχής και ανέστια 
έπειτα πλανάται σε φάτνες αμφίβολες.
Για τους περισσότερους, τα παραπάνω δεν είναι 

παρά άκαιρες, απαξιωτικές και αιρετικές απόψεις, 
που δεν συνάδουν με το πνεύμα των Χριστουγέννων. 
Κι όμως, για ένα ολοένα αυξανόμενο ποσοστό συναν-
θρώπων μας, και ειδικότερα γυναικών, αυτός είναι ο 
τρόπος που βιώνουν την περίοδο των εορτών. Πρό-
κειται γι’ αυτούς που πορεύονται στις παρυφές της 
κατάθλιψης και της μελαγχολίας, για εκείνους που 
το γκρίζο χρώμα, ζηλώνοντας τη χειμερινή παρακμή 
του φωτός και της ημέρας, σπιλώνει την καθημερι-
νότητα και αναιρεί τις άμυνες. Γνωστή και ως επο-
χιακή κατάθλιψη ή «κατάθλιψη των εορτών» συνδέ-
εται άρρηκτα με τις αρνητικές αυτοαξιολογήσεις, με 
φαύλους κύκλους απαισιόδοξων σκέψεων, με μαται-
ωμένες προσδοκίες σχετικά με τις ιδανικές διακοπές, 
με τελματώδεις καθηλώσεις, με την κούραση και την 
εξουθένωση. Είναι απόρροια του καταναλωτισμού και 
του ευδαιμονισμού που εισήλασε σε κάθε πτυχή της 
ζωής, εξοβελίζοντας την αυθεντικότητα. Ακόμη και 



195

Ψυχολογία της σύγχρονης εποχής

όσοι δεν έχουν προδιάθεση για κατάθλιψη, κατά την 
περίοδο των Χριστουγέννων μπορεί να εμφανίσουν τα 
δυσοίωνα σημάδια της: πονοκεφάλους και ημικρανίες, 
δυσκολίες στον ύπνο, υπερβολική κατανάλωση ποτού 
και φαγητού, δυσθυμία, κρίσεις κυκλοθυμίας. Πολλές 
φορές τα συμπτώματα εκδηλώνονται μετά το πέρας 
των εορτών, ως αποκύημα απογοήτευσης, εξάντλησης 
και επαναφοράς στην άτεγκτη ρουτίνα.
Η κατάθλιψη τείνει να εξελιχθεί σε διαταραχή του 

συναισθήματος, που σε κάποια φάση του βίου οι πε-
ρισσότεροι θα αντιμετωπίσουν, εξαιτίας της παθογέ-
νειας του δυτικού πολιτισμού. Ένα αμείλικτο, εχθρικό 
υπερεγώ, μία ταύτιση με ένα πρόσωπο προς το οποίο 
τα συναισθήματα είναι αμφιθυμικά, μία επίθεση του 
συστήματος αξιών προς το εγώ. Η κατάθλιψη ως εσω-
τερικευμένη οργή, ως μαθημένη συμπεριφορά, ως δυ-
σλειτουργία των νευροδιαβιβαστών, ως απειλή για την 
ανάπτυξη του ατόμου. Η κατάθλιψη με τα δευτερο-
γενή της οφέλη, που τη διαιωνίζουν και τη συστημα-
τοποιούν. Οι επιπτώσεις της καίριες τόσο στον συναι-
σθηματικό και γνωστικό τομέα, όσο και στον βιολο-
γικό. Η παραγνώριση της σημασίας της κερκόπορτας 
για την επιδείνωσή της μέχρι τα όρια της αυτοκτονίας. 
Η αποφυγή των πιεστικών αρνητικών συμπτωμάτων ή 
η υπερβολική ενασχόληση με αυτά, παγίδα. Η απόφα-
ση για σθεναρή αντίσταση σε αυτήν, η πειθαρχία του 
μυαλού, η απο-θυματοποίηση σωτήρια.

Κρατήστε τις προσδοκίες σας για τις διακοπές • 
σε λογικά επίπεδα. Οι στόχοι σας για το νέο έτος 
να είναι σαφείς, εφικτοί, διακριτοί, σταδιακοί και 



Ο θαμπωμένος καθρέφτης του εαυτού μας

196

βάσει σχεδίου. Η ολοκληρωτική μεταμόρφωση 
του εαυτού σπανίως επιτυγχάνεται. Οι διακοπές 
σημαίνουν χαλάρωση κι όχι ένταση.
Συμφιλιωθείτε με το παρελθόν σας και καλωσο-• 
ρίστε το μέλλον σας. Οι προσκολλήσεις μοιάζουν 
με άγκυρα σε βαλτώδη και νοσηρά ύδατα. Συμ-
βιβαστείτε με όσα δεν μπορείτε να μεταβάλετε 
και μετατραπείτε σε παράφορους θιασώτες της 
εσωτερικής αλλαγής.
Μην αρνηθείτε το πένθος ή τον χωρισμό. Η απώ-• 
θηση απαιτεί περισσότερη ενέργεια από την πα-
ραδοχή. Αποχαιρετίστε όσους χάσατε, ολοκλη-
ρώστε τον θρήνο και αφαιρέστε τις ενοχές από 
τη μνήμη τους. Συνειδητοποιήστε ποιες ανάγκες 
κάλυπταν και βρείτε εναλλακτικούς τρόπους να 
τις υπεραναπληρώσετε.
Δοκιμάστε μία νέα εμπειρία αυτές τις γιορτές, • 
κάτι που δεν έχετε ξανακάνει στο παρελθόν. 
Επιδιώξτε νέες γνωριμίες.
Ελευθερωθείτε από την παγίδα του καταναλω-• 
τισμού και γευτείτε την ηδονή της προσφοράς 
προς τον συνάνθρωπο. Είναι το μόνο αντίδοτο 
για τη μοναξιά.
Βρείτε χρόνο για τον εαυτό σας και μην αφήσε-• 
τε τις υποχρεώσεις να σας κάνουν δυσλειτουρ-
γικούς. Προγραμματίστε τις δραστηριότητές σας 
και τα χρήματα που θα ξοδέψετε.
Ελέγξτε την κατανάλωση ποτού και φαγητού. • 
Αγοράστε ή κατασκευάστε δώρα πρωτότυπα κι 
όχι ακριβά.



197

Ψυχολογία της σύγχρονης εποχής

Και, τέλος, θυμηθείτε ότι η κατάθλιψη αντιμετω-• 
πίζεται μόνο εν τη γενέσει της και με τη δύναμη 
της θέλησης. Αυτά τα Χριστούγεννα ας αποτελέ-
σουν την αφετηρία μιας νέας φιλοσοφίας ζωής.

Οι φοβίες 

Η φοβία είναι ένας υπερβολικός και επανερχόμενος 
φόβος ο οποίος είναι ανεξήγητος (ακόμη και για το 
ίδιο το θύμα). Είναι μία φοβική αντίδραση δυσανάλο-
γη προς την αιτία που την προκαλεί.
Οι πιο γνωστές φοβίες είναι η κλειστοφοβία (φόβος 

για τους κλειστούς-περιορισμένους χώρους), η αγορα-
φοβία (φόβος για τους ανοικτούς χώρους και το πλή-
θος), η ακροφοβία (φόβος για τα ύψη) και η ζωοφοβία 
(φόβος για τα ζώα). Έχουν καταγραφεί κάπου 200 
είδη φοβίας.
Πολλοί από τους φόβους τείνουν να συνυπάρχουν 

στο ίδιο άτομο και οφείλονται σε έναν γενικό παράγο-
ντα φόβου. Διαπιστώθηκε, επίσης, ότι ορισμένα άτομα 
εκδηλώνουν μία από τις εξής δύο ευρείες κατηγορίες 
φοβίας: είτε αυτές που σχετίζονται με τους φόβους 
αποχωρισμού είτε αυτές που σχετίζονται με τους φό-
βους για τραυματισμό, για χτυπήματα ή για πόνο. Οι 
φοβίες μπορεί να είναι και εξαιρετικά ειδικές, να εμ-
φανίζονται μεμονωμένα στο άτομο. Είναι οι λεγόμενες 
μονοσυμπτωματικές φοβίες.
Η πρώτη εμφάνιση μιας φοβίας μπορεί να είναι 

δραματικά ξαφνική, δηλαδή να αρχίσει με μια ψυχο-



Ο θαμπωμένος καθρέφτης του εαυτού μας

198

κατακλυσμιαία εμπειρία άγχους ή μπορεί να εξελιχθεί 
σταδιακά. Σε μερικές περιπτώσεις, υπάρχει η «τραυ-
λίζουσα» μορφή εμφάνισης της φοβίας, δηλαδή η φο-
βία προαναγγέλλεται από μεμονωμένες κρίσεις πα-
νικού ή από πολύ περιορισμένα, βραχείας διάρκειας, 
επεισόδια άγχους. Συνήθως, υπάρχει μία διακύμανση 
στη σοβαρότητα των συμπτωμάτων, ανάλογα με τις 
εντάσεις στο περιβάλλον του ατόμου.
Οι ψυχαναλυτές θεωρούν τις φοβίες ως την ορα-

τή όψη ασυνείδητων ενδοψυχικών αιτίων ή και συ-
γκρούσεων. Σύμφωνα με αυτή την άποψη, το άτομο 
με φοβία αυτό που πραγματικά φοβάται είναι να εν-
δώσει στον πειρασμό να εκφράζει βαθιά ριζωμένες, 
ασύνειδες επιθυμίες. Αυτές οι επιθυμίες είναι ενστι-
κτώδεις-πρωτόγονες και απαγορευμένες. Οι φοβίες 
συχνά αναπτύσσονται για να προστατεύουν το άτο-
μο από καταστάσεις στις οποίες διεγείρονται οι κα-
ταπιεσμένες επιθετικές ή ερωτικές ορμές. Δεν θέλει 
να ενδώσει σε αυτές και μεταθέτει ή μεταβιβάζει 
το άγχος που του προκαλούν σε κάποιο συναπτόμε-
νο-ουδέτερο αντικείμενο, όπως τα φίδια, οι αράχνες, 
το νερό ή το σκοτάδι. Ένα άτομο με ασυνείδητες 
ή ελάχιστα συνειδητοποιημένες τάσεις αυτοκτονίας 
μπορεί ίσως να αναπτύξει μία φοβική αποφυγή για 
τα αιχμηρά μαχαίρια ή άλλα «δολοφονικά» αντικεί-
μενα. Ένα αυστηρά πουριτανικό άτομο μπορεί να 
αναπτύξει συφιλιδοφοβία (φόβο μήπως κολλήσει σύ-
φιλη) ή υποχονδρία, προστατεύοντας έτσι τον εαυτό 
του από τον πειρασμό της ερωτικής ηδονής ή ματαί-
ωσης.



199

Ψυχολογία της σύγχρονης εποχής

Η επιδίωξη του τέλειου εκ μέρους των γονέων μπο-
ρεί επίσης να προκαλέσει φόβους στα παιδιά. Ο γονέ-
ας που δεν είναι ποτέ ικανοποιημένος με την απόδοση 
του παιδιού του, που θέτει στόχους υψηλότερους από 
τις πραγματικές δυνατότητες του παιδιού, δημιουργεί 
ένα παιδί με χαμηλή αυτοεκτίμηση, ένα παιδί επιρρε-
πές στο συναίσθημα του φόβου μήπως τους απογοη-
τεύσει όλους.
Οι υπερ-ανεκτικοί γονείς, επίσης, έχουν κατά κανό-

να αγχώδη παιδιά. Φαίνεται ότι τα παιδιά, για να νιώ-
θουν ασφαλή, χρειάζονται σαφή όρια, τα οποία οι ενή-
λικοι θα πρέπει να καθορίσουν και να ζητήσουν από 
το παιδί να τα τηρήσει. Χωρίς αυτά το παιδί δεν είναι 
βέβαιο για τα σύνορα της ελευθερίας δράσης του.
Μία έντονη, αρχική φοβική αντίδραση μπορεί να 

γίνει περισσότερο σοβαρή, ακόμη κι αν τα γεγονό-
τα που προκαλούν φόβο δεν επαναλαμβάνονται. Το 
φαινόμενο της αυτοανάπτυξης του φόβου καλείται 
«επώαση του άγχους». Οι μέθοδοι που αποδείχτηκαν 
πιο αποτελεσματικές στην αντιμετώπιση των φοβιών 
συνίστανται στα παρακάτω:

Η ανάπτυξη τεχνικών με τις οποίες μπορούν να • 
αντιμετωπιστούν αποτελεσματικά τα φοβικά 
αντικείμενα (π.χ., η ύπαρξη φακού στην τσάντα 
κάποιου που φοβάται το σκοτάδι).
Η σταδιακή αλληλεπίδραση με το φοβικό αντι-• 
κείμενο.
Η συστηματική απευαισθητοποίηση, δηλαδή η • 
επαφή με τη φοβική κατάσταση υπό καθεστώς 
πλήρους χαλάρωσης.



Ο θαμπωμένος καθρέφτης του εαυτού μας

200

Η αναφορά σε παραδείγματα θαρραλέας αντι-• 
μετώπισης του φοβικού αντικειμένου.

Οι μέθοδοι που διαπιστώθηκε ότι ήταν πρακτικά 
άχρηστες και αναποτελεσματικές είναι:

Η αγνόηση των φόβων.• 
Η διά της βίας επαφή με το φοβικό αντικείμενο.• 
Η απομάκρυνση του φοβικού αντικειμένου.• 
Η χορήγηση ηρεμιστικών.• 

Ο ρόλος των παραμυθιών 
στη σύγχρονη εποχή 

Είναι τρομακτική και με ανυπολόγιστες ακόμη συνέ-
πειες η διαπίστωση ότι η παιδική ηλικία ή, τουλάχιστον, 
τα βασικά συστατικά της τείνουν να περιοριστούν στις 
μέρες μας. Τα παιδιά βιάζονται να μεγαλώσουν, για 
να εισέλθουν σε μία παρατεταμένη εφηβεία και οι γο-
νείς, αποκομμένοι από τα ενοποιητικά, παραδοσιακά 
στοιχεία που δόμησαν την οικογένεια σε συμβολικό 
και πραγματικό επίπεδο, επιτείνουν με τις πραγματι-
στικές επιλογές τους τη δυσοίωνη αυτή κατάσταση.
Η παιδικότητα είναι συνυφασμένη με το μαγικό, 

το άρρητο και το υπερφυσικό. Είναι άρρηκτα συνδε-
δεμένη με τον μύθο, τον ανθρωπομορφισμό και τον 
ανιμισμό, με άλλα λόγια με την παρηγορητική αφή-
γηση – το παραμύθι. Η ίδια η λογική αναπτύσσεται 
ως αντιπαραβολή προς το φανταστικό και χωρίς αυτό 
μένει κενό γράμμα και οικοδόμημα δίχως στέρεες 



201

Ψυχολογία της σύγχρονης εποχής

βάσεις. Η εξιστόρηση, η αναπλαισίωση της πλοκής, η 
στιχομυθία, η ποιητικότητα, συνιστώσες που δημιούρ-
γησαν το θέατρο και πολλές μορφές τέχνης και που 
διατηρήθηκαν αλώβητες στα παραμύθια, έχουν αντι-
κατασταθεί από την άχρωμη παράθεση δεδομένων, 
από τον περιληπτικό λόγο και την απύθμενη αιτιο-
κρατία. Τα κυρίαρχα ψηφιακά μέσα της εποχής μας 
και τα Μ.Μ.Ε. δεν συντηρούν μυστικά, καταπνίγοντας 
την παιδική αγνότητα. Αποκαλύπτουν τα ανούσια και 
συγκαλύπτουν τα ουσιαστικά, αδιαφορώντας για την 
ψυχοσύνθεση και την ηλικία του τηλεθεατή – χρήστη 
– αναγνώστη – ακροατή. Η πληροφορία σήμερα είναι 
σύντομη, δυναμική, παραπεμπτική. Έχει απολέσει την 
ελκυστικότητα, βασισμένη στην αληθοφάνεια. Οι αρ-
χετυπικές αξίες, τα ινδάλματα και οι παραδοχές που 
γαλούχησαν την ανθρωπότητα παρουσιάζονται με τον 
πιο απροκάλυπτο και πεζό τρόπο, αποστεγνωμένα 
από τον λυρισμό, την εφευρετικότητα της διήγησης, το 
παράδοξο, το απρόσμενο και το λυτρωτικό.
Οι κλασικοί ήρωες αντικαταστάθηκαν σταδιακά 

από βίαιους χαρακτήρες σε κόμικς και οι πριγκίπισσες 
εκθρονίστηκαν από καταναλωτικές, νευρωτικές φιγού-
ρες, που εμποτίζουν τα παιδιά με άγχος και ένταση. 
Το ευτυχισμένο τέλος των παραμυθιών, η κάθαρση, 
έδωσε τη θέση του στο κενό, που συνοδεύει τα σύγ-
χρονα υποκατάστατα, ενώ η αποκοπή από τον φυσικό 
κόσμο αντικατοπτρίζεται στην έλλειψη αναφορών σε 
πλάσματα της γης, της θάλασσας και του αέρα, που 
παλιότερα συνόδευαν με καταλυτικούς ρόλους τους 
κεντρικούς ήρωες στις περιπέτειές τους. Στα παραμύ-



Ο θαμπωμένος καθρέφτης του εαυτού μας

202

θια μπορεί κανείς να ανακαλύψει την ίδια την πορεία 
του ανθρώπινου είδους, που ταυτίζεται με θαυμαστό 
τρόπο με τον δρόμο του παιδιού προς την ενηλικίωση.
Δεν υπάρχει λαός χωρίς παραμύθια, ενώ πολλές 

από αυτές τις αφηγηματικές ιστορίες έχουν περάσει 
τα σύνορα και έχουν εξελιχθεί σε πανανθρώπινους μύ-
θους. Οι χαρακτήρες τους αλλάζουν μορφή, ανάλογα 
με τη χρονική περίοδο που εξελίσσονται, αλλά πάντο-
τε απεικονίζουν όλους τους κοινωνικούς τύπους, τις 
ανισότητες, τη διαφορετικότητα, την παράδοση, τον 
λαϊκό πολιτισμό και τον κοινό αγώνα για επιβίωση. 
Μέσα από αντιθετικές έννοιες αναδεικνύεται η πάλη 
του καλού και του κακού, ο θάνατος και ο έρωτας, η 
πλεονεξία, ο αλτρουισμός, η ομορφιά και η ασχήμια, η 
δικαιοσύνη, η ύβρις και η νέμεσις. Όλη η φύση συμμε-
τέχει στα πάθη των ηρώων και χαίρεται όταν επέρχε-
ται η λύτρωση. Γιατί τα παραμύθια αρχικά πλάθονταν 
για να απευθυνθούν σε ενηλίκους και όχι σε παιδιά. 
Πάντοτε είχαν διδακτικό χαρακτήρα και κατά πολλούς 
τρόπους αποτελούσαν μορφή ψυχανάλυσης. Η ανά-
μνηση του αγαπημένου παραμυθιού δεν είναι τυχαία, 
αλλά αποκαλύπτει καθηλωμένες ελπίδες, υποσυνείδη-
τους φόβους, απωθημένες ενορμήσεις. Αποτελεί τον 
συνεκτικό κρίκο με την παιδική ηλικία και την επιθυ-
μία της επιστροφής στην ασφάλεια και την ξεγνοιασιά 
της. Γι’ αυτό, διαφορετική η επίδραση των παραμυ-
θιών όταν αποδέκτης είναι ένα παιδί που έχει κακο-
ποιηθεί και άλλη, όταν ομιλούν σε εκείνο που περνά 
μία ασθένεια. Τα παραμύθια αξιοποιήθηκαν από το 
σχολείο για παιδαγωγικούς-εκπαιδευτικούς λόγους 



203

Ψυχολογία της σύγχρονης εποχής

(γλωσσική εξάσκηση, δημιουργική έκφραση, αντίληψη 
σχημάτων λόγου, επεξεργασία εμπειριών του παρελ-
θόντος, παιγνιοθεραπεία, θεατρικές αναπαραστάσεις, 
τελετουργίες, αναπλάσεις ιστοριών, καλλιέργεια της 
φαντασίας), αλλά και από την ψυχολογία για θερα-
πευτικούς σκοπούς: τα παιδιά ταυτίζονται με τους 
ήρωες και μαθαίνουν να διαχειρίζονται με συμβολικό 
τρόπο, μέσα από υιοθέτηση ρόλων και από απόσταση, 
τα δικά τους πάθη, τις αγωνίες, τους φόβους και τις 
ανασφάλειες.
Το παραμύθι, είτε ως σύντροφος του παιδιού πριν 

από τον ύπνο, παράλληλα με τα νανουρίσματα, είτε 
ως οικογενειακό μυθιστόρημα, είτε ως θεατρική από-
λαυση, συνέδεε πάντοτε τα μέλη της εκτεταμένης ή 
πυρηνικής οικογένειας μεταξύ τους και κυρίως τον 
παππού και τη γιαγιά με τα εγγόνια, εγκαθιδρύοντας 
δεσμούς ακλόνητους στον χρόνο και εξισορροπώντας 
τις διαγενεακές αντιθέσεις. Σήμερα η επέλαση της 
μονογονεϊκότητας, ο περιορισμός του χρόνου παρα-
μονής και των δύο γονέων στην εστία για οικονομι-
κούς-επαγγελματικούς λόγους, η γεωγραφική απομά-
κρυνση, ο απομονωτισμός που επιβάλλει η τηλεόραση 
και ο υπολογιστής, η καταπόνηση του παιδιού από τις 
εξωσχολικές δραστηριότητες, ο εξοβελισμός του πα-
ραμυθιού ως αναχρονιστική μορφή αλληλεπίδρασης 
και κυρίως οι ψευδεπίγραφες προοδευτικές παιδαγω-
γικές θεωρήσεις οδηγούν στην αποξένωση και στην 
εξασθένηση των συναισθηματικών αποθεμάτων της 
οικογένειας, με ανυπολόγιστες επιπτώσεις στην ψυχο-
σύνθεση και τη δημιουργικότητα.



Ο θαμπωμένος καθρέφτης του εαυτού μας

204

Τα παραμύθια ανέκαθεν συνέδεαν τη νέα γενιά με 
την παράδοση, με τα λαογραφικά και ιστορικά στοι-
χεία περασμένων εποχών και κοινωνιών που έχουν 
παρέλθει. Με την αλληγορία τους μεταλαμπάδευαν 
τις αγωνίες και τους πόθους των ανθρώπων από τα 
παλιά στους σύγχρονους, διασφαλίζοντας τη συνέχεια 
του πολιτισμού. Μα, πάνω από όλα, διακήρυτταν την 
ευάλωτη φύση του ανθρώπου, ο οποίος –παρά τους 
μετασχηματισμούς του– παρέμεινε το ίδιο αδύναμο 
πλάσμα, που χρειάζεται την αλληλεγγύη, τη συμπα-
ράσταση, την παραμυθία και τη συμπόρευση του μα-
γικού με το πραγματικό, για να επιβιώσει.

Τρίτη ηλικία και κατάθλιψη 

Η τρίτη ηλικία συνδέεται με μύθους, στερεότυπα και 
παρεξηγήσεις, κοινός παρονομαστής των οποίων είναι 
η απώλεια της αυτονομίας, η επιδείνωση της ποιότη-
τας ζωής και η περιθωριοποίηση.
Οι αλλαγές στον οργανισμό με την πάροδο της ηλικί-

ας μπορούν να ταξινομηθούν σε μεταβολές στον γνωστι-
κό τομέα, στην προσωπικότητα και στην προσαρμογή. 
Όσον αφορά στον πρώτο, παρατηρείται αδυναμία πρό-
σκτησης νέας γνώσης, αλλά το γεγονός αυτό αντισταθ-
μίζεται από την αύξηση της κριτικής ικανότητας και την 
ευχέρεια αξιοποίησης της εμπειρίας και των εμπεδωμέ-
νων κατά τη διάρκεια της ζωής δεξιοτήτων. Τελευταίες 
έρευνες έχουν αποδείξει ότι η απώλεια της μνήμης είναι 
επιλεκτική (οι ηλικιωμένοι ξεχνούν συμβάντα και πλη-



205

Ψυχολογία της σύγχρονης εποχής

ροφορίες που δεν τους ενδιαφέρουν) και δεν αφορά στη 
μακροπρόθεσμη, αλλά στη βραχυπρόθεσμη μνήμη. Τα 
νέα γι’ αυτούς ερεθίσματα πρέπει να παρουσιάζονται 
με αργότερους ρυθμούς, ενώ οι ασκήσεις απομνημόνευ-
σης, το διάβασμα και η ενεργός συμμετοχή σε δραστη-
ριότητες αποτρέπουν την εμφάνιση του φαινομένου. Η 
απώλεια μνήμης είναι παθολογική κατάσταση και μπο-
ρεί να εμφανιστεί σε όλες τις ηλικίες.
Η εσωστρέφεια αυξάνεται κατά την τρίτη ηλικία, 

αλλά ταυτόχρονα μειώνεται ο νευρωτισμός. Σύμφω-
να με τη θεωρία της απόσυρσης, οι ηλικιωμένοι απο-
στερούνται μεγάλου μέρους των κοινωνικών τους 
ρόλων, αλλά και η ίδια η κοινωνία τους περιθωριο-
ποιεί (κυρίως για λόγους που σχετίζονται με την πα-
ραγωγή και την οικονομία). Κοινωνικά αίτια ανα-
γκάζουν τους ηλικιωμένους να αποδεχτούν ρόλους 
εξάρτησης (από την οικογένεια, την κρατική μέριμνα, 
το σύστημα πρόνοιας και περίθαλψης), που πολλές 
φορές είναι γενεσιουργοί παράγοντες κατάθλιψης.
Βάσει στατιστικών, οι κάτοικοι άνω των εξήντα πέντε 
ετών στην Ελλάδα αντιπροσωπεύουν το 18% του συ-
νολικού πληθυσμού της χώρας (από 15% το 1995). Η 
γήρανση του πληθυσμού έχει σημαντικές επιπτώσεις 
οικονομικο-κοινωνικής υφής και μπορεί να θεωρηθεί 
ως μία σοβαρή απειλή της κοινωνικής συνοχής.
Επιδημιολογικές μελέτες σε ηλικιωμένους κατέ-

δειξαν ότι το 10-25% αυτών εμφάνιζε συμπτώματα 
κατάθλιψης. Είναι άξιο προσοχής ότι στα νοσοκομεία 
δύσκολα αναγνωρίζεται η κατάθλιψη και αυτό οφεί-
λεται:



Ο θαμπωμένος καθρέφτης του εαυτού μας

206

στη δυσκολία αναγνώρισης και διάγνωσης της • 
κατάθλιψης,
στην προτεραιότητα της αντιμετώπισης άλλων • 
σημαντικότερων προβλημάτων υγείας,
στην υποτίμηση συχνότητας εμφάνισης της κα-• 
τάθλιψης.

Η κατάθλιψη στην τρίτη ηλικία έχει πολλές φορές 
κοινωνικά και ψυχολογικά αίτια:

Πένθος και απώλεια αγαπημένων προσώπων, φί-• 
λων κ.λπ.
Κοινωνική απομόνωση και έλλειψη ενδιαφερό-• 
ντων μετά τη σύνταξη.
Αλλαγή στον τρόπο ζωής.• 
Μοναξιά και οικονομικές δυσκολίες.• 

Η κατάθλιψη στους ηλικιωμένους μπορεί να είναι 
πρωτογενής ή δευτερογενής (αποτέλεσμα, δηλαδή, 
μιας άλλης ψυχιατρικής ή μη διαταραχής).
Η πρωτογενής κατάθλιψη είναι τριών ειδών:
Η μείζων κατάθλιψη: απαιτείται η ύπαρξη έντο-• 
νων καταθλιπτικών συμπτωμάτων για τρεις του-
λάχιστον εβδομάδες. Χαρακτηρίζεται από:

Αρνητικά συναισθήματα (μελαγχολία, αίσθη- -
ση απελπισίας).
Ψυχοκινητικές διαταραχές (διέγερση ή κατα- -
στολή).
Γνωστικές διαταραχές (ενοχές, χαμηλή αυτο- -
εκτίμηση).
Σωματικά συμπτώματα (διαταραχές στον  -
ύπνο, όρεξη, βάρος).



207

Ψυχολογία της σύγχρονης εποχής

Κοινωνική απόσυρση. -
Η δυσθυμία: χαρακτηρίζεται από συμπτώματα • 
παρόμοια με αυτά της μείζονος κατάθλιψης. Η 
συμπτωματολογία θα πρέπει να υπάρχει για 
τουλάχιστον δύο χρόνια.
Οι άτυπες μορφές κατάθλιψης (συγκεκαλυμμέ-• 
νη κατάθλιψη): χαρακτηρίζεται από άρνηση του 
καταθλιπτικού συναισθήματος, το οποίο εμφανί-
ζεται με τη μορφή σωματικών ή γνωστικών συ-
μπτωμάτων.

Η δευτερογενής κατάθλιψη στους ηλικιωμένους 
μπορεί να είναι δύο μορφών:

Η οργανική κατάθλιψη, που είναι αποτέλεσμα • 
βιολογικών μεταβολών στον οργανισμό του 
ασθενούς, είτε λόγω μιας νόσου που προσβάλλει 
το κεντρικό νευρικό σύστημα είτε λόγω λήψης 
φαρμάκων που προκαλούν αντίστοιχες βιοχημι-
κές μεταβολές.
Καταθλιπτικές αντιδράσεις, ως αποτέλεσμα • 
ψυχολογικής αντίδρασης σε σωματική νόσο, με 
πρώτο σύμπτωμα το άγχος.

Μύθοι σχετικά με την τρίτη ηλικία:
Η γήρανση είναι ένα αδιέξοδο με μόνη λύτρωση • 
τον θάνατο. Η προσωπική ανάπτυξη και ολοκλή-
ρωση σταματούν.
Οι νοητικές λειτουργίες επιδεινώνονται και προ-• 
καλούν τα σκώμματα και την έλλειψη ανοχής 
από τον κοινωνικό περίγυρο.



Ο θαμπωμένος καθρέφτης του εαυτού μας

208

Τα άτομα της τρίτης ηλικίας είναι βάρος για τις • 
οικογένειές τους.

Πού οφείλονται οι μύθοι αυτοί:
Στην υπεργενίκευση. Οι άνθρωποι συνήθως • 
γνωρίζουν μεμονωμένες περιπτώσεις ηλικιωμέ-
νων που πάσχουν ψυχολογικά ή βιολογικά και 
γενικεύουν σε όλον τον πληθυσμό. Παράλληλα, 
αντιλαμβάνονται ως σοβαρότερα τα προβλήματα 
των ατόμων της τρίτης ηλικίας από ό,τι τα ίδια 
τα άτομα άνω των 65 ετών.
Οι περισσότεροι αγνοούν ότι η τρίτη ηλικία έχει • 
εύρος που φτάνει μέχρι και τα 30 ή και παραπά-
νω έτη (από 65-100). Υπάρχει η τάση ισοπεδωτι-
κής ομογενοποίησης, δηλαδή παράβλεψη του γε-
γονότος ότι οι διατομικές διαφορές είναι εντονό-
τατες ανάμεσα στα άτομα της τρίτης ηλικίας –και 
συνήθως πιο εμφανείς σε σύγκριση με τα νεαρά 
άτομα– εξαιτίας ενδοατομικών, ψυχολογικών, βι-
ολογικών και κοινωνικών παραγόντων (π.χ., άλ-
λοι βρίσκονται σε χηρεία, άλλοι διαβιούν μόνοι 
και άλλοι με την οικογένεια, άλλοι εξακολουθούν 
να εργάζονται άτυπα, το ύψος των συντάξεων εί-
ναι διαφορετικό κ.λπ.). Το μόνο κοινό στα άτομα 
της τρίτης ηλικίας είναι η ηλικία τους.
Η απώλεια μνήμης σε νεαρότερη ηλικία είναι • 
εξίσου συχνή, αλλά αποδίδεται στο άγχος, στον 
φόρτο εργασίας και στις βιοτικές μέριμνες. Μετά 
τα 65 έτη αποδίδεται αποκλειστικά και εσφαλ-
μένα στο γήρας.



209

Ψυχολογία της σύγχρονης εποχής

Οι κοινωνικές νόρμες, η πρόσβαση και η δομή των • 
χώρων είναι διαμορφωμένες για άτομα νεαρής 
ηλικίας. Τα πράσινα φανάρια για τους πεζούς 
διαρκούν λιγότερο, τα πεζοδρόμια φράζουν από 
παράνομα παρκαρισμένα αυτοκίνητα, τα ασαν-
σέρ είναι προβληματικά κ.λπ. Η ίδια η κοινωνία 
δεν διευκολύνει τη ζωή των γερόντων.
Τα περισσότερα άτομα τρίτης ηλικίας έχουν συ-• 
χνές επαφές με τα μέλη της οικογένειάς τους. 
Το ποσοστό αυτών που παραμελούνται από τα 
παιδιά ή τα εγγόνια τους, ειδικά στην Ελλάδα, 
είναι πολύ μικρότερο από αυτό που φροντίζεται 
από την οικογένειά του.
Η προβολή, δηλαδή η τάση των νέων να προ-• 
βάλλουν στους γεροντότερους τους δικούς τους 
φόβους για την απώλεια της υγείας και της 
ομορφιάς, της γονιμότητας και της ευεξίας, την 
αγωνία για τη φθίση και την παρακμή, το άγχος 
του θανάτου.
Οι μύθοι για την τρίτη ηλικία είναι αποκύημα • 
της σύγχρονης βιομηχανικής κοινωνίας, που συν-
δέει την αξία με την παραγωγή και την ικανό-
τητα πλουτισμού ή συγκέντρωσης πόρων. Στους 
Aboriginals της Αυστραλίας, όπως και στους 
ανατολικούς πολιτισμούς, οι γέροντες είναι πρό-
σωπα σεβαστά και φορείς των γνώσεων, της 
εμπειρίας, των παραδόσεων και της σοφίας.
Τα άτομα της τρίτης ηλικίας διαθέτουν αγοραστι-• 
κή δύναμη πάνω από τον μέσο όρο του ενεργού 
πληθυσμού, την οποία διοχετεύουν στα παιδιά 



Ο θαμπωμένος καθρέφτης του εαυτού μας

210

και τα εγγόνια τους, δίνοντας συχνά την αίσθηση 
ότι οι ίδιοι φυτοζωούν.

Δεν πρέπει να λησμονούμε ότι τα άτομα της τρίτης 
ηλικίας πρέπει να μπορούν:

Να επιλέγουν τον τρόπο ζωής τους.• 
Να διαβιούν σε αξιοπρεπείς συνθήκες στο οικείο • 
φυσικό και κοινωνικό τους περιβάλλον.
Να διατηρούν την αυτονομία, την κοινωνική συμ-• 
μετοχή, την επικοινωνία και να αυξάνουν την αυ-
τάρκειά τους.
Να έχουν ίσες ευκαιρίες και κατοχυρωμένα δι-• 
καιώματα ώστε να μη γίνονται αποδέκτες προ-
καταλήψεων και αποκλεισμών.
Να επιλέγουν, να διεκδικούν και να εξασφαλί-• 
ζουν τους τρόπους και τα μέσα που βελτιώνουν 
την ποιότητα της ζωής τους.
Να απολαμβάνουν υπηρεσιών και παροχών που • 
να τους εξασφαλίζουν υγεία, ποιότητα ζωής και 
επιβίωση.
Να εκφράζουν το δικαίωμά τους για σεξουαλική • 
ζωή και όχι να ενοχοποιούν την ερωτική τους 
ανάγκη.
Να τους αναγνωρίζεται το δικαίωμα να επιλέ-• 
γουν οι ίδιοι τους κινδύνους στους οποίους θα 
εκτεθούν (πολλοί θεωρούν ότι όλα είναι επικίν-
δυνα για τα άτομα της τρίτης ηλικίας, από τη 
διαχείριση των οικονομικών μέχρι το ανέβασμα 
μιας σκάλας).



211

Ψυχολογία της σύγχρονης εποχής

Η κοινωνική συμμετοχή επιτυγχάνεται:
με τις διαπροσωπικές σχέσεις,• 
με τη διαρκή αναζήτηση νέων ενδιαφερόντων,• 
με την απασχόληση και μετά τη σύνταξη, μέσω • 
κοινωνικών προγραμμάτων δραστηριοποίησης,
με την αναγνώριση των ηλικιωμένων ως ενεργών • 
πολιτών και φορέων εμπειρίας.

Προγράμματα για ηλικιωμένους: 
Οι Μονάδες Φροντίδας Ηλικιωμένων (ΜΦΗ) πα-• 
ρέχουν υπηρεσίες δευτεροβάθμιας κοινωνικής 
φροντίδας και παρέχονται κυρίως από δημόσι-
ους φορείς και από Νομικά Πρόσωπα Ιδιωτικού 
Δικαίου. Ο κεντρικός προσανατολισμός των ΜΦΗ 
είναι η θεραπεία και η αποκατάσταση σωματι-
κής και πνευματικής/ψυχικής νόσου ή αναπηρίας, 
καθώς και η καταπολέμηση των συνεπειών του 
κοινωνικού αποκλεισμού. Στις μονάδες αυτές 
παρέχεται περίθαλψη σε ηλικιωμένα άτομα που 
διαβιούν μόνα τους ή δεν αυτοεξυπηρετούνται. 
Στόχος τους είναι η εξασφάλιση στους ηλικιωμέ-
νους αξιοπρεπών συνθηκών διαβίωσης, η ρύθμιση 
των προβλημάτων υγείας τους και η διατήρησή 
τους ως ενεργά κοινωνικά μέλη.
Οι Λέσχες Φιλίας είναι μία πρωτοβουλία του • 
Δήμου Αθηναίων. Είναι χώροι που μπορούν ηλι-
κιωμένοι να αναζητήσουν ανθρώπινη ζεστασιά, 
επαφή με συνομηλίκους, κοινωνική υποστήριξη 
και ψυχαγωγία. Το πρόγραμμα προβλέπει επί-
σης δημιουργική απασχόληση, εργοθεραπεία, 



Ο θαμπωμένος καθρέφτης του εαυτού μας

212

φυσιοθεραπεία, ημερήσιες εκδρομές, επισκέψεις 
σε πολιτιστικούς χώρους. Στόχος τους είναι η 
εξοικείωση των ηλικιωμένων με τα προβλήμα-
τα της τρίτης ηλικίας, η προσαρμογή τους στις 
καινούργιες συνθήκες ζωής, η ομαλή συνύπαρξη 
με τους νεότερους και η παροχή ενός υποστηρι-
κτικού περιβάλλοντος, ιδίως σε ανθρώπους που 
δεν έχουν οικονομικά μέσα ή οικογένεια να τους 
φροντίσει.
Πρόγραμμα «Βοήθεια στο Σπίτι» • 

Σκοπός του προγράμματος: Η παραμονή των  -
ηλικιωμένων και των ατόμων με αναπηρίες 
στο οικείο φυσικό και κοινωνικό τους περι-
βάλλον, η διατήρηση της συνοχής της οικογέ-
νειας, η αποφυγή χρήσης ιδρυματικής φροντί-
δας ή καταστάσεων κοινωνικού αποκλεισμού, 
η εξασφάλιση αξιοπρεπούς και υγιούς δια-
βίωσης και η βελτίωση της ποιότητας ζωής 
τους.
Στόχος του προγράμματος: Παροχή οργανω- -
μένης και συστηματικής πρωτοβάθμιας κοι-
νωνικής φροντίδας από ειδικούς επιστήμονες 
και καταρτισμένα στελέχη, όπως και από εθε-
λοντές και φορείς κοινωνικής αλληλεγγύης της 
κοινότητας, σε μη αυτοεξυπηρετούμενους πο-
λίτες, ηλικιωμένους, άτομα με αναπηρίες, με 
προτεραιότητα σε αυτούς που διαβιούν μόνοι 
τους και το εισόδημά τους δεν τους επιτρέπει 
να εξασφαλίσουν τις απαιτούμενες υπηρεσίες 
εξυπηρέτησης, ώστε να διευκολυνθεί η καθη-



213

Ψυχολογία της σύγχρονης εποχής

μερινή τους ζωή και μέσω της ενδυνάμωσης 
να αποκτήσουν τη μέγιστη δυνατή αυτονομία 
και την κοινωνική ευημερία.

Ταυτότητα της έρευνας 
Η έρευνα διενεργήθηκε από τους τριτοετείς και 

πρωτοετείς φοιτητές του Τμήματος Κοινωνιολογίας, 
με επιβλέποντα καθηγητή τον Επίκουρο Καθηγητή 
του Τμήματος Ευστράτιο Παπάνη. Ελήφθησαν 400 
συνεντεύξεις από άτομα τρίτης ηλικίας, από πολλές 
περιοχές της Ελλάδας. Χρησιμοποιήθηκε η βιογραφική 
μέθοδος και οι συνεντεύξεις ομαδοποιήθηκαν με τη 
μέθοδο της ανάλυσης περιεχομένου. Οι συμμετέχοντες 
κλήθηκαν να αναπολήσουν τις κυριότερες στιγμές της 
ζωής τους (παιδική, νεανική ηλικία, περίοδος ωριμότη-
τας και τρίτη ηλικία) και να αναφερθούν στις συνθή-
κες και τις πιο αξιομνημόνευτες αναμνήσεις τους.

Συμπεράσματα
Οι περισσότεροι από τους ηλικιωμένους:
Ζουν σε ιδιόκτητο σπίτι.• 
Πέρασαν δύσκολα παιδικά χρόνια, λόγω της κα-• 
τοχής και των άσχημων συνθηκών διαβίωσης που 
επικρατούσαν.
Έχουν παντρευτεί και έχουν αποκτήσει παιδιά • 
και εγγόνια, και αυτό ήταν το σημαντικότερο γε-
γονός της ζωής τους, άσχετα από την επαγγελ-
ματική πορεία που είχαν ή τις δύσκολες ιστορικά 
συνθήκες που έζησαν.
Αναγκάστηκαν να εργαστούν από μικρή ηλικία.• 



Ο θαμπωμένος καθρέφτης του εαυτού μας

214

Ασχολήθηκαν πιο πολύ με αγροτικές εργασίες.• 
Είναι ικανοποιημένοι από τον εαυτό τους και • 
δεν θα άλλαζαν αρκετά πράγματα από αυτά 
που έχουν ζήσει.
Τα χρήματα που παίρνουν δεν επαρκούν για να • 
καλύψουν τις ανάγκες τους.
Οι γυναίκες δεν χρειάστηκε να εργαστούν.• 
Ξέρουν ότι ακόμη έχουν να προσφέρουν πολλά, • 
αλλά η κοινωνία τους αρνείται αυτό το δικαίω-
μα.

Η κακοποίηση των ανδρών 

Μπορεί ακόμη και σήμερα να ακούγεται περισσότε-
ρο ως ανέκδοτο, αλλά ήδη από το 1974 ο Gelles δια-
πίστωσε ότι οι άνδρες σύζυγοι έπεφταν θύματα βίας 
σχεδόν με την ίδια συχνότητα όσο και οι γυναίκες. 
Το 1994, στις ΗΠΑ, 167 χιλιάδες άνδρες κατήγγειλαν 
ότι είχαν δεχτεί σωματική βία από τις συντρόφους 
τους και πολύ περισσότεροι παραδέχτηκαν ότι έχουν 
βιώσει παρόμοια περιστατικά, αλλά δεν το ανέφεραν 
πουθενά, για να μη γελοιοποιηθούν. Το ίδιο επιβε-
βαιώθηκε τυχαία και από άλλες έρευνες (Tjaden & 
Thoennes, 2000), δεδομένου ότι πρόθεσή τους ήταν 
να καταγράψουν τη γυναικεία κακοποίηση. Έτσι, τα 
φειδωλά επίσημα στοιχεία καταλήγουν ότι τουλάχι-
στον το 12,4% των ανδρών έχει δεχτεί φυσική βία από 
την επίσημη ή πρώην σύζυγο, ενώ το 4,6% ότι έχει 
πέσει θύμα ακραίων συμπεριφορών από τη γυναίκα, 



215

Ψυχολογία της σύγχρονης εποχής

στις οποίες συμπεριλαμβάνονται κλοτσιές, μπουνιές, 
δαγκώματα, χρήση μαχαιριού ή όπλου (Straus, 1980). 
Στις ερωτηθείσες γυναίκες, οι περισσότερες παρα-
δέχτηκαν ότι πολύ συχνά υπερβαίνουν τα εσκαμμέ-
να, κυρίως με το πέταγμα αντικειμένων εναντίον του 
συντρόφου τους, με σκοπό να τον πληγώσουν. Η οι-
κογενειακή βία δεν μπορεί να ερμηνευτεί απλοϊκά 
με σεξιστικούς όρους, όπως επεχείρησαν να το κά-
νουν οι γυναικείες οργανώσεις, αλλά είναι ένα πο-
λυσύνθετο φαινόμενο. Το 1991, οι Follingstad et all 
απέδειξαν ότι τα φαινόμενα ανδρικής κακοποίησης 
δεν οφείλονταν σε αυτοάμυνα των γυναικών, αλλά 
είχαν όλα τα χαρακτηριστικά κανονικής επίθεσης, η 
οποία μπορούσε να αποδοθεί στον θυμό, στην εκδί-
κηση, στην αδυναμία έκφρασης των συναισθημάτων 
προφορικά, στην άσκηση εξουσίας, στη ζήλεια, στην 
έλλειψη κατανόησης, στο άγχος και στη διεκδίκηση 
του ελέγχου.
Το ανησυχητικό είναι ότι η χρήση βίας εκ μέρους 

των γυναικών σχεδόν διπλασιάζεται από δεκαετία σε 
δεκαετία. Έρευνες σε νιόπαντρα ζευγάρια έδειξαν ότι 
πριν από τον γάμο το 44% των γυναικών είχαν ασκή-
σει βία, 18 μήνες μετά τον γάμο το ποσοστό ανέρ-
χεται σε 36% και 30 μήνες μετά τον γάμο το 32% 
δήλωσε ότι εξακολουθεί να καταφεύγει σε παρόμοιες 
συμπεριφορές. Παράλληλα, βρέθηκε ότι ενώ οι άνδρες 
έτειναν να μαλακώνουν με τον χρόνο και τη συμβίω-
ση, οι γυναίκες γίνονταν ολοένα και πιο επιθετικές. 
Ο O’ Leary (1989) διαπίστωσε ότι στο 41-57% των 
περιπτώσεων αυτών, ο σύζυγος που δεχόταν επίθεση 



Ο θαμπωμένος καθρέφτης του εαυτού μας

216

κατέφευγε σε βίαιη αυτοάμυνα, αλλά το υπόλοιπο 30-
40% δεχόταν τη βία παθητικά.
Καθώς αναλύουμε την ενδο-οικογενειακή βία, κα-

ταρρίπτεται πλέον ο μύθος του άνδρα-θύτη και της 
γυναίκας-θύματος και τείνουμε να ομιλούμε για βί-
αια ζευγάρια. Στο 58,5% των περιπτώσεων αναφοράς 
βίας αυτή ήταν αμοιβαία, ενώ στο 41,5% η άσκησή της 
οφειλόταν εξίσου στη γυναίκα όσο και στον άνδρα. Σε 
έρευνα των Simonelli & Ingram (1998) σε φοιτητές, 
διαπιστώθηκε ότι το 40% των ανδρών είχε υποστεί 
βία από την κοπέλα του και το 29% αναγκάστηκε 
να καταφύγει σε νοσοκομείο. Παρά το γεγονός ότι ο 
άνδρας μπορεί να ασκήσει μεγαλύτερη μυϊκή δύναμη 
ή να περιορίσει αποτελεσματικότερα την επιτιθέμενη 
σύντροφό του, οι γυναίκες καταφεύγουν σε πιο πε-
ρίπλοκες και καλύτερα σχεδιασμένες μορφές βίας, οι 
οποίες εξισώνουν τα ποσοστά. Αυτό επιβεβαιώνεται 
απόλυτα στις περιπτώσεις ενδο-οικογενειακής βίας 
που καταλήγουν σε θάνατο ή σε σοβαρό τραυματι-
σμό.
Οι άνδρες που πέφτουν θύματα κακοποίησης από 

τη σύντροφό τους βιώνουν θυμό (75%), συναισθημα-
τική καταρράκωση (40%), κατάθλιψη και ταπείνωση 
(35%), τάση για εκδίκηση (25%), αίσθημα ότι είναι 
ευάλωτοι (23%) και φόβο ή ντροπή (15%). Οι συνέ-
πειες είναι ακόμη πιο έντονες στους νεαρούς άντρες: 
η εμπειρία μιας πρώιμης βίαιης σχέσης στιγματίζει 
τις μετέπειτα αλληλεπιδράσεις τους με το «ασθενές» 
φύλο και τους καθιστά πιο ευάλωτους σε μελλοντικά 
καταθλιπτικά επεισόδια και στην εμφάνιση ψυχοσω-



217

Ψυχολογία της σύγχρονης εποχής

ματικών συμπτωμάτων. Μάλιστα, η επικινδυνότητα 
αυξάνεται ανάλογα με την ένταση της βιωμένης βίας. 
Αν αναλογιστούμε ότι σχεδόν το 90% των ανδρών που 
συμμετείχαν σε έρευνες αναφέρουν ότι έχουν υποστεί 
συστηματικά ψυχολογική βία εκ μέρους των συντρό-
φων τους, κατανοούμε ότι ο συνδυασμός των δύο 
(φυσικής και ψυχολογικής) μπορεί να αποτελέσει τρο-
χοπέδη για την ομαλή κοινωνική και συναισθηματική 
ανάπτυξη του άνδρα.
Οι περισσότερες μελέτες μέχρι τώρα έχουν εσφαλ-

μένα επικεντρωθεί στις περιπτώσεις που ο άνδρας εί-
ναι αποκλειστικά θύτης ή μόνο θύμα. Η συνηθέστερη, 
όμως, περίπτωση είναι η εμφάνιση αμοιβαίας βίας στο 
ζευγάρι και τότε η διαχωριστική γραμμή θύτη και θύ-
ματος είναι θολή. Οι ρόλοι γίνονται συμπληρωματικοί 
και φαίνεται ότι υπάρχει ένα άδηλο νοσηρό συμβό-
λαιο μεταξύ των συντρόφων.
Η συναισθηματική ή ψυχολογική κακοποίηση των 

ανδρών αναφέρεται σε συμπεριφορές που έχουν ως 
σκοπό να ταπεινώσουν, να εξευτελίσουν και να ντρο-
πιάσουν τον άνδρα, να τον κάνουν να νιώσει ανίκανος, 
άχρηστος, ένοχος και τελικά να του μειώσουν το αυ-
τοσυναίσθημα. Τέτοιες συμπεριφορές εκ μέρους των 
γυναικών είναι οι φωνές, η διαρκής γκρίνια, οι τσιρί-
δες, οι προσβολές, οι ειρωνείες και ο σαρκασμός, η 
γελοιοποίηση μπροστά σε άλλους, ο οικονομικός έλεγ-
χος, η αποκοπή του άνδρα από συγγενείς και φίλους, 
η εσκεμμένη διακοπή της λεκτικής επικοινωνίας από 
τη σύζυγο, η άσκηση ελέγχου σε κάθε πτυχή της ζωής 
του άνδρα, η διαρκής αρνητική κριτική κ.λπ. Σε πολ-



Ο θαμπωμένος καθρέφτης του εαυτού μας

218

λές περιπτώσεις η ψυχολογική κακοποίηση μπορεί να 
συνυπάρχει με τη φυσική.
Τα στοιχεία είναι συντριπτικά: το μεγαλύτερο πο-

σοστό των ανδρών θα βιώσει σε κάποια στιγμή της 
ζωής του συναισθηματική βία από τη σύντροφό του, 
αλλά σπάνια ή ποτέ δεν θα το αναφέρει στους φίλους 
και πολύ περισσότερο στις Αρχές. Κι όμως, οι συ-
νέπειές της θα είναι καθοριστικές, δεδομένου ότι θα 
επηρεαστεί αρνητικά η αυτοεκτίμησή του, η εργασια-
κή του απόδοση, η κοινωνική του ζωή και η προσωπι-
κή και πνευματική του εξέλιξη.
Οι νεαροί άνδρες διατρέχουν πέντε φορές μεγαλύ-

τερο κίνδυνο να υποστούν ψυχολογική κακοποίηση, σε 
σύγκριση με τους μεγαλύτερους, και κρίσιμες φάσεις 
της ζωής του ζευγαριού (π.χ., συνταξιοδότηση, αλλαγή 
επαγγέλματος, απώλεια δουλειάς, χαμηλό εισόδημα, 
υπερωρίες, γέννηση παιδιών) θα επιτείνουν το φαινό-
μενο. Έχει πλέον διαπιστωθεί ότι οι γυναίκες που βι-
ώνουν οι ίδιες έντονες κοινωνικές και διαπροσωπικές 
συγκρούσεις διαθέτουν μεταιχμιακή προσωπικότητα, 
καταναλώνουν υπερβολικές ποσότητες αλκοόλ, πά-
σχουν από κατάθλιψη ή κυκλοθυμίες, έχουν μεγαλύτε-
ρες πιθανότητες να ασκήσουν ψυχολογική κακοποίηση 
στους συντρόφους τους. Η συμπεριφορά αυτή κατά 
κανόνα αντανακλά δικές τους εσωτερικές συγκρού-
σεις, παιδικά τραύματα ή ανασφάλειες. Φωνάζουν 
στους άνδρες τους, θεωρώντας τους υπεύθυνους για 
οτιδήποτε αρνητικό συμβαίνει, αντί να παραδεχτούν 
το πρόβλημά τους, έχουν μη ρεαλιστικές προσδοκίες 
και απαιτήσεις από αυτούς, τους θεωρούν ένοχους για 



219

Ψυχολογία της σύγχρονης εποχής

τα δικά τους συναισθήματα και τους κατηγορούν ότι 
αυτοί δεν κάνουν κάτι για να τα αλλάξουν. Διαβλέ-
πουν κακή πρόθεση σε κάθε τους ενέργεια και φρο-
ντίζουν να τους μειώνουν σε κάθε περίσταση. Συχνά 
ενδύονται την εικόνα του θύματος και πολλές φορές 
κερδίζουν την υποστήριξη φίλων που δεν γνωρίζουν 
ποια ακριβώς είναι η αλήθεια.
Το ανδρικό στερεότυπο, που θέλει τον άνδρα ισχυ-

ρό, σίγουρο, ανεξάρτητο, αυτάρκη, πλήττεται, και αυτό 
προκαλεί έντονα συναισθήματα στον κακοποιημένο 
σύντροφο, ο οποίος, εάν το αναφέρει, θα αντιμετωπί-
σει σκεπτικισμό, έκπληξη και ειρωνεία. Η εσωτερίκευ-
ση του γεγονότος, όμως, θα προκαλέσει συναισθηματι-
κή ανισορροπία και θα καταρρακώσει το αυτοσυναί-
σθημα του άνδρα, ο οποίος αισθάνεται εγκλωβισμένος 
σε μία κατάσταση που διαρκώς επιδεινώνεται. Πολλά 
θύματα ψυχολογικής κακοποίησης δήλωσαν ότι η γε-
λοιοποίηση μπροστά σε φίλους προκαλούσε πιο οδυ-
νηρά συναισθήματα, ακόμη και από τη φυσική βία εκ 
μέρους των γυναικών.
Η ψυχολογική κακοποίηση μερικές φορές ακολουθεί 

συγκεκριμένη πορεία: αρχικά η γυναίκα είναι εκνευ-
ρισμένη για κάποια αιτία που δεν αποκαλύπτει στον 
σύντροφό της. Ο άνδρας διαπιστώνει τη δυσθυμία της 
και, φοβούμενος έκρηξη θυμού, αρχίζει να τη ρωτά 
τι έχει, υποψιαζόμενος ότι κάτι έχει κάνει που την 
ενόχλησε. Η γυναίκα θέλει να του μιλήσει, ώστε να 
αισθανθεί λιγότερη μοναξιά. Αρχικά αποδίδει τη σύ-
γκρουση στον άνδρα και αυτός σε αντίδραση απομο-
νώνεται συναισθηματικά και επιχειρεί να της εξηγήσει 



Ο θαμπωμένος καθρέφτης του εαυτού μας

220

με λογικά πλέον επιχειρήματα. Η γυναίκα τότε, που 
περιμένει συναισθηματική υποστήριξη, νιώθει αγνοη-
μένη, βιώνει έλλειψη συναισθηματικής στήριξης, δεν 
κατανοεί κανένα από τα λογικά επιχειρήματά του ή 
διαστρεβλώνει συναισθηματικά το λογικό μήνυμά τους, 
οργίζεται εναντίον ενός άνδρα που δεν διαβλέπει κά-
ποιο σημαντικό πρόβλημα το οποίο για εκείνη είναι 
βασικό. Η γυναίκα αρχίζει να αποδίδει σε αυτόν τις 
αιτίες όλων των προβλημάτων στη σχέση τους. Ανα-
ρωτιέται εάν ο άνδρας της έχει καθόλου συναισθήμα-
τα ή γιατί δεν της τα αποκαλύπτει. Τελικά επιτίθεται 
σε εκείνον, τον χαρακτηρίζει ψεύτη και εμπλέκει στον 
λόγο της και πρόσωπα του συγγενικού ή φιλικού του 
περιβάλλοντος. Τον αποκαλεί ανίκανο και άχρηστο. 
Απομονώνεται στο δωμάτιό της και καταφεύγει σε 
ψυχολογικό πόλεμο. Η κατάσταση αυτή μπορεί να 
κρατήσει για εβδομάδες και να καταλήξει στην πλήρη 
απαξίωση του άνδρα. Ο σύντροφος τότε ενοχοποιεί 
τον εαυτό του, νιώθει ανίκανος να την καταλάβει και 
απομακρύνεται ακόμη περισσότερο. Ο κίνδυνος για 
ψυχολογική βία αυξάνεται, όταν μπροστά στο σκηνικό 
βρίσκονται παιδιά, στα οποία η γυναίκα κοινοποιεί 
πόσο φαύλος είναι ο πατέρας τους. Αυτό ολοκληρώνει 
τη συναισθηματική συντριβή του άνδρα. Σε κάποια 
στιγμή, ο άνδρας φτάνει στα όριά του, σπάει κάτι, 
χτυπά τη γροθιά του στο τραπέζι, για να της δείξει 
ότι αυτό είναι το τελευταίο που μπορεί να δεχτεί, ότι 
και αυτός είναι εξοργισμένος. Επιτυγχάνει, όμως, το 
ακριβώς αντίθετο. Τόσο καιρό δεν της έδειχνε τα συ-
ναισθήματά του. Ποτέ δεν της έδωσε να καταλάβει ότι 



221

Ψυχολογία της σύγχρονης εποχής

μπορεί να ελέγξει την κατάσταση. Πάντα υποχωρού-
σε ή αντιδρούσε παθητικά στην ποικιλία ψυχολογικής 
βίας που του εξασκούσε. Άρα, ο θυμός του είναι εύκο-
λα διαχειρίσιμος. Αντί να καταλάβει ότι η κατάσταση 
έχει βγει εκτός ελέγχου, τον προκαλεί, λέγοντάς του: 
«Τι θα κάνεις, θα με χτυπήσεις; Κάν’ το και θα σε 
καταστρέψω οικονομικά. Δεν θα δεις ποτέ ξανά τα 
παιδιά σου».
Ο άνδρας αποχωρεί και αυτό την εξοργίζει ακόμη 

περισσότερο. Ο κύκλος της ψυχολογικής βίας έχει δι-
αιωνιστεί, αλλά αυτό ήταν κάτι που η ίδια επεδίωκε 
υποσυνείδητα.
Το ερώτημα που γεννάται είναι γιατί οι σύντροφοι 

επιλέγουν να μείνουν με κάποιον που τους κακοποιεί 
σωματικά ή συναισθηματικά. Για τις γυναίκες η βι-
βλιογραφία αναφέρει ποικίλους κοινωνικούς ή πολι-
τισμικούς ρόλους, συναισθηματική εξάρτηση από τον 
σύντροφο και φόβο ότι θα εκδικηθεί τον ενδεχόμενο 
χωρισμό. Για τους άνδρες, οι οποίοι συνήθως έχουν 
και τα οικονομικά μέσα να χωρίσουν και ο κοινωνι-
κός στιγματισμός δεν είναι τόσο έντονος, ο κυριότερος 
λόγος είναι η δέσμευση που συνεπάγεται ο γάμος. 
Μπορεί να ακούγεται περίεργο, αλλά δεν είναι συ-
νήθως ο άνδρας αυτός που επιλέγει να χωρίσει, αλλά 
οι γυναίκες. Ταυτόχρονα, η νομοθεσία είναι απόλυτα 
άδικη εις βάρος των ανδρών. Ο άνδρας θα αναγκαστεί 
να αλλάξει τρόπο ζωής, θα βλέπει τα παιδιά του υπό 
εξευτελιστικές και οριοθετημένες συνθήκες, τα οικο-
νομικά του θα επιδεινωθούν. Ο γονεϊκός τους ρόλος 
επισκιάζεται εσφαλμένα από αυτόν της μητρότητας, 



Ο θαμπωμένος καθρέφτης του εαυτού μας

222

οι επιπτώσεις ενός διαζυγίου επιβαρύνουν περισσότε-
ρο τους άνδρες και η βίωση του χωρισμού είναι πολύ 
εντονότερη. Σε πανελλήνια έρευνα (Παπάνης, 2004) 
βρέθηκε ότι οι χωρισμένες γυναίκες είχαν πολύ υψη-
λότερα ποσοστά αυτοεκτίμησης σε σύγκριση με τους 
διαζευγμένους άντρες, οι οποίοι καθηλώνονταν για 
πολλά χρόνια στην τραυματική φάση του χωρισμού.
Τέλος, τα κοινωνικά στερεότυπα του «ισχυρού» 

φύλου θα αναγκάσουν τον κακοποιημένο άνδρα να 
υποστεί τον σαρκασμό, τα πειράγματα και τη γελοιο-
ποίηση, αν διανοηθεί να καταγγείλει το γεγονός.
Είναι καιρός η κοινωνία μας να απαγκιστρωθεί από 

τα στερεότυπα όσον αφορά στα δύο φύλα και να επα-
ναπροσδιορίσει τον ρόλο τους με πιο ορθολογικά κρι-
τήρια και λιγότερες υστερικές φωνές.

Συμβουλές 
για ανώριμα κοριτσάκια 

Μπορεί να ζούσατε καταπιεσμένες από τους πατριαρ-
χικούς τύπους οικογένειας και η αδικία να σας κάνει 
να αγανακτείτε, αλλά, κυρίες μου, μην προσπαθείτε 
να εκτονώσετε το μένος των αιώνων σε αυτήν την υπό 
διωγμό γενιά αγοριών. Έτσι κι αλλιώς, η αρρενωπότη-
τα διακυβεύεται, χωρίς καν να παρεμβαίνετε εσείς.

Διατηρήστε τον μύθο της θηλυκότητας. Η κυρι-• 
αρχία και η επίδειξη δύναμης οδηγούν στη μο-
ναξιά. Τα πρότυπα και οι συλλογικές μνήμες δεν 
ξεχνιούνται εύκολα.



223

Ψυχολογία της σύγχρονης εποχής

Παρ’ όλα αυτά, μην υποκύπτετε στα δευτερο-• 
γενή οφέλη και τη γοητεία της κατάθλιψης. Από 
ένα σημείο κι έπειτα, η παρατεταμένη κλάψα και 
γκρίνια ενοχλεί. Μην επαναφέρετε όλα τα κακώς 
κείμενα της σχέσης σας, όταν συζητάτε για ένα 
τωρινό πρόβλημα, μη γενικεύετε και μη χρησιμο-
ποιείτε χαρακτηρισμούς που τον πληγώνουν.
Τα προσχήματα δεν είναι υποκρισία. Τις περισ-• 
σότερες φορές διατηρούν αμείωτο το ενδιαφέρον 
και απαλύνουν από τις ενοχές. Αναζητήστε τα, 
ειδικά αν είστε διατεθειμένες να τα υπερβείτε.
Μην ασχολείστε με αγοράκια που δεν κάνουν • 
τίποτα για να σας πλησιάσουν. Αυτός που θα 
σας ποθήσει θα κινήσει το Σύμπαν για να σας 
αποκτήσει. Όλα τα υπόλοιπα ανήκουν στη σφαί-
ρα της φαντασίας σας.
Φόβος, πόθος, ενοχή, το τρίπτυχο με το οποίο επι-• 
χειρούμε να ορίζουμε τους άλλους. Μα ο πόθος 
είναι έλλειψη. Φροντίστε να μην σας έχει ποτέ 
καθ’ ολοκληρίαν, αλλά επιφυλάξτε του μία γνω-
στική και συναισθηματική έκπληξη κάθε φορά.
Κατ’ επέκταση, ενημερωθείτε για τα αποτελέ-• 
σματα της νεοφιλίας στους άνδρες, ένα φαινό-
μενο που τους υποκινεί –περισσότερο απ’ ό,τι 
εσάς– να αναζητούν την ηδονή στο νέο και περι-
πετειώδες. Δείτε την αναλογία με τα παιχνίδια, 
που εύκολα πέφτουν στη δυσμένεια των μικρών, 
ή με την ενδυμασία σας, που τόσο συχνά θέλετε 
να αλλάζετε. 
Επομένως, κατανοήστε τους νόμους του συμπε-• 



Ο θαμπωμένος καθρέφτης του εαυτού μας

224

ριφορισμού: η προσδοκία αμοιβής και όχι η ίδια 
η ενίσχυση αποτελούν το καλύτερο διεγερτικό. 
Στερήστε του τον εαυτό σας επιλεκτικά, αλλά 
δοθείτε του σαν να είναι ο μόνος άνδρας στον 
κόσμο, όταν τον συναντάτε. Φυσικά, αυτό πετυ-
χαίνει μόνο αν του αρέσετε εξωτερικά, ειδάλλως 
απλά χάνετε τον χρόνο σας.
Μη μεταχειρίζεστε σκληρή ή υβριστική γλώσσα. • 
Χαλάει την κομψότητα και θεωρείται ασυμβίβα-
στο με τη γυναικεία σας φύση.
Φροντίστε τον, χωρίς να γίνετε καταπιεστική. Το • 
ανδρικό φύλο διατηρεί ακέραιες τις μητρικές του 
προσκολλήσεις. Αλλά αν μιμηθείτε τους τρόπους 
της μαμάς, σύντομα θα απολαύσετε τον σεβα-
σμό, όχι όμως τον έρωτά του.
Μην ενστερνίζεστε αμαχητί τη δική του κουλτού-• 
ρα, τις συνήθειες, τα ιδεώδη. Μάθετε γι’ αυτά, 
δείξτε του ότι τα αποδέχεστε, αλλά μη χάσετε 
την ταυτότητά σας για χάρη του. Οι δουλοπρε-
πείς δορυφόροι δεν είναι διεγερτικοί. Προσέξτε, 
λοιπόν, να μην αφομοιωθείτε, γιατί σύντομα θα 
σας αντιμετωπίσει ως απλό φίλο του.
Μην ανεχθείτε καμία μορφή βίας εναντίον σας και • 
μη δίνετε δεύτερη ευκαιρία, αν σας κακοποιήσει.
Οι άνδρες δεν παρατηρούν τα ρούχα σας ούτε • 
τα συναισθήματά σας. Εξηγήστε του εσείς πως 
αισθανθήκατε σε κάποιο περιστατικό, τι σας 
προκάλεσε αμηχανία, ματαίωση, θλίψη, ζήλεια, 
χαρά και μην αρκεστείτε σε απλή παράθεση γε-
γονότων.



225

Ψυχολογία της σύγχρονης εποχής

Κάθε άνδρας πάσχει από το ανίατο σύνδρομο • 
του σωτήρα. Μερικές φορές δείξτε πόσο ανάγκη 
έχετε να σας σώσει και θαυμάστε τον για τη ζω-
τική του παρέμβαση.
Μην θέτετε διλήμματα, γιατί η λύση τους βρίσκε-• 
ται έξω από αυτά.
Μην περιμένετε να αυξήσετε την αυτοεκτίμησή • 
σας μέσα από εκείνον. Αυτή πηγάζει εσωτερικά 
και, αν μετατραπείτε σε συναισθηματικό παρά-
σιτο για να την κερδίσετε, απλά θα σας υποτιμή-
σει. Οι άνδρες έλκονται από ολοκληρωμένες και 
ατόφιες προσωπικότητες.
Διακρίνετε τα συναισθήματά σας από τους μηχα-• 
νισμούς άμυνας. Η φράση: «Θέλω να τον εμπι-
στεύομαι» σημαίνει «Θέλω να νιώθω ασφάλεια, 
επειδή τον προβλέπω».
Τα ζευγάρια χωρίζουν για τους ίδιους λόγους • 
για τους οποίους αρχικά ενώθηκαν, επειδή με 
την πάροδο του χρόνου αλλάζουν οι ανάγκες. 
Καταλάβετε ότι οι γυναίκες έχετε εντονότερο 
ρυθμό συναισθηματικής και πνευματικής ανά-
πτυξης, επομένως κάποια στιγμή θα χρειαστεί 
να τον απαγκιστρώσετε από την καθήλωση στην 
καθημερινότητά του.
Μην είστε άπιστη. Γενικά οι άνδρες έλκονται • 
από τις ελευθεριάζουσες, αλλά ποτέ δεν παύουν 
να τις θεωρούν υποδεέστερες.
Αν, παρ’ ελπίδα, το πράξετε, ποτέ μην συκο-• 
φαντήσετε τον απατηθέντα και μην καταφύγετε 
σε στερεότυπες δικαιολογίες για αιτιολογία. Θα 



Ο θαμπωμένος καθρέφτης του εαυτού μας

226

νιώσει μεν νικητής, αλλά γρήγορα θα ταυτιστεί 
μαζί του. Το κάνατε γιατί έτσι αισθάνεστε.
Το πρόβλημα στις συντροφικές σχέσεις είναι όχι • 
η διατήρηση του έρωτα, αλλά η σύναψη φιλίας. 
Όσοι καταφέρνουν να μοιράζονται τα ίδια πη-
γαία ενδιαφέροντα γίνονται οι αριστείς της δι-
άρκειας.
Να θυμάστε ότι ο έρωτας είναι για να δίνει χαρά • 
στους ανθρώπους. Αν έχετε εμπλακεί σε μία σχέ-
ση που σας στεναχωρεί, κάποτε θα μετανιώσετε 
για κάθε πνοή που ξοδέψατε γι’ αυτήν.

Συμβουλές 
για ανώριμα αγοράκια 

Σύντροφοι, μπορεί η επιφανειακή ανάλυση των νέων 
συνθηκών να υποδεικνύει ότι ως φύλο έχουμε πτω-
χεύσει, πως οι γυναικείοι αγώνες μας εξοβέλισαν από 
τον θώκο της παντοδυναμίας και πως η χειραφέτηση 
αλλοτρίωσε ολοκληρωτικά και αμετάκλητα τις αρμο-
νικές για μας σχέσεις ιεραρχίας, αλλά, παρ’ όλα αυτά, 
αφιερώστε λίγα λεπτά, για να καταλάβετε πώς δυνη-
τικά η θηλυκότητα μπορεί να εξελιχθεί σε ευτυχία ή 
μιζέρια:

Κάθε γυναίκα κουβαλά αναλλοίωτες τις προπα-• 
τορικές ενοχές του κόσμου τούτου και τελευταία, 
μετά την επίσημη είσοδό τους στο παραγωγικό 
σύστημα, επωμίζεται και τη δική μας κατάρα. 
Το συναίσθημα αυτό είναι καταπιεσμένη οργή, 



227

Ψυχολογία της σύγχρονης εποχής

σύγχυση ρόλων, ανεστραμμένη επιθετικότητα, 
αντινομία. Αν γλυτώσουν από τις δικές μας σα-
τραπείες, μπορούν με την ορμή της εμμονής να 
εφεύρουν χίλιους τρόπους, για να υποδουλώνο-
νται σε φανταστικούς ή πραγματικούς τυράν-
νους: από το μακιγιάρισμα (μην αυταπατάσθε, 
δεν καλλωπίζονται για σας, αλλά κυρίως για τις 
ανταγωνίστριες), την εξωτερική εμφάνιση, τη 
γνώμη των άλλων, τον χρόνο που κραδαίνει ημε-
ρομηνίες λήξεως από την ίδια την αγάπη τους.
Ευαίσθητες στην αντίληψη της φθοράς και της • 
παρακμής, αντιλαμβάνονται τα πάντα μακρο-
πρόθεσμα, σε αντίθεση με τη δική μας μακαριό-
τητα του εφήμερου και του παρόντος.
Διαθέτουν έναν εγκέφαλο που αναλύει διαρκώς, • 
που συνδέει τα ασύμβατα, νοθεύει τη λογική με 
το συναίσθημα, επιζητεί τα αντίθετα, εγκαθι-
δρύει ισορροπίες, για να τις διαλύσει αργότερα, 
επεξεργάζεται πολλαπλές καταστάσεις, διαβλέ-
πει τις συνέπειες.
Οι ιδιότητές τους, οι τόσο δύσκολα αποκτηθεί-• 
σες, επιζητούν διαρκή επιβεβαίωση, ενίσχυση, 
ανταμοιβή. Σπάνια τις αποκτούν για τον εαυτό 
τους. Είναι καταδικασμένες να προσφέρουν.
Σαν τον Σίσυφο ανεβαίνουν καθημερινά το βου-• 
νό, φορτωμένες με εξαρτήσεις, με ιδανικά, με 
ανασφάλειες, χρεωμένες τις ήττες άλλων, τις 
προσδοκίες αυτών που αγαπούν, τις συγκρού-
σεις στις οποίες άλλοι τις ενέπλεξαν.
Δεν αποκαλύπτουν τι νιώθουν, αλλά τον τρόπο • 



Ο θαμπωμένος καθρέφτης του εαυτού μας

228

που αισθάνονται. Την εξέλιξη και την ανάπτυ-
ξη των συναισθημάτων που εμείς εκλαμβάνουμε 
αστόχαστα ως κυκλοθυμία.
Μπορούν να υπομένουν, να δίνονται ψυχή τε και • 
σώματι, να ελπίζουν ενώ βρίσκονται σε τέλμα, 
να προδίδουν, να υποκύπτουν σε προσχήματα, 
να εκδικούνται, να προσδιορίζουν τη διάρκεια 
και το ύφος μιας σχέσης, να είναι χειριστικές και 
παμπόνηρες.
Έλκονται από όσα εκλαμβάνουν ως δύναμη, • 
πλούτο, κάλλος, γνώση, πυγμή, αλλά εξίσου εύ-
κολα ενδίδουν σε άντρες με παιδική προσωπι-
κότητα. Ερωτεύονται όσους ποδοπατούν τα συ-
ναισθήματά τους, εκείνους που θα τις αρνηθούν, 
που θα τις αγνοήσουν, αλλά επιλέγουν λογικά 
τον σύντροφο της ζωής τους.
Πλασμένες ισχυρές, εγκλωβίζονται σε μία πολυ-• 
πλοκότητα ερμηνειών, αντιφατικών βουλήσεων, 
ανεπίτρεπτων επιθυμιών. Ανατρέπουν τα πάντα 
για μία νέα αρχή που θα τις απογοητεύσει, επι-
ζητούν σεβασμό, τρυφερότητα, κατανόηση, για 
να λάβουν συνήθως τα αντίθετα.
Εξελίσσονται γρηγορότερα, πνευματικά και ψυ-• 
χολογικά, αλλά ζουν μέσα στο άγχος, χωρίς δι-
καίωμα εφησυχασμού.
Φερθείτε τους σαν να είναι μοναδικές, σαν να δι-• 
αφέρουν από όλες όσες γνωρίσατε, αλλά μη δεί-
ξετε υπέρμετρη αδυναμία. Μην τις παγιδεύσετε 
στις καθηλώσεις σας, στη διεκπεραίωση, στην 
επιφανειακή προσπέλαση, στη συνήθεια.



229

Ψυχολογία της σύγχρονης εποχής

Ποτέ μην τις θεωρήσετε δεδομένες και εύκολα • 
διαχειρίσιμες.
Μην ξεχνάτε ότι από αυτές προέρχονται όλα τα • 
καλά και τα κακά του κόσμου τούτου.





231

Κεφάλαιο 6 
ΜΜΕ, κοινωνία και προπαγάνδα 

Ηγεσία και κοινωνικά κινήματα 

Η κοινωνική μεταβολή προκύπτει από τις ανάγκες και 
όχι από την ιδεολογία. Από την κοινωνική ανισότητα 
κι όχι από τη γενική φτώχεια. Η πολιτική σκέψη μορ-
φοποιείται αργότερα, συνήθως από τον ηγέτη, για να 
στεγάσει στις θεωρίες και στις αναφορές της ετερό-
κλητες απόψεις, ατομικές κοσμοθεωρίες, αλλά κυρί-
ως την αντίληψη, τους στόχους και τον σχεδιασμό του 
αρχηγού.
Οι περισσότεροι ηγέτες δεν μοιάζουν με τους οπα-

δούς. Προέρχονται από την ανώτερη μέση τάξη, είναι 
μορφωμένοι, αρσενικού γένους, διακινδυνεύουν, προ-
βλέπουν, διαθέτουν οικονομικούς πόρους ή τη δεξιό-
τητα να ανευρίσκουν πηγές ενίσχυσης, έχουν ελεύθερο 
χρόνο και κοινωνικές διασυνδέσεις. Μα, κυρίως, έντο-
νο εκπαιδευτικό κεφάλαιο και πάθος για όσα πρε-
σβεύουν, ακόμη κι αν είναι παράλογα.
Οι οπαδοί δρουν υπό την επήρεια της ψυχολογίας 

της μάζας, δεν κατέχουν το γνωστικό υπόβαθρο ώστε 
να συστηματοποιήσουν και να γενικεύσουν τις πεποι-
θήσεις τους, στενάζουν από τις μέριμνες της καθημερι-



Ο θαμπωμένος καθρέφτης του εαυτού μας

232

νότητας και βασίζονται στην προσωπική εμπειρία, που 
δεν μπορεί να συνοψίσει τις αποχρώσεις του συνόλου. 
Με χαρά παραχωρούν το δικαίωμα της εκπροσώπη-
σής τους στον ηγήτορα, επιμερίζοντας την ευθύνη και 
το βάρος της λήψης αποφάσεων. Έτσι, αποπροσωπο-
ποιούνται, χάνονται μέσα στην ορμή του κινήματος 
και σταδιακά αποδέχονται την κατάληψη της εξουσί-
ας από εκείνους που μπορούν να σχεδιάζουν, να συ-
νομιλούν με την υπόλοιπη κοινωνία, να ελέγχουν τα 
υποσυστήματα και τις δυναμικές της ομάδας τους, να 
εμπνέουν αφοσίωση, να προβλέπουν τα αποτελέσμα-
τα των ενεργειών τους.
Ο ηγετικός ρόλος συνήθως αλλάζει, καθώς το κί-

νημα ακμάζει ή παρακμάζει, αλλά στα τελικά του 
στάδια πολύ λίγο ομοιάζει με την αρχική ιδεολογία, 
που παρακίνησε πολλούς στην ανάληψη πολιτικής ή 
επαναστατικής δράσης. Μοίρα κάθε κοινωνικής εναλ-
λακτικής που καταλαμβάνει την εξουσία, να αποκτά 
τα χαρακτηριστικά αυτής, ώστε να καθίσταται κατε-
στημένο και καταπιεστικό για πολλούς μόρφωμα.
Τα χαρακτηριστικά του ηγέτη –και ιδιαίτερα το χά-

ρισμα– συνήθως αποδίδεται από τους οπαδούς ή την 
ιστορία πολύ αργότερα, και ιδίως αν ο αγώνας για 
καταξίωση των μεταβολών που ευαγγελίζεται είναι 
νικηφόρος. Η ψυχολογία της έσω-ομάδας είναι κατα-
λυτική, σύμφυτη με την ανάγκη της ανθρωπότητας να 
εξιδανικεύει τους αρχηγούς και να έλκεται από επικές 
πράξεις.
Ο ηγέτης ενορχηστρώνει την κινητικότητα των κοι-

νωνικών ομάδων, κατευθύνει τη δράση, συνομιλεί με 



233

ΜΜΕ, κοινωνία και προπαγάνδα

τα ΜΜΕ, πείθει, εφευρίσκει επιχειρήματα, διασυνδέει 
την επιμέρους ιδεολογία με τα εθνικά και συλλογικά 
οράματα, ανακαλύπτει κοινά σημεία ανάμεσα σε πα-
γκόσμια και τοπικά γεγονότα, αλλά πρωτίστως επι-
στρατεύει το συναίσθημα, για να εξυπηρετήσει λογι-
κούς στόχους και προοπτικές.
Οι σκοποί του κινήματος υπερβαίνουν το άτομο, 

τον ανθρωπισμό, το συγκεκριμένο, το περιστασιακό, 
και οι συνέπειες πολλές φορές δημιουργούν αθώα 
και ανύποπτα θύματα, που ποτέ δεν ρωτήθηκαν εάν 
ασπάζονται την ιδεολογία, τη ριζοσπαστική σκέψη, το 
καινοτόμο και το ιδανικό.
Η δυνατότητα του ηγέτη να διαμορφώνει αξίες 

και να αμφισβητεί άλλες αποτελεί το πιο επικίνδυνο 
όπλο.

MME, προπαγάνδα και διαδίκτυο 

Ίσως η μεγαλύτερη ανατροπή στον προπαγανδιστικό 
ρόλο των ΜΜΕ είναι η εμφάνιση της διαδικτυακής 
επικοινωνίας. Είναι αλήθεια ότι στην προσπάθειά 
τους να ελέγξουν τη ροή των πληροφοριών οι κρατι-
κοί σχηματισμοί δεν έδωσαν τη δέουσα σημασία στον 
παγκόσμιο ιστό, παρά μόνο όταν η απήχησή του άρ-
χισε να πολλαπλασιάζεται με ρυθμούς γεωμετρικής 
προόδου και αφού κατανόησαν ότι ήδη έχει αφήσει 
πίσω του τον διαμεσολαβητικό του ρόλο διαφεύγο-
ντας τον κίνδυνο της μετεξέλιξής του σε όργανο χει-
ραγώγησης.



Ο θαμπωμένος καθρέφτης του εαυτού μας

234

Η δύναμη της διαδικτυακής πληροφορίας έγκειται 
στον δυναμικό της χαρακτήρα, στην ευκαμψία της να 
παραπέμπει, να συνδέει, να συγχέεται. Κανείς δεν 
μπορεί να προβλέψει την πορεία της, τη χαοτική αλλη-
λεξάρτησή της με άλλες συναφείς ή άσχετες πληροφο-
ρίες. Η ανάδυση και η ανασυγκρότηση του νοήματος, 
η διαμόρφωση των ερμηνειών, η ένταξη στην εμπει-
ρία και κοσμοθεωρία του δέκτη, ο τρόπος επιλογής ή 
απαξίωσής της επαφίενται, παρά τις επικοινωνιακές 
και διαφημιστικές παγίδες, στην προσωπικότητα του 
χρήστη.
Το γεγονός αντίκειται στις βασικές προϋποθέσεις 

της προπαγάνδας, που, σύμφωνα με τον Lippmann 
(1922), είναι οι ακόλουθες:

Πρόθεση του κράτους να εναρμονίσει τους στό-• 
χους των πολιτών με τις δικές του επιδιώξεις.
Ύπαρξη διαχωριστικών ορίων ανάμεσα στο συμ-• 
βάν και στην κοινή γνώμη.
Επιλεκτική διάχυση πλευρών της πληροφορίας.• 
Κοινή γνώμη που έχει συνηθίσει να ερμηνεύει • 
τον κόσμο με στερεότυπα, γενικευμένες κατη-
γορίες, διαπολικές αναπαραστάσεις. Τα ΜΜΕ 
εμφανίζονται ως η ενδιάμεση ρυθμιστική αρχή 
ανάμεσα στις υποκειμενικές αντιλήψεις και την 
πραγματικότητα.
Κοινή γνώμη η οποία αγνοεί πως η συμμετοχή • 
της στις διεργασίες του δημοκρατικού πολιτεύ-
ματος υφίσταται μόνο κατ’ επίφαση, επειδή η 
κυρίαρχη τάξη ελέγχει τη ροή της πληροφορίας 
ανάλογα με τα συμφέροντά της.



235

ΜΜΕ, κοινωνία και προπαγάνδα

Η προπαγάνδα πρέπει να διαχέεται σε όλες τις • 
εκφάνσεις της καθημερινότητας για να είναι 
αποτελεσματική.
Το συναίσθημα νοείται ως συμπλήρωμα των ορ-• 
θολογιστικών αντιλήψεων για την απεικόνιση της 
πραγματικότητας και μάλιστα αναπληρώνει σε 
μεγάλο βαθμό την έλλειψη σφαιρικής πληροφό-
ρησης. Τα ΜΜΕ επιχειρούν μέσω μιας επιτυχούς 
ή ανεπιτυχούς μείξης συναισθήματος και εκλογί-
κευσης να παρουσιάσουν το γεγονός ή την είδη-
ση υπό το πρίσμα της κυρίαρχης ιδεολογίας.
Οι πολίτες εσωτερικεύουν ως δικές τους πολι-• 
τικές τοποθετήσεις, ιδεολογίες και κουλτούρες, 
που παρουσιάζονται ως υποδειγματικές από τα 
ΜΜΕ. Ο άνθρωπος, εξαιτίας της περιορισμένης 
εμπειρίας, της έλλειψης εναλλακτικών, της ανε-
παρκούς καλλιέργειας, θεωρείται ως παθητικός 
δέκτης, ανίκανος να διαχειριστεί το συλλογικό, 
αλλά παραμένει υπεύθυνος μόνο για τον ατομι-
κό προσδιορισμό του.
Η προπαγάνδα εμπερικλείει την έννοια του σχε-• 
διασμού, της στρατηγικής και της βαθιάς γνώ-
σης των ψυχολογικών-κοινωνικών δυναμικών της 
κοινής γνώμης. Η απλοϊκή άποψη ότι οι ομάδες 
εξουσίας μπορούν εύκολα να διαχειριστούν τη 
μάζα έχει προ πολλού ανασκευαστεί.
Η προπαγάνδα σήμερα νοείται ως ένα είδος συμ-• 
βολαίου οι όροι του οποίου μπορούν ανά πάσα 
στιγμή να τεθούν σε επαναδιαπραγμάτευση.
Κατά τον Ellul (1965), η προπαγάνδα αποτελεί • 



Ο θαμπωμένος καθρέφτης του εαυτού μας

236

ένα άθροισμα τεχνικών από ένα κέντρο εξουσίας 
προς μία ομογενοποιημένη –μέσω ψυχολογικών 
χειρισμών– ομάδα, με σκοπό τη διασφάλιση της 
ενεργούς συμμετοχής ή της ανοχής ή της συναί-
νεσής της.

Η επικοινωνία είναι ο μηχανισμός προσαρμογής 
που επέτρεψε στο ανθρώπινο είδος να εξελιχθεί. Η 
κυριότερη έκφρασή της, η γλώσσα, είναι το διαφορο-
ποιητικό σύστημα συμβόλων που προήγαγε την αφαι-
ρετική σκέψη, εκτόξευσε τις δυνατότητες της νοημο-
σύνης και απάλλαξε τη σκέψη από την τυραννία του 
συγκεκριμένου, του χωροχρονικά προσδιορισμένου 
και του εφήμερου. Το επίπεδο της επικοινωνίας μπο-
ρεί να καθορίσει τον ρυθμό γνωστικής ανάπτυξης των 
παιδιών, ενώ, σύμφωνα με την κοινωνιολογία, είναι το 
μέτρο που διαμορφώνει την κοινωνική τάξη, χαρακτη-
ρίζει την κουλτούρα και σηματοδοτεί τα πολιτισμικά 
προϊόντα.
Η επικοινωνία είναι η προβολή του εαυτού προς 

τα έξω, ο αρωγός των αισθήσεων για την κατανόη-
ση του κόσμου, αλλά ταυτόχρονα η αποποίηση των 
υλικών ερεθισμάτων ως της μοναδικής οδού ερμηνεί-
ας της πραγματικότητας. Η επικοινωνία οριοθετεί το 
συλλογικό ασυνείδητο και αναδεικνύει την ιστορικό-
τητα. Οι περιορισμοί της αντανακλούν τη βραδύτητα 
στην ανάπτυξη, ενώ ανατροφοδότησή της επικυρώνει 
την ποιότητα της στρατηγικής και του σχεδιασμού. Η 
ίδια η κοινωνία δεν είναι παρά μία φαντασιακή θέσπι-
ση επικοινωνιακών σχέσεων και αλληλεπιδράσεων. Ως 



237

ΜΜΕ, κοινωνία και προπαγάνδα

τέτοια, ήταν αναμενόμενο να χρησιμοποιηθεί ως εξου-
σιαστικό εργαλείο και ως αναπαραγωγή της κυρίαρ-
χης ιδεολογίας. Υπό το πρίσμα αυτό, η προπαγάνδα 
μπορεί να οριστεί ως διάδοση του αξιακού συστήμα-
τος των κέντρων εξουσίας, με τέτοιον πειστικό τρόπο, 
ώστε οι αναπαραστάσεις των πολιτών να συγκλίνουν 
προς τους στόχους της ηγετικής τάξης. Η αμφισημία 
των νοημάτων και οι πολλαπλές πιθανότητες ερμη-
νείας της αντικειμενικότητας μειώνονται, εξαιτίας της 
συστηματικής προσπάθειας της εξουσίας να αποκρύ-
ψει εναλλακτικές νοηματοδοτήσεις και να υπερτονίσει 
όσες μπορούν ευχερέστερα να περιγράψουν τις αντι-
λήψεις της. Οι αναλύσεις για την πραγματικότητα που 
επιχειρούνται δεν είναι αναγκαστικά λανθασμένες, 
αλλά πάντοτε φέρουν το στοιχείο του εμπρόθετου και 
της σταδιακής κορύφωσης. Η πειθώ εξαρτάται από 
το κύρος του πομπού, από το μέσο διάσωσης των νο-
ημάτων, από το περιεχόμενο του μηνύματος, από την 
κριτική ικανότητα της κοινωνίας (ή από τη διάθεσή 
της να συνηγορήσει σε μία έκπτωση της ικανότητας 
αυτής), από τη συγκυρία και τις ιστορικές συνθήκες. 
Η προπαγάνδα προϋποθέτει κουλτούρα χαμηλής ανο-
χής ή ανικανότητας για διάλογο, συλλογική αποποίη-
ση κοινωνικών ευθυνών, πόλωση ή απογοήτευση από 
αποτυχημένες απόπειρες εγκαθίδρυσης διαλεκτικών 
και δημοκρατικών κανονιστικών ορίων. 
Ως επικοινωνιακό σχήμα, η προπαγάνδα μειώνει 

την απροσδιοριστία, προτείνει καταληπτά και ιδανικά 
για αναπαραγωγή μηνύματα, εξουδετερώνει τον μειο-
ψηφικό λόγο, ενώ η αποδοχή της εκδηλώνεται ως επι-



Ο θαμπωμένος καθρέφτης του εαυτού μας

238

θυμία του λαού για αποσόβηση κινδύνου, για αύξηση 
του βιοτικού επιπέδου ή για άρση της ανασφάλειας, 
που συνεπάγεται η μία κατ’ επίφαση πολυφωνία που 
δεν στηρίζεται στον κριτικό λόγο. Η προπαγάνδα εί-
ναι μέσο πειθάρχησης και εξουσίας (εφόσον αυτή νοη-
θεί ως συστηματική επιρροή) και διεκπεραιώνεται διά 
των ΜΜΕ, που διαθέτουν πολλαπλασιαστική αξιακή 
ισχύ και δρουν ως υποδείγματα, ακόμη και μέσα από 
την παρακμιακή επιδείνωση των ερμηνειών τους.
Η προπαγάνδα εκδηλώνεται απροκάλυπτα ή με 

πλάγιους τρόπους. Κατά την ενορχήστρωσή τους 
αξιοποιούνται όλα τα πορίσματα των ερευνών για 
αλλαγή στάσεων και πεποιθήσεων. Συνήθως γίνεται 
φανερή μετά το πέρας των συνεπειών της, ενώ ενί-
οτε η σημασία της έχει υπερεκτιμηθεί ή τεχνηέντως 
υποτιμηθεί. Οι πολίτες ενδίδουν σε αυτή, συνειδητά 
ή ασυνείδητα, ως αντίδραση σε μαζικά συναισθημα-
τικά βιώματα και συλλογικές απειλητικές εμπειρίες. 
Το σίγουρο είναι πως η προπαγάνδα –είτε ως απο-
σιώπηση, είτε ως ψέμα, είτε ως τεχνική– υποθάλπει 
την κατάλυση της ανθρώπινης αξιοπρέπειας, διακυ-
βεύει τα ιδεώδη και λεηλατεί την ελεύθερη βούληση. 
Σύμμαχοί της το πλημμελές εκπαιδευτικό σύστημα, 
η αποπροσωποποίηση, ο ατομισμός και η διαλεκτική 
ένδεια. Προαγωγός της και αργυραμοιβός των αν-
θρωπιστικών ιδανικών ο πόθος για την εξουσία, το 
κέρδος και η ψευδαίσθηση πως η κραταιότης μπορεί 
να διαρκέσει εσαεί. Δυστυχώς, η επιστήμη της ψυ-
χολογίας και επικοινωνίας έχει περιγράψει αναλυ-
τικά τις αχίλλειους πτέρνας της κοινής γνώμης και 



239

ΜΜΕ, κοινωνία και προπαγάνδα

τα ευρήματα αυτά χρησιμοποιούνται κατά κόρον εις 
βάρος των αδαών.

Η προπαγάνδα δημιουργεί ανάγκες ή επιτείνει • 
τις υπάρχουσες.
Δραματοποιεί λανθάνοντα ή υπαρκτά συναισθή-• 
ματα.
Αναζωογονείται με την επανάληψη.• 
Γίνεται πιστευτή όταν εκπέμπεται από πολλές • 
πηγές που αλληλοσυμπληρώνονται.
Είναι αποτελεσματικότερη όταν προβάλλει τα • 
μηνύματά της σε φαινομενικά ουδέτερο πλαίσιο.
Γίνεται περισσότερο πετυχημένη όταν τα νοήμα-• 
τά της δεν είναι διεκδικητικά ή απαιτητικά, αλλά 
φαντάζουν ως λογικά αποκυήματα της σκέψης 
των πολιτών.
Δηλητηριάζει τον κριτικό λόγο, όταν ενσωματώ-• 
νει τα αντίθετα επιχειρήματα με τέτοιον τρόπο, 
ώστε να τα γελοιοποιήσει, κάνοντας την κοινή 
γνώμη να υποθέσει πως μετέχει μιας δημοκρατι-
κής αντιπαράθεσης.
Εκτροχιάζει την ορθή σκέψη, παρουσιάζοντας • 
ψευδή δεδομένα ή αποσιωπώντας άλλα. Για πα-
ράδειγμα, εμφανίζει μία ιδέα ως πολύ πιο δια-
δεδομένη απ’ ό,τι πραγματικά είναι, έναν υποθε-
τικό κίνδυνο ως απειλή, οδηγεί την κοινή γνώμη 
σε εκβιαστικά διλήμματα, του τύπου «πτώχευση 
ή ξεπούλημα των βασικών δικαιωμάτων», «ανο-
χή στους μετανάστες ή διασάλευση της δημόσιας 
ασφάλειας», χωρίς να την εκθέτει σε ενδιάμεσες, 
πιο μετριοπαθείς λύσεις.



Ο θαμπωμένος καθρέφτης του εαυτού μας

240

Σε κάθε περίπτωση, η προπαγάνδα εκμεταλλεύεται 
τον φόβο για τη διαφορετικότητα και την ανάγκη του 
ατόμου να μοιράζεται κοινές αξίες με τις ομάδες στις 
οποίες ανήκει. Οι επαγγελματίες που τη σχεδιάζουν 
αρχίζουν να παρουσιάζουν τις βασικές της θέσεις σε 
ανύποπτο χρόνο, εγείρουν ζητήματα εκ του μη όντος, 
μόνο και μόνο για να τεθούν έστω προς συζήτηση, επα-
νέρχονται ξανά και ξανά, γνωρίζοντας ότι η αλλαγή, αν 
δεν είναι επαναστατική, είναι δύσκολη στην επίτευξή 
της. Η προσπάθειά τους εντείνεται, για να πείσουν τα 
μέλη της ομάδας-στόχου πως το περιεχόμενο της προ-
παγάνδας έχει ενσωματωθεί στις αξίες, τις συνήθειες 
και τους στόχους της ομάδας. Τέλος, αφήνουν τους 
ψυχολογικούς μηχανισμούς της συμμόρφωσης και της 
υποταγής να συνεχίσουν το έργο τους. Οποιοδήποτε 
μήνυμα –ακόμη κι εκείνα που δεν ευσταθούν λογικά– 
μπορεί να αποτελέσει επιδίωξη της στρατηγικά σχε-
διασμένης προπαγάνδας. Ας υποθέσουμε ότι υπάρχει 
συμφέρον στη βιομηχανία των κινητών τηλεφώνων να 
αποκρύψει την επικινδυνότητα της ακτινοβολίας για 
τη δημόσια ασφάλεια. Στο προπαρασκευαστικό στά-
διο θα αξιοποιηθούν δηλώσεις επιστημόνων που αμφι-
σβητούν την αξιοπιστία, εγκυρότητα και δεοντολογία 
των μελετών και που υποστηρίζουν το αντίθετο. Θα 
εγερθούν επιχειρήματα ακόμη και για το προσωπι-
κό κύρος των επιστημόνων που εναντιώνονται στους 
στόχους της βιομηχανίας, σκάνδαλα γι’ αυτούς θα 
αποκαλυφθούν ή θα κατασκευαστούν, θα προβληθούν 
από τα ΜΜΕ ισχυρισμοί πως ο πολλαπλασιασμός των 
κεραιών κινητής τηλεφωνίας ελαχιστοποιεί την έκθεση 



241

ΜΜΕ, κοινωνία και προπαγάνδα

στην ακτινοβολία, το κοινό θα βομβαρδιστεί με ακα-
τάληπτες έννοιες, όπως το SAR σώματος-κεφαλής, θα 
αλλοιωθούν στατιστικά δεδομένα ή θα αποσιωπηθούν 
άλλα, διάσημοι αστέρες θα εμφανιστούν στην τηλεό-
ραση μιλώντας με δημοφιλείς ατάκες στα κινητά και 
γενικά όλα θα καλυφθούν από την απροσδιοριστία της 
μη απόδειξης. Έτσι ακριβώς εξελίχθηκε η προπαγάν-
δα εναντίον της αφύπνισης για την υπερθέρμανση του 
πλανήτη ή η ανάλογη εκστρατεία υπέρ του καπνίσμα-
τος. Έχει μείνει ιστορικό το σύνθημα: «Οι γιατροί κα-
πνίζουν CAMEL».
Η προπαγάνδα πετυχαίνει όταν εξαπλώνεται σε 

κάθε πτυχή της κοινωνικής ζωής. Στο παραπάνω πα-
ράδειγμα για την κινητή τηλεφωνία είναι σκόπιμο να 
θεσμοθετηθούν βραβεία για τους επιστήμονες ή φοιτη-
τές που θα αποδείξουν ότι η ηλεκτρομαγνητική ακτι-
νοβολία είναι ακίνδυνη, εάν χρησιμοποιηθεί λογικά, 
που θα ανακαλύψουν οικιακές συσκευές με μεγαλύτε-
ρα όρια εκπομπής ή που θα εμφανίσουν εξαρτήματα 
τα οποία απορροφούν τη βλαβερή ακτινοβολία.
Η προπαγάνδα διασπείρεται ταχύτατα, όταν την 

ενστερνίζονται άτομα που αποτελούν αυθεντίες για 
τον περίγυρό τους, τα οποία στη συνέχεια μετατρέπο-
νται σε πολλαπλασιαστικούς φορείς της. Είναι γνωστό 
ότι δεν επηρεάζει και δεν αφορά άμεσα σε όλα τα 
μέλη μιας ομάδας. Και αυτά όμως θα αποδεχτούν τα 
νοήματά της, εάν ένα σημαντικό πρόσωπο του περι-
βάλλοντός τους αλλάξει απόψεις εξαιτίας της. Η προ-
παγάνδα αυτοτροφοδοτείται, επειδή τα άτομα που 
τροποποιούν τις πεποιθήσεις τους –σύμφωνα με τις 



Ο θαμπωμένος καθρέφτης του εαυτού μας

242

θεωρίες της γνωστικής ασυμφωνίας– πρέπει να βρουν, 
να αποδεχτούν και να διασπείρουν ακλόνητα επιχει-
ρήματα, τα οποία θα δικαιολογήσουν την αλλαγή από 
τις παλιές εκπεφρασμένες απόψεις τους. Η προπα-
γάνδα, για να πετύχει, χρειάζεται συνειδητοποιημέ-
νους ή μη συνεργάτες. Οφείλει να ανακαλύπτει τις 
αδυναμίες του συστήματος, τις προδιαθέσεις και τις 
τάσεις του, την αντίστασή του στην αλλαγή. Η προ-
παγάνδα δεν είναι αναγκαστικά αρνητική, ειδικά εάν 
οι στόχοι της ταυτίζονται με το γενικό καλό – π.χ., 
μία εκστρατεία για την πρόληψη των διάφορων μορ-
φών καρκίνου, υπέρ της πρόληψης για τη γνωριμία με 
μειονοτικές ομάδες κ.λπ. Πάντα, όμως, η ύπαρξή της 
βασίζεται στην αρχή ότι ο λαός είναι αρκετά ανώριμος 
ώστε να διαμορφώσει τις δικές του απόψεις, ελλιπώς 
πληροφορημένος για την ποικιλία των θεμάτων της 
κοινωνικής ζωής και εγκλωβισμένος σε αυθαίρετες, 
στερεοτυπικές ερμηνείες, οι οποίες πρέπει να αλλά-
ξουν.
Το μήνυμα που εκπέμπεται από την προπαγάνδα 

πρέπει να είναι έτσι διαμορφωμένο, ώστε να προσελ-
κύει το ενδιαφέρον πολλών κοινωνικών ομάδων, να 
αποτελεί συμπύκνωση και συνισταμένη ετερόκλητων 
απόψεων, πάνω στις οποίες θα επιδράσει διαμεσολα-
βητικά και συναινετικά, προσανατολίζοντάς τες προς 
τη δική της νοηματοδότηση. Υπό το πρίσμα αυτό, η 
προπαγάνδα επαναπροσδιορίζει τη στοχοθεσία των 
κοινωνικών ομάδων, προτείνει εναλλακτικές προσεγ-
γίσεις και συμβάλλει στη συνοχή· μειώνει την αμφι-
βολία και διασφαλίζει το πολυπόθητο αίσθημα ασφά-



243

ΜΜΕ, κοινωνία και προπαγάνδα

λειας και προβλεψιμότητας σε όσους την ασπαστούν. 
Είναι γεγονός ότι η προπαγάνδα μπορεί να ξεκινήσει 
ως μειονοτική επιρροή, η οποία σταδιακά θα καταστεί 
πλειονοτική, εφόσον διατηρήσει τη σταθερότητα στα 
μηνύματά της και εάν γίνει ικανή είτε να αξιοποιήσει 
διαστάσεις και προδιαθέσεις της κυρίαρχης ιδεολογί-
ας είτε να εκμεταλλευτεί αδυναμίες και στοιχεία της 
που, συν τω χρόνω, καθίστανται μη λειτουργικά και 
αμφισβητήσιμα.
Ας πάρουμε, για παράδειγμα, το φαινόμενο της 

ανεργίας, μία νοσηρή και ενοχική κατάσταση, η οποία 
πλήττει τη νεοφιλελεύθερη κοσμοθεωρία, προεκτείνε-
ται στην κοινωνική, οικονομική και προσωπική ζωή 
των πολιτών, ενώ προκαλεί αισθήματα οργής, απαξίω-
σης και αυτοκύρωσης των δημοκρατικών ιδεωδών. 
Ταυτόχρονα, επιτείνει την ανομία, την αμφισβήτηση 
των θεσμών και δοκιμάζει τις αντοχές και ανοχές του 
λαού. Η προπαγάνδα που θα θελήσει να επικεντρώσει 
την προβληματική στους μετανάστες ή στο σπάταλο 
κράτος πρόνοιας θα κατευθύνει τα ΜΜΕ στην ανάδει-
ξη θεμάτων εγκληματικότητας, σπατάλης στον δημό-
σιο τομέα, στη σκανδαλολογία, θα προβάλλει έρευνες 
ειδικών, οι οποίοι θα υπερτονίσουν τις ποινικές πρά-
ξεις των αλλοδαπών (αγνοώντας τις αντίστοιχες των 
Ελλήνων), θα παρουσιάσει μαρτυρίες Ελλήνων μετα-
ναστών σε Αμερική και Ευρώπη, υπαινισσόμενη τον 
υποδειγματικό τρόπο συμπεριφοράς τους στα ξένα 
κράτη, θα πείσει τους πολίτες ότι οι δημόσιοι υπάλλη-
λοι παρασιτούν σε βάρος του ελληνικού λαού, θα εξά-
ρει στατιστικά για τον χρόνο των διακοπών σε προηγ-



Ο θαμπωμένος καθρέφτης του εαυτού μας

244

μένες βιομηχανικά χώρες, θα ενισχύσει το πατριωτικό 
πνεύμα των εντοπίων και θα υιοθετήσει επιχειρηματο-
λογία της λαϊκής θυμοσοφίας. Η πόλωση που θα επέλ-
θει θα προωθήσει τα αξιώματα της προπαγάνδας, τα 
οποία εάν προβληθούν προσεκτικά, θα αξιοποιήσουν 
το momentum της κοινής γνώμης, που με τη σειρά της 
θα αποδεχτεί ριζοσπαστικότερες λύσεις.
Οι εφημερίδες και η τηλεόραση (και σε μικρότερο 

βαθμό το ραδιόφωνο) αντικατέστησαν προοδευτικά 
τους συνειδητοποιημένους και καταρτισμένους δημο-
σιογράφους με φερέφωνα της αρχισυνταξίας, η οποία, 
υπό την απειλή των μετρήσεων τηλεθέασης, ακροα-
ματικότητας και αναγνωσιμότητας, τους παρασύρει 
σε έναν αέναο αγώνα αυτοπροβολής, μέσω της εστία-
σης σε ανάλαφρα θέματα, επιφανειακής προσπέλασης 
της είδησης, διά της επικέντρωσης στις μη σημαντικές 
πτυχές της και σε έναν αδυσώπητο αγώνα επικράτη-
σης. Ένα συμβάν, όσο αδιάφορο κι αν είναι, αναγά-
γεται σε είδηση επειδή ακριβώς προβάλλεται από τα 
άλλα ΜΜΕ.
Παράλληλα, τα τελευταία χρόνια επιδεικνύεται μία 

μη δεοντολογική ανοχή σε αδιασταύρωτες πληροφο-
ρίες, ακόμη και σε κατασκευή της είδησης. Οι σχέ-
σεις εργασίας των δημοσιογράφων μεταλλάχτηκαν σε 
ελαστικές, οι αμοιβές πήραν την κατιούσα και ολο-
ένα και περισσότεροι «free-lancers» επιχειρούν να 
«πουλήσουν» το θέμα τους. Μέσα στον ορυμαγδό της 
μετριότητας ανέτειλαν και οι αστέρες των media, οι 
οποίοι υποτίθεται ότι φέρουν έναν περισσότερο κρι-
τικό λόγο, συνομιλούν απευθείας με την εξουσία και 



245

ΜΜΕ, κοινωνία και προπαγάνδα

θεμελιώνουν την αμφίδρομη σχέση του λαού με αυτήν. 
Η παραπάνω κατάσταση επιτείνει τις δυνατότητες της 
προπαγάνδας, η οποία πλέον μπορεί να εκπορεύεται 
από κέντρα συμφερόντων μέσα από τα ΜΜΕ ή διευ-
κολύνει τη διαπραγμάτευση των μέσων μαζικής ενη-
μέρωσης με τα πολλαπλά κέντρα εξουσίας (πολιτικής 
ή οικονομικής): ενώ συνηθίζουν τον λαό σε καθημερινή 
μαζική παρακολούθηση εύπεπτων θεμάτων, η προπα-
γανδιστική προσπάθεια διαχέεται μέσω του λόγου των 
«ποιοτικών» πολιτικών αναλυτών, που σαν τηλεαστέ-
ρες έχουν κατακτήσει βαρύνουσα θέση ως πηγές μη-
νυμάτων. Ο λόγος τους από δημοσιογραφικός γίνεται 
εξουσιαστικός, κατευθυντικός και εμπρόθετα στοχο-
ποιημένος, ενώ οι τηλεθεατές υποβιβάζονται σε παθη-
τικούς αποδέκτες συγκρουσιακών πάνελ, που, αντί να 
εδραιώνουν τις δημοκρατικές αξίες, εκμεταλλεύονται 
την ανομοιογένεια και την ετερότητα της σύνθεσής 
τους, για να πείσουν ως προς την πολυφωνία τους. 
Αντίθετες απόψεις ποδοπατούνται, γελοιοποιούνται, 
ελαχιστοποιούνται και το τελικό συμπέρασμα παρα-
μένει αναφαίρετο δικαίωμα του δημοσιογράφου. Οι 
τακτικές αυτές έχουν επιβάλει στο λαϊκό αισθητήριο 
τον θεσμό των αυτόκλητων θεματοφυλάκων της δημο-
κρατίας, των αυτο-αναγορευθέντων διαμεσολαβητών 
και επιλογέων της είδησης, των άνωθεν επιβεβλημέ-
νων διαιτητών μεταξύ λαού και εξουσίας, που υποκα-
θιστούν τα συλλογικά και τα βαρέως τρωθέντα συν-
δικαλιστικά κινήματα. Οι δημοσιογράφοι αυτοί είναι 
φορείς προπαγάνδας, μεταφέρονται στις αρχές κάθε 
τηλεοπτικής σεζόν από κανάλι σε κανάλι, έχουν αυξη-



Ο θαμπωμένος καθρέφτης του εαυτού μας

246

μένη πρόσβαση σε έντυπα, ραδιοφωνικούς σταθμούς 
και διαδίκτυο, ενώ οι απόψεις τους χαρακτηρίζονται 
από αστάθεια, αιφνίδια μεταβολή, ακραίο λόγο, επι-
φανειακή πολιτική ανάλυση, αλλά, παρ’ όλα αυτά, βα-
ρύνουσα σημασία στον σχηματισμό εντυπώσεων και 
στη χειραγώγηση της κοινής γνώμης.
Η προπαγάνδα στηρίζεται στους ψυχολογικούς μη-

χανισμούς της αλλαγής των στάσεων, καθώς και στη 
θεωρία των σχημάτων του Piaget: οι πληροφορίες που 
διαχέει γίνονται εύκολα αποδεκτές, όταν δεν συγκρού-
ονται με αυτές που είναι ήδη οργανωμένες σε σχήμα-
τα και επομένως είναι ευχερέστερο να αφομοιωθούν. 
Τελικός στόχος η αναπροσαρμογή των σχημάτων και η 
αναδιάταξη των πληροφοριών που περιέχουν, δεδομέ-
νου ότι αποτελούν δυναμικές οργανωσιακές δομές. Το 
περιεχόμενό τους είναι λογικό, αλλά και συναισθημα-
τικό και η επεξεργασία γίνεται και στα δύο επίπεδα, 
αν και οι περισσότερες έρευνες καταλήγουν ότι τελικά 
επικρατεί η θυμική διάσταση. Οι πληροφορίες μιας 
προπαγανδιστικής απόπειρας μπορεί να απευθυνθούν 
με άμεσο τρόπο στο συναίσθημα ή στο ένστικτο της 
αυτοσυντήρησης: π.χ., ένα εκατομμύριο άνεργοι στην 
Ελλάδα και ενάμισι εκατομμύριο ο αριθμός των μετα-
ναστών, χωρίς να υπαινίσσονται καμία λογική συνά-
φεια μεταξύ των εννοιών που προβάλλονται. Άλλοτε 
ενδύονται τον μανδύα της κοινής λογικής και με ψευ-
δοεπιστημονικό τρόπο επιχειρούν να τεκμηριώσουν 
τη θέση τους: η μείωση του εξωτερικού χρέους και ο 
έλεγχος των δημόσιων δαπανών μακροπρόθεσμα θα 
επιφέρουν ανάπτυξη (άσχετα αν η οικονομική θεωρία 



247

ΜΜΕ, κοινωνία και προπαγάνδα

αδυνατεί να αποδείξει κάτι τέτοιο).
Στην ελληνική πραγματικότητα, ισχυρά προπα-

γανδιστικά μηνύματα είναι τα κομματικά συνθήμα-
τα, προτάσεις συμπυκνωμένου συναισθήματος και 
ισχυρού συγκινησιακού φορτίου, που αποτελούν την 
επιτομή της πολιτικής ιδεολογίας και ουσιαστικά δεν 
λένε τίποτα: «Αλλαγή» το 1981, «Απαλλαγή» το ’89, 
«Υπάρχει καλύτερη Ελλάδα», αργότερα – επιφωνημα-
τική λογική, κενή περιεχομένου. Οι στάσεις θεωρητικά 
προηγούνται της συμπεριφοράς, αλλά κατά πάσα πι-
θανότητα εδραιώνονται μετά την πράξη, η οποία ανα-
κυκλώνει και επιβεβαιώνει το προπαγανδιστικό πε-
ριεχόμενο, αναγάγοντάς το σε προσωπική πεποίθηση 
και φιλοσοφία. Η μαζική αλλαγή των στάσεων μπορεί 
να οδηγήσει τη δυναμική των ομάδων σε σύγκρουση, 
εάν οι ηγέτες διεκδικήσουν τον ρόλο τους, σε συμφι-
λίωση, εφόσον επικρατήσει ο ένας από τους δύο, ή 
σε πόλωση, εάν οι ιδεολογικώς αντιπαρατιθέμενοι εί-
ναι ισοβαρείς. Φυσικά η πρώτη και η τρίτη περίπτωση 
απαιτούν τη σπατάλη κοινωνικών και οικονομικών πό-
ρων, ενώ στόχος της προπαγάνδας είναι η αναίμακτη 
επικράτηση. Στον αγώνα της μεγάλη σημασία έχουν 
τα σύμβολα, τα υποδείγματα και τα στερεότυπα. Αν 
επιδιώξει να εισαγάγει το καινοτόμο, το καινοφανές 
και το διαφορετικό, θα καταστεί αποτελεσματικότερη, 
επειδή η κοινωνική αδράνεια σταδιακά και νομοτε-
λειακά υποχωρεί, για να γίνει η μετάβαση στην εποχή 
που το νέο συνυπάρχει με το παλιό, ενώ στο τέλος το 
πρωτοποριακό μετατρέπεται σε status quo.
Η προπαγάνδα μπορεί να αναφέρεται σε ενδοσυ-



Ο θαμπωμένος καθρέφτης του εαυτού μας

248

στημικές αναμετρήσεις ή σε δι-ομαδικές σχέσεις. Εν-
δεχομένως να είναι βραχείες ή μακροπρόθεσμες, να 
έχουν συγκεκριμένους προσδιορισμούς ή να ευαγγελί-
ζονται καθολικές κοινωνικές και θεσμικές αλλαγές, να 
επιτυγχάνουν μέσω της ευρείας διάδοσής τους, αλλά 
και διά του μυστηριώδους και λανθάνοντος. Ενίοτε 
ξεκινούν ως γραφικές, αλλά ενδιαφέρουσες για το κοι-
νό απόψεις και καταλήγουν σε παγκόσμια κινήματα. 
Εδώ φαίνεται να ισχύουν όλες οι θεωρίες της μειονο-
τικής επιρροής. Τέλος, πολλές αντι-προπαγανδιστικές 
ενέργειες λαμβάνουν οι ίδιες τον χαρακτήρα της προ-
παγάνδας.
Μέλημα της προπαγάνδας ο προσηλυτισμός, η ει-

σαγωγή των ιδεών, μέσων, προσδοκιών της σε ένα 
υπάρχον πολιτιστικό σύστημα, με αρχικό στόχο την 
οργάνωση κάποιων επιρρεπών στην αλλαγή (ή ψυ-
χολογικώς ματαιωθέντων ή απογοητευμένων) μελών 
γύρω από τις θεωρίες της. Ο αρχικός αυτός πυρήνας 
επιδιώκει την προσέλκυση άλλων θιασωτών, την απο-
δυνάμωση ή γελοιοποίηση των αντίθετων φωνών και 
τη διασφάλιση της ουδετερότητας των αδιάφορων. Η 
αρχική της εμφάνιση στο προσκήνιο πρέπει να είναι 
επιμελώς σχεδιασμένη και να βασίζεται στη χρήση δι-
ακριτών και εύκολων στην κατανόηση συμβόλων. Οι 
κατηγορίες δέον να αφομοιώνονται με άνεση: εχθροί 
και φίλοι αναδεικνύονται, οι τακτικές αντιγράφονται 
άκοπα, οι προθέσεις είναι ευκρινείς και φαινομενικά 
δεν προσβάλλουν την κυρίαρχη ιδεολογία, ενώ στηρί-
ζουν τα αξιακά δεδομένα. Τα κίνητρα είναι πάντο-
τε αλτρουιστικά, πατριωτικά, φιλάνθρωπα ή εξυπη-



249

ΜΜΕ, κοινωνία και προπαγάνδα

ρετούν, τουλάχιστον στην περίπτωση της διαφήμισης, 
έναν αποδεκτό στόχο – το κέρδος. Τα μέλη της κοι-
νότητας μπορούν να ταυτιστούν με τα σύμβολα, να 
αναγνωρίσουν τμήματα του πραγματικού ή ιδεατού 
εαυτού τους.

Η θλίψη της εξουσίας 

Εξετάστε με βλέμμα εναργές τον δημόσιο βίο και σύ-
ντομα με δέος θα διαπιστώσετε πως κίβδηλες είναι 
οι θεωρίες που από πράξεις και έργα και παραδείγ-
ματα δεν συνοδεύονται. Ο λόγος έχει την ιδιότητα να 
συγχέει το πραγματικό με το ιδεατό, το άτοπο με το 
λογικό, το επαχθές με το ποθητό. Στη γλώσσα όλα 
συνδέονται, δικαιολογούνται, υποστηρίζονται. Όμως 
είναι η δράση που καταξιώνει και επικυρώνει όσα 
στον νου με περισσή ευκολία συναγελάζονται. Και το 
βάθος των στερήσεων ή των θυσιών η δοκιμασία, που 
καταδεικνύει την αξία των προθέσεων.
Αν μάλιστα η ματιά σας διακορεύσει το επίπλα-

στο, θα συμπεράνετε, όχι με λιγότερη φρίκη, πως πίσω 
από την κάθε φαυλότητα κρύβονται η ανεπάρκεια και 
η ανασφάλεια, συγκεκαλυμμένες με τον μανδύα του 
συνωμοτικού, του απωθημένου και του απροσδιόρι-
στου. Κάθε τάση για εξουσία καταμαρτυρεί σεξουα-
λική διαστρέβλωση, βροντοφωνάζει τους επαίνους της 
μητέρας που δεν ειπώθηκαν, διατρανώνει τη χαμηλή 
αυτοεκτίμηση που δεν κερδήθηκε με σεβασμό, ευδιά-
κριτα όρια, υπευθυνότητα και αγάπη. Μία μορφή δια-



Ο θαμπωμένος καθρέφτης του εαυτού μας

250

στροφής το πάθος για άσκηση συστηματικής επιρροής 
στους ανθρώπους, το οποίο κατευνάζει την οργή ενός 
παιδιού που δεν αξιώθηκε της νηνεμίας και της θω-
πείας που του έπρεπε.
Κι έτσι, κινήματα ολόκληρα αναζητούν τις ρίζες σε 

μία ερωτική ματαίωση, στη μανία για επίδειξη και 
στην αποτρόπαια ναρκισσιστική επιβεβαίωση, πλαισι-
ωμένα εκ των υστέρων με ρακένδυτες ιδεολογίες και 
λέξεις βαρύγδουπες και ασθμαίνουσες.
Η ιστορία, που γράφεται από τους ηγέτες και όχι 

από τον απλό άνθρωπο, είναι μία αφήγηση πόνου, θα-
νάτου και κοινωνικού εξανδραποδισμού.
Ψάξτε, λοιπόν, τα πεπραγμένα και την προσωπι-

κότητα, όχι μόνο των πολιτικών, αλλά όλων εκείνων 
των μικροτυράννων της καθημερινότητας –καθηγητών, 
ιερέων, προέδρων, πανεπιστημιακών, διευθυντών– και 
σταδιακά θα εξυφάνετε το σουρεαλιστικό σκηνικό 
διαπλεκόμενων ερωτικών παθών, παραλογισμού, εν-
στίκτων καθηλωμένων, που ανανήφουν και ενδυναμώ-
νονται από τη διεγερτική έξαψη μιας εξουσίας μάται-
ης, εφήμερης και τοξικής. Δείτε κάποιον να φανατίζε-
ται με ιδεολογίες, όσο ουμανιστικές κι αν είναι, και θα 
έχετε μπροστά σας έναν ανώμαλο ο οποίος ονομάτισε 
τις ανάγκες του ιδανικά.
Γιατί η κοινωνική αλληλεγγύη, η αγάπη και η αρετή 

δεν είναι ιαχή, αλλά μία σιωπηλή και μοναχική πορεία 
προς την αυτοπραγμάτωση. Και το αίτημα για αμε-
σότερη δημοκρατία, για την ιστορία των πολιτών, πιο 
επίκαιρο από ποτέ.



251

Κεφάλαιο 7 
Δραματοθεραπεία 

Μια εισαγωγή 

Ο βίος δεν είναι παρά μια αναπαράσταση του εαυ-
τού και των σχέσεών του με το περιβάλλον και τους 
άλλους. Η αφήγηση αυτή της ιστορικότητας, που κα-
θορίζει όλες τις εκφάνσεις της προσωπικότητας, δεν 
γίνεται αυτόματα, αλλά εξελίσσεται σταδιακά, ξεκι-
νώντας από το αδιαφοροποίητο εγώ, τις εξωλεκτικές 
εκφράσεις, τους ήχους, τις κινήσεις, τις γεύσεις, την 
αφή της βρεφικής ηλικίας, συνεχίζοντας με τους μύ-
θους και τη φαντασία και καταλήγοντας στη γλώσσα, 
στη φιλοσοφία και στον απολογισμό της ζωής.
Καθώς ωριμάζουμε, η κατανόηση των σχέσεων γί-

νεται περιπλοκότερη, ακριβέστερη, συμβολικότερη, η 
αυτοεικόνα αποκτά συνοχή μέσα από τη διαφορο-
ποίηση από τους άλλους, από τη διάκριση γνωστού 
και αλλότριου, και οι αναπαραστάσεις εγκαθιδρύο-
νται εντονότερα, έτσι που μπορούμε με βεβαιότητα να 
ισχυριστούμε ότι αντιλαμβανόμαστε τον κόσμο, ώστε 
να ταιριάζει σε αυτές κι όχι το αντίθετο.
Αν παρατηρήσετε τον εαυτό σας, θα δείτε εμβρό-

ντητοι όλες τις επαλληλίες των εσωτερικεύσεων, που 



Ο θαμπωμένος καθρέφτης του εαυτού μας

252

προέρχονται από τα πρώτα βρεφικά σας ερεθίσματα 
και ανάγονται σε όλες τις παρούσες χαοτικές κοινωνι-
κές συσχετίσεις. Το άθροισμα των σχέσεών τους είστε 
εσείς. Κι αν πολλοί θεωρούν ότι η λογική διέπει τη συ-
μπεριφορά, από καιρό είναι γνωστό ότι υπό συνθήκες 
πίεσης, διέγερσης, άγχους, οι αναφορές από το πα-
ρελθόν και το υποσυνείδητο αυξάνονται τόσο γεωμε-
τρικά, που το εσωτερικό παιδί μπορεί να επηρεάσει, 
να κινητοποιήσει, να καθηλώσει, να αποδιοργανώσει 
και τον πιο συγκροτημένο χαρακτήρα. Αλήθεια, πό-
σοι από σας πιστεύετε ότι τα μοτίβα κοινωνικοποίη-
σής σας στο νηπιαγωγείο δεν επηρεάζουν αθέατα τις 
ατραπούς της σημερινής επικοινωνίας σας; Και πόσοι 
από σας θα τολμούσατε να τους ξαναζήσετε επί σκη-
νής;
Στη δραματοθεραπεία οι σχέσεις αυτές αποτυ-

πώνονται με τον ίδιο εξελικτικό τρόπο: ο θεραπευ-
τής προτρέπει την ομάδα να ξεκινήσει με ήχους και 
κινήσεις, προχωρά στις εικόνες, για να περάσει στον 
λόγο και στη μίμηση σύνθετων ανθρώπινων διεπαφών. 
Αντίστοιχα, η έκφραση από οριοθετημένη γίνεται πιο 
ελεύθερη, τα όρια διευρύνονται, για να περικλείσουν 
όλη την εμπειρία, αλλά και τις προσδοκίες για το μέλ-
λον. Μέσω της τέχνης η ιδιοσυγκρασία αναδεικνύεται 
αποτελεσματικότερα, η επικοινωνία και το παίξιμο 
ρόλων ξεδιπλώνει και αντικατοπτρίζει όσα ήδη βιώθη-
καν ή σχεδιάζονται.
Ο θεραπευτής πρέπει να ξεχωρίσει τις καταβολές 

και τα θεμέλια των συμπεριφορών που εκτυλίσσονται 
μέσα στην ομάδα, να ενοποιήσει τρεις κόσμους: το 



253

Δραματοθεραπεία

εδώ και τώρα της ομάδας, τα κοινωνικά και συναι-
σθηματικά της δίκτυα εκτός αυτής, τις επαλληλίες των 
σχέσεων που διαμόρφωσαν την αντίληψη του εαυτού. 
Ενθαρρύνει τα μέλη να εισέλθουν σε έναν προσωρινό 
κόσμο, σε μία σκηνοθετημένη πραγματικότητα ρόλων, 
εναλλακτικών αντιδράσεων, υποθέσεων, όπου ο κίν-
δυνος του σφάλματος και της αποδοκιμασίας είναι 
μηδαμινός και διά αυτού ανοίγει τη διέξοδο για τη 
συνοχή της κατακερματισμένης προσωπικότητας.

Ασκήσεις δραματοθεραπείας 
και αυτοεκτίμησης 

Σκοπός πολλών ψυχολογικών παρεμβάσεων είναι η 
ανάπτυξη της αυτοεκτίμησης, η οποία όμως για να 
καλλιεργηθεί απαιτείται η βίωση μιας προσωπικής 
επιτυχίας. Αν αυτό είναι επικίνδυνο να επιτευχθεί 
στην πραγματική ζωή, ειδικά από άτομα που έχουν 
αποδεχτεί την ήττα ή αντιδρούν χειριστικά απέναντι 
στην αποτυχία και την απραξία, είναι ιδιαίτερα επω-
φελές να ενσαρκωθεί η ιδεατή αυτή προσωπικότητα 
πρώτα φαντασιακά.
Με τη δραματοθεραπεία μπορείτε να κάνετε λάθη 

άφοβα, επειδή αυτά συντελούνται αρχικά στον χώρο 
της υποκριτικής, της υπόθεσης, της μίμησης. Ταυτι-
στείτε με ήρωες βιβλίων, ταινιών, αναλύστε τις συμπε-
ριφορές τους και τις δεξιότητες και προβάρετέ τις μαζί 
με την ομάδα σας. Επιλέξτε ιστορίες συνανθρώπων 
μας που απασχόλησαν τις εφημερίδες, την τηλεόραση. 



Ο θαμπωμένος καθρέφτης του εαυτού μας

254

Ερωτικά δράματα, ναρκωτικά, βία, αλτρουισμός. Μη 
διαβάσετε το τέλος. Δημιουργήστε τα πιθανά δικά σας 
σενάρια, τι θα επιθυμούσατε να γίνει στην κορύφωση, 
αν θα υπήρχε αίσια έκβαση και γιατί. Σταδιακά θα 
μπορέσετε να σκηνοθετείτε το δικό σας δράμα, την 
κωμωδία, τη φάρσα, με ή χωρίς κάθαρση.
Στην πρώτη συνάντηση απλά γνωστοποιήστε το 

όνομά σας, συνοδευόμενο από το συναίσθημα, που 
εκφράζει γενικά τον χαρακτήρα σας ή την παρούσα 
συγκυρία. Αν νιώθετε ανασφάλεια, προφέρετέ το με 
δισταγμό, αν σας κατακλύζει η οργή, θυμωμένα. Οι 
υπόλοιποι θα σας ακούσουν και θα κληθούν να το 
αναπαραστήσουν.
Κάντε το ακόμη πιο δύσκολο επιλέγοντας μια μά-

σκα, όπως στην αρχαία τραγωδία. Αποστασιοποιηθεί-
τε από τον εαυτό σας, μετατραπείτε σε θεατή του, 
υιοθετήστε το προσωπείο, που δείχνει ακριβώς το 
αντίθετο, μάθετε, εν ολίγοις, να προσδιορίζετε και να 
ελέγχετε τις ψυχολογικές διακυμάνσεις. Φορώντας την 
ενεργήστε με τρόπους που δεν βρίσκονται στο ρεπερ-
τόριο των αντιδράσεών σας. Μη φοβάστε – δεν σας 
αναγνωρίζει κανείς, δεν είστε ο ίδιος. Σε όσα σφάλ-
ματα κι αν υποπέσετε, το εγώ σας είναι διασφαλισμέ-
νο. Οι μάσκες σιγά σιγά θα σηκωθούν. Αλλά θα είστε 
ενδυναμωμένοι, ώστε να μην τις φοβάστε. Δεν είναι 
παρά επιτυχείς ή ακατάλληλοι εμπεδωμένοι κοινωνι-
κοί ρόλοι. Πίσω τους κρύβεται ο εαυτός που κάποτε 
απαρνηθήκατε.
Και ποιος καλύτερος τρόπος να το πετύχετε, αν 

μπορέσετε να αναγνωρίζετε τα συναισθήματα των άλ-



255

Δραματοθεραπεία

λων και να τα αναπαράγετε επί σκηνής; Σαν να ήταν 
δικά σας. Είμαστε τόσο όμοιοι οι άνθρωποι. Αλλά μας 
αρέσει να επικεντρωνόμαστε στις διαφορές, ώστε να 
ζούμε την επίφαση μοναδικότητας.
Χαλαρώστε και σκεφτείτε τις λεπτομέρειες μιας 

κατάστασης που δεν σας αφορά άμεσα, π.χ., ενός κα-
βγά ζηλοτυπίας. Ακούστε πώς το έχουν ζήσει οι άλ-
λοι, καταγράψτε τον χείμαρρο των σκέψεων και τις 
εξάρσεις του θυμικού. Αμέσως μετά παίξτε τα επί 
σκηνής. Η ουσία μας κρύβεται πάντα στη μέθεξη και 
την υπέρβαση.

Τεχνικές δραματοθεραπείας 

Ξεχάστε όσα έχετε ακούσει για τις προβολικές δοκι-
μασίες και τις ερμηνείες που μπορούν να δοθούν σε 
καλλιτεχνήματα θεραπευομένων. Αγνοήστε τις κηλί-
δες μελάνης και τους συμβολισμούς τους, τη σχέση 
τους με τη σχιζοφρένεια στο Rorschach Test.
Ζωγραφίστε ή εξιστορήστε κάτι, με πλοκή ή συ-

νειρμικά και «μπείτε» ο ίδιος μες την εικόνα. Σε ποια 
φιγούρα θα μιλούσατε, τι θα της λέγατε, πού θα πη-
γαίνατε, με ποιους θα συμμαχούσατε; Ταυτίζεστε με 
τον καλό, τον αδικημένο, τον αντιπαθητικό… είναι οι 
κοινωνικοί σας ρόλοι ανάλογοι;..
Κοιτάξτε βαθιά το δημιούργημά σας. Πόσο αποκλί-

νει από εκείνο που είχατε στον νου σας; Γιατί ο λύκος 
που αποτυπώθηκε χαμογελά; Γιατί το σπίτι στο χαρτί 
έχει κεραμίδια, ενώ ζούμε σε διαμέρισμα; Γιατί η γυ-



Ο θαμπωμένος καθρέφτης του εαυτού μας

256

ναικεία καρικατούρα είναι βλοσυρή; Γιατί το ομοίωμά 
μας δεν θυμίζει τον κατοπτρισμό μας στον καθρέφτη;
Και σε κάποια σημεία, γιατί αποκαλύφθηκε η οι-

κεία οπτασία της μητέρας ή του παππού; Μήπως ως 
επίκληση να έρθουν ξανά κοντά μας, δυνατοί, όπως 
τους θυμόμαστε από παλιά; Γιατί προέκυψε κάτι τέ-
τοιο; Ποια βάσανα και καταστάσεις δεν αντέχουμε 
στο παρόν και εκλιπαρούμε για χείρα βοηθείας; Τι θα 
θυσιάζατε για τη ξεγνοιασιά της παιδικότητας; Πόσο 
διαφέρει ο εαυτός σας από την ιδανική εκδοχή του 
που έχετε εσείς ή οι σημαντικοί άλλοι κατασκευά-
σει; Γιατί, με ενδεχόμενη εξαίρεση τους ζωγράφους 
και τους συγγραφείς, το μήνυμα που επιχειρούμε να 
επικοινωνήσουμε σπάνια φτάνει αυτούσιο στους άλ-
λους;
Ζήστε την αλληγορία της ζωγραφιάς, τονίστε το συ-

ναίσθημα που τη συνοδεύει, φτιάξτε μια ιστορία και 
διηγηθείτε την. Όλος μας ο βίος είναι μια αφήγηση 
του παραμυθιού στο οποίο πρωταγωνιστούμε: άλλοι 
το αντιλαμβάνονται ως μύθο, άλλοι ως κωμωδία και 
μερικοί ως τραγωδία. Ό,τι κι αν επιλέξετε, ο επίλογός 
του έχει γραφτεί από άλλον και είναι ίδιος για όλους. 
Και το σενάριο έχει κομμάτια προαποφασισμένα, από 
την κληρονομικότητα, το περιβάλλον, την τυχαιότητα. 
Θα τα αλλάξετε, θα τα αποδεχθείτε ή θα τα αξιοποι-
ήσετε. Αποφασιστικός, ντετερμινιστής, πραγματιστής, 
στωικός ή μοιρολάτρης. Κάθε ιχνογράφημα ή ιστο-
ρία ανασύρει στην επιφάνεια τις υποσυνείδητες κα-
ταγραφές. Αρκεί να μπορείς να διαβάσεις πίσω από 
τις γραμμές. Αρκεί η ψυχή και ο νους να μην έχουν 



257

Δραματοθεραπεία

απολέσει την ενάργειά τους μέσα από νευρώσεις, κα-
ταθλίψεις, άγχη, εμμονές.
Η δραματοθεραπεία είναι η εσκεμμένη χρήση των 

τεχνικών του θεάτρου και του δράματος για θεραπευ-
τικούς σκοπούς, σύμφωνα με τον ορισμό του National 
Drama Therapy Association. Και έχει το οπλοστάσιο 
να αντιμετωπίσει τον θρήνο, τις τραυματικές εμπειρί-
ες, να ενδυναμώσει, να διασαφήσει και να συμβολίσει 
τις ενορμήσεις μας, να σμιλέψει τον θυμό, την παραί-
τηση, τους ψυχαναγκασμούς.

Ασκήσεις για τα συναισθήματα 

Μπορέσατε ποτέ να αποστασιοποιηθείτε από τον εαυ-
τό σας και να τον παρατηρήσετε ως θεατής από μα-
κριά; Θα αναγνωρίζατε από τις γκριμάτσες του πώς 
νιώθει και σε ποια ένταση; Ή απλά θα κοιτάζατε έναν 
ξένο να φέρεται απροσδόκητα ή τυποποιημένα; Μιλή-
σατε ποτέ μαζί του, σε όλες τις εκφάνσεις του; Τι θα 
συμβουλεύατε την εικοσάχρονη εικόνα σας; Αξιωθή-
κατε να ζήσετε την τεράστια ποικιλία συναισθημάτων, 
τα χρώματά τους, τις μεταβολές, τις ανατροφοδοτή-
σεις ή επαναπαυθήκατε στην έρημο της κοινής λογικής 
και συγκατανεύσατε σε πενιχρές εμπειρίες;
Καταφέρατε να μπείτε στη θέση του άλλου με το 

δικό του αξιολογικό σύστημα; Να συνδιαλλαγείτε με 
έναν νεότερο με την ορμή του πρωτοφανέρωτου και 
όχι με την αίγλη ή τον αποκαρδιωτικό εφησυχασμό της 
εμπειρίας σας; Σκαλίσατε τις αναμνήσεις σας ώστε να 



Ο θαμπωμένος καθρέφτης του εαυτού μας

258

μετατραπούν σε βιώματα ή το παρελθόν σας δεν είναι 
παρά μια άμορφη μάζα σκόρπιων περιστατικών;
Για να τα πετύχετε και τα δυο χρειάζεται να εί-

στε καλοί παρατηρητές, ακροατές και να αποβάλλετε 
σταδιακά τους μηχανισμούς άμυνας.

Σχηματίστε μια ομάδα πέντε ατόμων. Αρχίστε • 
να γράφετε τους στίχους ενός ποιήματος. Τον 
πρώτο και τον έκτο εσείς, τον δεύτερο και τον 
έβδομο ο διπλανός, τον τρίτο και τον όγδοο ο 
άλλος, τον τέταρτο και ένατο ο επόμενος, τον 
πέμπτο και τον δέκατο ο τελευταίος... Ενώστε 
όσα γράψατε. Υπάρχει συνοχή, εκπορεύεται κά-
ποιο νόημα από τις λέξεις; Αν ναι, πως συνέβη 
αυτό; Εκφράστηκαν κάποιες κοινές ανάγκες και 
σκέψεις της ομάδας; Ποιες και γιατί τώρα; Επι-
χειρήστε να γράψετε όλοι μαζί από κοινού ένα 
μικρό διήγημα. Θα καταφέρετε να το κάνετε εν-
διαφέρον έτσι που να αξίζει να διαβαστεί;
Οι ίδιοι ανήκετε σε μια συμφωνική ορχήστρα. • 
Αλλά δεν είναι η μουσική το ρεπερτόριό σας, μα 
τα συναισθήματα. Επιλέξτε το πιο ασυνήθιστο 
για σας. Οι υπόλοιποι κάποιο διαφορετικό ή και 
αντιθετικό. Καλέστε έναν να πάρει τον ρόλο του 
μαέστρου. Κάθε που υψώνει τη ράβδο, το συναί-
σθημα επιτείνεται. Χωρίς λόγια. Αποκλειστικά 
με εξωλεκτική έκφραση. Καθώς κατεβαίνει, γίνε-
στε όλο και πιο ανέκφραστοι. Κι όταν ο μαέστρος 
σύρει οριζόντια τη βέργα επιλέξτε το πιο θετικό 
από αυτά και επιχειρήστε να συγχρονιστείτε.
Επαναλάβετε την άσκηση, αλλά αυτή τη φορά με • 



259

Δραματοθεραπεία

λόγια. Ο πρώτος ξεκινά μια πρόταση και τη δια-
κόπτει ξαφνικά. Ο δεύτερος, τυχαίος στη σειρά, 
τη συνεχίζει, τόσο γρήγορα, ώστε να μη διακοπεί 
η εξέλιξη, είτε επεκτείνοντας το νόημα είτε υιο-
θετώντας το αντίθετο. Θα καταφέρετε να εστιά-
σετε την προσοχή σας στον συμπαίκτη, τόσο βα-
θιά, που να γίνεται η κάθε μετάβαση αρμονικά. 
Αλήθεια, έχετε μάθει να ακούτε τους άλλους;
Το συναισθηματικό αυτό ζέσταμα τελειώνει με • 
τη ζωηφόρο, που θα διακοσμηθεί όχι με γλυπτά, 
αλλά με τα ανάγλυφα του θυμικού σας. Ο πιο 
τολμηρός εκφράζει με μιμητικές κινήσεις μια ψυ-
χική κατάσταση και παγώνει, σαν σε στιγμιότυ-
πο. Αυτός που κατάλαβε το νόημα επαναλαμβά-
νει τη διαδικασία και συνεχίζοντας το συναίσθη-
μα του πρώτου αδρανοποιεί με τη σειρά του την 
έκφραση και στέκεται δίπλα του. Στόχος είναι 
όλοι μαζί να αναπαραστήσετε μια ιστορία μόνο 
με εκφράσεις του σώματος.

Τα λόγια που δεν ειπώθηκαν 

Η θεραπεία μέσω της τέχνης κρίνεται ιδιαίτερα κα-
τάλληλη για άτομα που δεν αρέσκονται να εκφρά-
ζονται με λόγια, αλλά μπορούν μέσω της μουσικής, 
του πηλού, της ποίησης, της ζωγραφικής, της αφήγη-
σης, του θεάτρου, του χορού, της φωτογραφίας, της 
μίμησης να εξωτερικεύουν τον ψυχικό τους κόσμο. 
Δεν απαιτούνται καλλιτεχνικές δεξιότητες, επειδή το 



Ο θαμπωμένος καθρέφτης του εαυτού μας

260

αποτέλεσμα που κρίνεται δεν είναι τόσο το αισθητικό, 
αλλά οι συμβολισμοί που περιέχονται στα έργα, στις 
κινήσεις, στους εκφραστικούς τρόπους και οι συσχετι-
σμοί τους με την προσωπικότητα, την ερμηνευτική και 
τη βιογραφία του θεραπευομένου.
Η τέχνη πάντα ήταν η αλληγορία της ανθρωπότη-

τας, το πρώτο στίγμα και η μαρτυρία της ύπαρξης σε 
ένα αδηφάγο περιβάλλον που ήταν αδιάφορο για την 
προσωπική ταυτότητα. Μέσω της τέχνης το πρόσωπο 
συνθέτει, όπως στα ψηφιδωτά, κομμάτι κομμάτι, το 
πέρασμά του από τον κόσμο, σκηνοθετεί φανταστι-
κές στιγμές και ονειροπολήσεις, που όμως για το ίδιο 
έχουν νόημα και συμπληρώνουν την πραγματικότητα, 
επαναπροσδιορίζει όσα έχουν συντελεστεί και προ-
γραμματίζει τα μελλούμενα.
Στη δραματοθεραπεία υλικό προς αναζήτηση μπο-

ρεί να αποτελέσει κάθε εμπειρία ή υποσυνείδητο βί-
ωμα. Ατελέσφοροι έρωτες ξαναζωντανεύουν, δυσε-
πίλυτες οικογενειακές συγκρούσεις αναπαριστώνται, 
επαγγελματικές σχέσεις αποτυπώνονται σε νέα βάση. 
Ο πελάτης μπορεί με τη βοήθεια του θεραπευτή να 
αυτοσχεδιάσει, να ερμηνεύσει αποσπάσματα από θε-
ατρικά έργα, να ταυτιστεί με ήρωες που τον αφορούν, 
να εκδραματίσει και να αναζητήσει την κάθαρση.
Το είδος αυτό της θεραπείας δίνει στους συμμετέ-

χοντες το άλλοθι της απόστασης, που επιτυγχάνεται 
με τα κοστούμια, τα προσωπεία, τους ρόλους, τη με-
ταφορά. Ο θεραπευτής δρα ακριβώς όπως οι θεατές 
σε μια παράσταση: αντανακλά τα συναισθήματα του 
πελάτη, αντιδρά στα επεισόδια, είναι ο καθρέφτης των 



261

Δραματοθεραπεία

όσων διαδραματίζονται επί σκηνής. Ταυτόχρονα ενερ-
γεί ως διαμεσολαβητής, οριοθετώντας όταν χρειάζεται 
και διασφαλίζοντας την αυτονομία του «ηθοποιού» 
μέσα σε ένα ασφαλές περιβάλλον.
Μπορείτε να κατανοήσετε τη λύτρωση που επέρχε-

ται, όταν λόγια παγιδευμένα βρίσκουν την ατραπό της 
έκφρασης, όταν τραυματικές αναμνήσεις προβάρονται 
διαρκώς μέχρι να εξιχνιαστεί το άλγος που προκα-
λούν, αγχογόνες περιστάσεις απαλύνονται, καθώς 
αναλύονται επιμελώς και δοκιμάζονται σε θεατρικά 
πλαίσια.
Στη δραματοθεραπεία πολύ συχνή είναι η χρήση 

του παραμυθιού, που, απαλλαγμένο σχεδόν από κάθε 
πολιτισμική επιρροή και κοινωνική σύμβαση και με το 
προνόμιο της οικουμενικότητας στεφανωμένο, μπορεί 
να συνδυάσει το φανταστικό με το διδακτικό, να εξε-
γείρει αναμνήσεις από την παιδική ηλικία, να σταθεί 
ως παρηγοριά σε πόθους, φόβους, τρόμους, αναστο-
λές. Αιώνια μάχη του καλού με το κακό, τα παρα-
μύθια παρέχουν πρόσφορο έδαφος για ταυτίσεις με 
αλώβητους, αδικημένους, χαρισματικούς, αλλά ευαί-
σθητους ήρωες, που, ενώ επιλέγουν να πάσχουν, δι-
καιώνονται και βιώνουν στο έπακρο τα συναισθήματά 
τους, καθώς εμπλέκονται σε μύριες περιπέτειες μέχρι 
να άρουν όλα τα εμπόδια. Το εξωπραγματικό είναι ο 
από μηχανής θεός, που πάντα επέμβαινε όταν διασα-
λεύεται η ισορροπία.
Στα παραμύθια το καλό τέλος είναι σχεδόν δεδο-

μένο και κάθε μέσο είναι στη διάθεση του ενσαρκωτή 
του, αρκεί για λίγο να αδιαφορήσει για τους τύπους 



Ο θαμπωμένος καθρέφτης του εαυτού μας

262

και να αφεθεί στο μαγικό. Η μετάβαση στη σφαίρα 
του μυθικού, όπου επικρατεί ο ανιμισμός, η προσωπο-
ποίηση, οι μη αιτιοκρατικές αντιλήψεις, χαρίζουν στον 
θεραπευόμενο την επιθυμητή αποστασιοποίηση, που 
θα τον βοηθήσει να επανεξετάσει τα κίνητρα, τη συ-
μπεριφορά και την κοσμοθεωρία του.

Ασκήσεις δραματοθεραπείας 

Φανταστείτε ότι βρίσκεστε σε κάποιο θεραπευ-• 
τικό πλαίσιο και σας ζητείται να φέρετε από το 
σπίτι σας ή να βρείτε στον υπολογιστή παλιές 
φωτογραφίες. Δικές σας σε νεότερη ηλικία, της 
οικογένειας καταγωγής, όσες εσείς κρίνετε ότι 
αναπαριστούν μια καμπή στη ζωή σας. Ποιες 
θα επιλέγατε; Πόσα ντοκουμέντα ευτυχισμένων 
ή δυσχερών στιγμών θα ανακαλύπτατε; Τι σας 
έκανε τότε χαρούμενους ή απογοητευμένους; 
Γιατί; Ποιες ήταν οι ανάγκες σας τότε και τώρα; 
Ποιος ο απολογισμός; Τι θα αλλάζατε; Πώς δι-
αχειρίζεσθε τον χρόνο που περνά; Αν μιλούσατε 
στον εαυτό σας και σε πρόσωπα που για πάντα 
χάσατε τι θα τους λέγατε; Μπορείτε να αναπα-
ραστήσετε επί σκηνής μια μισοτελειωμένη ιστο-
ρία ή φάση της περιπέτειάς σας; Ποιοι συμμετέ-
χουν; Ξαναγράψτε το σενάριο, αλλάξτε ρόλους. 
Πώς θα ήταν η καθημερινότητα σήμερα αν είχε 
επικρατήσει ετούτη η εκδοχή;



263

Δραματοθεραπεία

Αναπτύξτε μια καινούργια σχέση με τα προβλή-• 
ματά σας. Αρχικά περιγράψτε τα με τους συνη-
θισμένους τρόπους που τα διηγείστε σε φίλους 
και κοντινά σας πρόσωπα. Αλλά καταγράψτε 
τα σαν να ήταν η υπόθεση ενός θεατρικού έρ-
γου. Πρόσωπα δρώντα, με διαλόγους, αντιδρά-
σεις, με προοικονομία του μύθου. Κατόπιν αλ-
λάξτε κάποιους από τους διαλόγους, αλλοιώστε 
το πλαίσιο, προσθέστε καινούργιες σκέψεις και 
προβάρετε συναισθήματα. Τι παρατηρείτε; Όσο 
πιο πολύ απομακρύνεστε από τις καθηλώσεις 
και τις συνήθεις εκφορές, τόσο ανοίγονται προ-
οπτικές και οι εναλλακτικές, που πριν σχεδόν 
ήταν αόρατες, ξαφνικά φαντάζουν προφανείς. 
Επιλέξτε εσείς τα πρόσωπα της ομάδας που θα 
αναπαραστήσουν τις προβληματικές συμπεριφο-
ρές. Διαλέξτε με προσοχή εκείνον που θα σας 
υποδυθεί. Καθώς του διδάσκετε τα λόγια, αυτά 
που κι εσείς συνέχεια εκστομίζετε, με μια πιο 
κριτική ματιά, αλλάξτε τις γραμμές του. Στην 
πραγματικότητα παρεμβαίνετε στον εαυτό σας. 
Διαλέξτε ένα περιοδικό με ήρωες καρτούν. Όπως • 
αυτά που διαβάζατε μικροί. Με ένα διορθωτικό 
(ή πολύ ευκολότερα, εάν το περιοδικό βρίσκε-
ται στο διαδίκτυο) σβήστε τα λόγια των ηρώων. 
Ξεκινήστε να συμπληρώνετε τα κενά με τη δική 
σας υπόθεση. Γράψτε κωμικά, δραματικά, αδι-
άφορα, ποιητικά, όπως σας έρχεται στο μυαλό. 
Θα πρέπει, όμως, αυτά που λέτε να έχουν συνά-
φεια με τις εικόνες. Ενεργοποιήστε τη φαντασία 



Ο θαμπωμένος καθρέφτης του εαυτού μας

264

σας, γιατί αυτό θα αποτελέσει το ισχυρότερό 
σας όπλο.
Κατά την άσκηση της εν-σωμάτωσης καλείστε • 
να περιγράψετε τα συναισθήματα των τελευταί-
ων εβδομάδων σε σχέση με τους βασικούς τομείς 
της ζωής σας. Το επάγγελμα, η οικογένεια, οι 
παρέες, ο έρωτας, όλα μπορούν να θεωρηθούν 
διακριτές εκφάνσεις. Ζωγραφίστε ένα μεγά-
λο κύκλο και επιχειρήστε να τον χωρίσετε σε 
τμήματα, που θα αντιστοιχούν στους παραπάνω 
τομείς, με μέγεθος ανάλογο της βαρύτητας που 
δίνετε στο καθένα. Γεμίστε τα τμήματα αυτά με 
χρώματα, που θα αναπαριστούν την ένταση και 
την απόχρωση του κάθε συναισθήματος. Αφού 
τελειώσετε φτιάξτε το περίγραμμα ενός ανθρώ-
πινου σώματος, του δικού σας, και τοποθετή-
στε τους προηγούμενους τομείς ή συναισθήματα 
μέσα σε αυτό. Πού θα βάζατε τους προβληματι-
σμούς σας για τον σύντροφο, τους γονείς, τους 
συναδέλφους; Τι θα καταλάμβανε το κεφάλι και 
τι την καρδιά; Τι θα υποκρύπτατε στο κάτω μέ-
ρος των ποδιών; Υπάρχουν περιπτώσεις που τα 
προβλήματα ή ο ψυχικός κόσμος σωματοποιεί-
ται. Αφού σχηματοποιήσατε όσα σας απασχο-
λούν, γιατί δεν δοκιμάζετε να τα διηγηθείτε σε 
μια μικρή ιστορία; Μιλήστε για τα πράγματα 
που βάλατε στο περίγραμμα του σώματος. Μα 
στα χέρια σας τώρα κρατάτε κομμάτια από 
πλαστελίνη και καθώς αφηγείστε πλάθετε το 
συναίσθημα που συνοδεύει τα γεγονότα. Θα δεί-



265

Δραματοθεραπεία

τε μερικά να τεντώνονται, όπως οι αντοχές σας, 
άλλα στρογγυλεμένα, όπως ο ιδεατός σας εαυ-
τός, κάποια θα έχουν αμυχές και σημάδια, όπως 
ακριβώς οι εμπειρίες σας…





267

Κεφάλαιο 8 
Μέτρηση αυτοεκτίμησης 

Οδηγίες 

Σημειώστε τον αριθμό στην απάντηση που συμφωνεί 
περισσότερο με την προσωπική σας άποψη:

1. Διαφωνώ απόλυτα
2. Διαφωνώ
3. Διαφωνώ εν μέρει
4. Συμφωνώ εν μέρει
5. Συμφωνώ
6. Συμφωνώ απόλυτα

Τα οικιακά θεωρούνται επάγγελμα, εφόσον είναι η 
αποκλειστική ασχολία σας.
Αν είστε άνεργος/-η, απαντήστε στις προτάσεις που 

αφορούν στον εργασιακό χώρο, με βάση την εμπειρία 
σας (αν υπάρχει) ως εργαζόμενος.
Αν δεν έχετε καθόλου εργασιακή εμπειρία, απαντή-

στε στις προτάσεις που αφορούν στον εργασιακό χώρο, 
βάσει της εμπειρίας σας στον ακαδημαϊκό χώρο.
Η κλίμακα απευθύνεται μόνο σε ενήλικους.



Ο θαμπωμένος καθρέφτης του εαυτού μας

268

Κλίμακα αυτοεκτίμησης 

Μου αρέσει να αναλαμβάνω ευθύνες στον εργα-• 
σιακό (ακαδημαϊκό) χώρο.
Ξεπερνώ γρήγορα τα προβλήματα που παρουσιά-• 
ζονται στον επαγγελματικό (ακαδημαϊκό) χώρο.
Είμαι ντροπαλός/-ή με τους άλλους ανθρώπους.• 
Απογοητεύομαι εύκολα, όταν δέχομαι αρνητικά • 
σχόλια για την εξωτερική μου εμφάνιση.
Νιώθω μοναξιά.• 
Συχνά μετανιώνω για αποφάσεις που έχω πάρει • 
στο παρελθόν.
Πιστεύω πως οι άλλοι με συμπαθούν.• 
Τα αρνητικά σχόλια των συναδέλφων (συμφοιτη-• 
τών) δεν επηρεάζουν την απόδοσή μου.
Δεν νιώθω σίγουρος όταν παίρνω αποφάσεις χω-• 
ρίς την έγκριση της οικογένειάς μου.
Πιστεύω πως έχω επιτύχει τους περισσότερους • 
επαγγελματικούς (ακαδημαϊκούς) στόχους που 
έχω θέσει μέχρι τώρα.
Νιώθω ότι έχω πολλά να πω, αλλά φοβάμαι να • 
τα εκφράσω.
Υπάρχουν πολλά πράγματα που θα ήθελα να αλ-• 
λάξουν στην εμφάνισή μου.
Είμαι διεκδικητικός/-ή στον επαγγελματικό • 
(ακαδημαϊκό) μου χώρο.
Με την οικογένειά μου περνάμε πολύ καλά όταν • 
βρισκόμαστε μαζί.
Αισθάνομαι ότι οι συνάδελφοί μου δεν εκτιμούν • 
αυτά που προσφέρω.



269

Μέτρηση αυτοεκτίμησης

Προσέχω πολύ την εμφάνισή μου, γιατί πιστεύω • 
ότι οι γύρω μου θα με σχολιάσουν.
Λέω πάντα την αλήθεια.• 
Πιστεύω πως το άλλο φύλο με βρίσκει ελκυστι-• 
κό/-ή.
Έχω υψηλές επαγγελματικές φιλοδοξίες.• 
Νιώθω ότι μπορώ να κάνω λάθη χωρίς να χάσω • 
τον σεβασμό ή την αγάπη των άλλων.
Συνήθως οι άνθρωποι της οικογένειάς μου κατα-• 
λαβαίνουν τα συναισθήματά μου.
Μου αρέσει ο εαυτός μου και τον δέχομαι όπως • 
είναι.
Πιστεύω πως η επιτυχία στη ζωή εξαρτάται σε • 
μεγάλο βαθμό από την εξωτερική εμφάνιση.
Ποτέ δεν είμαι στεναχωρημένος/-η.• 
Δεν ξεκινώ μια συζήτηση, πάρα μόνο όταν ο άλ-• 
λος μου μιλήσει πρώτος.
Δεν είμαι σίγουρος/-η ότι έχω κάνει καλή δου-• 
λειά, εκτός αν κάποιος άλλος κάνει θετικά σχό-
λια γι’ αυτήν.
Οι άνθρωποι της οικογένειάς μου έχουν υπερβο-• 
λικές απαιτήσεις από μένα και με οδηγούν στο 
να κάνω πράγματα μόνο και μόνο για να τους 
ικανοποιήσω.
Πιστεύω ότι σε μια συνέντευξη επιλογής προσω-• 
πικού η εξωτερική μου εμφάνιση θα επιδρούσε 
αρνητικά στην πρόσληψή μου.
Συμπαθώ όλους όσους γνωρίζω.• 
Προτιμώ να υποχωρώ παρά να έρχομαι σε σύ-• 
γκρουση με τους άλλους.



Ο θαμπωμένος καθρέφτης του εαυτού μας

270

Η οικογένειά μου δεν μου δίνει όση σημασία θα • 
ήθελα.
Νιώθω αποτυχημένος/-η.• 
Ποτέ δεν μου κάνουν αρνητικά σχόλια ή παρα-• 
τηρήσεις.
Η εξωτερική μου εμφάνιση παίζει αρνητικό ρόλο • 
στην πρώτη εντύπωση που δίνω στους άλλους.
Είμαι καλός/-ή στο να παίρνω αποφάσεις.• 
Υπάρχουν (ή υπήρξαν) φορές που θέλω να εγκα-• 
ταλείψω την οικογένειά μου.
Επηρεάζομαι σε μεγάλο βαθμό από τις απόψεις • 
των άλλων για μένα.
Ποτέ δεν ντρέπομαι.• 
Αισθάνομαι ωραία όταν είμαι το επίκεντρο της • 
παρέας.
Πιστεύω ότι οι άλλοι βρίσκουν την προσωπικότη-• 
τά μου ενδιαφέρουσα.
Παρά τις προσπάθειές μου, νιώθω ότι στη ζωή • 
δεν τα καταφέρνω τόσο καλά, όσο οι άλλοι.
Συχνά νιώθω πιεσμένος/-η από την οικογένειά • 
μου.
Ακολουθώ πιστά και ανελλιπώς τη μόδα, ώστε • 
να αρέσω στους άλλους.
Όταν υπάρχει ανταγωνιστικό κλίμα στον εργασι-• 
ακό (ακαδημαϊκό) χώρο η απόδοσή μου επηρεά-
ζεται αρνητικά.
Θεωρώ τον εαυτό μου άξιο για την αγάπη των • 
άλλων.



271

Μέτρηση αυτοεκτίμησης

Η οικογένειά μου με έχει στηρίξει σε πολλές δύ-• 
σκολες στιγμές της ζωής μου.
Η γνώμη των άλλων για την εξωτερική μου εμ-• 
φάνιση επηρεάζει την ψυχολογική μου διάθεση.
Η σημερινή μου κατάσταση είναι αποτέλεσμα • 
των προσωπικών μου επιλογών.
Όταν αποκαλύπτω τον πραγματικό μου εαυτό • 
προκαλώ αντιπάθειες.
Τα μέλη της οικογένειάς μου με επιβραβεύουν (ή • 
με επιβράβευαν) σε κάθε μου επιτυχία.

Σημειώσεις 

Οι προτάσεις 17, 24, 29, 33 και 38 μετράνε την κλί-
μακα ψεύδους και δεν συμπεριλαμβάνονται στη βαθ-
μολόγηση.
Πριν ξεκινήσετε τη διόρθωση, μετρήστε πόσες 

ακραίες απαντήσεις (συμφωνώ απόλυτα ή διαφωνώ 
απόλυτα) έχετε δώσει στις πέντε αυτές ερωτήσεις.
Αν σε τρεις και πάνω έχετε απαντήσει απόλυτα, 

τότε η κλίμακα θεωρείται αναξιόπιστη και δεν λαμ-
βάνεται υπόψη.
Στον παρακάτω πίνακα μετά από κάθε ερώτηση 

υπάρχουν τα σύμβολα (+) και (-), που υποδηλώνουν 
ότι η ερώτηση έχει θετική ή αρνητική χροιά.



Ο θαμπωμένος καθρέφτης του εαυτού μας

272

Στις ερωτήσεις που υπάρχει το σύμβολο (+) η βαθ-
μολόγηση έχει ως εξής:

1. Διαφωνώ απόλυτα: 1 βαθμός
2. Διαφωνώ: 2 βαθμοί
3. Διαφωνώ εν μέρει: 3 βαθμοί
4. Συμφωνώ εν μέρει: 4 βαθμοί
5. Συμφωνώ: 5 βαθμοί
6. Συμφωνώ απόλυτα: 6 βαθμοί

Στις ερωτήσεις που υπάρχει το σύμβολο (-), δηλα-
δή έχουν αντίστροφη διατύπωση, η βαθμολόγηση αντι-
στρέφεται:

1. Διαφωνώ απόλυτα: 6 βαθμοί
2. Διαφωνώ: 5 βαθμοί
3. Διαφωνώ εν μέρει: 4 βαθμοί
4. Συμφωνώ εν μέρει: 3 βαθμοί
5. Συμφωνώ: 2 βαθμοί
6. Συμφωνώ απόλυτα: 1 βαθμός

Οι ερωτήσεις 1, 2, 8, 10, 13, 15, 19, 26, 44 αναφέρο-
νται στην εργασιακή αυτοεκτίμηση.
Οι ερωτήσεις 3, 7, 20, 25, 30, 37, 39, 40, 49 αναφέ-

ρονται στην κοινωνική αυτοεκτίμηση.
Οι ερωτήσεις 9, 14, 21, 27, 31, 36, 42, 46, 50 αναφέ-

ρονται στην οικογενειακή αυτοεκτίμηση.
Οι ερωτήσεις 4, 12, 16, 18, 23, 28, 34, 43, 47 αναφέ-

ρονται στην αυτοεκτίμηση εξωτερικής εμφάνισης.
Οι ερωτήσεις 5, 6, 11, 22, 32, 35, 41, 45, 48 αναφέ-

ρονται στην ενδοπροσωπική αυτοεκτίμηση.
Αθροίστε τη βαθμολογία σας στο κάτω μέρος της 

αντίστοιχης στήλης και αθροίστε τις επιμέρους βαθμο-
λογίες, για να βρείτε τη συνολική σας αυτοεκτίμηση.



273

Μέτρηση αυτοεκτίμησης

Εργασι-
ακή 

αυτοεκτί-
μηση

Κοινωνι-
κή αυτοε-
κτίμηση

Οικογε-
νειακή 

αυτοεκτί-
μηση

Αυτοε-
κτίμηση 
εξωτερι-
κής εμφά-
νισης

Ενδο-
προσωπι-

κή 
αυτοεκτί-
μηση

 1 (+)  3 (-)  9 (-)  4 (-)  5 (-)

 2 (+)  7 (+) 14 (+) 12 (-)  6 (-)

 8 (+) 20 (+) 21 (+) 16 (-) 11 (-)

10 (+) 25 (+) 27 (-) 18 (+) 22 (+)

13 (+) 30 (-) 31 (-) 23 (-) 32 (-)

15 (-) 37 (-) 36 (-) 28 (-) 35 (+)

19 (+) 39 (+) 42 (-) 34 (-) 41 (-)

26 (-) 40 (+) 46 (-) 43 (-) 45 (+)

44 (-) 49 (-) 50 (+) 47 (-) 48 (+)

Σύνολο Σύνολο Σύνολο Σύνολο Σύνολο



Ο θαμπωμένος καθρέφτης του εαυτού μας

274

Βαθμολόγηση 

1. Συνολική αυτοεκτίμηση 
Ο μέσος όρος του ελληνικού πληθυσμού είναι 181,46 

με τυπική απόκλιση 20,8.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

45-113 Παθολογικά χαμηλή 

114-156 90% Υπερβολικά χαμηλή

157-163 80% Πολύ χαμηλή

164-169 70% Χαμηλή

170-176 60% Μέτρια προς χαμηλή

177-181 50% Μέτρια

182-186 40% Μέτρια προς υψηλή

187-192 30% Υψηλή

193-199 20% Πολύ υψηλή

200-209 10% Υπερβολικά υψηλή

210-270 Ναρκισσιστικά υψηλή



275

Μέτρηση αυτοεκτίμησης

2. Εργασιακή αυτοεκτίμηση 
Ο μέσος όρος του ελληνικού πληθυσμού είναι 36,6 

με τυπική απόκλιση 5,9.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

9-18 Παθολογικά χαμηλή 

19-29 90% Υπερβολικά χαμηλή

30-32 80% Πολύ χαμηλή

33 70% Χαμηλή

34-35 60% Μέτρια προς χαμηλή

36-37 50% Μέτρια

38 40% Μέτρια προς υψηλή

39-40 30% Υψηλή

41-42 20% Πολύ υψηλή

43-44 10% Υπερβολικά υψηλή

45-54 Ναρκισσιστικά υψηλή



Ο θαμπωμένος καθρέφτης του εαυτού μας

276

3. Κοινωνική αυτοεκτίμηση
Ο μέσος όρος του ελληνικού πληθυσμού είναι 35,99 

με τυπική απόκλιση 5,05.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

9-21 Παθολογικά χαμηλή 

22-30 90% Υπερβολικά χαμηλή

31-32 80% Πολύ χαμηλή

33 70% Χαμηλή

34-35 60% Μέτρια προς χαμηλή

36 50% Μέτρια

37 40% Μέτρια προς υψηλή

38-39 30% Υψηλή

40 20% Πολύ υψηλή

41-42 10% Υπερβολικά υψηλή

43-54 Ναρκισσιστικά υψηλή



277

Μέτρηση αυτοεκτίμησης

4. Οικογενειακή αυτοεκτίμηση
Ο μέσος όρος του ελληνικού πληθυσμού είναι 36,69 

με τυπική απόκλιση 6,15.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

9-19 Παθολογικά χαμηλή 

20-29 90% Υπερβολικά χαμηλή

30-32 80% Πολύ χαμηλή

33-34 70% Χαμηλή

35 60% Μέτρια προς χαμηλή

36-37 50% Μέτρια

38 40% Μέτρια προς υψηλή

39-40 30% Υψηλή

41-42 20% Πολύ υψηλή

43-45 10% Υπερβολικά υψηλή

46-54 Ναρκισσιστικά υψηλή



Ο θαμπωμένος καθρέφτης του εαυτού μας

278

5. Αυτοεκτίμηση εξωτερικής εμφάνισης
Ο μέσος όρος του ελληνικού πληθυσμού είναι 34,18 

με τυπική απόκλιση 5,51.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

9-15 Παθολογικά χαμηλή 

16-27 90% Υπερβολικά χαμηλή

28-29 80% Πολύ χαμηλή

30-31 70% Χαμηλή

32-33 60% Μέτρια προς χαμηλή

34 50% Μέτρια

35-36 40% Μέτρια προς υψηλή

37 30% Υψηλή

38-39 20% Πολύ υψηλή

40-41 10% Υπερβολικά υψηλή

42-54 Ναρκισσιστικά υψηλή



279

Μέτρηση αυτοεκτίμησης

6. Ενδοπροσωπική αυτοεκτίμηση 
Ο μέσος όρος του ελληνικού πληθυσμού είναι 37,92 

με τυπική απόκλιση 6,04.

Βαθμολογία

Ποσοστό 
πληθυσμού 

με μεγαλύτερη 
βαθμολογία 
από εσάς

Η αυτοεκτίμησή σας

9-20 Παθολογικά χαμηλή 

21-30 90% Υπερβολικά χαμηλή

31-33 80% Πολύ χαμηλή

34-35 70% Χαμηλή

36 60% Μέτρια προς χαμηλή

37-38 50% Μέτρια

39-40 40% Μέτρια προς υψηλή

41 30% Υψηλή

42-43 20% Πολύ υψηλή

44-46 10% Υπερβολικά υψηλή

47-54 Ναρκισσιστικά υψηλή



Ο θαμπωμένος καθρέφτης του εαυτού μας

280

Ερμηνεία αποτελεσμάτων 

Υψηλή αυτοεκτίμηση 
Τα άτομα με υψηλή αυτοεκτίμηση αισθάνονται ότι 
έχουν ικανοποιητικό επίπεδο ικανοτήτων και αξίας. 
Έχουν μάθει να αντιμετωπίζουν τις προκλήσεις που 
τους παρουσιάζονται κατά την εφηβεία και την ενη-
λικίωση με άνεση και ανταγωνιστικό πνεύμα. Ο συν-
δυασμός της αίσθησης ικανότητας και αξίας τους 
επιτρέπει να αντιμετωπίζουν το άγχος, να ενεργούν 
ανεξάρτητα και να παίρνουν ρίσκα μη φοβούμενα την 
αποτυχία και όντας σίγουρα για τις ικανότητές τους. 
Παρ’ όλα αυτά, πολλές φορές δεν παίρνουν τις απα-
ραίτητες συναισθηματικές προφυλάξεις, αδιαφορούν 
για την αποτυχία και δεν εκτιμούν τις καταστάσεις 
ρεαλιστικά.

Χαμηλή αυτοεκτίμηση 
Θα περίμενε κανείς πως οι άνθρωποι με χαμηλή αυτο-
εκτίμηση είναι επιφυλακτικοί και πολύ συντηρητικοί 
στις ενέργειές τους. Παρ’ όλα αυτά, έρευνες έχουν δεί-
ξει πως έχουν την ίδια ανάγκη και επιθυμία για επι-
τυχία με τα άτομα που έχουν υψηλή αυτοεκτίμηση, με 
τη διαφορά ότι έχουν διαφορετικό τρόπο προσέγγισης 
της επιτυχίας αυτής. Γενικά η χαμηλή αυτοεκτίμηση 
έχει συνδυαστεί με συναισθήματα όπως η αμφιβολία, 
η ανασφάλεια και ο φόβος της απόρριψης. Όλα αυτά 
οδηγούν σε ανικανότητα βίωσης των ευτυχισμένων 
στιγμών και αγωνία για το μέλλον, ενώ σε ορισμένες 
περιπτώσεις μπορεί να προκαλέσουν και κάποια μορ-



281

Μέτρηση αυτοεκτίμησης

φή κατάθλιψης. Μερικές φορές τα αισθήματα κατω-
τερότητας αντιμετωπίζονται λανθασμένα με τη χρήση 
ναρκωτικών ουσιών ή αλκοόλ, γεγονός που επιτείνει 
την αίσθηση μειονεξίας, ανοίγοντας φαύλους κύκλους 
ενοχών και εξαρτητικής συμπεριφοράς.

Φαινομενική αυτοεκτίμηση 
Στην κατηγορία των ατόμων με φαινομενική ή αμυντι-
κή αυτοεκτίμηση υπάγονται όσοι φαινομενικά δρουν 
σαν να έχουν υψηλή αυτοεκτίμηση, ενώ στην πραγ-
ματικότητα υποφέρουν από αίσθημα χαμηλής αυτο-
εκτίμησης. Αυτός ο τύπος αυτοεκτίμησης μπορεί να 
ονομαστεί ψευδής, αντιφατικός ή αμυντικός. Στον κοι-
νωνικό τους περίγυρο παρουσιάζουν μια επίπλαστη 
σιγουριά και αυτοπεποίθηση, ενώ η πραγματική συ-
μπεριφορά τους διαφέρει κατά πολύ από τη συμπερι-
φορά των ατόμων με αυθεντικά υψηλή αυτοεκτίμηση. 
Για παράδειγμα, ένα τέτοιο άτομο, ενώ φαίνεται να 
νιώθει ασφαλές και βέβαιο για τον εαυτό του, μπορεί 
να αντιδράσει εχθρικά και επιθετικά, όταν νιώσει ότι 
απειλείται η αξία του. Είναι δυνατόν, επίσης, να χρη-
σιμοποιήσει την επιτυχία του σε κάποιον τομέα για 
να καλύψει τα αισθήματα ανεπάρκειας από τα οποία 
διακατέχεται.
Υπάρχουν δύο τύποι τέτοιων ατόμων:

Φαινομενική αυτοεκτίμηση Τύπος Ι 
Σε αυτόν τον τύπο ανήκουν τα άτομα τα οποία έχουν 
θετική αίσθηση αξίας, αλλά όχι και ικανοτήτων. Αυτά 
τα άτομα, για παράδειγμα, είναι πιθανόν κατά την 



Ο θαμπωμένος καθρέφτης του εαυτού μας

282

παιδική ηλικία να ένιωθαν πολύ σίγουρα για τον εαυτό 
τους, ενώ την ίδια στιγμή δεν μπορούσαν να αντεπε-
ξέλθουν στις ακαδημαϊκές απαιτήσεις και τις υποχρε-
ώσεις κάθε αναπτυξιακού σταδίου. Ένα παιδί που με-
γαλώνει σε μια οικογένεια η οποία έχει περιορισμένες 
προσδοκίες και απαιτήσεις και επικροτεί οποιαδήποτε 
συμπεριφορά του παιδιού υπάρχει μεγάλη πιθανότητα 
ως ενήλικος να έχει μειωμένες αποδόσεις, επειδή έχει 
μάθει να προσπαθεί μόνο ως ένα ορισμένο σημείο.
Ένα άτομο που έχει αίσθηση της αξίας χωρίς την 

αίσθηση της ικανότητας είναι επιρρεπές στο να γί-
νει ευάλωτο σε καταστάσεις δοκιμασίας. Μπορεί, για 
παράδειγμα, να νιώθει άξιος και ικανός, αλλά παράλ-
ληλα να πιστεύει πως οι άλλοι δεν αναγνωρίζουν την 
αξία αυτή. Μπορεί, επίσης, να μην αποδίδει ικανοποι-
ητικά στον εργασιακό τομέα και να δικαιολογεί τον 
εαυτό του γι’ αυτό ή να κατηγορεί άλλους. Άτομα που 
επιδεικνύουν τη σπουδαιότητα της προσωπικότητάς 
τους, άσχετα με το τι έχουν επιτύχει στη ζωή τους, 
που περιμένουν οι άλλοι να αναγνωρίζουν αμέσως τη 
σπουδαιότητα αυτή ή που αντιδρούν υπερβολικά, όταν 
κάποιος τους αμφισβητεί, παρουσιάζουν συμπτώμα-
τα ναρκισσιστικής προσωπικότητας. Τα άτομα αυτά 
μπορεί να αντιδράσουν πολύ αρνητικά μπροστά σε 
κάποια απειλή του ναρκισσισμού τους, αν η δομή της 
αυτοεκτίμησής τους γίνει εύθραυστη. Έτσι, μπορεί να 
προτιμήσουν να διαγράψουν μια τέτοια απειλή παρά 
να την αντιμετωπίσουν ή σε άλλη περίπτωση να γί-
νουν λεκτικά βίαιοι, προκειμένου να προστατεύσουν 
τον εαυτό τους από μια ενδεχόμενη φθορά.



283

Μέτρηση αυτοεκτίμησης

Φαινομενική αυτοεκτίμηση Τύπος II 
Στον συγκεκριμένο τύπο αυτοεκτίμησης το επίπεδο 
ικανοτήτων του ατόμου είναι υψηλό, αλλά η αίσθηση 
της αξίας χαμηλή. Ένα τέτοιο άτομο διαθέτει τον πε-
ρισσότερο χρόνο του σε ασχολίες και στόχους, όπως 
αθλητικές δραστηριότητες, εργασία, καριέρα ή οτιδήπο-
τε άλλο προκειμένου να μην ασχολείται με τα αισθήμα-
τα αμφιβολίας και άγχους που τον διακατέχουν και τα 
οποία έχουν άμεση σχέση με τη χαμηλή του αυτοεκτίμη-
ση. Τα άτομα αυτά χρησιμοποιούν τις ικανότητές τους 
ως αντιπερισπασμό, για να υπερκαλύπτουν την αίσθη-
ση ανεπάρκειας. Μπορούν όμως να γίνουν εχθρικά, αν 
νιώσουν ότι απειλούνται τα κεκτημένα τους. Κάποιες 
φορές έχουν εμμονές σχετικές με απόδειξη της αξίας 
τους σε κάθε περίσταση, μέσω της υπερβολικής δου-
λειάς ή με το να προσπαθούν να επηρεάσουν τους γύρω 
τους, ακόμη και με λεκτική βία, ώστε να συμβιβαστούν 
με τις απαιτήσεις τους. Η πιο κοινή μορφή αμυντικής 
αυτοεκτίμησης εκδηλώνεται με υπερβάλλουσα ανησυ-
χία για την επιτυχία και την αποτυχία. Αυτό είναι ένα 
πρόβλημα που παρουσιάζεται ως ανάγκη κάποιου ατό-
μου να επιτύχει τους στόχους του ή, στη χειρότερη των 
περιπτώσεων, να αποφύγει την αποτυχία.

Μέση αυτοεκτίμηση 
Σε αυτόν τον τύπο αυτοεκτίμησης ανήκει η πλειοψηφία 
των ανθρώπων. Το επίπεδο των ικανοτήτων και της 
αξίας αυτών των ανθρώπων είναι ικανοποιητικό και 
τους επιτρέπει να έχουν μια επαρκή απόδοση σε ό,τι 
κάνουν.



Ο θαμπωμένος καθρέφτης του εαυτού μας

284

Υψηλή έναντι μέσης αυτοεκτίμησης 
Τα άτομα με μέση αυτοεκτίμηση μπορεί να βιώνουν 
κατά καιρούς αισθήματα άγχους ή ανασφάλειας, η 
ποιότητα της ζωής τους όμως σε γενικές γραμμές εί-
ναι καλή. Τα άτομα αυτά αποδίδουν ικανοποιητικά 
σε πολλούς τομείς της ζωής τους, αλλά, παράλληλα, 
είναι λιγότερο αυτόνομα και ανοιχτά σε νέες εμπει-
ρίες, καθώς και περισσότερο ευάλωτα σε κάποιες 
καταστάσεις. Η υψηλή αυτοεκτίμηση είναι κάτι που 
κερδίζεται και δεν είναι εγγενές χαρακτηριστικό. Οι 
άνθρωποι με υψηλή, αλλά αυθεντική αυτοεκτίμηση 
είναι λιγότερο πιθανό να καταρρεύσουν μπροστά σε 
αντίξοες καταστάσεις. Μερικές φορές η υπερβολικά 
υψηλή αυτοεκτίμηση συσχετίζεται με τον ναρκισσι-
σμό και την ανικανότητα για κατανόηση και ανεκτι-
κότητα.

Μέτρια προς χαμηλή αυτοεκτίμηση 
Άτομα με μέτρια προς χαμηλή αίσθηση ικανότητας 
και αξίας εαυτού είναι ευάλωτα στην πρόκληση και 
την απώλεια. Αυτό δεν σημαίνει ότι μισούν τον εαυτό 
τους ή ότι δεν μπορούν να λειτουργήσουν στην καθη-
μερινή τους ζωή. Είναι όμως υπέρ του δέοντος προ-
σεχτικά και συντηρητικά, αποφεύγοντας να παίρνουν 
ρίσκα ή να εμπλέκονται σε πρωτόγνωρες για αυτούς 
καταστάσεις. Δεν είναι αισιόδοξα άτομα και συχνά 
τείνουν να εστιάζουν στις αδυναμίες τους και όχι στις 
δυνατότητές τους. Είναι αγχώδη και ανησυχούν μή-
πως οι άλλοι δείξουν κριτική διάθεση απέναντί τους. 
Παρ’ όλα αυτά, μπορούν και λειτουργούν σχετικά 



285

Μέτρηση αυτοεκτίμησης

καλά μέσα στην οικογένεια και στις σχέσεις τους με 
τους άλλους ανθρώπους.

Παθολογικά χαμηλή αυτοεκτίμηση 
Αυτό δηλώνει ότι οι σχέσεις σας με τον εαυτό σας εί-
ναι αρνητικές. Εάν δεν υφίσταται στη ζωή σας κάποιο 
οδυνηρό γεγονός, τραυματικό ή καταθλιπτικό, που 
επηρέασε τη βαθμολογία σας, είναι καλό να συμβου-
λευτείτε κάποιον ειδικό ή να παρακολουθήσετε κά-
ποιο πρόγραμμα ψυχολογικής στήριξης και προσωπι-
κής ανάπτυξης.








