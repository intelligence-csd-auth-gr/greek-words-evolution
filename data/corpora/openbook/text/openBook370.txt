













































Χίλια μιλιγκράμ απουσίας


1 | Σ ε λ ί δ α  
 

 

 

Χίλια μιλιγκράμ απουσίας 

Διηγήματα 

 

 

 

 

 

 

  

 

ΜΙΧΑΛΗΣ ΚΑΤΡΑΚΗΣ 



Χίλια Μιλιγκράμ Απουσίας 

Σελίδα | 2  
 

ΜΙΧΑΛΗΣ ΚΑΤΡΑΚΗΣ 

 

 

 

 

ΧΙΛΙΑ ΜΙΛΙΓΚΡΑΜ ΑΠΟΥΣΙΑΣ 

ΔΙΗΓΗΜΑΤΑ 

 

 

 

  



Χίλια Μιλιγκράμ Απουσίας 

Σελίδα | 3  
 

 

 

 

 

 

 

 

 

 

 

 

 

 

 

 

 

 

«Χίλια μιλιγκράμ απουσίας» 

Έτος Έκδοσης: 2018 

Φωτογραφία Εξωφύλλου: Μιχάλης Κατράκης 

Σχεδιασμός Εξωφύλλου, σελιδοποίηση: Μιχάλης Κατράκης 

Επιμέλεια: Kakofonix (Β.Κ.) 

ISBN: 978-618-83664-3-5 

Άδεια Ελεύθερης Διανομής CC: 

Αναφορά Δημιουργού- μην Εμπορική Χρήση- Όχι Παράγωγα Έργα 

 

https://creativecommons.org/licenses/by-nc-nd/4.0/deed.el 

  

https://creativecommons.org/licenses/by-nc-nd/4.0/deed.el


Χίλια Μιλιγκράμ Απουσίας 

Σελίδα | 4  
 

 

 

 

  



Χίλια Μιλιγκράμ Απουσίας 

Σελίδα | 5  
 

 

 

 

 

 

Πάντα άφηνα, 

αντί λουλουδιών και κεριών, 

ένα κοχύλι στους αγαπημένους μου. 

Αυτό είναι για τον Πολύκαρπο. 

 

«Ανωνύμου»  

 

 

 

 

 

 

 

 

 

 

 

 

 

 

 

 



Χίλια Μιλιγκράμ Απουσίας 

Σελίδα | 6  
 

 

 

 

 

 

 

 

 

 

Στην γυναίκα μου,  

Αλεξάνδρα. 

 

Στα αγόρια μου, 

Άγγελο & Παναγιώτη. 

 

 

Χωρίς εσάς δεν θα είχα γράψει 

ούτε λέξη. 

  



Χίλια Μιλιγκράμ Απουσίας 

Σελίδα | 7  
 

 

 

 

 

 

 

 

 

[…] αυτό που είναι τρομερό δεν είναι ο θάνατος μα οι ζωές που ζουν 

οι άνθρωποι ή δεν ζουν μέχρι να πεθάνουν. Δεν τιμούν τις ζωές 

τους, τις έχουν για πέταμα. Τις ξεχέζουν. Οι χαζομαλάκες. Είναι 

τόσο συγκεντρωμένοι στο γαμήσι, στον κινηματογράφο, στα λεφτά, 

στην οικογένεια, στο γαμήσι. Τα μυαλά τους έχουν γίνει λαπάς. 

Καταπίνουν τον Θεό δίχως σκέψη, καταπίνουν την χώρα τους δίχως 

σκέψη. Σύντομα ξεχνούν πώς σκέφτεται κανείς, αφήνουν άλλους να 

σκέφτονται για εκείνους. Οι εγκέφαλοι τους έχουν παπαριάσει. Είναι 

άσχημοι, μιλούν άσχημα, άσχημα περπατούν. Τους δίνεις την καλύτερη 

μουσική στους αιώνες και δεν είναι σε θέση να την ακούσουν. Οι 

θάνατοι των περισσότερων ανθρώπων είναι απάτη. Δεν έχει απομείνει 

τίποτα για να πεθάνει… 

 

 

Τσαρλς Μπουκόφσκι 

«Ο καπετάνιος έχει κόψει αλυσίδα και το πλοίο είναι στα χέρια των 

ναυτών» 

 

 

  



Χίλια Μιλιγκράμ Απουσίας 

Σελίδα | 8  
 

 

Περιεχόμενα 

 

Περιεχόμενα 8 

Σημείωμα του Συγγραφέα 11 

Αντί Προλόγου 12 

1. Οι Γαύροι 14 

2. Διαταραχές Ύπνου 21 

3. Γεύση Προφυλακτικού 27 

4. Ό,τι να ‘ναι κάλτσες 33 

5. Πλαζ Βοτσαλάκια 39 

6. Γκολ, ρε πούστη μου! 46 

7. Η άνοιξη στα Λεμονάδικα 53 

8. Διπλό Jack Daniels 59 

9. Γδαρμένο γόνατο και ξέπλεκη κοτσίδα 66 

10. Ο ριζοσπάστης 72 

11. Το κάποτε 80 

12. Το ναι του όχι 85 

13. «αυτό το κάτι που Του μοιάζει» 94 

14. Και το όνομα αυτού; 100 

15. Πες ψωμί… 106 



Χίλια Μιλιγκράμ Απουσίας 

Σελίδα | 9  
 

16. Κακή Παιδεία 113 

17. Για δυο χούφτες ελευθερία 121 

18. Και όλα καλά 128 

19. 21 μαύρα καθίσματα 134 

20. Σκληρά Ναρκωτικά 141 

21. Το μεγάλο ΝΌΧΙ 147 

22. Με ένα κόκκινο Canson 154 

23. Ο διάφανος άνθρωπος 161 

24. Ομορφιά μου, μην τις φοβάσαι τις πουτάνες 167 

25. Ουρολογία 174 

26. Μάτια κλειστά 181 

27. Η μάσκαρα δεν πατάει καλά 186 

28. Όσα χωράνε σε μία τσέπη 194 

29. Έχε τον νου σου στο παιδί 202 

30. Επαφή 209 

31. Κρύο φαί και μικρά πουά 216 

32. Η νύχτα του δράκου 225 

33. Αύριο κληρώνει 232 

34. Ανυποχώρητες απόψεις 239 

35. Δικαίωμα 245 

36. Οδός Σταδίου 23 253 

37. Βιομηχανία ανδρών 261 



Χίλια Μιλιγκράμ Απουσίας 

Σελίδα | 10  
 

38. Ακριβό μονόπετρο, φθηνό μπακίρι 269 

39. Δαυίδ, 23:4 275 

40. Ο φονιάς 282 

41. Ένας μονόλογος για δύο 288 

42. Τα πρόβατα και ο λύκος 295 

43. Κοκκινιστό με κανέλα 302 

44. Κακό αστείο 309 

45. Οι λέξεις 317 

46. Πάνω στα ματωμένα της χείλια 322 

47. Η Λανθάνουσα εικόνα 329 

48. Σκουπίδια αξίας στη βροχή 336 

49. Yokluk Oğlu * 342 

50. Πολύκαρπέ μου 347 

 

  



Χίλια Μιλιγκράμ Απουσίας 

Σελίδα | 11  
 

 

 

Σημείωμα του Συγγραφέα 

 

Κάποιος μεγάλος λογοτέχνης -ή μπορεί και μικρότερος, δεν 
θυμάμαι ακριβώς- είπε κάποτε «αν θες να γράψεις κάτι 
όμορφο, σκέψου τί σε φοβίζει περισσότερο και γράψε για 
αυτό.» 

Εμένα με φοβίζει η πιθανότητα, κάποια στιγμή να διαπιστώσω 
πως όλα όσα θεωρώ δεδομένα, όμορφα ή άσχημα, έχουν 
αλλάξει και δεν το έχω καν συνειδητοποιήσει. Στην περίπτωση 
αυτής της συνειδητοποίησης, ο χρόνος, νοιώθω, θα έχει 
γλιστρήσει μέσα από τα δάχτυλά μου και θα έχει χαθεί, 
αφήνοντας πίσω την ταγκίλα μίας οπωσδήποτε αποτυχίας, 
μιας θλιβερής πλάνης. 

Έτσι λοιπόν, προκειμένου να αφυπνίσω τον ληθαργικό νου, 
δημιούργησα τα «χίλια μιλιγκράμ απουσίας». Μικρές ιστορίες, 
1000 λέξεων με διαχειρίσιμες δόσεις απουσίας. 

Ίσως αναρωτηθείτε διαβάζοντας αυτές τις ιστορίες αν θα 
μπορούσα να βρω πιο γελοίο όνομα για τον κεντρικό μας 
ήρωα. Τί να πω… Λογικά, θα μπορούσα. Αλλά τόσο γελοίο, 
ήταν αρκετό. 

 

  



Χίλια Μιλιγκράμ Απουσίας 

Σελίδα | 12  
 

 

Αντί Προλόγου 

 

Διαβάζω τον Πολύκαρπο. Διαβάζω τον Μιχάλη. Είναι αυτός. 
Είναι ο άλλος. Είναι αυτός μέσα στον άλλον. Όπως οι πλέξεις 
στο παλιό πουλόβερ που βασάνιζε ολημερίς η γιαγιά. Ο ήρωας 
κι ο συγγραφέας. Μια πλέξη μαζί. Ένα πουλόβερ. Μερικοί 
χαμένοι πόντοι εδώ κι εκεί. Μικρά διάσπαρτα κενά μες στη 
ψυχή που προσπαθούν να κλείσουν με το μελάνι και τα 
κουμπάκια πάνω στο πληκτρολόγιο.  

Ποτέ δεν τα κατάφερνα με τους προλόγους. Με χασομερούσαν 
μέχρι να μπω στο ζουμί. Μου θύμιζαν λίγο την σπαστικιά 
αναμονή σε θερινούς κινηματογράφους που διαβάζεις τις 
διαφημιστικές ταμπέλες μέχρι να βραδιάσει εντελώς και να 
ξεκινήσει το έργο.  

Που γράφει Σοφία; Ένα…. Δυο… τρία… Έχασες! Έχασα…  

Δεν μπορώ να προλογίσω. Πως προλογίζουνε; Πως γράφουν 
για κάτι που έγραψε κάποιος άλλος; Οι ιστορίες είναι 
αίσθηση. Τα γραπτά, τα διηγήματα, τα μυθιστορήματα, όλα 
μια αίσθηση. Όλα τα μάτια που τα διαβάζουν. Όχι πρόλογοι, 
κριτικές και κουραφέξαλα. 100, 200, 1000 μάτια κι άλλα 
τόσα να διαβάζουν.  

Διαβάζω… Διαβάζω αγάπη. Διαβάζω αφοσίωση. Διαβάζω ζωή. 
Πάνω απ’ όλα διαβάζω αξίες. Κι αν θα μπορούσα να γράψω 
μόνο μια λέξη κάτω από αυτόν τον πρόλογο -πιο τίμιο μου 
φαντάζει-, θα έβαζα ακριβώς αυτό.  

Α-Ξ-Ι-Α  

Απ’ το αξιοπρέπεια. Πως θα ‘ταν να ζούμε, να περπατάμε, να 
ανασαίνουμε με το μέτωπο καθαρό. Δίχως τύψεις, γιατί κι 
αυτές τις ίδιες τις τύψεις τις φορτώθηκε ο Μιχάλης, ο 



Χίλια Μιλιγκράμ Απουσίας 

Σελίδα | 13  
 

Πολύκαρπος, κι απαλλαχτήκανε μια και καλή χωρίς να το 
‘χουν καταλάβει.  

Κινδυνεύω να ακουστώ οπισθοδρομική. Κινδυνεύω να μου 
αφαιρεθεί το δικαίωμα τούτου του πρόλογου που δεν τον ξέρω 
με αιτιολογία το μελό. Μελόδραμα και μυαλό δε βάζω.  

Ξαναλέω. Ξαναγράφω.  

1000 μιλιγκράμ αξίες.  

Το ξανακοιτώ. Το σβήνω. Ο Μιχάλης είναι πατέρας.  

1.000 μιλιγκράμ ελπίδας.  

Διορθώνω. 

 

Φραντζέσκα Μάνγγελ  



Χίλια Μιλιγκράμ Απουσίας 

Σελίδα | 14  
 

1. Οι Γαύροι 

 

 

 

 

 

 

 

 

Ο κύριος Πολύκαρπος Γιοκλούκογλου καθάριζε ψάρια 

σκυμμένος πάνω από μία λεκάνη -μια πολύ συγκεκριμένη 

λεκάνη, αυτή που φυλούσε στο ντουλάπι με τα πλαστικά 

σκεύη, κάτω και δεξιά από τον νεροχύτη, ειδικά για το 

καθάρισμα των ψαριών – και είχε αρχίσει να νοιώθει φοβερή 

αγωνία σε σημείο που να γλιστρούν τα γυαλιά του από τον 

ιδρώτα πάνω στην μύτη του, όταν η γυναίκα του τον 

ακούμπησε στον ώμο. 

«Θέλεις να συνεχίσω, καλέ μου;» τον ρώτησε αν και, κάπως 

άνευρα. «Άσε να τα κάνω. Σου ‘φτιαξα καφέ.» 

Εκείνος ξέπλυνε τον τριακοστό όγδοο γαύρο, τον ακούμπησε 

στο σουρωτήρι και πήρε στα χέρια του τον επόμενο. Σήκωσε τα 



Χίλια Μιλιγκράμ Απουσίας 

Σελίδα | 15  
 

γυαλιά του με τον πήχη, σκούπισε τον ιδρώτα με το δίπλωμα 

του πουκαμισού του και την κοίταξε, χαμογελώντας, εξίσου 

άνευρα. 

«Δεν έμειναν πολλά», είπε και έκοψε ένα ακόμα κεφάλι. «Δυο 

κιλά πήρα μόνο. Άλλα είκοσι εφτά ψαράκια έμειναν.» 

Εκείνη έφυγε προς το καθιστικό αμίλητη. Λίγο αργότερα 

ακούστηκε η τηλεόραση. Ο αναστεναγμός δεν ακούστηκε 

καθόλου. 

Συνέχισε να καθαρίζει με τον ίδιο τρόπο που καθάριζε 

γαύρους κάθε Σάββατο και με τον ίδιο ρυθμό. Το μόνο 

πρόβλημα ήταν πως είχε καθυστερήσει να ξεκινήσει το 

καθάρισμα δώδεκα ολόκληρα λεπτά και έπρεπε να επιταχύνει 

για να προλάβει να τηγανίσει και να σερβίρει τα ψάρια 

ακριβώς στη μία και μισή. Και δεν του άρεσε καθόλου η ιδέα 

πως έπρεπε να αλλάξει ρυθμό και μάλιστα εξαιτίας εκείνης 

της φαρμακόγλωσσας της κυρίας Κατίνας από τον πέμπτο.  

Τον βρήκε στον πάγκο της λαϊκής, στον ίδιο πάγκο που 

επισκεπτόταν κάθε Σάββατο τα τελευταία είκοσι εφτά χρόνια, 

από τότε που παντρεύτηκε τη Σοφία και έπιασαν το σπίτι στην 

Αμφιάλη, λίγο πριν ανταλλάξει τις καθιερωμένες καλημέρες 

με τον ιχθυοπώλη,  πάντα ίδιες «τι κάνεις Μανώλη, καλημέρα. 

Καλώς τον Πολύκαρπο, πώς είσαι;», και δώσει την παραγγελία 

του, πάντα ίδια «δυο κιλά γαύρο, βάλε μου σε παρακαλώ». 



Χίλια Μιλιγκράμ Απουσίας 

Σελίδα | 16  
 

 «Αχ, κύριε Γιοκλούκογλου, τι κάνετε;» την άκουσε να του 

φωνάζει από μακριά και πριν προλάβει να απαντήσει είχε 

πλησιάσει όλα τα παραπανίσια κιλά της και τα είχε απλώσει 

γύρω του εν είδει μπράτσων, μαστών και περμανάντ. «Πόσο 

χαίρομαι που σας βλέπω! Καλέ, που χαθήκατε εσείς; Ούτε 

ψίθυρος δεν ακούγετε από το διαμέρισμα σας, η Σοφούλα μου 

πώς είναι; Χαθήκαμε καλέ!» 

Εκείνος τραβήχτηκε ευγενικά ψελλίζοντας «πράγματι» όμως η 

λαβή της κυρίας Κατίνας ήταν ισχυρότατη, σε τέτοιο βαθμό 

που καθώς περνούσαν τα αγωνιώδη λεπτά, εκείνος άρχισε 

σοβαρά να αναλογίζεται το ενδεχόμενο πως ίσως χρειαζόταν να 

θυσιάσει το αριστερό του μπράτσο, αποσπώντας το με τα ίδια 

του τα δόντια από το υπόλοιπό του σώμα προκειμένου να 

ξεγλιστρήσει, ακόμα ζωντανός και έχοντας τα λογικά του, έστω 

και οριακά, από τον καταιγιστικό ρυθμό ομιλίας της κυρίας 

Κατίνας. Για καλή του τύχη, παρενέβη ο Μανώλης. 

«Βάζω;» ρώτησε κοιτάζοντας τον θαμώνα του όλο νόημα. Η 

προσοχή της κυρίας Κατίνας χαλάρωσε τον ρυθμό των λέξεων 

και κατ’ επέκταση τη λαβή της, και εκείνος βρέθηκε με ένα 

κάπως άκομψο -μα πάντως αναγκαίο- άλμα στα δεξιά, 

πρόσκαιρα ελεύθερος. 

Πριν προλάβει να χαρεί, η κυρία Κατίνα έσκυψε στο πλευρό 

του, με το βλέμμα καρφωμένο στον ιχθυοπώλη. 

«Καλέ, Πολύκαρπε!» ψιθύρισε. «Δεν πιστεύω να πάρεις γαύρο!» 



Χίλια Μιλιγκράμ Απουσίας 

Σελίδα | 17  
 

Τι θράσος! Τι τρομερή αδιακρισία! Για ποιον λόγο θα 

μπορούσαν να ενδιαφέρουν την κυρία Κατίνα οι 

γαστριμαργικές του προτιμήσεις; 

«Έτσι λέω», απάντησε. 

«Μην πάρεις! Έχει βαρέα μέταλλα, το είπαν χθες το πρωί στην 

τηλεόραση, σ’ εκείνη την εκπομπή με τον σεφ, ξέρεις, τον 

νεαρούλη με τα τατουάζ», ξεκίνησε εκείνη να λέει και έκανε 

τον σταυρό της. «Θεός φυλάξοι Πολύκαρπε, είδες πώς 

κυκλοφορούν οι νέοι σήμερα; Όλο σκισμένα ρούχα και 

ζωγραφισμένοι κι άμα τους ρωτήσεις «Τι γιορτάζουμε στις 

εικοσιπέντε του Μάρτη;» ιδέα δεν έχουν!» 

«Ε, τώρα… τι να σου πω βρε Κατίνα; Το ‘πε, δεν το ‘πε η 

τηλεόραση, εγώ δεν το άκουσα!», της απάντησε ενοχλημένος κι 

έπειτα γύρισε προς τον ιχθυοπώλη. «Βάλε βρε Μανώλη, να 

τελειώνουμε! Μεσημέριασε!» 

Εκείνη όμως δεν έδειχνε να ενοχλείτε. 

«Θα ‘ρθουν και τα παιδιά, Πολύκαρπε, για φαγητό;» ρώτησε με 

ξεδιάντροπη αδιακρισία. 

Ο Πολύκαρπος ρουθούνισε ένα «ναι». 

«Καλέ, πάρε κουτσομούρες, που ‘ναι των ανοιχτών πελάγων. 

Καθαρά ψάρια, μην τα ταΐσεις τα παιδιά βαρέα μέταλλα. Είναι 

και στην ανάπτυξη!» 



Χίλια Μιλιγκράμ Απουσίας 

Σελίδα | 18  
 

Δεν κρατήθηκε. 

«Η ανάπτυξη, Κατίνα μου, σταματάει μετά την εφηβεία. Τα 

δικά μου τα παιδιά, είναι πάνω από εικοσιπέντε και τα δύο!» 

της είπε με φρύδια σηκωμένα. «Και βαρέα θα τα ταΐσω κι 

ανθυγιεινά, αν θέλω!» 

Πήρε τη σακούλα κι έφυγε. Για πρώτη φορά μετά από είκοσι 

εφτά χρόνια, δεν χαιρέτισε τον ιχθυοπώλη. 

Έτοιμος κι ο πεντηκοστός έκτος. Αλεύρωμα τέσσερα λεπτά, 

τέσσερις τηγανιές επί έξι… μπορεί και να τα κατάφερνε τελικά. 

Από το καθιστικό ακούγονταν φωνές. 

«Πάλι; Μα τι ζόρι τραβάει με τους γαύρους κάθε Σάββατο; 

Καλά ρε μαμά. Τίποτα δεν θα πούμε, έλα να στρώσουμε.» 

Έριξε το λάδι μέσα στο άγχος. Και γιατί; Εξαιτίας μιας 

αδιάκριτης καρακάξας, γι’ αυτό! Έκαψε; Εντάξει, έτοιμο. 

Έριξε δεκατέσσερα ψάρια στο τηγάνι. Για ποιον λόγο, έπρεπε 

να του μιλήσει; Να του πει τι; Πως έπρεπε να αλλάξει μια 

συνήθεια είκοσι εφτά χρονών; Μάλιστα κυρία μου! Κάθε 

Σάββατο, εδώ και είκοσι εφτά χρόνια, τρώμε γαύρους 

τηγανητούς και μάντεψε… Όλοι μας τους λατρεύουμε! Και δεν 

έχουμε πάθει τίποτα! Το χειρότερο όμως ήταν πως για κάποιον 

παράξενο λόγο ένοιωσε πως χρωστούσε εξηγήσεις στην κάθε 

κυρα- Κατίνα που επέκρινε τις συνήθειες του. 



Χίλια Μιλιγκράμ Απουσίας 

Σελίδα | 19  
 

Στη μία και μισή κάθισαν στο τραπέζι και έφαγαν τέλεια 

τηγανισμένους γαύρους, τοποθετημένους σε μια μεγάλη 

πιατέλα, όλοι στραμμένοι προς την ίδια μεριά, πάντα δεξιά. Τα 

παιδιά έμειναν και για καφέ. Καμιά φορά το έκαναν. Αν ήταν 

τυχεροί, όλο και κάποιο θα έμενε και για βραδινό. 

Καθώς μάζευαν το τραπέζι, η Σοφία σήκωσε την πιατέλα και 

τον κοίταξε. 

«Τι θα έλεγες το επόμενο Σάββατο να φτιάξουμε αρνάκι στον 

φούρνο;» 

Πάγωσε. 

«Γιατί;» ρώτησε νοιώθοντας ξανά τα γυαλιά να του γλιστράνε. 

Εκείνη σήκωσε τους ώμους και συνέχισε να μαζεύει. 

«Ξέρω ‘γω;» του απάντησε. «Για αλλαγή.» 

Έμεινε για λίγο σιωπηλός. 

«Δίκιο έχεις.» είπε και εκείνη του χαμογέλασε. «Κάπου άκουσα 

πως ο γαύρος έχει πολλά βαρέα μέταλλα. Αρκετό φάγαμε. 

Έχουμε και παιδιά στην ανάπτυξη…» συμπλήρωσε και πήγε 

στην κουζίνα. 

Βάλθηκε να πλένει τα πιάτα ενώ από το καθιστικό ακούγονταν 

ξανά φωνές. 



Χίλια Μιλιγκράμ Απουσίας 

Σελίδα | 20  
 

«Πλάκα κάνεις! Τόσο απλά; Σίγουρα είναι καλά; Δεν πας να 

δεις;» 

Λίγο μετά ακούστηκε η τηλεόραση. Ο αναστεναγμός δεν 

ακούστηκε καθόλου.  



Χίλια Μιλιγκράμ Απουσίας 

Σελίδα | 21  
 

 

2. Διαταραχές Ύπνου 

 

 

 

 

 

«Κύριε Γιοκλούκογλου, με ζητήσατε;» 

Από τη μισάνοιχτη πόρτα πρόβαλε το πρόσωπό του ένας νέος 

άντρας, με όμορφα χαρακτηριστικά μεν, ταλαιπωρημένα δε, 

από την αϋπνία. Ο κύριος Πολύκαρπος Γιοκλούκογλου, 

σήκωσε το βλέμμα από τα έγγραφα που είχε μπροστά του και 

χαμογελώντας, του έγνεψε να πλησιάσει. 

«Κάθισε, Λουκά παιδί μου, μην στέκεσαι», είπε και έδειξε την 

πολυθρόνα στην απέναντι μεριά του γραφείου του. 

Όταν ο νεαρός κάθισε, ο Πολύκαρπος σταύρωσε τα χέρια πάνω 

από τη γραβάτα, έπλεξε τα δάχτυλα του, πήρε ένα ύφος 

κωμικά διευθυντικό και ξεκίνησε να μιλάει στον νεαρό σε τόνο 

αρκετά οικείο, κάπως αυταρχικό και επηρμένο, περίπου όπως 

του μιλούσε κάποτε και ο δικός του διευθυντής, όταν δεν ήταν 



Χίλια Μιλιγκράμ Απουσίας 

Σελίδα | 22  
 

παρά ένας ταμίας στην τράπεζα και αντιμετώπιζε τις ίδιες 

διαταραχές ύπνου με τον άντρα που είχε απέναντί του. 

Επειδή όμως, ο κύριος Πολύκαρπος Γιοκλούκογλου δεν είχε 

την ίδια καταγωγή με τον τότε διευθυντή του και είχε 

μεγαλώσει πολύ διαφορετικά, ως μία ελάχιστη προσωπική 

πινελιά φινέτσας και γενναιοδωρίας, χρωμάτισε το δικό του 

ύφος με μία αδιόρατη πατρικότητα. 

Τότε, θυμόταν, όταν τον είχε καλέσει ο δικός του διευθυντής 

για να τον επαναφέρει στην τάξη, τον είχε ενοχλήσει σε μεγάλο 

βαθμό η επιμονή του στρυφνού προϊσταμένου του να 

αποκαλεί την κατάσταση στην οποία βρισκόταν 

«προβληματική».  

Είχαν περάσει τρία χρόνια από τη γέννηση της κόρης του, της 

Ελπίδας, και ενώ το μεγάλο τους παιδί, ο Μηνάς, ήταν από 

την πρώτη στιγμή λάτρης των πολύωρων ύπνων και δεν τους 

είχε ταλαιπωρήσει στιγμή, η μικρή Ελπίδα συνέχιζε ακόμα να 

ξυπνάει τα βράδια και μάλιστα με έναν τρόπο φοβερά 

δραστήριο, τόσο για την ηλικία της όσο και για το 

προχωρημένο της ώρας. 

 Γυναίκες, έλεγε στον εαυτό του, δεν τις χωράει ο τόπος! 

Το σημαντικό δε στην περίπτωση της μικρής Ελπίδας, ήταν 

πως έδειχνε μία ιδιαίτερη αδυναμία προς τον ίδιο τον 

Πολύκαρπο, πράγμα το οποίο αν και ευχάριστο, με έναν 

εγωιστικό τρόπο τουλάχιστον στην αρχή, καθώς περνούσε ο 



Χίλια Μιλιγκράμ Απουσίας 

Σελίδα | 23  
 

καιρός είχε αποκτήσει διαστάσεις μονομανίας που ως έναν 

βαθμό επιβεβαίωνε, εκτός από τον εγωισμό του, τον στρυφνό 

διευθυντή και την προβληματικότητα της κατάστασης. 

Ο τρίτος χρόνος ήταν μία πραγματική κόλαση, ένα 

καθαρτήριο αϋπνίας για τον Πολύκαρπο. Έδειχνε 

ταλαιπωρημένος, το μυαλό του ήταν θολό και το 

παρουσιαστικό του θύμιζε αόριστα άνθρωπο που μόλις είχε 

κυλίσει στον αλκοολισμό. Την κατάσταση επιδείνωνε αισθητά 

μία βλακώδης, ληθαργική έκφραση πληρότητας και ζεστασιάς 

που ξεχείλιζε από τα μάτια του, σαν σιρόπι από τα φύλλα 

φρεσκοψημένου μπακλαβά και που συνήθως συναντά κανείς 

στο βλέμμα του ερωτοχτυπημένου εφήβου. 

Κάθε βράδυ, η μικρή Ελπίδα, απαιτούσε με την χειριστική 

γλυκύτητα των νηπίων την συντροφιά του πατέρα της για να 

κοιμηθεί και δεν ξεχνούσε να ξυπνήσει τουλάχιστον δύο φορές 

μέσα στη νύχτα για να ζητήσει μία επιπλέον αγκαλιά ή ένα 

ακόμα τραγουδάκι από τον Πολύκαρπο, τον οποίο 

διεκδικούσε τόσο από τον ύπνο όσο και από την Σοφία, τη 

γυναίκα του και μητέρα αυτής της συναισθηματικής 

ρουφήχτρας, με φοβερή ανταγωνιστικότητα. 

Ο Πολύκαρπος υπέκυπτε και βρισκόταν εγκλωβισμένος κάθε 

βράδυ σε έναν τόπο που έβρεχε ευτυχία και γαλήνη, ενώ την 

ίδια στιγμή κολυμπούσε στην απελπισία της αϋπνίας. Και ενώ 

συχνά, ιδιαίτερα όταν αυτή η διαδικασία κρατούσε 

περισσότερο από το συνηθισμένο εικοσάλεπτο, ένοιωθε να 

στραγγίζει από μέσα του κάθε ίχνος ενέργειας, την ίδια στιγμή, 



Χίλια Μιλιγκράμ Απουσίας 

Σελίδα | 24  
 

γέμιζε από άλλα πράγματα, κάπως πιο σύνθετα και δύσπεπτα, 

μα πάντως, ευεργετικά. 

Όπως ήταν λογικό, δεν άργησε να κάνει το πρώτο του λάθος 

στην δουλειά, το οποίο και έγινε η αφορμή μίας νουθεσίας 

χωρίς προηγούμενο από τον διευθυντή του. 

«Αν θέλεις να αποδώσεις τα βέλτιστα, Γιοκλούκογλου παιδί 

μου, θα φροντίσεις να βρεθεί άμεσα μία λύση σε αυτή την 

προβληματική κατάσταση», του είχε πει. «Στο λέω για το καλό 

σου, για την προσωπική σου εξέλιξη. Δεν θα καταφέρεις τίποτα 

στην ζωή έτσι. Πώς θα προχωρήσεις μπροστά, όταν με το ζόρι 

σέρνεσαι;» 

Θυμόταν ακόμα πόσο τον είχε προβληματίσει αυτή η 

συζήτηση. Παρά όμως τις αυστηρές συστάσεις, εκείνο το 

βράδυ, όταν η Ελπίδα αποκοιμήθηκε στην αγκαλιά του, ο 

Πολύκαρπος έμεινε για λίγο καθισμένος δίπλα της και άκουγε 

την βαθιά ανάσα της, υπνωτισμένος από την ηρεμία του 

προσώπου της. 

Την ίδια νύχτα, θαρρείς και γνώριζε τι θα ακολουθούσε, η 

Ελπίδα ξύπνησε τρεις φορές. Τις δύο πρώτες πήγε ο 

Πολύκαρπος στο δωμάτιο της και τη βοήθησε να 

ξανακοιμηθεί. Την τρίτη όμως, έστειλε τη Σοφία. 

«Αυτό πρέπει να σταματήσει», της είπε. 

«Εσένα ζητάει», του απάντησε. «Δεν θα πας;» 



Χίλια Μιλιγκράμ Απουσίας 

Σελίδα | 25  
 

Είπε «όχι», είπε πως χρειαζόταν ύπνο, είπε πως ήταν πολύ 

κουρασμένος και γύρισε πλευρό. Δεν έκλεισε μάτι μέχρι το 

πρωί. 

Το επόμενο βράδυ, έβαλε την Ελπίδα για ύπνο. Όταν η μικρή 

ξύπνησε και τον ζητούσε τη νύχτα, είπε ξανά πως χρειαζόταν 

ύπνο κι όταν η Σοφία γύρισε λίγο αργότερα από το δωμάτιο 

της μικρής και του είπε πως τον έψαχνε, ο Πολύκαρπος, 

αντίθετα σε κάθε παρόρμηση, προσποιήθηκε πως ούτε καν 

άκουσε. Μόνο βαριανάσαινε με τα μάτια του κλειστά και το 

στόμα ανοιχτό. 

Λίγες μέρες αργότερα, σταμάτησε να βάζει την Ελπίδα για 

ύπνο. Σταμάτησε να της διαβάζει παραμύθια, σταμάτησε να 

της τραγουδάει μέχρι να αποκοιμηθεί. Ακόμα και τα βράδια 

του Σαββάτου, που είχε την ευκαιρία να κοιμηθεί αργότερα 

και να ξυπνήσει με το πάσο του, απέφευγε να κοιμίσει την 

μικρή ή να ανταποκριθεί στα νυχτερινά της παρακάλια, μην 

τύχει και επιστρέψει σε εκείνο το πέλαγος κόπωσης και 

γαλήνης. 

Κοιμόταν όλο και περισσότερο, όλο και πιο εύκολα. Σύντομα 

είχε αποκτήσει πάλι το χρώμα του υγιούς ανθρώπου, την 

συγκέντρωση που απαιτούνταν για τη δουλειά του, οι μαύροι 

κύκλοι είχαν σβήσει και ο ίδιος προόδευε σταθερά. Καμία 

βλακώδης, ληθαργική έκφραση πληρότητας και ζεστασιάς δεν 

ξεχείλιζε από τα μάτια του. Είχε το βλέμμα ενός σοβαρού 

ενήλικα, κοφτερό, γεμάτο ενέργεια και έλλειψη. 



Χίλια Μιλιγκράμ Απουσίας 

Σελίδα | 26  
 

Έκτοτε, εξελίχθηκε κανονικά. 

Όταν πέρασαν λίγα χρόνια και η Ελπίδα έμαθε να κοιμάται 

μόνη της, η αναπάντεχη επιστροφή της φυσιολογικότητας 

έδειχνε να ενοχλεί κάπως τη Σοφία. Εκείνον πάλι, τον 

ανακούφιζε σε μεγάλο βαθμό μιας και στερούσε την επιλογή 

του από κάθε εναλλακτική. 

«Πώς μπορώ να βοηθήσω, κύριε διευθυντά;» άκουσε τη φωνή 

του υπαλλήλου. 

Ο νέος που καθόταν απέναντί του ήταν εμφανώς 

ταλαιπωρημένος, το βλέμμα του όμως έδειχνε παράταιρα 

γαλήνιο και ονειρικό. Υπερβολικά ονειρικό. 

«Λουκά παιδί μου», είπε χαμογελώντας κάπως πικρά, «νομίζω 

πως ήρθε η ώρα να κάνουμε μία συζήτηση για την εξέλιξη 

σου.» 

  



Χίλια Μιλιγκράμ Απουσίας 

Σελίδα | 27  
 

3. Γεύση Προφυλακτικού 

 

 

 

 

 

 

 

Λογικά θα υπέθετε κάποιος, πως ένας νέος με το όνομα 

Πολύκαρπος Γιοκλούκογλου δεν θα ήταν ιδιαίτερα τυχερός με 

τις γυναίκες στα νιάτα του. Θα φανταζόταν ίσως πως ο νεαρός 

αυτός θα τυλιγόταν από ένα πέπλο συστολής και ακόμα, ότι 

όλη του η αύρα θα ανέδιδε σχολικά πειράγματα και 

χλευασμό. 

Αντίθετα όμως με κάθε προσδοκία, ο Πολύκαρπος 

Γιοκλούκογλου, τα κατάφερνε εξαιρετικά σε κάθε τομέα της 

κοινωνικής του ζωής χάρη στον αυτοσαρκασμό και μία, μαύρη 

ομολογουμένως, αίσθηση χιούμορ που προσέλκυε γύρω του 

ανθρώπους κάθε είδους, κάνοντάς τον συχνά πυρήνα των πιο 

ετερόκλιτων συντροφιών και το μόνο μεγάλο πρόβλημα που 



Χίλια Μιλιγκράμ Απουσίας 

Σελίδα | 28  
 

αντιμετώπιζε ο Πολύκαρπος, σε σχέση με τις γυναίκες, δεν 

ήταν άλλο από το προφυλακτικό. 

Αυτό το μικρό κατασκεύασμα ήταν απολύτως αναγκαίο, αυτό 

μπορούσε να το καταλάβει. Εκείνο που δεν μπορούσε να 

καταλάβει ήταν, τι είδους σαδιστής μπορεί να είχε σχεδιάσει 

όχι το ίδιο το προφυλακτικό, αλλά την άθλια συσκευασία του. 

Ο άνθρωπος αυτός ήταν σίγουρα ή σοβαρά διεστραμμένος ή 

ολοκληρωτικά ανέραστος, άλλη εξήγηση δεν υπάρχει. 

Γιατί τη στιγμή εκείνη όπου ένας νεαρός καλείται να 

χρησιμοποιήσει το εν λόγω αντικείμενο, η έξαψη είναι ακραία, 

μιμείται μία μορφή αθανασίας, το δέρμα προστάζει, ο νους 

ληθαργεί, η λογική κάνει διάλειμμα για εσπρέσο φρέντο, που 

εξελίσσετε σε ορμονικό κοκτέιλ πάρτι, το βλέμμα προσπαθεί 

να χορτάσει, οι παλμοί το σανιδώσουν με εκατόν σαράντα και 

ενώ το χέρι τρέμει ανεπανόρθωτα και κάθε εκατοστό του 

κορμιού κατακλύζεται από ανεξέλεγκτο πάθος, ο Πολύκαρπος 

Γιοκλούκογλου το υπογράφει, πως, είναι αδύνατον να ανοίξει 

το περιτύλιγμα του ριμαδοπροφυλακτικού. 

Οι πρώτες ερωτικές επαφές του Πολύκαρπου, στην τρυφερή 

ηλικία των δεκαπέντε ετών, αφορούσαν σε τρομερές στερήσεις, 

αφού έπρεπε να συγκεντρωθεί το χαρτζιλίκι ενός ολοκλήρου 

μήνα για μια επίσκεψη στα κορίτσια, στο σπίτι του 

Μεταξουργείου που ήταν όλες μία και μία. Αλλά όπως 

σύντομα διαπίστωσε, άξιζαν κάθε δραχμή και επιπλέον, του το 

φορούσαν αυτές το προφυλακτικό. Τα προβλήματα ξεκίνησαν 

λίγο αργότερα. 



Χίλια Μιλιγκράμ Απουσίας 

Σελίδα | 29  
 

Με τις πρώτες γυναίκες που κατέληξε στο κρεβάτι, 

δυσκολεύτηκε αρκετά, αλλά τελικά κατάφερε σε αρκετά 

εύλογο χρόνο να λάβει τα μέτρα του. Ίσως γιατί ήταν 

πρωτάρης και είχε μια κάποια τύχη, άγνοια ή σχετική 

αδιαφορία. Ίσως ακόμα γιατί δεν είχε δοκιμάσει τους τρόπους 

με τους οποίους ο εγκέφαλος του ερωτευμένου άντρα αδρανεί. 

Όταν όμως ο Πολύκαρπος γνώρισε τη Σοφία η κατάσταση έγινε 

αρκετά σύνθετη, σχεδόν απελπιστική. 

Το φλερτ ήταν εξαιρετικό. Μόλις η Σοφία κατάπιε το κελαριστό 

γέλιο που ξεχύθηκε πηγαίο απ’ τα χείλη της, στο άκουσμα του 

ονόματός του δηλαδή, γιατί διαφορετικά η γνωριμία τους 

μπορεί να είχε τερματιστεί άδοξα σε εκείνο το πάρτι με την 

μουσική να αντηχεί το «Λε Φρικ» πάνω από τον ερωτογόνο 

οίστρο. Είπαμε, αυτοσαρκασμός ως έναν βαθμό, μετά αρχίζεις 

να λυπάσαι τον εαυτό σου. Όπως και να ‘χει, το κατάπιε το 

γέλιο έγκαιρα και ο Πολύκαρπος την τράβηξε στην πίστα της 

«Αυτοκίνησης». 

Χόρευαν, ίδρωναν και με κάθε ευκαιρία αγγίζονταν για ώρες. 

Κι αυτό επί τέσσερα Σαββατόβραδα στη σειρά, χωρίς ποτέ να 

καταλήγουν σε κάτι περισσότερο από μερικά χάδια και κάτι 

ξεγυρισμένα γλωσσόφιλα, πριν αποχωριστούν. 

Εκείνα τα παθιασμένα φιλιά ήταν ο κύριος λόγος για τον 

οποίο ο Πολύκαρπος απεχθανόταν την μόδα της εποχής που 

ήθελε τα παντελόνια στενά και έδειχναν, κάθε φορά που 

βρισκόταν με την Σοφία, να προσπαθούν να αντιστρέψουν 



Χίλια Μιλιγκράμ Απουσίας 

Σελίδα | 30  
 

τους κανόνες της υγιούς ανατομίας αλλά και τη φύση του 

ερεθισμού του προς τα ενδότερα. Ήταν όμως τα ίδια φιλιά που 

έχτιζαν μέσα του όλα τα οφέλη της αγωνιώδους προσμονής 

που συνήθως προηγείται μιας βέβαιης απόλαυσης. Ώσπου 

έφτασε επιτέλους το πέμπτο Σαββατόβραδο και οι δυο τους 

βρέθηκαν για πρώτη φορά γυμνοί πάνω στο κρεβάτι του 

φτηνιάρικου ξενοδοχείου. 

Αν και η Σοφία δεν ήταν ποτέ ιδιαίτερα όμορφη, με 

χαρακτηριστικά απλά, έως και αδιάφορα, είχε μια 

ανυποχώρητη φλόγα στο βλέμμα που έκαιγε τα σωθικά του 

Πολύκαρπου. Πρώτα τα μάτια κι έπειτα όλο το υπόλοιπο 

κορμί της φώναζε «πάρε με τώρα!» και εκείνος ένοιωθε πως αν 

τα κοιτούσε για αρκετή ώρα θα κατέληγε ζωντανός νεκρός με 

τα σάλια του να στάζουν στο γιακά του και το μυαλό θανάσιμα 

πληγωμένο από την ομορφιά της. 

Εκείνη την πρώτη νύχτα, με το σώμα της γυμνό, ζεστό και 

πρόθυμο κάτω από το βάρος του, συνειδητοποίησε πως έτρεμε 

όσο ποτέ άλλοτε, κοίταζε αχόρταγα, γευόταν πρώτες γεύσεις 

που λάτρευε τυφλά, μύριζε στον ιδρώτα της άρωμα κερήθρας 

γεμάτης μέλι, ένοιωθε στον υπερθετικό κάθε σύσπασή της, 

ολόκληρος. Κι αυτό, έκανε τον πόθο του ανεξέλεγκτο, ατίθασο, 

κυρίαρχο. 

Κι έπειτα έφτασε η ώρα να φορεθεί το προφυλακτικό. Ο 

Πολύκαρπος προσπάθησε να σκίσει το περιτύλιγμα, όμως 

έτρεμε υπερβολικά για να τα καταφέρει. Το τράβηξε, το 

έστριψε, προσπάθησε να το κόψει στην γωνία του κομοδίνου. 



Χίλια Μιλιγκράμ Απουσίας 

Σελίδα | 31  
 

Αδύνατον. Το δάγκωσε δυνατά και τράβηξε πίσω το σαγόνι του, 

το κεφάλι του χτύπησε στον τοίχο με ένα κούφιο γδούπο και 

το προφυλακτικό βρέθηκε να κρέμεται από τα χείλη του. 

Εκείνη την γεύση, δεν θα την ξεχάσει ποτέ. 

Ήταν πικρή και στυφή με ίχνη ντροπής και ικανοποίησης, όλα 

κρυμμένα και μουδιασμένα κάτω από το κραταιό νεανικό 

πάθος. 

Από εκείνο το μοναδικό βράδυ, ο Πολύκαρπος, ιδιαίτερα τον 

πρώτο καιρό δυσκολευόταν τρομερά όταν έφτανε η επίμαχη 

στιγμή. Στο τέλος, επιστράτευσε τον παλιό ελβετικό σουγιά του 

πατέρα του που είχε και πτυσσόμενο ψαλιδάκι. Όμως με κάθε 

ψαλίδισμα περιτυλίγματος, ο Πολύκαρπος έκοβε και μικρά 

κομμάτια από το πρώτο ατόφιο, εκρηκτικό πάθος ώσπου όταν 

πλέον πέρασε αρκετά ο καιρός, δεν υπήρχε ανάγκη για 

ελβετικού τύπου παρεμβάσεις. 

Την πρώτη νύχτα του γάμου τους, λίγα χρόνια αργότερα, ο 

Πολύκαρπος, χαμογελώντας γεμάτος ευτυχία και 

αυτοπεποίθηση στη Σοφία, έκοψε το περιτύλιγμα με μια απλή 

και αβίαστη κίνηση των δαχτύλων του, με χέρι σταθερό, 

αλάθητο σαν νευροχειρουργού και πάθος μετριασμένο, ήπια 

αισθητό, τόσο όσο είναι αναγκαίο για μια τέλεια ερωτική 

συνεύρεση, χωρίς απρόοπτα και πονοκέφαλο. 

Σε όλη την κοινή τους ζωή, έχει απολαύσει χίλιες φορές το 

κορμί της Σοφίας και ενώ τα μάτια της είναι γεμάτα αγάπη, 

κάποιες ελάχιστες φορές τα καίει εκείνη η φλόγα. Εκείνες τις 



Χίλια Μιλιγκράμ Απουσίας 

Σελίδα | 32  
 

φόρες, ο Πολύκαρπος, με αρρωστημένη, θα έλεγε κανείς, 

διαστροφή, ανοίγει το προφυλακτικό με τα δόντια, μόνο και 

μόνο για να θυμηθεί τι γεύση έχουν τα προφυλακτικά, και 

παρά το ότι τίποτα δεν θυμίζει τη γεύση εκείνης της πρώτης 

νύχτας, επιμένει και συνήθως υποθέτει πως φταίει η μάρκα ή 

πως κάτι έχει αλλάξει στην παραγωγή. 

  



Χίλια Μιλιγκράμ Απουσίας 

Σελίδα | 33  
 

4. Ό,τι να ‘ναι κάλτσες 

 

 

 

 

 

 

 

Σκουντούφλης και κακόκεφος. Αυτές είναι οι δύο λέξεις που 

περιγράφουν ιδανικά τον Πολύκαρπο Γιοκλούκογλου μετά το 

πρωινό ξύπνημα. Και αυτοί οι χαρακτηρισμοί, αν και η 

δριμύτατη φύση τους προστάζει για κάποιο ελαφρυντικό ή 

έστω, άλλοθι, δεν είναι επακόλουθο των σχεδόν εξήντα χρόνων 

του. Ακόμα και όταν ο Πολύκαρπος ήταν φοιτητής, για μια 

ώρα μετά τον ήχο του ξυπνητηριού, δεν ήταν σε καμία 

περίπτωση ο άνθρωπος που κάποιος θα αποκαλούσε «η χαρά 

της ζωής». Όχι, όχι. Ο Πολύκαρπος ήταν εκ φύσεως αντίθετος 

με το πρωινό ξύπνημα με τρόπο γενετικά προσδιορισμένο, το 

είχε πλέον αποδεχθεί, και δεν υπήρχε περίπτωση να τεθεί σε 

λειτουργία όλος ο σπογγώδης ιστός νευρώνων μέσα στο κρανίο 

του, πέρα από εκείνο το κέντρο που ελέγχει τις κατάρες, το 

οποίο έδειχνε πρώτο να αφυπνίζεται κάθε φορά, εάν ο 



Χίλια Μιλιγκράμ Απουσίας 

Σελίδα | 34  
 

Πολύκαρπος δεν έπινε έναν διπλό -ή και τριπλό – ελληνικό 

καφέ και δεν κάπνιζε δύο τσιγάρα. 

Εκείνη τη συγκεκριμένη Δευτέρα σήκωσε το βάρος του από το 

κρεβάτι με επιπλέον δόση σκουντουφλιάς κι αυτό γιατί η 

ομορφιά της Κυριακής, που τον είχε προσπεράσει, εναπόθεσε 

μέσα σε ελάχιστα δευτερόλεπτα, μετά την αφύπνιση στις έξι 

και τέταρτο, όλο το βάρος της συμβατικής εβδομάδας στους 

ώμους του. 

Είχε περάσει την πρώτη ηλιόλουστη Κυριακή του χρόνου μαζί 

με τη Σοφία και μερικούς καλούς φίλους δίπλα στην θάλασσα, 

απολαμβάνοντας τις ευεργετικές ιδιότητες του χρόνου καθώς 

αυτός ρέει πάνω από τα πρόσωπα αγαπημένων ανθρώπων, 

παρασέρνει το γέλιο τους, μεγεθύνει τα μάτια τους, οξύνει τα 

λεπτά χαρακτηριστικά των προσώπων τους, τις μικρές ρυτίδες 

γύρω από τα χείλια, καθώς αυτά συσπώνται, και σε 

συνδυασμό με το εξίσου ευεργετικό τσίπουρο, ανοίγει μία 

πύλη, ενδόμυχη, που όλοι κρύβουμε καλά γιατί είναι πολύ 

σημαντική για να φανερωθεί έτσι απλά. 

Μετά από μερικά ποτηράκια τσίπουρου, όλοι γελούν στ’ 

αλήθεια χωρίς να νοιάζεται κάνεις αν έχουν κιτρινίσει τα 

δόντια του από την νικοτίνη, αν μαρτυρούν τα ζαρωμένα μάτια 

τον χρόνο που πέρασε. Λέει ο καθένας αυτό ακριβώς που 

σκέφτεται, χωρίς να δίνει δεκάρα για τους τύπους ή για την 

εικόνα του και αν τύχει κι απλωθεί καμία ξαφνική σιωπή, 

είναι γεμάτη ηλεκτρισμό και χνουδωτή απαλότητα. 



Χίλια Μιλιγκράμ Απουσίας 

Σελίδα | 35  
 

Βέβαια, ο Πολύκαρπος δεν πίνει τσίπουρο. Μπύρα πίνει. «Μια 

ξανθιά, ό,τι να ‘ναι» όμως «βαράει» κι αυτή ικανοποιητικά κι 

έτσι συμβαδίζει στην ρέμβη με την υπόλοιπη παρέα. Θα 

μπορούσε βέβαια, για να διευκολύνει την ζωή του σερβιτόρου 

που προβληματίζεται και συχνά επιμένει, να παραγγείλει 

συγκεκριμένη μάρκα, όμως δεν το κάνει σχεδόν ποτέ, αφενός 

γιατί θεωρεί ότι, ας πούμε, ανάμεσα στην Χάινεγκεν και την 

Άμστελ, ούτε ο ίδιος ο Χάινεγκεν δεν καταλαβαίνει διαφορά κι 

αφετέρου γιατί βρίσκει κάτι αθεράπευτα λυτρωτικό σ’ αυτό το 

«ό,τι να ‘ναι». 

Παλιότερα, συνήθιζε να εφαρμόζει αυτή την πρακτική 

γενικότερα. Μέσα από αυτό το «ό,τι να ‘ναι», γελούσε στα 

μούτρα των στερεοτύπων, κατουρούσε κόντρα -ναι, κόντρα!- 

στον άνεμο, δήλωνε την ελευθερία του χαρακτήρα του. Τα 

μαλλιά του και τα μούσια του ήταν μακριά και ό,τι να ‘ναι, το 

περπάτημά του το ίδιο και τέλος, τα ρούχα του. Ε, λοιπόν 

αυτά ήταν η αιχμή του δόρατος. 

Πήγε στην κουζίνα και άνοιξε το ντουλάπι πάνω από τον 

απορροφητήρα. Πήρε το γκαζάκι, πήρε το μπρίκι και μέτρησε 

με το φλιτζάνι το νερό. Όταν άνοιξε το κουτί του καφέ, ο 

κόσμος θρυμματίστηκε σε μισό κουταλάκι κόκκους. Τόσοι 

είχαν απομείνει κι από τον καφέ. 

Ακολούθησε μια συστοιχία κατάρων από εκείνες τις πολύ 

απολαυστικές, τις μέσα απ’ τα δόντια, που αποδείχθηκαν 

ιδιαίτερα ευφάνταστες και τελείως αναποτελεσματικές. 



Χίλια Μιλιγκράμ Απουσίας 

Σελίδα | 36  
 

Πήγε στο χωλ. Πάνω στη μικρή συρταριέρα της εισόδου 

ακουμπούσε συνήθως τα τσιγάρα του. Ένα Καρέλια Γκολντ θα 

βοηθούσε. Βρήκε την κασετίνα εκεί ακριβώς που έπρεπε και 

την άνοιξε με βαριεστημένη βεβαιότητα. Άδεια. 

Το διπλό χτύπημα ήταν υπερβολικά μεγάλο για να το αντέξει 

στις έξι και είκοσι το πρωί της Δευτέρας και παραιτήθηκε κάθε 

προσδοκίας για το υπόλοιπο της μέρας, αναγνωρίζοντας 

αρκετά νωρίς και με τρόπο τελεσίδικο πως, πιθανότατα, θα 

ήταν μία τελείως γαμημένη Δευτέρα. Ακόμα πιο σκουντούφλης 

από πριν, γύρισε στο υπνοδωμάτιο και ξεκίνησε να φοράει τα 

ρούχα της δουλειάς μέσα στο σκοτάδι και όσο πιο αθόρυβα 

μπορούσε για να μην ξυπνήσει τη Σοφία. Ένα πρωινό ράκος 

ήταν αρκετό. 

Φόρεσε βαμβακερές κάλτσες, το ατσαλάκωτο παντελόνι του, το 

ριγέ κολλαριστό του πουκάμισο, την ζώνη με την ασημένια 

αγκράφα, μια όμορφη σιέλ γραβάτα και το διόλου ό,τι να ‘ναι 

σακάκι του κουστουμιού του και ενώ ο μισός του εγκέφαλος 

ακόμα κοιμόταν, έβαλε τα καλογυαλισμένα του παπούτσια, 

έστρωσε πολύ προσεχτικά τα επαγγελματικά κοντοκουρεμένα 

του μαλλιά και έφυγε. 

Έφτασε στην τράπεζα και μόλις μπήκε, ζήτησε από τα παιδιά 

να του παραγγείλουν έναν καφέ και να του τον φέρουν έξω, 

στο στενάκι πίσω από την τράπεζα. 

Εκεί μαζεύονταν οι λίγοι που κάπνιζαν ακόμα κάθε δυο- τρεις 

ώρες και έπαιρναν αγχωμένες, απανωτές τζούρες για κανένα 



Χίλια Μιλιγκράμ Απουσίας 

Σελίδα | 37  
 

δεκάλεπτο την φορά, με την δική του ανοχή βέβαια, γιατί σε 

άλλα υποκατάστημα δεν επιτρέπονταν τέτοιου είδους, ό,τι να 

‘ναι, διαλείμματα. 

Η Ειρήνη, μία υπάλληλος με την οποία ο Πολύκαρπος 

συνεργαζόταν αρκετά χρόνια, βγήκε κρατώντας τους καφέδες 

τους και τα τσιγάρα της και τον βρήκε καθισμένο σταυροπόδι 

στο απέναντι παρτέρι. 

«Πολύκαρπε!» του είπε γελώντας ενώ του έδινε τον καφέ του, 

«τόσο χάλια ήσουν το πρωί; Τι φόρεσες, παιδάκι μου;» 

Εκείνος δεν κατάλαβε και κοιτάχτηκε ενοχλημένος. «Ξέρω ‘γω; 

Τα ρούχα μου;» 

Η Ειρήνη γέλασε ακόμα πιο δυνατά και άναψε το τσιγάρο της. 

«Τις κάλτσες σου τις είδες; Ό,τι να ‘ναι είναι!» 

Εκείνος κοίταξε και είδε τον αριστερό του αστράγαλο ντυμένο 

στα μπλε με γκρίζα καρώ και τον δεξί στα μπορντώ. 

Χαμογέλασε και σε μια στιγμή προσπάθησε, με τα δάχτυλα, 

να στρώσει τα μακριά μαλλιά του που έπεφταν ανάκατα μέσα 

στα μάτια του. 

«Δώσε μου ένα τσιγάρο», της είπε εύθυμα. 

«Αφού δεν είναι η μάρκα σου». 



Χίλια Μιλιγκράμ Απουσίας 

Σελίδα | 38  
 

«Δώσε ένα ό,τι να ‘ναι». 

Κάπνισε και ήπιε. 

«Ωραία μέρα», είπε ξαφνικά. 

«Δευτέρα και ωραία, βρε Πολύκαρπε;» 

Δούλεψε. Μίλησε με ανθρώπους, έλυσε προβλήματα και 

χειρίστηκε χρηματοοικονομικές υποθέσεις άλλων. Γύρισε 

σπίτι, αγκάλιασε τη γυναίκα του, έφαγαν ένα εξαιρετικό 

βραστό και μίλησαν για την κυριακάτικη εκδρομή και τους 

φίλους τους. Συμφώνησαν πως έπρεπε να τα κάνουν αυτά πιο 

συχνά. Ήπιαν καφέ, διάβασαν, πήγαν σούπερ μάρκετ και το 

βράδυ είδαν ταινία στην τηλεόραση. Έπεσαν για ύπνο στις 

δέκα και μισή. Ο Πολύκαρπος δεν έβγαλε τις κάλτσες του. 

  



Χίλια Μιλιγκράμ Απουσίας 

Σελίδα | 39  
 

5. Πλαζ Βοτσαλάκια 

 

 

 

 

 

 

«Παγωτό καϊμάκι, ρε κωλόπαιδο!» 

«Ξέρω πατέρα, ηρέμησε τώρα.» 

«Εσύ τ’ αρχίδια σου δεν ξέρεις, ρε κοπρόσκυλο! Καϊμάκι, σου 

είπα, όχι καμιά μοντέρνα, ροζ μαλακία!» 

Ο Πολύκαρπος του φοράει ξανά την μάσκα, φτιάχνει τα 

σκεπάσματα και τον φιλάει στο μέτωπο ενώ εκείνος φωνάζει 

και δακρύζει από τον βήχα. 

Καθώς βγαίνει από τον θάλαμο, σταματάει στο γραφείο της 

προϊσταμένης. 



Χίλια Μιλιγκράμ Απουσίας 

Σελίδα | 40  
 

«Κατευθείαν απ’ τη δουλειά πάλι Πολύκαρπε;», τον ρωτάει η 

νοσοκόμα. «Πήγαινε να ξεκουραστείς και έλα ξανά το 

απόγευμα.» 

Ο Πολύκαρπος χαμογελάει πικραμένος. 

«Είναι τόσο θυμωμένος», μονολογεί, όμως τον ακούει. 

«Είναι κοντά. Στο τέλος γινόμαστε θηρία. Ή πρόβατα. Εσένα 

σου έτυχε ο λύκος», του απαντάει και προσπερνάει κρατώντας 

πράσινους φακέλους. 

Ο Πολύκαρπος φεύγει. Έχει ζέστη. Σπουδάζει στον Πειραιά 

και δεν μένει στο πατρικό του. Μένει σε μια τρύπα στα 

Ταμπούρια, επί της οδού Ολύνθου, με θέα από το παράθυρο 

στα πόδια των περαστικών. Περπατάει. Θα πάρει την Πέτρου 

Ράλλη μέχρι τη στάση. 

Ο πατέρας του τον κρατάει από το χέρι. Θα πάνε στα 

Βοτσαλάκια για μπάνιο να δουν τις πολύχρωμες σκηνές του 

Σκυλίτση. Παίρνουν το τρόλεϊ, το 20, με τις πετσέτες στα χέρια 

και σαγιονάρες. Ο πατέρας του φοράει ένα πλατύγυρο ψάθινο 

καπέλο. 

Προσπερνάει τη στάση σκυφτός, ούτε την είδε. Λίγο πιο κάτω 

το συνειδητοποιεί, αλλά δεν γυρίζει πίσω. Συνεχίζει να 

περπατάει. Σκέφτεται να σταματήσει στο περίπτερο να πάρει 

τηλέφωνο στη λαχαναγορά, να μην τον περιμένουν για βάρδια 

το βράδυ, κάτι του έτυχε θα πει, που δεν μπορεί να αναβάλει, 



Χίλια Μιλιγκράμ Απουσίας 

Σελίδα | 41  
 

δεν γουστάρει να δώσει λόγο στο χοντρομαλάκα τον Σίμο που 

το παίζει αφεντικό του κώλου επειδή γλύφει τρία χρόνια τώρα 

τον Σαμιώτη κι αυτός τον έκανε προϊστάμενο. Μαντρόσκυλο 

δηλαδή, γαμώ την μπέσα του, είναι κι από την Κοκκινιά ο 

ξεφτίλας. 

Όταν φτάνουν ο Πολύκαρπος κοιτάζει έκπληκτος τις 

πολύχρωμες σκηνές να απλώνονται σε όλο το μήκος της 

ακτής. Στο βάθος, οι πολυκατοικίες του Πειραιά ορθώνονται 

δίπλα στου Τσίλερ και κρύβουν το Χατζηκυριάκειο. 

«Δεν είχαν άδικο!», αναφωνεί ο πατέρας. 

«Για ποιο πράγμα;» 

«Ξέρεις», τον ρωτάει καθώς τον σέρνει από το χέρι, «πώς τις 

ονομάζουν στα Υδραίικα και γύρω, αυτές τις αηδίες του 

Σκυλίτση;» 

Ο μικρός Πολύκαρπος δεν απαντάει, έχει τον νου του μην 

σκοντάψει στις πλάκες του πεζοδρομίου και όλο εναλλάσσει τη 

θέα των ποδιών με τις σειρές κόκκινων, πράσινων, κίτρινων και 

μπλε κουβουκλίων. 

«Κατασκήνωση του Ξέρξη τις ονομάζουν, αγόρι μου! Και έχουν 

δίκιο, το κέρατο μου μέσα!» λέει ο πατέρας. «Σαν ακρίδες θα 

πλακώσουν ξεβράκωτοι οι βάρβαροι, του έθνους μας οι 

σωτήρες, να μας εκπολιτίσουν, τα χουντικόσκυλα όλα, οι 

κλαρινοφονιάδες, με τα φρονήματά τους και τις 



Χίλια Μιλιγκράμ Απουσίας 

Σελίδα | 42  
 

παραφουσκωμένες κρατικούς παράδες κοιλίες τους και θα τα 

κάνουν όλα σαν τα μούτρα τους, σκατά, γαμώ τον δήμαρχό 

μου, γαμώ!» 

Έφτασε στο περίπτερο και ζήτησε το τηλέφωνο. Όση ώρα 

γυρνάει το καντράν, νοιώθει να ζαλίζεται από τη ζέστη. Ο 

Πειραιάς ζέχνει με τη ζέστη, ξεραμένα κάτουρα και εμετό στα 

πεζοδρόμια των μεγάλων δρόμων. Μερικά είναι δικά του κι 

αυτό κάνει την αποφορά κάπως υποφερτή γιατί τη 

συντροφεύει συνήθως και κάποια ανάμνηση, γλυκιά και 

στυφή, που θα σέρνει μαζί του μέχρι να γεράσει. Πίνει μία 

Χένινγκερ για να συνέλθει και μιλάει. 

Ο πατέρας του γυρνά και τον κοιτάζει. Βλέπει στα μάτια του 

μια παιδική άγνοια αλλά και απορία. Ο πατέρας του δεν 

βρίζει σχεδόν ποτέ. Είναι δάσκαλος σοβαρός και βαθιά 

θρησκευόμενος. Αυτή είναι η πρώτη φορά που τον ακούει να 

μιλάει έτσι. 

«Συγγνώμη, Πολύκαρπε, λεκιάζω το στόμα μου και την ψυχή 

σου, ο Θεός ας με συγχωρέσει», του λέει ξαφνικά και 

σταματάει. «Μα κάτι τέτοια με κάνουν θηρίο! Όλα αυτά τα 

χρόνια, τόση ομορφιά, τόση αγνότης, τέτοια φύση και την 

ξεπουλούν, θαρρείς και ξόφλησε κι ετούτος ο συρφετός είναι ο 

επιτάφιός της!» 

Κλείνει το τηλέφωνο και πληρώνει. Περνάει το άλσος Βώκου 

και φτάνει στον Άγιο Δημήτριο. Κάτι ξεχασμένο μέσα του τον 



Χίλια Μιλιγκράμ Απουσίας 

Σελίδα | 43  
 

σπρώχνει να ανάψει ένα κερί στην είσοδο του ναού. Το 

πολεμάει, στο τέλος χάνει. Ανάβει το κερί και φεύγει σκυφτός. 

Ο πατέρας περνάει το χέρι του στους ώμους του και τον 

σπρώχνει προς το αναψυκτήριο. 

«Μην σκοτίζεσαι εσύ με τα βρομόλογά μου. Φταίει που βλέπω 

μπροστά μου το τέλος μιας εποχής όπου πολύ αγάπησα. Έλα. 

Πάμε να πάρουμε παγωτό. Είχαν κάποτε ωραίο καϊμάκι εδώ. 

Ελπίζω να μην το κατάντησαν κι αυτό σαν τα μούτρα τους.» 

Φτάνει στο μικρό ζαχαροπλαστείο της οδού Αγχιάλου. Έχει 

κουραστεί και μετανιώνει που δεν πήρε το μηχανάκι, τον 

πονούν τα πόδια του. Ιδροκοπάει μα μπαίνει όπως και να ‘χει. 

«Ένα κιλό παγωτό καϊμάκι θέλω.» 

Του βάζουν, πληρώνει και φεύγει τρέχοντας μην του λιώσει το 

παγωτό. 

Μπαίνει στο υπόγειό του και βάζει τη σακούλα στην 

κατάψυξη. Το απόγευμα θα ανέβει στο Κρατικό με το παπί για 

να κρατήσει η παραγγελία του γέρου του. 

Ανοίγει το παράθυρο και βλέπει τους λεκέδες των πεζοδρόμιων 

από αρκετά μικρή απόσταση. Αναγνωρίζει κάνα- δυο δικούς 

του. 



Χίλια Μιλιγκράμ Απουσίας 

Σελίδα | 44  
 

Ξαπλώνει στο κρεβάτι και κλείνει τα μάτια. Ακούει τα βήματα 

των περαστικών, ένα απαλό σούρσιμο, ένα βιαστικό 

ποδοβολητό, κάποιος τρέχει, κάποιος παραιτείται. Ιδρώνει 

ακόμα περισσότερο, τον ενοχλούν τα ρούχα του, τον ενοχλεί ο 

πυκνός αέρας, η κλαγγή του κάδου, οι εξατμίσεις, τα λαϊκά 

από το ισόγειο, ο Τσίλερ, το τρόλεϊ, τα Υδραίικα και η Κοπή, 

τον ενοχλούν οι πολύχρωμες τέντες στα Βοτσαλάκια, τα ίδια τα 

Βοτσαλάκια. 

Όταν ανοίγει ξανά τα μάτια ο τόπος βράζει ακόμα, στο σκοτάδι 

αυτή τη φορά. Είναι περασμένες εννιά, τελείωσε το 

επισκεπτήριο. Ταράζεται μα δεν μπορεί να κάνει τίποτα. Πάλι 

κοπάνα από την σχολή, θα πάει το πρωί. Ίσως έτσι καλύτερα. 

Αντέχει την κακία του πιο εύκολα το πρωί. Κάνει μπάνιο και 

ξανακοιμάται. 

Στις τρεις τα ξημερώματα χτυπάει το κοινόχρηστο στην είσοδο. 

Είναι από το νοσοκομείο. 

«Κύριε Γιοκλούκογλου;» 

«Ο ίδιος.» 

«Δυστυχώς ο πατέρας σας κατέληξε πριν λίγη ώρα.» 

Μικρή σιωπή. 

«Ήταν ήρεμος;» 



Χίλια Μιλιγκράμ Απουσίας 

Σελίδα | 45  
 

«Δεν θα το έλεγα. Μας έστειλε όλους στο διάολο», του 

απάντησαν, και η γραμμή κόπηκε με έναν ξερό, πολυάσχολο 

ήχο. 

Γύρισε και ντύθηκε. Άνοιξε το ψυγείο, πήρε το καϊμάκι και 

ένα κουτάλι και κάθισε στο τραπέζι της κουζίνας. Έφαγε. Του 

ήρθε αναγούλα. Συνέχισε, ξανά, κι άλλη κουταλιά, ακόμα μία 

κι άλλη κι άλλη ως που άρχισε να παγώνει το στόμα του 

πρώτα κι έπειτα όλα τα υπόλοιπα. Κι όσο έτρωγε, έκλαιγε και 

έβριζε χυδαία τον Σκυλίτση και τις κατασκηνώσεις. 

  



Χίλια Μιλιγκράμ Απουσίας 

Σελίδα | 46  
 

6. Γκολ, ρε πούστη μου! 

 

 

 

 

 

 

 

Όταν ο Πολύκαρπος γύρισε σπίτι εκείνο το απόγευμα βρήκε 

τον Μηνά στο σαλόνι μαζί με τη Σοφία. Με το που άκουσε την 

πόρτα της εισόδου και είδε τον πατέρα του, ο Μηνάς 

πετάχτηκε όρθιος και έφυγε τρέχοντας στο μπάνιο. Ο 

Πολύκαρπος προχώρησε κοιτάζοντας πότε την πόρτα που 

μόλις είχε βροντήξει και πότε τη γυναίκα. Έκρυβαν κι οι δυο 

τα μυστικά τους. Η μία καλύτερα από την άλλη. 

«Τι έγινε ρε Σόφη;» ρώτησε καθώς κρεμούσε το σακάκι του 

στον καλόγερο της εισόδου. «Τι έπαθε το παιδί;» 

Εκείνη άρχισε να στρίβει την άκρη της μπλούζας της. 

«Ξέρεις, Πολύκαρπε», του είπε δειλά «πόσο αγαπάει την 

λογοτεχνία ο Μηνάς…» 



Χίλια Μιλιγκράμ Απουσίας 

Σελίδα | 47  
 

«Κάτι κατάλαβα!» απάντησε εκείνος. 

«Διαβάζει πολύ.» 

«Πράγματι.» 

«Του αρέσει ο Καβάφης.» 

«Ναι.» 

«Και τελευταία διαβάζει και πολύ Σεντάρις!» του είπε εκείνη 

εμφατικά. 

«Σοφούλα, κόψε, ρε πούστη μου, τον πρόλογο. Ξέρω, το παιδί 

είναι αστέρι στη λογοτεχνία. Τι έπαθε, πες μου!» 

«Αμάν μωρέ Πολύκαρπε με το «ρε πούστη μου»! Πότε θα το 

κόψεις επιτέλους!» του είπε και σηκώθηκε. «Σκασμένος είναι. 

Έχει κάνει κάνα- δυο κοπάνες στα Μαθηματικά και έχει 

μείνει πίσω. Ε… τώρα αγχώνεται πώς θα τους προλάβει.» 

Ο Πολύκαρπος χαμογέλασε και την πλησίασε. Της έπιασε το 

χέρι μέσα στις χούφτες του και το τράβηξε απαλά μακριά από 

το στρίφωμα της μπλούζας. 

«Ασ’ την, θα την χαλάσεις στο τέλος, όπως την άλλη, θυμάσαι;» 

Εκείνη τον κοίταξε και τράβηξε απότομα το χέρι της. 



Χίλια Μιλιγκράμ Απουσίας 

Σελίδα | 48  
 

«Ωχ μωρέ Πολύκαρπε, με τις εξυπνάδες σου!» του είπε με 

θυμό που έζεχνε μέτρια θεατρικότητα. «Να σου βάλω να φας; 

Έχει αρακά.» 

Χωρίς να περιμένει για απάντηση απομακρύνθηκε προς την 

κουζίνα. 

Εκείνος κάθισε στον καναπέ και άναψε ένα τσιγάρο. 

«Όχι αγάπη μου. Σκεφτόμουν να βγούμε σήμερα», απάντησε. 

Το κεφάλι της πρόβαλε από την πόρτα της κουζίνας. 

«Να πάμε πού; Τετάρτη είναι. Τα παιδιά έχουν σχολείο αύριο!» 

«Σήμερα ανοίγει το «Σινέ Παράδεισος». Θυμάσαι; Ο θερινός 

στον Κορυδαλλό. Έχει και ωραία ταινία. Θα χαρεί κι ο γιος 

μας, θα του αρέσει σίγουρα.» 

«Τι ταινία;», τον ρώτησε με εκείνη τη γυναικεία προσποιητή 

αδιαφορία, τη γεμάτη ηλεκτρισμό και έξαψη. Πάντα αγαπούσε 

τον κινηματογράφο και ο «Παράδεισος», ήταν μία μικρή όαση 

πάνω στις ταράτσες των δημαρχείων. 

«Παίζουν τον «Καβάφη», του Σμαραγδή. Έχω ακούσει ότι είναι 

εξαιρετικό», της απάντησε εκείνος χαμογελώντας. 

Πήγαν. Η Ελπίδα ήταν μικρή και δεν κατάλαβε πολλά αλλά 

της άρεσε η μουσική. Η Σοφία στριφογύριζε ώρες- ώρες στην 



Χίλια Μιλιγκράμ Απουσίας 

Σελίδα | 49  
 

καρέκλα της, όταν όμως τη ρώτησε, του απάντησε πως πέρασε 

υπέροχα, στρίβοντας ξανά την μπλούζα της. Ο Μηνάς, κάποιες 

στιγμές κοιτούσε με μάτια ορθάνοιχτα, άλλες είχε το κεφάλι 

σκυφτό και κάποιες δάκρυζε. Όταν τον ρώτησε ο Πολύκαρπος 

πώς του είχε φανεί η ταινία, εκείνος του πέταξε ένα ξερό 

“καλή”. 

«Απλά καλή; Ταινιάρα ήταν, ρε πούστη μου!» 

Προφανώς, του Πολύκαρπου, του άρεσε ο Σμαραγδής. Ίσως να 

ήταν και ο μοναδικός που είχε απολαύσει την ταινία, γιατί 

κανείς δεν την ανέφερε ξανά μέχρι το 2004 και τον τελικό του 

Πανευρωπαϊκού. 

Ο Πολύκαρπος δεν παρακολουθούσε ποδόσφαιρο. Είχε να 

βρεθεί σε αγώνα από τις 8 Φεβρουαρίου του 1981. 

Ολυμπιακός- ΑΕΚ. Έξι- μηδέν. Εικοσιένα για όλους. 

Όμως τα χρόνια είχαν περάσει, κάνει θαύματα αυτή η 

διαδικασία στην μνήμη, και το Γιούρο ήταν μεθυστικό. Είχε 

λοιπόν προετοιμαστεί από νωρίς με μπύρες και κάτι πικάντικα 

πατατάκια που έτρωγε με μανία και περίμενε να ξεκινήσει ο 

αγώνας, όταν χτύπησε το κουδούνι και μπήκε μέσα ο Μηνάς. 

Σπούδαζε ιατρική –φαίνεται πως τελικά εκείνες οι κοπάνες στα 

μαθηματικά δεν τον είχαν επηρεάσει τόσο σημαντικά. Μια 

χαρά είχε καλύψει το χαμένο έδαφος- και έμενε σε ένα δυάρι 

στην Κυψέλη. 



Χίλια Μιλιγκράμ Απουσίας 

Σελίδα | 50  
 

«Καλώς τ’ αγόρι μου!», αναφώνησε ο Πολύκαρπος. «Έλα, έλα 

να το δούμε παρέα! Η μάνα σου πήγε με την Καίτη για ποτό, 

δεν με αντέχει λέει όταν βλέπω μπάλα. Κάνω σαν κάφρος! 

Κάθισε!» 

Η χαρά του σκόνταψε στο πρόσωπο του Μηνά. 

«Πατέρα, ήθελα να μιλήσουμε. Δεν θα μείνω…» ξεκίνησε να 

λέει ο Μηνάς αλλά ο Πολύκαρπος ήταν ανένδοτος. 

«Τελικό παίζουμε ρε πούστη μου! Τελικό! Όχι, όχι! Θα κάτσεις 

να κάνουμε αντροπαρεά, μην αφήνεις τον γέρο σου μόνο!» του 

φώναξε χαρούμενος ο Πολύκαρπος από την κουζίνα και 

γύρισε με δύο παγωμένες Χάινεγκεν. Ο Μηνάς κάθισε 

απρόθυμα. 

Το ματς ξεκίνησε μουδιασμένα. Τι κάνεις; Πως πάει η 

δουλειά; Η σχολή; Έκοψες καμία αρτηρία; Θέλεις άλλη; Εγώ 

θα πάρω μία. 

Μέχρι το πεντηκοστό λεπτό ο Μηνάς, είχε γίνει ένα κουρέλι.  

«Πατέρα, πρέπει να μιλήσουμε για κάτι σημαντικό», είπε 

ξέπνοα. 

«Ε, κάτσε να τελειώσει το παιχνίδι!» 

«Πατέρα, πρέπει να σου πω…» 



Χίλια Μιλιγκράμ Απουσίας 

Σελίδα | 51  
 

Ο Πολύκαρπος ακούμπησε την μπύρα του στο τραπεζάκι. 

Γύρισε προς τον Μηνά και ακούμπησε τα χέρια του στους 

ώμους του. Άπλωσε ένα ζεστό χαμόγελο πάνω στο σκοτεινό 

πρόσωπο του παιδιού του. 

«Μηνά», του είπε απαλά. «Είμαστε εντάξει.» 

Έκανε μία παύση και τον κοίταξε όλο αγάπη. 

«Αλήθεια», συνέχισε. «Είμαστε εντάξει, φως μου.» 

Έπειτα τον άφησε και γύρισε ξανά στην τηλεόραση. 

«Μόνο», του είπε ξαφνικά «μην περιμένεις να κόψω τα «ρε 

πούστη μου»! Δεν το ‘χω!» 

Ο Μηνάς τον κοιτούσε με το στόμα ανοιχτό. 

«Πώς… Θέλω να πω, πότε το κατάλαβες;» ρώτησε τελικά. 

«Πριν χρόνια. Στον «Καβάφη». Σε πόνεσε εκείνη η ταινία», 

απάντησε ο Πολύκαρπος και ήπιε μια γουλιά χωρίς να πάρει 

το βλέμμα του από την οθόνη και το κόρνερ που ετοιμαζόταν 

να εκτελέσει η Ελλάδα. 

«Κι έπειτα, ξέρεις πόσο προσεκτική είναι η μητέρα σου με τα 

ρούχα της, έτσι; Πέντε μπλούζες έχει χαλάσει μόνο. Ε, μετά 

τον αγώνα, θύμισέ μου να σου πω πώς χάλασε μία από αυτές.» 



Χίλια Μιλιγκράμ Απουσίας 

Σελίδα | 52  
 

Ο Μηνάς δεν μπορεί να συνέλθει. Ξαφνικά, επικρατεί γύρω 

του πανζουρλισμός, που τον προκαλεί αποκλειστικά και μόνο 

ένας άνθρωπος ενώ ο εκφωνητής φωνάζει: 

«Γκοοοοολ ο Χαριστέας, εμείς προχωράμε, αυτοί υποχωρούν. 

Βρε μήπως ο Βάσκο Ντα Γκάμα ήταν Έλληνας; Πρωταθλήτρια 

Ευρώπης η Ελλάδα, δεν περιγράφω άλλο!» 

Ο Πολύκαρπος πετάγεται όρθιος και σφίγγει πάνω του τον 

Μηνά, ενώ φωνάζει «Γκολ, ρε πούστη μου! Γκοοοολ!» 

Ο Πολύκαρπος φωνάζει κι ο Μηνάς κλαίει, κλαίει κι όλο τον 

σφίγγει πάνω του και φωνάζει κι αυτός «γκολ» ενώ νοιώθει τον 

πατέρα του να τον φιλάει στο μέτωπο και στα μαλλιά. Κι ο 

Πολύκαρπος, που δεν ήθελε να κλάψει για την εμπιστοσύνη 

που τόσα χρόνια δεν του πρόσφερε κανείς, ξαφνικά το κάνει 

με αφορμή ένα γκολ. Ένα χρυσό γκολ ρε πούστη μου, 

κατευθείαν στο γάμα της εστίας. 

  



Χίλια Μιλιγκράμ Απουσίας 

Σελίδα | 53  
 

7. Η άνοιξη στα Λεμονάδικα 

 

 

 

 

 

 

 

Τα Λεμονάδικα είναι γεμάτα ζωή. Πακιστανοί πουλάνε 

κολόνιες στην Καραϊσκάκη, στο λιμάνι γίνεται απεργία των 

ναυτεργατών και έχουν μαζευτεί όλοι μπροστά στους 

καταπέλτες των ακτοπλοϊκών, βουίζουν οι τσιμινιέρες, 

βουίζουν οι φωνές, τα μπακάλικα πουλάνε μπαχαρικά χύμα 

και παστά σε κασόνια στο πεζοδρόμιο, ένα φορτηγάκι 

φορτώνει άπλυτα από το Χοτέλ Ομόνοια που στεγάζει κορίτσια 

και κυρίες του λιμανιού, περιστέρια χέζουν και πηδιούνται 

στην πλατεία Οδησσού μπροστά στον ηλεκτρικό, τσούρμο 

κοπανατζήδες κατεβαίνουν από το 846 της Νίκαιας και το 

κόβουν πόδι μέχρι το Δημοτικό Θέατρο κι από κει στον 

Προφήτη Ηλία για μπόουλινγκ ή στο μπιλιαρδάδικο της 

Νοταρά κι όλοι ιδρώνουν τρομερά και μπλέκουν των κορμιών 



Χίλια Μιλιγκράμ Απουσίας 

Σελίδα | 54  
 

οι οσμές με την λακέρδα και το τσιμένι και το χαρμάνι που 

ψήνει ο Λουμίδης στο καφεκοπτείο του δίπλα από τα 

εκκλησιαστικά με τα λιβάνια και το μελισσοκέρι. 

Είναι η αρχή της άνοιξης και έχει βρέξει, έχουν λιώσει κάτι 

φυλλάδια της Εθνικής μπάσκετ στα ρείθρα των δρόμων και 

βουλώνουν τις αποχετεύσεις, κοπάδια οι γόπες στη λασπουριά 

των αστικών κι ο ήλιος λάμπει και όλα βρωμοκοπάνε 

ανθρώπων έργα και οιστρογόνα άνοιξη, μα ο Πολύκαρπος 

βαδίζει ανέγγιχτος και μουδιασμένος. Είναι δεκαπέντε χρόνια 

παντρεμένος, το μυαλό του δεν προλαβαίνει να αντιληφθεί τα 

ανοιξιάτικα κόλπα που παίζει το λιμάνι κι ο λαός του. Τρέχουν 

αυτός και η Σοφία να προλάβουν τη μέρα, ο εγκέφαλός τους 

οργανώνει δουλειά, παιδιά και αγγαρείες, εύρυθμες 

λειτουργίες αστικού βίου και καθαρών μπαλκονιών. 

Βαδίζει βιαστικά, να πάρω καινούργιο τετράδιο τριών θεμάτων, 

πετρέλαιο άλλη μια φορά να βάλουμε πριν σταματήσει η 

διανομή, καφέ έχουμε; Ας πάρω καλύτερα, άμα φύγω από την 

δουλειά στην ώρα μου, προλαβαίνω να πάω τον μεγάλο 

φροντιστήριο, να θέλει τίποτα η Σοφία απ’ έξω, άσε, θα πάρει 

όταν κλείσει το μαγαζί, θα προλάβει; 

Περπατάει και ξεχνάει την πρώτη νιότη και η φλόγα της 

φρέσκιας άνοιξης, αυτής της ξετσίπωτης ανάφτρας που έπαιζε 

κάποτε με τον ερωτισμό τους, αργοσβήνει από ένα ύπουλο 

αεράκι καθημερινότητας, κεκτημένου και ράθυμης 

πληρότητας. 



Χίλια Μιλιγκράμ Απουσίας 

Σελίδα | 55  
 

Κοιτάζει γύρω του καμιά φορά αλλά δεν βλέπει στ’ αλήθεια. Οι 

νέοι έχουν ξαναμμένο βλέμμα, οι Πακιστανοί το ίδιο. 

Αχόρταγα κοιτάζει το συνεργείο καθαρισμού τα κορίτσια του 

Χοτέλ Ομόνοια που μαζεύτηκαν στις σκάλες και καπνίζουν. 

Γελάνε και σφυρίζουν δυο λογάκια από τη βραδινή πραμάτεια 

στους περαστικούς. Κάποιοι τσιμπάνε, τους στέλνουν φιλιά, 

δαγκώνουν τα χείλια τους και ψιθυρίζουν θεατρικά «καύλα 

μου» και τα Λεμονάδικα είναι γεμάτα ζωή, σάπια φέιγ βολάν 

και μυρωδάτο ερωτισμό. Μα ο Πολύκαρπος δεν έχει χρόνο για 

να το καταλάβει, ούτε και η Σοφία. Φιλιούνται πεταχτά, «σ’ 

αγαπώ», «μ’ αγαπάς» και λένε αλήθεια, τα χέρια τους 

ακουμπάνε πού και πού, ηλεκτρίζονται αλλά έχουν καλή 

μόνωση ρουτίνας και εμμονικής κούρασης, τρέχουν να 

προλάβουν, τα καταφέρνουν, είναι ευτυχείς, δηλώνουν πλήρης 

κι όλα καλά, χαμογελάνε νυσταγμένα πριν κοιμηθούν. Τελικά, 

τα κάνουν όλα. Το μόνο που ξεχνάνε, είναι… 

«Πού πας όμορφε; Έλα! Είμαι καλή, θα δεις!» 

Γυρίζει και κοιτάει. Ακουμπάει στην μαρμάρινη κολόνα της 

εισόδου με τον έναν ώμο, στο άλλο χέρι κρατάει τσιγάρο. Του 

χαμογελάει, εκείνος σαστίζει και κοντοστέκεται. Τη βλέπει 

καλύτερα. Είναι μελαχρινή και στρουμπουλή, τα βυζιά της 

στέκουν περήφανα κάτω από ένα βαθύ, κόκκινο ντεκολτέ. Τα 

μπούτια της ασφυκτιούν κάτω από τη φούστα, να σκάσουν 

θέλουν αυτές οι μπουτάρες, και πέφτει πάνω της ο ήλιος και 

είναι όμορφη η ρουφιάνα, όμορφη και ερεθιστική και το ξέρει 

γιατί τον κόβει να ιδρώνει και να πλημμυρίζει από τη μορφή 



Χίλια Μιλιγκράμ Απουσίας 

Σελίδα | 56  
 

της και σηκώνει το δάχτυλο και του κάνει νόημα να 

πλησιάσει. Εκείνος δεν σαλεύει κι αυτή φέρνει αργά το 

τσιγάρο στο στόμα της, ανοίγει απαλά τα κόκκινα χείλη της 

και ρουφάει μια καταραμένη τζούρα που φτάνει μέχρι τα 

νύχια των ποδιών της. 

Χάνει τον κόσμο, χάνει τα Λεμονάδικα, βλέπει μόνο εκείνη να 

τον πλησιάζει αργά, τον κοίτα στα μάτια κι όταν φτάνουν τα 

στήθια της να τρίβονται πάνω στα κουμπιά του σακακιού του, 

γονατίζει μπροστά του, τον ξεγυμνώνει και τον παίρνει στο 

στόμα της. Τον ρουφάει ολόκληρο, τον ρουφάει αργά μέχρι να 

του κοπεί η ανάσα και να λιποθυμήσει εκεί ακριβώς, έξω από 

το μαγαζί με τα λιβάνια και τα μελισσοκέρια και τον σταυρό 

στην τζαμαρία, πάνω στα σάπια φέιγ βολάν και γύρω τους 

μυρίζει μόνο μπαχάρι και ιδρώτας. 

Ένα αυτοκίνητο περνάει και τον ξυπνάει. Εκείνη του κάνει 

ακόμα νόημα από την απέναντι μεριά του δρόμου. Ο 

Πολύκαρπος έχει χλομιάσει, φεύγει τρέχοντας σχεδόν προς 

την πλατεία Καραϊσκάκη. Ντρέπεται και τρομάζει αλλά και 

κάτι ακόμα. Βλέπει. Ακούει. Μυρίζει. Είναι άνοιξη και 

νοιώθει. Κι αυτό που νοιώθει, δεν του αρέσει καθόλου. 

Γυρίζει στο σπίτι το μεσημέρι και την ακούει από την κουζίνα. 

«Ήρθες όμορφε;» 

Σαστίζει. Για κάποιον λόγο νοιώθει ένοχος. Πάει στην κουζίνα. 



Χίλια Μιλιγκράμ Απουσίας 

Σελίδα | 57  
 

«Μόλις ήρθα κι εγώ», του λέει εκείνη καθώς ζεσταίνει στην 

κατσαρόλα ένα φαγητό που δεν θα φαγωθεί. 

«Τα παιδιά;» την ρωτάει. 

«Ο μεγάλος προπόνηση και μετά φροντιστήριο. Την Ελπίδα 

την πήρε στο σπίτι της η Έλενα να παίξουν. Κάνε σαλάτα. 

Βάζω να φάμε.» 

Ο Πολύκαρπος ανοίγει το ψυγείο. Έχει λάχανο. Κόβει δίπλα 

της με αργές κινήσεις. Εκείνη σερβίρει και μιλάει 

ακατάπαυστα. 

«Μετά το φαΐ να πάμε να τους πάρουμε φόρμες, τίποτα δεν 

τους κάνει. Αχ, ρε πουλί μου, και σούπερ μάρκετ, δεν έχει 

τυρί. Λες να πάμε και στο φροντιστήριο να ρωτήσουμε πώς τα 

πάει ο Μηνάς, μιας που θα βγούμε; Κοντά είναι. Μαζεύουμε 

και τη μικρή και μαγειρεύουμε μετά. Έχει και σίδερο.» 

Ο Πολύκαρπος αφήνει στην άκρη το μαχαίρι. Όπως περνάει 

δίπλα του και αφήνει το πιάτο, την τραβάει από την μέση και 

τη φέρνει κοντά του, πάνω του. Μετράει με τα δάχτυλα τη 

φλέβα στο λαιμό της. 

Είναι ταλαιπωρημένη, κουρασμένη. Τα μαλλιά της πέφτουν 

μπροστά στα μάτια της και τα χείλη της είναι άχρωμα και 

στεγνά. Είναι υπέροχη. «Τι κάνεις;», του συλλαβίζει, αλλά 

ξέρει, το στόμα της είναι μισάνοιχτο, κρατάει χαμηλά τα μάτια 



Χίλια Μιλιγκράμ Απουσίας 

Σελίδα | 58  
 

και τα μάγουλα της πυρώνουν. Το χέρι της ψάχνει το στέρνο 

του. 

«Ξέρεις τι λέω εγώ, Σόφη;» της ψιθυρίζει. «Λέω πως έχουμε 

υπερβολικά πολύ καιρό να γαμηθούμε.» 

Το επόμενο πρωί ανταλλάσσουν αχόρταγα φιλιά στριμωγμένοι 

στον πάγκο της κουζίνας. Το μεσημέρι τρώνε το φαγητό τους 

χωρίς τυρί. Αλλά πάλι, δεν μπορείς να τα κάνεις και όλα 

τέλεια. Τουλάχιστον τους έχει προλάβει η Άνοιξη. Δεν δείχνουν 

να ασχολούνται με τα υπόλοιπα το ίδιο παθιασμένα όπως.  

  



Χίλια Μιλιγκράμ Απουσίας 

Σελίδα | 59  
 

 

8. Διπλό Jack Daniels 

 

 

 

 

 

 

Καθόταν στο γραφείο και κοιτούσε τον κέρσορα να 

αναβοσβήνει κίτρινος πάνω σε ένα μπλε περιβάλλον 

ασφαλείας φρεσκοσχεδιασμένο, με μπόλικα πεδία και 

χρήσιμες πληροφορίες ένα σκασμό λεφτά το είχαν πληρώσει 

οι από πάνω, όποιοι κι αν ήταν αυτοί, το κωλοπρόγραμμα και 

τους είχαν εκπαιδεύσει όλους  πριν από τρεις μήνες, στην 

ενημέρωση του συστήματος. Τα κατάφερνε αρκετά καλά. 

Όνομα, επίθετο, ΑΦΜ, ΑΜΚΑ, τέκνα, πατέρας, μάνα, 

καταγωγή, φυλή, ομάδα αίματος, πίστη, διαστάσεις στήθους –

μέσης -περιφέρειας, μέσος χρόνος εκσπερμάτωσης, πολιτική 

πεποίθηση, αγαπημένος Έλληνας ερμηνευτής, ιατρικό 

ιστορικό, καπνιστής ή όχι, γκόμενες, όλα στο σύστημα, σε 

όμορφα, τακτοποιημένα κελιά κι εκείνος ζητούσε χαρτιά, 



Χίλια Μιλιγκράμ Απουσίας 

Σελίδα | 60  
 

ζητούσε πληροφορίες, έψαχνε την ουσία, την εντόπιζε και την 

ενσωμάτωνε στο ψηφιακό σύμπαν. 

Η οθόνη ήταν αναμμένη και τα πεδία όλα κενά και η 

χαρούμενη κάθετη γραμμούλα αναβόσβηνε μπροστά του με 

έναν τρόπο καταπραϋντικό, αδηφάγο και λαίμαργο, κι εκείνος 

την κοιτούσε μοχθηρά και χτυπούσε την μύτη του μολυβιού 

του στην επιφάνεια του γραφείου, σφίγγοντας τα δόντια. 

«Τελείωσες Γιοκλούκογλου;» 

Κοίταξε πάνω από τα γυαλιά του. 

«Όλα καταχωρημένα, κύριε Διευθυντά», απάντησε και η φωνή 

τού βγήκε με το ζόρι.  

«Και ο τελευταίος φάκελος; Τον ενημέρωσες;» 

«Ναι. Τον ενημέρωσα.» 

Ο Διευθυντής τού χαμογέλασε. 

«Ήταν καλή επιλογή η τοποθέτησή σου στην Προώθηση 

Χρηματοπιστωτικών Προϊόντων και Στεγαστικών 

Χρηματοδοτήσεων, Πολύκαρπε! Τα πας εξαιρετικά. Δεν θα 

αργήσεις να γίνεις Διευθυντής Υποκαταστήματος, να το 

θυμάσαι!» 

Ο Πολύκαρπος έβγαλε τα γυαλιά του. 



Χίλια Μιλιγκράμ Απουσίας 

Σελίδα | 61  
 

«Θα το θυμάμαι. Σίγουρα θα το θυμάμαι», απάντησε παγερά. 

«Άντε, κλείσ’ το τώρα αυτό το πράγμα και πήγαινε σπίτι σου. 

Έχεις και μικρά παιδιά, να τα χαρείς και λίγο!» είπε εύθυμα ο 

Διευθυντής και απομακρύνθηκε. 

Ο Πολύκαρπος βγήκε στη λεωφόρο Σαλαμίνας λίγο μετά τις 

τρεις και μισή και περπάτησε προς το αυτοκίνητό του. Το 

προσπέρασε, έστριψε στο επόμενο στενό και συνέχισε μέχρι 

που έφτασε στην πλατεία Βλαχερνών. Εκεί, στην γωνιά του 

δρόμου, απέναντι από την εκκλησία, τρύπωσε στο «Ενθύμιο». 

Παρά τον ήλιο και τη ζέστη, δεν κάθισε στα τραπεζάκια του 

πεζοδρομίου, απέναντι από το πάρκο, παρά μονάχα μπήκε 

στο στενό μαγαζάκι και κάθισε στην μπάρα. 

«Καλώς τον Πολύκαρπο!» ακούστηκε η φωνή του Πέτρου που 

εκείνη την ώρα γέμιζε δυο ποτήρια βαρελίσια Άλφα για τα 

λυκειόπαιδα που μόλις είχαν αράξει σε ένα από τα έξω 

τραπέζια. 

«Γεια σου αδελφέ», απάντησε εκείνος και κάθισε σε ένα 

σκαμπό. «Κάνε έναν διπλό βαρύ να ‘ρθω λίγο στα ίσια μου, 

πολύ σκατό σήμερα.» 

«Σώπα ρε φιλαράκι! Τόσο χάλια; Κάτσε, τον φτιάχνω κι 

έρχομαι να τα πούμε.» 



Χίλια Μιλιγκράμ Απουσίας 

Σελίδα | 62  
 

Ήρθε. Ο καφές μύριζε θεσπέσια, ψημένος, όχι καμένος, 

πλούσιο καϊμάκι, βαρύς και γλυκός. «Μίλα», του είπε. «Να πω 

τι;» απάντησε και άναψε τσιγάρο. 

«Να πω ότι ήρθε ο άλλος, σαράντα χρονών άντρας, και έβαλε 

τα κλάματα μπροστά μου; Δεν έχει λέει, είναι έξι μήνες 

άνεργος. Λυπάμαι, του είπα, δεν μπορώ να κάνω κάτι. Το 

σύστημα έχει ενημερωθεί πλήρως. Ακούς; Το σύστημα!» 

«Ρε πασά μου, μην χαλιέσαι έτσι. Εσύ φταις δηλαδή που δεν 

έχει ο άλλος να πληρώσει το δάνειο; Εσύ τη δουλειά σου 

κάνεις…» 

«Ποιος είναι, ρε πούστη μου, αυτό το γαμημένο το «σύστημα»; 

Ποιος είναι; Εγώ δεν είμαι; Εσύ; Πετάμε ένα «το σύστημα 

φταίει», «έτσι είναι το σύστημα» κι όλα καλά; Βγάζει κανένα 

νόημα όλο αυτό;» 

«Ρε Πολύκαρπε, μην τρελαίνεσαι! Δάνεια πουλάς, τι νόμιζες ότι 

θα γίνει δηλαδή άμα δεν το πληρώσει ο άλλος; Θα του πουν 

«έλα αγόρι μου, δεν πειράζει, δώσ’ τα όποτε μπορείς;» Αυτό 

βγάζει περισσότερο νόημα;» 

Ο Πολύκαρπος ρουφούσε καφέ και καπνό σαν υπνωτισμένος. 

«Δίκιο έχεις.» 

«Άντε, ντε!» 



Χίλια Μιλιγκράμ Απουσίας 

Σελίδα | 63  
 

«Απόλυτο δίκιο.» 

«Ε, ναι!» 

«Δεν φταίω εγώ που τον έδιωξαν από την δουλειά του γιατί ήταν 

πολύ ακριβός.» 

«Όχι βέβαια!» απάντησε όλο έξαψη ο Πέτρος. 

«Ούτε που δεν τον παίρνει κανείς γιατί είναι σαράντα χρόνων.» 

«Όχι, τι να φταις!» 

«Ούτε που πήγε ο μαλάκας κι έκανε δυο παιδιά χωρίς να έχει 

σταθερή δουλειά.» 

Ο άλλος δεν απάντησε, έμεινε μόνο να τον κοιτάει. 

«Ούτε που δεν μπορεί να πληρώσει τη δόση φταίω, το σύστημα 

το ξέρει. Το σύστημα του κάνει, λέει, έξωση. Πρέπει να 

αδειάσει το σπίτι του. Το σύστημα τον πετάει στον δρόμο χωρίς 

δουλειά, με δυο γαμημένα παιδιά ρε πούστη μου, με δυο 

παιδιά! Αλλά τι να του κάνω; Δεν φταίω εγώ, δεν φταίει ούτε 

εκείνος. Το γαμημένο το σύστημα φταίει ρε, μόνο αυτό!» 

«Σταμάτα ρε πασά μου…» 

«Γιατί να σταματήσω; Δεν έκανα τίποτα εγώ! Δεν μπορώ να 

κάνω τίποτα, του το είπα. Και κάθεται μετά εκεί μπροστά μου 



Χίλια Μιλιγκράμ Απουσίας 

Σελίδα | 64  
 

και κλαίει, γαμώ την τρέλα μου, σαν μωρό κλαίει και μυξιάζει 

και με παρακαλάει να μην τον πετάξω στον δρόμο. Εγώ! 

Εμένα! Που το μόνο που κάνω  είναι να ενημερώνω το 

σύστημα!» 

Κι όσο μιλάει κοκκινίζει, φωνάζει και φτύνει σάλια πάνω στα 

ποτήρια του εσπρέσο και στις κούπες του γαλλικού. 

«Ηρέμησε ρε Πολύκαρπε! Πώς θα πας σπίτι έτσι; Τι θα πει η 

Σοφία; Τα παιδιά σου δεν τα σκέφτεσαι, θα πάθεις τίποτα!» 

Ο Πολύκαρπος τον κοιτάζει. 

«Έχεις δίκιο», λέει ξερά. «Βάλε ένα διπλό Τζακ.» 

Του βάζει. Το πίνει σκέτο με μια γουλιά και βροντάει το 

ποτήρι στην μπάρα. 

«Βάλε άλλο ένα.» 

Το πίνει με τον ίδιο τρόπο. Και ένα τρίτο κι αρχίζει να 

μουδιάζει. Πληρώνει και φεύγει σκυφτός. Ο δρόμος θολώνει 

και το στομάχι του σφίγγεται όσο οδηγεί, τρίβει τα μάτια του, 

το κεφάλι του κοντεύει να σπάσει, βουίζουν τα αφτιά του. 

Χαμογελάει. 

Μπαίνει μέσα. Είναι όλοι εκεί, του μιλάνε, ανησυχούν όταν 

δεν τους απαντάει, μπαίνει στο μπάνιο, ξερνάει στην λεκάνη, 

λέει πως κάτι τον  αρρώστησε, του προκαλεί βάρος και αηδία 



Χίλια Μιλιγκράμ Απουσίας 

Σελίδα | 65  
 

το όλο ενδιαφέρον βλέμμα τους και ξερνάει ξανά, στον 

διάδρομο αυτή την φορά. Πέφτει στο κρεβάτι με τα ρούχα και 

κάνει πως κοιμάται. Τον πιστεύουν και ανησυχούν, κάνουν 

ησυχία για να ξεκουραστεί. 

Ο Πολύκαρπος κρατάει τα μάτια του κλειστά κι είναι 

χαρούμενος που δεν θα χρειαστεί να τους πει ψέματα όταν τον 

ρωτήσουν πώς ήταν η μέρα του στη δουλειά, γιατί δεν θα τον 

ρωτήσουν αυτό τελικά, αλλά αν είναι καλά. Κι εκείνος θα πει 

όχι και θα λέει αλήθεια. Κι ενώ έχει κλείσει τα μάτια του και 

όλοι κάνουν ησυχία, δεν μπορεί να κοιμηθεί γιατί μπροστά 

του βλέπει την κάθετη γραμμούλα του συστήματος να τρώει 

κομμάτι- κομμάτι το παλιό σύστημα και πίσω της να χέζει ένα 

ολοκαίνουργιο. Κι αυτός πατάει το κουμπί που την ταΐζει. 

  



Χίλια Μιλιγκράμ Απουσίας 

Σελίδα | 66  
 

9. Γδαρμένο γόνατο και ξέπλεκη κοτσίδα 

 

 

 

 

 

 

Η Ελπίδα κλαίει. Παίρνει μια βαθιά ανάσα, κάτι κάνει μέσα 

στα πνευμονία της πολύ αλχημικό,  και την εκτοξεύει υπό 

μορφή παρατεταμένου ουρλιαχτού μέσα στο σκοτάδι. Τρέχουν 

και οι δύο, ο ένας να την πάρει αγκαλιά, ο άλλος να ετοιμάσει 

γάλα, ο ένας να της φορέσει φρέσκια πάνα, ο άλλος να 

ετοιμάσει Κίντερτε για τους κωλικούς. Σωπαίνει τελικά. 

Παίρνει μια ακόμα ανάσα, κάνει τις μαγγανείες της και βγάζει 

από το στόμα της ένα χουρχουρητό ευδαιμονίας, φωλιασμένη 

ασφαλής στα χέρια του. 

Η Ελπίδα γελάει. Απλώνει το δάχτυλο, μουρμουρίζει κάτι 

ακατάληπτα ξόρκια και του ζουπάει τη μύτη. «Μπιιιίπ!» 

φωνάζει και με τη μικρή παλάμη της χαϊδεύει τα 

καλοξυρισμένα μάγουλά του. «Καλό, καλοοοό μπαμπάς.» 



Χίλια Μιλιγκράμ Απουσίας 

Σελίδα | 67  
 

Η Ελπίδα ξυπνάει στον ύπνο της και παραμιλάει. Στη μύτη 

της έχει ξεραμένες μύξες και το πρόσωπό της φέγγει στο 

σκοτάδι. Ψιθυρίζει στον αέρα λόγια πυρετικής παραζάλης. 

Εκείνη τρέχει με το θερμόμετρο και το Ντεπόν στο χέρι, ο 

άλλος στο μπάνιο γεμίζει τη λεκάνη χλιαρό νερό, στις τρεις τα 

ξημερώματα. Την παίρνει αγκαλιά, τα πόδια της δεν φτάνουν 

ούτε στον αστράγαλό του, και γέρνει πάνω του. Της βγάζει τα 

ρούχα, της βγάζει την πάνα και τη λούζει. Εκείνη χαμογελάει 

και μιλάει συνεχώς για κάτι κίτρινα λουλούδια που ζωγράφισε 

η Μαρία στον παιδικό και ζητάει το νάνι της για να το κάνει 

μπάνιο. Εκείνος δεν μιλάει, ανησυχεί και νυστάζει. Η Σοφία 

ετοιμάζει φρέσκο φανελάκι και καθαρές πιτζάμες. Την 

ντύνουν, είναι καλύτερα. Μετά κουρνιάζει ανάμεσά τους και 

δεν κλείνουν μάτι. Εκείνη ροχαλίζει και όλο στρίβει και τους 

κλωτσάει. 

«Το κορίτσι μου!» λένε στον κόσμο όταν η Σοφία δείχνει στο 

σαλόνι τις φιγούρες του μπαλέτου. 

Χαμογελάνε, όταν ο δάσκαλος τους λέει «είναι ένα 

ακατέργαστο διαμάντι». 

Όταν πεισμώνει την νουθετούν κι εκείνη κλαίει, μαυρίζει η 

ψυχή τους αλλά επιμένουν. Συνήθως κερδίζουν, καμιά φορά 

χάνουν, τους τρώει το βάρος της ευθύνης, καλός δεν γεννιέσαι, 

καλός γίνεσαι πιστεύουν και θέλουν η Ελπίδα να είναι ένας 

καλός άνθρωπος. 



Χίλια Μιλιγκράμ Απουσίας 

Σελίδα | 68  
 

Η Ελπίδα ψάχνει την αγάπη στο σκοτάδι, σε ξένα πρόσωπα με 

φακίδες και κοτσίδες, θέλει να είναι η Ποκαχόντας και 

μαλώνει με την Έλενα που και εκείνη το ίδιο θέλει. Δεν 

υπάρχουν αρκετοί λοχαγοί Σμίθ και για τις δύο, μόνο ο 

Μηνάς κι αυτός βαριέται γρήγορα, τις παρατάει, τρώει 

Καραμπόλα και διαβάζει Μυστικούς Εφτά. 

Η Ελπίδα μαλώνει στο σχολείο, τους το λέει το μεσημέρι. Η 

Ελπίδα φοβάται τις αράχνες και ο Κοσμάς από την Τετάρτη 

κρατούσε μια από το πόδι και την έβαλε στα μαλλιά της και 

μετά γελούσε σαν χαζός. Ο Πολύκαρπος οργίζεται, η Σοφία 

ανησυχεί, ο δάσκαλος τους καθησυχάζει, λύθηκε το θέμα, 

τιμωρήθηκε ο ένοχος, ζήτησε μάλιστα και συγγνώμη. 

Η Ελπίδα είναι ανοιχτό βιβλίο. Τα μάτια της χαίρονται πρώτα, 

τα χείλη της λυπούνται πριν από εκείνη, το μέτωπό της 

θυμώνει αυθεντικά χωρίς να πει ούτε λέξη. Εκείνοι ξέρουν το 

παιδί τους, ο Πολύκαρπος την ακούει προσεχτικά, τη βοηθά 

πολύ, τη διορθώνει και καμιά φορά τη μαλώνει κι εκείνη τον 

κοίτα στα μάτια, είναι ο μισός της κόσμος, ο ήρεμος κόσμος, 

με τη μητέρα της μαλώνει πιο συχνά, θυμώνει μαζί της, έχει 

ταραχές εκείνο το ημισφαίριο. Με την πρώτη ευκαιρία τρέχει 

κοντά του. Ο Πολύκαρπος το ξέρει, ο Πολύκαρπος δεν της 

χαρίζεται, αλλά τον έχει κερδίσει κι αυτός  ποτέ δεν το 

ομολογεί, όμως, μέσα του πιστεύει πως στον ρόλο που του έχει 

δώσει είναι καλύτερος από οτιδήποτε άλλο κι αν έχει κάνει 

στην ζωή του. Και η Ελπίδα μεγαλώνει. 



Χίλια Μιλιγκράμ Απουσίας 

Σελίδα | 69  
 

Η Ελπίδα κρατάει ημερολόγιο τώρα. Τα μάτια της δεν 

μαρτυρούν τίποτα, παρά μόνο ένα φτερούγισμα. Τον 

αποφεύγει όλο και περισσότερο, δεν του μιλάει πια κι όταν 

εκείνος προσπαθεί, κοκκινίζει και κάνει χαζομάρες για να τη 

γλιτώσει. 

Η Ελπίδα ακούει μουσική με τα ακουστικά της στο σαλόνι και 

κοιτάζει έξω από το παράθυρο, του γυρνάει την πλάτη. Κι η 

μάνα της δεν κάνει τίποτα, μα δεν βλέπει; 

«Σοφία, κάτι έχει το παιδί, το χάνουμε!» της λέει μέσα στο 

σκοτάδι. 

«Κοιμήσου Πολύκαρπε, μια χαρά είναι το παιδί», του απαντάει 

και τον χτυπάει παρηγορητικά στην πλάτη και εκείνος 

εκνευρίζεται με την απάθεια της και το ανάλαφρο στυλάκι και 

θέλει να την σιχτιρίσει αλλά κρατάει το στόμα του κλειστό. 

Και φτάνει ένα απόγευμα που είναι οι τρεις τους στο σπίτι, ο 

μεγάλος πήγε για καφέ με κάτι φίλους, ο Πολύκαρπος 

διαβάζει, η Σοφία προσπαθεί να διορθώσει κάτι σκουλαρίκια 

και η Ελπίδα περνάει μπροστά τους σαν φωτοβολίδα και 

χώνεται στο μπάνιο. Κοιτάζονται γεμάτοι απορία και 

ανησυχία. 

«Τι έγινε τώρα;» ρωτάει εκείνος και ξαφνικά ακούνε κλάματα 

από την τουαλέτα και φωνές. 

«Μαμά! ΜΑΜΑ!» 



Χίλια Μιλιγκράμ Απουσίας 

Σελίδα | 70  
 

Πετάγεται όρθιος εκείνος και ορμάει στον διάδρομο. Ανοίγει 

την πόρτα πρώτος και την βρίσκει καθισμένη στην λεκάνη με 

το εσώρουχο κατεβασμένο στα πόδια και την μπλούζα 

σηκωμένη πάνω από τον αφαλό, να κλαίει και να κοιτά γεμάτη 

φόβο. 

«ΦΥΓΕ!» του φωνάζει και προσπαθεί να τραβήξει τα ρούχα της. 

«Φύγε, σου είπα! Τη μαμά μου θέλω!» 

Η Σοφία τον ακουμπά απαλά στον ώμο. 

«Καλύτερα πήγαινε να πιείς έναν καφέ», του λέει και τον κοίτα 

βαθιά στα μάτια, δεν χωράει αμφισβήτηση καμία. 

Υποχωρεί μουδιασμένα, ρίχνει κλέφτες ματιές καθώς η Σοφία 

μπαίνει στην τουαλέτα και κλείνει πίσω της την πόρτα. Από 

την χαραμάδα κάτω από την πόρτα ο Πολύκαρπος βλέπει 

σκιές που πυκνώνουν και ρέουν με ένα βαθύ άλικο χρώμα 

καθώς στη μοναξιά των δύο, κάτι ξεψυχά και κάτι άλλο 

γίνεται. 

Φεύγει. Δεν πάει για καφέ, περπατάει μέχρι τη Δεξαμενή και 

επιστρέφει ξανά και ξανά, δεν τον χωράει ο τόπος. Ξαφνικά, 

φουντώνει η ανησυχία του και μπαίνει στο σπίτι έτοιμος για 

όλα. 

Τις βρίσκει αγκαλιασμένες στον καναπέ. Η Σοφία είναι 

κλαμένη, η Ελπίδα κόκκινη σαν παντζάρι. Τον βλέπει, 

κοκκινίζει ακόμα περισσότερο. Κοιτάζει συνωμοτικά την 



Χίλια Μιλιγκράμ Απουσίας 

Σελίδα | 71  
 

μητέρα της και χαζογελάει πονηρά. Ρίχνει χαμηλά το βλέμμα, 

σηκώνεται και τον προσπερνάει με ένα ανεπαίσθητο 

χαχάνισμα να την ακολουθεί. 

Εκείνος καταλαβαίνει. Κάτι μέσα του ψηλώνει, το ίδιο κάτι τον 

πονάει. Όταν κλείνει η πόρτα του δωματίου γυρίζει στην 

Σοφία. 

«Αυτό ήταν λοιπόν;» 

«Αυτό ήταν», του απαντάει και τον πλησιάζει. Τον φιλάει 

τρυφερά. 

«Έκανες καλή δουλειά ως εδώ. Σειρά μου τώρα», του λέει. 

«Πάω να μαγειρέψω.» 

Τον αφήνει μόνο του. Ξέρει πως δεν υπάρχει άλλος τρόπος. 

Βάζει να πιει και καθώς πίνει λέει αντίο σε ένα κορίτσι με 

γδαρμένο γόνατο και ξέπλεκη κοτσίδα. 

  



Χίλια Μιλιγκράμ Απουσίας 

Σελίδα | 72  
 

10. Ο ριζοσπάστης 

 

 

 

 

 

 

 

Ρίχνει ψιλόβροχο. Τραβάει το σακάκι και καλύπτει το δέμα 

για προστασία. Είναι νευρικός όπως κάθε φορά που 

κατεβαίνει στο μπακάλικο πίσω από τον Άγιο Νικόλαο. Το έχει 

ένα φιλαράκι, τον γνώρισε στον στρατό. Είχαν κοινά οι δυο 

τους. 

Πάει πάντα σε αυτόν. Παίρνει κάτι χύμα, του το τυλίγει με την 

εφημερίδα, πληρώνει πάντα παραπάνω και φεύγει. 

Η βροχή δυναμώνει. Τον προσπερνάει το λεωφορείο αλλά δεν 

το σταματάει, βρωμάει ψαρίλα, θα τον πετάξει έξω ο οδηγός. 



Χίλια Μιλιγκράμ Απουσίας 

Σελίδα | 73  
 

«Έϊ εσύ! Ναι, εσύ ο βιαστικός. Για πλησίασε λίγο στη στάση», 

ακούει και δαγκώνεται. Πλησιάζει απρόθυμα. Όταν φτάνει 

κοντά χαμογελάει με ύφος ηλίθιου. 

«Γιατί δεν πήρες το λεωφορείο;» 

«Ούτε που το είδα.» 

 «Τι κουβαλάς;» 

«Τίποτα κύριε χωροφύλακα. Φαγητό είναι, μην το πιάσει η 

βροχή και χαλάσει», απαντάει. Ο άλλος τον κόβει άγρια. 

 «Ταυτότητα», ζητάει. 

Βγάζει και του τη δίνει. 

«Πότε την έβγαλες;» 

«Στα δεκατέσσερα.» 

«Να την αλλάξεις. Για να δούμε… Ελευθέριος Γιοκλούκογλου, 

του Πολύκαρπου και της Χαρίκλειας, είκοσι εννιά χρόνων», 

μουρμουρίζει. «Πού μένεις;» 

«Φράγκων 8, στην Κοκκινιά, στου αδελφού μου.» 

«Όνομα.» 

«Μηνάς Γιοκλούκογλου», απαντάει. 



Χίλια Μιλιγκράμ Απουσίας 

Σελίδα | 74  
 

«Πες τα όλα να τελειώνουμε.» 

«Παντρεμένος είναι, με την Ελπίδα, έχουν και ένα παιδί, 

Πολύκαρπο τον είπαν, όπως τον πατέρα μας. Δάσκαλος στο 

5ο Δημοτικό, απέναντι από την Ευαγγελίστρια.» 

Ο χωροφύλακας τον κοιτάζει από πάνω ως κάτω. 

«Τι έχεις στο δέμα;» 

«Ρέγκα.» 

Επικρατεί σιωπή. 

«Φασόλια έχει σήμερα, με έστειλαν να πάρω από τον 

μπακάλη.» 

«Τόσο μακριά;» 

«Είναι φίλος, θα θυμώσει άμα δεν ψωνίσω.» 

Πάλι σιωπή, μόνο βροχή πάνω στην λαμαρίνα της στάσης. 

«Δώσε μου να δω.» 

«Χάλια θα γίνετε και δεν φεύγει η μυρωδιά. Να σας το ανοίξω 

εγώ;» λέει και πριν προλάβει ο άλλος να αντιδράσει, 

ξεδιπλώνει γρήγορα την μία άκρη της εφημερίδας 

αποκαλύπτοντας ένα ζαρωμένο ψαροκέφαλο. «Να, βλέπετε. 

Ρέγκα.» 



Χίλια Μιλιγκράμ Απουσίας 

Σελίδα | 75  
 

 «Στην τσέπη; Τι έχεις;» 

«Παστέλι για το ανίψι, μ’ έχει αδυναμία!» απαντάει και 

φουσκώνει. Την ίδια στιγμή βάζει το χέρι του στην άλλη τσέπη 

και τραβάει μία κόκκινη κασετίνα Σαντέ. Ο χωροφύλακας την 

βλέπει και  ανασηκώνει τα φρύδια. Ο Λευτέρης το πιάνει στον 

αέρα και κάνει «ορίστε». Ορίζει ο χωροφύλακας και καθώς 

ξεφυσάει τον καπνό γίνεται πιο ανθρώπινος. 

«Πότε λες θα φτιάξει;»  λέει δείχνοντας τον ουρανό. 

«Τι να σας πω; Θα διαβάσω στην εφημερίδα την πρόγνωση 

όταν φτάσω σπίτι, αλλά το σίγουρο είναι ένα. Πάντα βγαίνει ο 

ήλιος στο τέλος.» 

Φεύγει χωρίς να περιμένει άδεια και τον αφήνει μόνο με τα 

ντουμάνια που πυκνώνουν στην υγρασία. 

Φτάνει στο προσφυγικό και χτυπάει. Ανοίγει η Ελπίδα. 

«Βγάλε τα παπούτσια σου μην λερώσεις τον μουσαμά», του 

λέει και φεύγει για την κουζίνα. Κάνει όπως του είπε και την 

ακολουθεί ξυπόλητος. Το σαλόνι μυρίζει σαλαμούρα ενώ κάτω 

από τα πόδια του τρίζει ο καινούργιος μουσαμάς. 

«Έφερες;» 



Χίλια Μιλιγκράμ Απουσίας 

Σελίδα | 76  
 

«Έφερα», απαντάει και ακουμπάει το δέμα προσεκτικά στο 

τραπέζι, το ξεδιπλώνει, της δίνει το ψάρι και παίρνει στα χέρια 

του το φύλλο. 

Εκείνη ανησυχεί. 

«Σε είδε κανείς;» τον ρωτάει. 

«Ούτε ψυχή», της απαντάει χωρίς να πάρει τα βλέμμα από την 

εφημερίδα με τα λάδια, βρωμάει τρομερά αλλά εκείνον δεν τον 

νοιάζει. 

Λίγο αργότερα την διπλώνει στην μέση και την ακουμπάει στο 

τραπέζι. 

«Πού είναι ο μικρός;» τη ρωτάει. 

«Στο στενό, θα ‘ρθει όπου να ‘ναι, το κεφάλι με πήρε όλη μέρα 

με τον θείο του. «Ο θείος ξέρει προπαίδεια», «ο θείος φτιάχνει 

φοβερές σαΐτες», όλα ο θείος! Μάγια του έκανες, μωρέ;» 

Ο Λευτέρης κάνει να φύγει χαμογελώντας. 

«Πάρ’ την από δω», του λέει και με ένα νεύμα του δείχνει την 

εφημερίδα. 

«Ο Μηνάς;» 

«Ο Μηνάς, θα περιμένει να βραδιάσει για να την φανερώσει.» 



Χίλια Μιλιγκράμ Απουσίας 

Σελίδα | 77  
 

Παίρνει το φύλλο και πάει στο σαλόνι, δίπλα από το 

ντιβανομπάουλο. Γονατίζει και σηκώνει τον μουσαμά. Ο 

Πολύκαρπος ορμάει ιδρωμένος, βρώμικος με το γόνατο να 

τρέχει αίμα και μάτια όλο αστραπές. Βλέπει τον Λευτέρη και 

λάμπει ολόκληρος. 

«Θείο!» φωνάζει και πάει κοντά του. 

«Γεια σου ρε αγρίμι!» τον χαιρετάει και προσπαθεί να χώσει 

την εφημερίδα κάτω από τον μουσαμά. 

«Τι κάνεις εκεί;» 

«Βάζω μόνωση. Οι εφημερίδες κρατάνε την υγρασία μακριά 

από τα έπιπλα», του απαντάει τελικά. «Άντε να πλυθείς. Έφερα 

ρέγκα!» 

Τον είδε ξανά την επόμενη μέρα. Κι άλλη μία μέσα στη 

βδομάδα να βάζει μόνωση στο σαλόνι, τον θείο του. 

Μέρες αργότερα, ο Πολύκαρπος μαθαίνει στο σχολείο από τον 

δάσκαλο για τον τρόπο με τον οποίο βλασταίνουν τα φυτά. 

«Το έδαφος είναι πλούσιο σε νερό και σε υγρασία, διά αυτό τον 

λόγο βλασταίνουν οι σπόροι εντός…» 

«Εκτός άμα βάλεις μόνωση!» πετάχτηκε ο Πολύκαρπος. 

«Τι εννοείς Πολύκαρπε, παιδί μου;» 



Χίλια Μιλιγκράμ Απουσίας 

Σελίδα | 78  
 

«Ο θείος το ξέρει που έχει υγρασία το χώμα και βάζει μόνωση 

εφημερίδες κάτω από τον μουσαμά στο σαλόνι. Ξέρει από 

τέτοια ο θείος. Εχθές έφτιαξε και τα κεραμίδια!» 

Ο δάσκαλος κράτησε μία σημείωση στο μπλοκάκι του. 

«Καλά, Πολύκαρπε. Σώπασε τώρα. Σώπασε και άκου», του 

απάντησε και συνέχισε το μάθημα. 

Το μεσημέρι που έφτασε στο σπίτι βρήκε την μητέρα του στην 

είσοδο. Τον αγκάλιασε και τον κράτησε έξω. Ο πατέρας 

μιλούσε με δυο μαυροφορεμένους άντρες, ο τόπος άνω κάτω, 

ο μουσαμάς σκισμένος. Πουθενά η μόνωση. Από το παράθυρο 

έφταναν στ’ αφτιά του σκόρπιες λέξεις, Ριζοσπάστης, Γ.Α.Δ.Α, 

μέρες, επικίνδυνος. Ο πατέρας του μιλούσε ήρεμα. 

Οι ξένοι έφυγαν μετά από ώρες και βρέθηκαν μονάχοι. 

Βάλανε να φάνε αμίλητοι. 

«Τι είναι το γάδα;» ρώτησε ξαφνικά ο Πολύκαρπος. 

«Νησί», απάντησε χωρίς δισταγμό ο πατέρας του. 

«Μακριά;» 

«Ναι.» 

«Εκεί πήγε ο θείος;» 



Χίλια Μιλιγκράμ Απουσίας 

Σελίδα | 79  
 

«Ναι.» 

«Επειδή είναι ριζοσπάστης;» 

Τον έπνιξε ο πόνος. Η παλάμη του πατέρα του έπεσε πάνω στο 

μάγουλο του σαν αστραπή κάνοντας τον κόσμο κόκκινο. 

«Δεν θα ξαναπείς ποτέ αυτή την λέξη», του είπε μετά, ήρεμα, 

σαν να μην είχε συμβεί τίποτα. Ο Πολύκαρπος έφαγε το 

φαγητό του πιο αλμυρό από ότι ήταν, είχε δαγκώσει την 

γλώσσα του και κατάπινε μικρές σταγόνες αίμα με κάθε 

μπουκιά. 

Ο θείος έλειψε τρεις μέρες. Όταν επέστρεψε ήταν χτυπημένος 

στο πρόσωπο, το δεξί του μάτι ήταν μελανιασμένο με ένα 

μεγάλο ξερό καύκαλο πάνω στην μύτη. δεν μίλησε σε 

άνθρωπο. 

Ο Πολύκαρπος τον είδε και λυπήθηκε. Φαίνεται πως στο 

Γάδα, τα γέρικα δέντρα είναι πολύ επικίνδυνα. Μα κι αυτός! 

Τι του έφταιξε δηλαδή το δέντρο; Βέβαια, κάτι παραπάνω θα 

ήξερε ο θείος για να το διακινδυνεύσει. Ο θείος ήξερε τα 

πάντα. Εκτός από το ότι τα γέρικα δέντρα θυμώνουν άμα 

προσπαθείς να τους σπάσεις τις ρίζες. 

  



Χίλια Μιλιγκράμ Απουσίας 

Σελίδα | 80  
 

11. Το κάποτε 

 

 

 

 

 

 

 

Δεν ζητούσε ποτέ άδεια από κανέναν. Έκανε του κεφαλιού του, 

συνήθως όλα τα λάθος πράγματα, εκείνα που μετά οδηγούν 

τους θύτες σε ένα είδος ηδονιστικού πόνου, γεμάτο από 

ξεσπάσματα οργής και ευδαιμονίας. 

«Ατίθασα είναι τα αγόρια, κάποτε θα στρώσει. Κι αν δεν τον 

στρώσει το σχολείο, θα τον στρώσει ο στρατός», έλεγαν οι 

μεγάλοι της γειτονιάς, παρηγοριά στην μάνα του που το ‘χε 

μαράζι αλλά φούσκωνε και στα κρυφά από καμάρι με το 

ανυπότακτο παιδί της. 

«Πού θα πάει, κάποτε θα βάλεις μυαλό», μουρμούριζε και 

έβαζε ιώδιο στον αγκώνα που αιμορραγούσε. 



Χίλια Μιλιγκράμ Απουσίας 

Σελίδα | 81  
 

«Κάποτε θα ηρεμίσεις» και μαντάριζε το σχισμένο πουκάμισο. 

«Κάποτε θα στρώσεις» και έπλενε τις λάσπες από τα παντελόνια 

κι όλο κρυφογελούσε με τα καμώματά του και προσδοκούσε 

πότε θα φτάσει το «κάποτε». 

Ο Πολύκαρπος μελετούσε προσεκτικά, αν μπορούσε ας έκανε 

κι αλλιώς, με τον πατέρα του πάνω από το κεφάλι του. 

«Εφτά επί οχτώ;» 

Δοκίμαζε να το κάνει κατευθείαν, πάντα λάθος, πάντα αργά. 

Έπειτα προσπαθούσε να τα προσθέσει. Κάπου μετά το πέμπτο 

εφτάρι μπερδευόταν, φτου ξανά κι απ’ την αρχή. Έπειτα 

έπιανε άλλες μεθόδους, πιο συνθέτες, κι όλο κατέληγε στο 

λάθος συμπέρασμα, σε μια ερώτηση δεδομένη, κι 

απογοητευόταν και θύμωνε που δεν του έκοβε παραπάνω. Ο 

πατέρας τον έβλεπε να σφίγγει τα δόντια και να έχει τα 

δάκρυα δεμένα με περηφάνια και τότε τον χτυπούσε απαλά 

στην πλάτη. 

«Κάποτε αυτά θα τα ‘χεις για παιχνιδάκι. Προσπάθησε πάλι». 

Κι εκείνος προσπαθούσε και τα βράδια που ξάπλωνε να 

κοιμηθεί καρτερούσε τη στιγμή που παίζοντας με τα δεδομένα 

θα κατέληγε σε ασφαλή συμπεράσματα, ξεκινώντας από την 

προπαίδεια του εφτά και φτάνοντας στα παιδικά σύνορα της 

αντίληψης των ανθρώπων και του κόσμου. Όλα τα μέσα του 

“γιατί” επέστρεφαν σαν γλάροι στο λιμάνι και ζητούσαν 



Χίλια Μιλιγκράμ Απουσίας 

Σελίδα | 82  
 

εξηγήσεις. Γιατί ξημερώνει, γιατί δεν μιλάμε όλοι την ίδια 

γλώσσα, γιατί κάποια δέντρα ρίχνουν τα φύλλα τους και 

κάποια άλλα όχι, γιατί δεν είσαι εσύ ο δάσκαλός μου στο 

σχολείο, γιατί ο παρατατικός του «υπερβάλλω» είναι 

«υπερέβαλλα» και όχι «υπερέβαζα», γιατί ο Θεός όταν έκανε 

τους πρωτόπλαστους δεν έφτιαξε μερικούς ακόμα, γιατί δεν 

τρώμε κρέας στη νηστεία, γιατί ήταν τέτοιο παλιόμουτρο ο 

Εφιάλτης κι άλλα χίλια “γιατί” κλωθογύριζαν στο κεφάλι του 

ενώ ο ύπνος του έκλεινε από τη γωνία το μάτι. Και κάθε φορά, 

παππούς, γιαγιά, πατέρας ή μητέρα, απαντούσαν, «κάποτε, θα 

τα καταλάβεις αυτά τα πράγματα». 

Έβγαινε στα στενά των προσφυγικών για παιχνίδι μαζί με τα 

υπόλοιπα παιδιά και στα κρυφά, όταν έπεφτε το σκοτάδι, η 

Φιλιώ σήκωνε τη φούστα της και του έδειχνε όσα αυτός δεν 

είχε και σε αντάλλαγμα εκείνος της μάθαινε να σουτάρει με 

φάλτσο γιατί είχε αδυναμία στον Δομάζο και κανείς μέσα στην 

Κοκκινιά δεν ήθελε να της δείξει πώς σκοράρει ο αρχηγός του 

Παναθηναϊκού. Μετά τους έπιασε η κυρα- Μακρίνα ένα 

βράδυ του Αυγούστου πάνω στην καλύτερη ώρα και έμαθαν κι 

οι δύο πως της σφαλιάρας το φάλτσο είναι καλύτερο από του 

Δομάζου. 

Ο πατέρας του τον κοιτούσε απογοητευμένος και το μόνο που 

του είπε ήταν «κάποτε θα γίνεις άνθρωπος, γιατί τώρα 

συμπεριφέρεσαι με ένστικτα ζωώδη και φθηνά. Κάποτε θα 

μάθεις να σέβεσαι. Μέχρι τότε, μην τολμήσεις να με 

ξανακάνεις ρεζίλι στην γειτονιά». 



Χίλια Μιλιγκράμ Απουσίας 

Σελίδα | 83  
 

Κι έπειτα ήρθαν στιγμές τρομερές, ήρθε η ώρα πολλών 

ανθρώπων, η μια μετά την άλλη, πολύ κοντά, πολύ πυκνά. 

Και κάθε φορά ο Πολύκαρπος έκλαιγε και ρωτούσε «γιατί» κι 

όλο κάποιος του έλεγε «έτσι είναι τα πράγματα παιδί μου. 

Είσαι μικρός ακόμα, κάποτε θα καταλάβεις». 

Πέρασε τα χρόνια του στους δρόμους, στις αλάνες να παίζει 

μπάλα με τα μεγαλύτερα παιδιά που δεν μπορούσε να τα 

φτάσει στο τρέξιμο ή στο άλμα και κάθε φορά που έτρωγε τα 

μούτρα του, κάποιο τσογλάνι του έλεγε «κάποτε, σπόρε, θα 

τρέχεις κι εσύ. Τώρα σύρσου στο χώμα σαν τα μωράκια» και 

όλοι οι υπόλοιποι γελούσαν. Κι όλο βιαζόταν να ψηλώσει, να 

δυναμώσουν τα πόδια του, να μάθει τους χρόνους και τις 

πράξεις, να μάθει τα απόκρυφα των γυναικών, να μάθει στην 

απώλεια και να μάθει να μουδιάζει τα «γιατί», κάτι να βρει να 

τα ταΐσει που έχουν οι μεγάλοι κι αυτός δεν ξέρει τι είναι, δεν 

γνωρίζει πώς το κάνουν και έχουν σε όλα μίαν απάντηση και 

για τα πάντα μια εξήγηση, ακόμα και για τον θάνατο κι όλα 

του τα χρόνια, στο σχολείο, στο πανεπιστήμιο, στο στρατό, 

στους πρώτους έρωτες, στους ύστερους έρωτες και στο τέλος 

του ανθρώπου, και στην αρχή του ακόμα, ο Πολύκαρπος 

έφτανε σε ένα «κάποτε» κι έβλεπε ευθύς μπροστά του το 

επόμενο και εκείνος βιαζόταν να πάει να το πιάσει, να αφήσει 

πίσω του την άγνοια, τον παιδικό ενθουσιασμό και την αφελή 

θεώρηση του κόσμου κι αναζητούσε αυτό το κάτι που δεν 

κατοικεί στην προσδοκία ή στο επικείμενο, αλλά στο δεδομένο 

προκείμενο, σε ένα γαμημένο “κάποτε” που πάντα του ξέφευγε 



Χίλια Μιλιγκράμ Απουσίας 

Σελίδα | 84  
 

και τον γέμιζε αγωνία για αυτό που ήταν ο ίδιος και που 

ακόμα δεν είχε γίνει. 

Διάβασε όπως όλοι, έτρεξε το ίδιο καλά, υπηρέτησε, σπούδασε 

σαν τους άλλους, έμπλεξε και ξέμπλεξε μονάχος, έδωσε και 

πήρε, αγάπησε, έκανε παιδιά και τώρα πια κάθε χρόνο έχει να 

προσμένει πολλά γενέθλια και άλλα τόσο μνημόσυνα, δεν 

υπάρχουν απόκρυφα προς εξέταση, όλα τακτοποιημένα και 

στη σωστή σειρά, επτά επί οχτώ, αβίαστα πενήντα έξι, γιατί 

έτσι είναι, φυλλοβόλες ζωές, αειθαλείς οι έρωτες κι οι γλάροι 

όλοι χορτάτοι, όλοι ταϊσμένοι και τα μυστήρια γνωστά, όλα 

μετρημένα και κάποιες φορές τολμά να το σκεφτεί πως 

ξεμπέρδεψε με εκείνο το “κάποτε”, όλο και κάποιος όμως 

βρίσκεται να τον ρωτήσει αν θέλει ζάχαρη στον καφέ του, αν 

του αρέσει το ρεμπέτικο, αν έχει διαβάσει Τζόις, αν δουλεύει 

πολύ σκληρά ή πώς είναι η Σοφία. Απαντάει εκείνος φιλικά, 

«κάποτε τον έπινα γλυκό, τώρα τον προτιμώ σκέτο», «κάποτε 

ήμουν κάθε δεύτερη μέρα στα κουτούκια», «κάποτε 

προσπάθησα αλλά τα παράτησα, θα προσπαθήσω πάλι κάποια 

στιγμή», «κάποτε πήγαινα αξημέρωτα, τώρα δεν θέλω πια, στην 

ώρα μου πάω,  στην ώρα μου φεύγω», «κάποτε, ήταν καλύτερα, 

αλλά θα στρώσει». Και καμιά φορά, όπως ακούει τον εαυτό του 

κομπιάζει και το σκέφτεται, στρέφεται εντός του και θυμάται 

τη Φιλιώ, τα κόλπα της προπαίδειας και τα σκισμένα ρούχα, 

τη λαχτάρα  να μεγαλώσει και μέσα του θυμώνει. Τζάμπα ο 

αγώνας δρόμου τόσα χρόνια. Πάλι σε “κάποτε” σκοντάφτει. 

  



Χίλια Μιλιγκράμ Απουσίας 

Σελίδα | 85  
 

12. Το ναι του όχι 

 

 

 

 

 

 

 

«Και τι να της πω;» 

Σφίγγει τις γροθιές και τρέμει το σαγόνι του, θυμίζει 

κακομαθημένο αγόρι μπροστά στο πρώτο «όχι», όμως δεν 

είναι, έχει ακούσει πολλά «όχι» στα είκοσι οχτώ του χρόνια, 

αμέτρητα, τελεσίδικα «όχι», με πουπουλένιο βάρος σαν πνοές 

ανάλαφρα και βιαστικά, ο χρόνος πήζει γύρω του τώρα, 

πυκνώνει και παχαίνει, φαρδαίνει τεμπέλικα, τον συμπιέζει, 

τον εξωθεί, νοιώθει λεπτός, τσιγαρόχαρτο μπροστά σ’ αυτό το 

«όχι». 

«Κύριε Γιοκλούκογλου, προσπαθήστε να καταλάβετε…» 



Χίλια Μιλιγκράμ Απουσίας 

Σελίδα | 86  
 

«Ω, καταλαβαίνω! Καταλαβαίνω απόλυτα!» απαντάει τρέμοντας 

κάτω από το φως που λιγοστεύει στον διάδρομο, θα ανάψουν 

αυτόματα οι λάμπες φθορίου, θα αλλάξει όψη ο σοβάς και το 

πλαστικό πάτωμα, το λευκό θα γίνει εκκωφαντικό και όσοι το 

φορούν θεόμορφοι. «Αλλά δεν μου είπες, τι σκατά να της πω!» 

«Ηρεμήστε σας παρακαλώ, τέτοια περιστατικά είναι 

συνηθισμένα». 

«Αυτό να της πω;» 

«Η φύση έχει μηχανισμούς να προλαβαίνει τα χειρότερα…» 

«Αυτό τότε; Αυτό να πω;» 

«… πιθανότατα ό,τι συνέβη, συνέβη για καλό», απαντάει και 

σηκώνει τα χέρια μέσα στα λευκά του και θυμίζει μια 

απεικόνιση του Ανούβη στο βιβλίο Ιστορίας της Πέμπτης 

Δημοτικού. 

«Να της πω δηλαδή, ότι έγινε για καλό;» 

Κομπιάζει, θέλει να πει «ναι» αλλά μπουρδουκλώνεται στο 

«όχι», του βγαίνει ένας κόμπος που προσπαθεί εδώ και ώρα να 

φτύσει, ανασηκώνει τους ώμους, βγάζει μια ταμπακιέρα και 

προσφέρει τσιγάρο. 

Ο Πολύκαρπος το κοιτά στιγμιαία, γλείφει τα χείλη του και 

καρφώνεται ξανά στα μάτια του άλλου. 



Χίλια Μιλιγκράμ Απουσίας 

Σελίδα | 87  
 

«Ακούστε με», λέει εκπνέοντας διακριτικά ένα πυκνό ντουμάνι, 

«αν ηρεμήσετε λίγο…» 

«Ήρεμος είμαι.» 

«…αν ηρεμήσετε θα σας εξηγήσω ακριβώς. Είναι συνηθισμένο 

σ’ αυτό το στάδιο να…» 

«Αυτό θέλεις να πω;» 

«Όχι! Ω, για όνομα του Θεού, θα με αφήσετε να μιλήσω 

επιτέλους!» λέει ο άλλος και ο Πολύκαρπος τον κοιτάζει με τα 

φρύδια σφιγμένα. Κουνάει το κεφάλι τελικά. 

«Δώσε ένα», λέει και ο άλλος προσφέρει. Του ανάβει. 

«Μη μιλάς για δυο λεπτά.» 

«Κύριε Γιοκλούκογλου, σας παρακαλώ, με περιμένουν…» 

Ο Πολύκαρπος σηκώνει το χέρι. 

«Απλά, κάτσε εκεί που είσαι για λίγο αμίλητος. Μπορείς να το 

κάνεις αυτό, ρε πούστη μου;» 

Ο λευκός Άνουβης σταυρώνει τα χέρια, αν ήταν νόμιμο θα τον 

μουμιοποιούσε επιτόπου, όμως δεν είναι. 

Ρουφάει, φυσάει, ρουφάει, φυσάει… 



Χίλια Μιλιγκράμ Απουσίας 

Σελίδα | 88  
 

Ακουμπάει στο δοκάρι της πόρτας. Ρουφάει. 

«Τι δείχνει;» 

Φυσάει. Γυρίζει και τον κοιτάζει, πίσω της το άγριο πρωινό 

φως κατεβαίνει όλο τσαμπουκάδες και φρέσκια άνοιξη από 

τον φωταγωγό, τη χτυπάει αλύπητα, μοιάζει με πορφυρή 

δροσοσταλίδα άχαρα θρονιασμένη στην λεκάνη, ένα 

βαμβακερό εσώρουχο γύρω από τους αστραγάλους και τίποτα 

άλλο, τα στήθια της είναι μικρά, θυμίζουν άγουρα ροδάκινα, 

τραγάνα, ζουμερά ροδακινάκια γεμάτα καλοκαίρια και 

ιδρωμένο πόθο, ερεθίζεται, σκληραίνει ο άρρωστος, αν ήταν 

αλλιώς τα πράγματα θα την έπαιρνε πάνω στα πλακάκια του 

μπάνιου, πάνω στη γαμημένη τη λεκάνη. 

«Κάτσε ρε αγάπη μου, ακόμα δεν έκανα!» απαντάει εκείνη. 

Έχει το ένα χέρι ανάμεσα στα πόδια της, ο αγκώνας του άλλου 

στηρίζεται στο γόνατο της και με την παλάμη κρατάει το 

μάγουλο της. 

«Κύριε Γιοκλούκογλου…» 

«Σκάσε.» 

Ρουφάει. 

«Έκανες;» φυσάει και την ρωτάει. 

«Έκανα.» 



Χίλια Μιλιγκράμ Απουσίας 

Σελίδα | 89  
 

«Και τώρα;» 

«Τώρα δώσε μια τζούρα», του λέει και απλώνει το χέρι, παίρνει 

το τσιγάρο και τραβάει μια γερή. «Σε λίγο θα δείξει.» 

Του το δίνει. Εκείνος ρουφάει και φυσάει μηχανικά 

κοιτάζοντας πότε το πρωινό φως, πότε τα βυζιά της και πότε 

τον άσπρο κύλινδρο που κρατάει στο χέρι της. 

«Είναι εντάξει τώρα αυτό το πράγμα;» την ρωτάει και δείχνει το 

λευκό αντικείμενο. 

«Η Έφη στο φαρμακείο μου είπε ότι είναι καινούργια μέθοδος 

αν βιάζεσαι, αλλά στα σίγουρα μόνο ο γιατρός» απαντάει, 

κοιτάζει τον κύλινδρο και τρώει με πάθος μια παρανυχίδα. 

Ρουφάει, φυσάει, ρουφάει, φυσάει. 

«Δεν νομίζετε ότι κράτησε αρκετά αυτό το αστείο; Εξαντλείται 

την υπομονή μου. Κατανοώ το δράμα σας αλλά δεν ήρθε και η 

συντέλεια του κόσμου!» 

«Αυτό να της πω;» 

«Όχι! Φυσικά όχι!» 

«Τότε κάνε ησυχία.» 



Χίλια Μιλιγκράμ Απουσίας 

Σελίδα | 90  
 

Ο χρόνος γύρω του ρέει σαν νερό, εκείνη κάθεται στη λεκάνη 

γυμνή και κοιτάζει ένα μυστηριώδες αντικείμενο, λευκό κι 

αυτό, κι αυτό θεόμορφο κι εκείνος καπνίζει τώρα το φίλτρο, 

αηδιάζει από τη γεύση, φτύνει, βλαστημά, ξεχνά τι περιμένει 

και τότε τη βλέπει, σφίγγεται ολόκληρη, γουρλώνει τα μάτια 

και σηκώνεται όρθια, αρπάζει με το ελεύθερο χέρι της τον 

καρπό του. 

«Πολύκαρπε…» ψιθυρίζει, θαρρείς και θα τρομάξει το ιερό 

αντικείμενο και θα αναληφθεί από τα χέρια της, «δείχνει.» 

«Δείχνει;» ρωτάει σαν ηλίθιος. 

«Ναι!» 

«Τι δείχνει; Πες, τι σκατά δείχνει; Ναι; Όχι;» 

Την αρπάζει από τα χέρια και την γυρίζει αντικριστά του. 

Εκείνη δεν μιλάει, μόνο τον κοιτάζει με τρόμο στο βλέμμα, 

γεμάτη αγωνία. 

«Τι; Πες το!» της λέει. 

«Ναι;» αλλά δεν βγαίνει φωνή. 

«Όχι; Μίλα!» 

Πέφτει πάνω του, τον σφίγγει, είναι μικρόσωμη, ορθώνεται στις 

μύτες και πασχίζει να τον σπάσει μέσα στα χέρια της. 



Χίλια Μιλιγκράμ Απουσίας 

Σελίδα | 91  
 

«Ναι…» του μουρμουρίζει. 

Την τραβάει από πάνω του και κρατάει το πρόσωπό της, με τα 

μάτια την μετράει. 

«Ναι;» 

«Ναι!» του λέει και κλαίει. «Ναι, φως μου.» 

Την σφίγγει πάλι πάνω του και τώρα κλαίει κι αυτός. 

«Μας πήρε τρία χρόνια αλλά… θα είναι το κάτι άλλο!» της λέει 

και τώρα γελάνε και κλαίνε. Ούτε και ξέρουν τι κάνουν. 

Ρουφάει, πετάει στο πάτωμα και φυσάει. 

«Πες τώρα. Τι να της πω;» 

Ο άλλος ανασκουμπώνεται και ξεκινάει, δεν θέλει να χάσει 

άλλο χρόνο για επιπλήξεις. 

«Το περιστατικό είναι αρκετά σύνηθες κατά τα πρώτα 

στάδια…» 

«Δεν με νοιάζει. Πες μου μόνο τι να της πω», λέει ο 

Πολύκαρπος και για πρώτη φορά ο άντρας με τα λευκά 

καταλαβαίνει πως κανείς δεν ζητάει να πάρει εξηγήσεις σ’ 

αυτή την συζήτηση. 



Χίλια Μιλιγκράμ Απουσίας 

Σελίδα | 92  
 

«Να της πεις», του λέει απαλά, «πως είστε υγιείς και νέοι και 

θα τα καταφέρετε. Δεν πειράζει.» 

«Αυτό να πω;» 

«Αυτό», απαντάει ο άλλος, τον χτυπάει φιλικά στην πλάτη και 

φεύγει. 

Τη βρίσκει στο κρεβάτι να ατενίζει το σούρουπο. Τον 

καταλαβαίνει και γυρίζει προς το μέρος του. 

«Τι σου είπε;» τον ρωτάει και εκείνος δεν απαντά. Μόνο 

πλησιάζει. 

«Το χάσαμε;» πάλι σιωπή. 

«Το έχασα;» επιμένει. 

Εκείνος την κοιτά γλυκά. 

«Είμαστε πολύ νέοι ακόμα.». 

«Ναι», απαντά εκείνη μουδιασμένα. 

«Είμαστε υγιείς…» 

«Ναι», βουρκώνει, σφίγγει τα χείλη. 

«Θα ξαναπροσπαθήσουμε.» 



Χίλια Μιλιγκράμ Απουσίας 

Σελίδα | 93  
 

«Ναι», γυρνάει το κεφάλι της ξανά στο παράθυρο. 

«Δεν πειράζει.» 

Εκείνη κλαίει με λυγμούς τώρα. 

«Ναι», του απαντάει και γυρίζει πλευρό. 

Την αφήνει μόνη. Είμαστε συνηθισμένοι στα βαριά τα «όχι» με 

το πουπουλένιο βάρος. Του «ναι» το ζύγι το μαθαίνουμε 

υπερβολικά μεγάλοι. 

  



Χίλια Μιλιγκράμ Απουσίας 

Σελίδα | 94  
 

13. «αυτό το κάτι που Του μοιάζει» 

 

 

 

 

 

 

 

Όλα ξεκινούσαν με μια μυρωδιά από μελισσοκέρι και 

μοσχοθυμίαμα το πρωί στο κουζινάκι, που έβλεπε στο 

λιακωτό. Άναβε το καντήλι, μισό νερό, μισό ελαιόλαδο. Το 

φυλούσε σε ένα γυάλινο μπουκάλι ρετσίνας το λάδι για το 

καντήλι, κάτω από τον νεροχύτη και κάθε τόσο συμπλήρωνε. 

Ο Πολύκαρπος πίστευε πως ήταν έργο θεϊκό η διχρωμία στο 

καντήλι, πως οφειλόταν στη θαυματουργή παρέμβαση του 

καλού Θεού, δεν γνώριζε το ατομικό βάρος του νερού, τίποτα 

δεν είχε ξεπλύνει τα μυστήρια από μέσα του, καμία χημεία κι 

έβλεπε την γιαγιά του, την κυρά- Αργυρώ, να κάνει τα θεϊκά 

της μάγια πρωί της Μεγάλης Πέμπτης απαγγέλλοντας βραχνά 

«Πάτερ Ημών». Έπειτα κοσκίνιζε το αλεύρι. 

«Καλημέρα!» 



Χίλια Μιλιγκράμ Απουσίας 

Σελίδα | 95  
 

«Καλώς τον γείτονα! Τι κάνεις πασά μου;» 

«Καλά Βασιλάκη, μια χαρά είμαι. Να, ετοιμαζόμαστε σιγά- 

σιγά.» 

Το κοσκίνιζε σε μια μεγάλη λεκάνη που είχε για τα ρούχα και 

το ακουμπούσε πάνω στον πάγκο. Δίπλα του άφηνε φρέσκια 

μαγιά από τον φούρνο, αυγά, γάλα, βούτυρο, αμύγδαλα 

λεπτοκομμένα, ζάχαρη ένα βουνό και το μπακιρένιο γουδί 

 «Α! Θα ‘χεις κόσμο, ε;» 

«Ε, δεν θα ‘μαστε και λίγοι!» 

Φορούσε πάντα μια εμπριμέ ρόμπα από λεπτό ύφασμα, 

χοντρές μαύρες κάλτσες ως το γόνατο και τα γκρίζα της μαλλιά 

μαζεμένα σε πρόχειρο κότσο και μουρμουρίζοντας τα 

τροπάρια που έμαθε μικρή, πριν φύγει από την Πόλη, έριχνε 

το μαχλέπι στο γουδί και το κοπανούσε καλά, να γίνει λεπτή 

σκόνη. Εκείνη τη στιγμή ο Πολύκαρπος καταλάβαινε στα 

σίγουρα πως ερχόταν η Λαμπρή. Τη μαστίχα μετά, μικρή 

καμπάνα μέσα του το γουδοχέρι και τ’ άρωμα ψαλμός. 

«Πέντε κιλά κατσικάκι βάλε μου. Για φούρνο.» 

«Αμέσως Πολύκαρπε! Θα ‘ρθουν τα παιδιά, ε;» 

«Και τα παιδιά θα ‘ρθουν και παρέα θα μας φέρουν.» 



Χίλια Μιλιγκράμ Απουσίας 

Σελίδα | 96  
 

«Άντε!» 

«Ναι, ναι! Πρώτη χρονιά φέτος όλοι μαζί!» 

Έβγαζε κι ακουμπούσε τη βέρα στο περβάζι, μόνο τότε, μια 

φορά τον χρόνο κι ας είχε φύγει ο παππούς τρία χρόνια τώρα. 

Έφτιαχνε μετά χυλό για το προζύμι, καθαρά λινά και ζέστη 

θέλει κι έπειτα όλα τα άλλα υλικά, απαλά, με τρόπο και για να 

μαστιχώσει λίγο- λίγο το βούτυρο με το χέρι και αργές στροφές 

στο ζυμάρι, όχι πολλές κι όχι με βιάση, θέλει τον χρόνο της η 

Πασχαλιά κι έπειτα πλέξιμο, αυγό κρόκο να γυαλίσει, στόφα 

και καλή φωτιά για ώρα, μέχρι να ροδίσει. 

«Βάψατε αυγά;» 

«Τώρα τα κάνει η Σοφία, δυο καρτέλες πήρα.» 

Κι όλο μοσχοβολούσε η γειτονιά μαστίχα και μαχλέπι κι 

αρώματα της Πόλης κι έλεγε χαμογελώντας η γιαγιά Αργυρώ 

μυρίζει ο Θεός και ευφραίνεται που έχασε το παιδί του για το 

χατίρι μας. Κι έκανε τότε τον σταυρό του ο Πολύκαρπος και 

τον λυπόταν τον καημένο τον καλό Θεό που έχασε το παιδάκι 

του για τους ανθρώπους. 

«Τα κρατάτε τα έθιμα, ε Πολύκαρπε; Κάτσε να στο σπάσω να 

χωράει στο ταψί.» 

«Εγώ τα κρατάω; Άμα ήταν στο χέρι μου τίποτα δεν θα ‘κανα. 

Η Σοφία θέλει.» 



Χίλια Μιλιγκράμ Απουσίας 

Σελίδα | 97  
 

Κι έπειτα έβραζε στην κατσαρόλα το νερό με παντζάρι και 

κρεμμυδόφλουδες και βουτούσε τ’ αυγά κι έβγαιναν κόκκινα, 

το αίμα του Χριστού είναι, του έλεγε, που χύθηκε για τους 

ανθρώπους. Πάλι στεναχωριόταν ο Πολύκαρπος που είχε 

χάσει ο καλός Θεός τον αγαπημένο του, κατσούφιαζε και 

κοιτούσε τα αυγά στα χέρια της γιαγιάς του που του έλεγε, μην 

μου στεναχωριέσαι. Η ζωή κερδίζει πάντα επί του θανάτου. 

«Σώπα βρε Πολύκαρπε! Σ’ είχα  για πολύ της εκκλησίας!» 

Και σαν έφτανε Παρασκευή Μεγάλη, ξυπνούσε ο Πολύκαρπος 

με διπλό κόμπο στο στήθος, έναν για τον χαμό του Ιησού και 

έναν για την προδοσία, που δεν μπορούσε να τη χωνέψει, που 

του εκανε ο φίλος του ενώ βαθιά τον αγαπούσε. Έκανε με την 

κυρά- Αργυρώ την περιφορά αργά το βράδυ και κρατούσε το 

κερί μακριά από τις ζακέτες των μπροστά γιατί θα τον σκότωνε 

η γιαγιά του άμα την έκανε ρεζίλι σε αυτή τη μαύρη ώρα του 

καλού Θεού. Κι όταν τη ρωτούσε γιατί έπρεπε να πεθάνει, 

εκείνη του ελέγε πως ήταν θέλημα Θεού. Ο Πολύκαρπος δεν 

μπορούσε να καταλάβει γιατί ένας πατέρας να θέλει να 

πεθάνει το παιδί του, αλλά την πίστευε και περίμενε να φτάσει 

η Ανάσταση, να δει τα σήμαντρα να χαλούν τον τόπο και να 

μυρίζει μπαρούτι, ξύδι και γιορτή ο αέρας. 

«Όχι, δεν είμαι. Η Σοφία επιμένει, κάτι να μείνει στα παιδιά 

από τις άγιες μέρες, λέει.» 

«Πέντε τετρακόσια βγήκε, το θες ή να κόψω;» 



Χίλια Μιλιγκράμ Απουσίας 

Σελίδα | 98  
 

Και σαν ξημέρωνε Λαμπρή, οι άντρες στη βεγγέρα με ρετσίνα 

και ούζο από το πρωί, κομμένα αυγά κι αγγούρι για μεζέ και 

οι κυράδες καρύκευαν και φούρνιζαν το κρέας. Πεταγόταν 

όρθιος ο Πολύκαρπος και έπεφτε στα τσουρέκια, αφράτα, 

μυρωδάτα τσουρέκια να ευφράνουν, έλεγε η γιαγιά του, τον 

καλό Θεό κι εκείνος τα έτρωγε για να Τον ικανοποιήσει, πρώτα 

εκείνα που μύριζαν αγάπη και γιαγιά και βαθιά συγχώρεση. 

Κι ήταν όλοι γύρω από το τραπέζι της Λαμπρής, όλο φως και 

θεία χάρη. 

«Βαλ’ το μωρέ, δεν θα το φάμε;» 

«Καλή Ανάσταση να ‘χεις βρε Πολύκαρπε! Πιστεύεις δεν 

πιστεύεις.» 

Κι έπειτα, όταν έφυγε κι η γιαγιά, ρώτησε ο Πολύκαρπος να 

μάθει γιατί την πήρε ο καλός Θεός, γιατί από όλους εκείνη 

που έβγαζε για χάρη του τη βέρα κι όλοι του είπαν την ίδια 

κουβέντα, πως ήταν θέλημα Κυρίου. 

Έφαγε το τσουρέκι εκείνη τη χρονιά κι ενώ η συνταγή ήταν η 

ίδια κι ήταν το ίδιο νόστιμο, για τον Πολύκαρπο δεν είχε την 

ίδια γεύση γιατί δεν είχε κανενός τον πόνο να ευφράνει, πέρα 

από τον δικό του. Κι αφού δεν είχε πια Θεό, δεν είχε φως η 

δική του η Λαμπρή από εκεί κι έπειτα όσο και αν επέμενε η 

Σοφία να τα κάνει όλα με το νι και με το σίγμα. 

Κάθεται τώρα στην κεφαλή του τραπεζιού, δίπλα του η Σοφία, 

αντίκρυ του η Ελπίδα κι ο Θωμάς, είναι μαζί τέσσερα χρόνια, 



Χίλια Μιλιγκράμ Απουσίας 

Σελίδα | 99  
 

κι ο Μηνάς πιο πέρα με τον Αλέκο που ζουν μαζί αρκετό 

καιρό. Τσουγκρίζουν, πίνουν και γελούν, μοσχοβολάει το 

ψητό, μοσχοβολάει το τσουρέκι, πειράζονται, μαλώνουν, βάλε 

να πιούμε ρε Σόφη, Χριστός Ανέστη, Αληθώς, δεν μιλάει, δεν 

αντέχει, θα κλάψει αν μιλήσει, να σκάσει θέλει και ακούει το 

γουδί να χτυπά ξανά, μυρίζει το μαχλέπι κι όπως τους βλέπει 

γελαστούς και πιωμένους ξέρει πως κι αν δεν έχει Θεό για να 

λατρεύει, αυτό του περισσεύει. 

  



Χίλια Μιλιγκράμ Απουσίας 

Σελίδα | 100  
 

14. Και το όνομα αυτού; 

 

 

 

 

 

 

 

«Μη σώσω και ξημερώσω αν υποκύψω σε τέτοιον εκβιασμό», 

φώναζε έξαλλος ο Μηνάς. 

«Εκβιασμό; Εγώ, εκβιάζω εσένα! Μηνά, τα ‘χεις τελείως 

χαμένα;»  

«Βεβαίως, κυρία μου, εκβιασμός και μάλιστα του εσχάτου 

είδους», της απάντησε και άρχισε να βηματίζει μέσα στο 

σαλόνι. Ήταν αναψοκοκκινισμένος και όπως συνήθιζε όταν 

έχανε τον αυτοέλεγχό του, έστρωνε με μανία το πυκνό 

μουστάκι του. «Και ξέρεις γιατί; Να σου πω, αθώα μου 

περιστερά, που θαρρείς σε χτύπησε κεραυνός εν αιθρία και με 

κοιτάς ωσάν τους μαθητάς μου μπρος στο Πυθαγόρειο 

Θεώρημα!» 



Χίλια Μιλιγκράμ Απουσίας 

Σελίδα | 101  
 

Η Ελπίδα Γιοκλούκογλου, το γένος Γκέρτσου, δεν ήταν παρά 

δεκαέξι χρονών όταν γνώρισε τον Μηνά. Ομορφάντρας, 

περιποιημένος, με πλούσια μαύρα μαλλιά και όμορφο 

μουστάκι, με κοστούμι ριγωτό, σταυρωτό πέτο και γαρύφαλλο 

στην μπουτονιέρα, είχε λόγια να τρέχουν μπρος του να 

στρώνουν δρόμο κι άλλα τόσα από πίσω να τον ακολουθούν, 

είχε λέγειν κι ήταν και μορφονιός και δεν είχε, έλεγαν, αφήσει 

ούτε γάτα θηλυκιά πάνω στα κρεμμύδια να μην την 

διπλαρώσει. Η Ελπίδα όμως ήξερε καλά τι είδους φαρμάκι 

στάζει το Σμυρναίικο το στόμα και δεν πίστευε κουβέντα. Στο 

φινάλε κι αυτή θηλυκό ήταν και δεν την είχε διπλαρώσει. Μα 

στα σκοτεινά, δίχως να τολμά να το ομολογήσει, πολύ θα το 

‘θελε κι όλο το σκεφτόταν εκείνο το μουστάκι να την γρατζουνά 

στα χείλη ή -Θεέ μου, συγχώρα με!- και πουθενά αλλού, στον 

λαιμό, στα πλευρά, γύρω απ’ τις θηλές της και στον αφαλό      

-ωχ, συμφορά!- και στ’ ανοιχτά της πόδια. Κι όλο βογκούσε κι 

έλιωνε για το χατίρι του. Ως που αποφάσισε πως δεν ωφελεί να 

ματώνει τα χείλια της από την επιθυμία και να σπαράζει στ’ 

άδειο παιδικό της στρώμα και είπε πως αν ήτανε να γίνει 

σύντομα γυναίκα, όπως πρόσταζε το σώμα, θα γινόταν η δίκια 

του η γυναίκα ο κόσμος να χαλούσε. 

«Διότι, δεν δύναμαι να διανοηθώ το μέγεθος της προσβολής 

έναντι του νεκρού πατρός μου», έλεγε κι όλο έκοβε βόλτες στο 

καθιστικό ενώ εκείνη καθόταν με τα χέρια σταυρωμένα πάνω 

στην ποδιά της. «Και λέγεις πως το σωστό είναι να τιμούμε 

πρωτίστως τους ζώντες, άκουσον- άκουσον! Κι ουχί τη μνήμη 



Χίλια Μιλιγκράμ Απουσίας 

Σελίδα | 102  
 

των θανούντων! Η δική μου η συμβία, ωιμέ, τέτοιο ρεζιλίκι 

είναι απ’ τ’ άγραφα, εικούς; Εξ αγράφων!» 

Τάχα σκούπιζε την πεζούλα, δήθεν συμμάζευε το σκαμνί για 

την βεγγέρα κι όλο έβρισκε δικαιολογίες να στηθεί στο 

κατώφλι εκεί κατά τις τρεις το μεσημέρι, μέχρι και τα 

βασιλικά πότιζε ντάλα ο ήλιος ώσπου τα ξέρανε απ’ τη ρίζα, κι 

έμεινε μόνο τενεκές, και πάλι τα πότιζε, θ’ αναστηθούν τάχα 

μου κι όλο πιτσιλούσε τα κυριακάτικα παπούτσια της, που τα 

φορούσε επίτηδες, όπως έσταζε νερό, καρδιά και σώμα πάνω 

στο χωματόδρομο καθώς τον έβλεπε να περνά. Μα εκείνος δεν 

της έριξε ποτέ ένα βλέμμα, -μισό, να χαρείς το παράστημά 

σου δάσκαλέ μου!- κι όλο άνοιγε το βήμα του όπως σταύρωναν 

οι δρόμοι τους με το κεφάλι σκυφτό και το βλέμμα στυλωμένο 

στις μύτες του φαγωμένου του λουστρινιού. 

«Κι είναι τόσο κακό, τόσο παράλογο αυτό που σου ζητώ, Μηνά 

μου;» 

«Αν είναι λέει; Μα δεν κατανοείς πως τρέφω απεριόριστη 

εκτίμηση προς τον πεθερό μου; Και δεν βλέπεις πως με 

βαραίνει ολόκληρη η γενεά μου; Ένα αρσενικό έχουμε σ’ 

ολόκληρο το σόι κι είναι το δικό μας! Πρέπει να είναι 

Δημήτρης! Τί είδους φθηνό παίγνιο σχεδίασες εις βάρος μου, 

μου λες;» 

Κι έφτασε μια Κυριακή πρωί, ανήμερα του Ευαγγελισμού, 

έβραζε η Κοκκινιά και σύννεφο η σκόνη, γιορτάζει η 

Ευαγγελίστρια και παρά τη ζέστη και την αποφορά των 



Χίλια Μιλιγκράμ Απουσίας 

Σελίδα | 103  
 

προσφυγικών, να σου αξημέρωτη εκείνη στης μάνας της τη 

σιφονιέρα να ψαχουλεύει τα κραγιόνια, την πούδρα και τα 

φθηνά αρώματα. 

«Τι κάνει αυτή;» ρώτησε ο πατέρας της κι η μάνα της 

χαμογέλασε. 

«Αγαπάει», απάντησε και πήγε να της πλέξει κότσο τα μαλλιά. 

Στολίστηκε σα φρέσκια άνοιξη με το μαργαριτάρι της γιαγιάς 

για σκουλαρίκι, που το ‘φερε από την Καλαμαριά μαζί της 

προίκα, και μεσάτο εμπριμέ με τετράγωνο ντεκολτέ και ως τη 

γάμπα, με τη γόβα λίγο να παίζει, γιατί ήταν της μαμάς της, 

αλλά πήγε στη λειτουργία μια μικρή κυρία που κρεμούσε 

μέχρι και του εσταυρωμένου το σαγόνι, έτσι, ίσα για να τη δει 

και να λιώσει κι εκείνος στο κρεβάτι του, έστω για ένα βράδυ. 

Την είδε. Έλιωσε. Και τρεις βδομάδες μετά, τη ζήτησε σε γάμο. 

«Ωχ, βρε Μηνά μου, μια κουβέντα είπα πια, άμα δεν σου πάει 

καρδιά, μην το κάνεις να τελειώνουμε, το ίδιο θα σ’ αγαπώ, 

τώρα και πάντα», του απάντησε, πήγε κοντά του και τον 

φύλλισε στα χείλη -αχ, αυτό το μουστάκι, ανάθεμά το! «Έλα να 

σε βάλω να φας». 

«Γυναίκα», της είπε κοφτά, «θα στο πω μια φορά και βαλ’ το 

καλά στο μυαλό σου». 



Χίλια Μιλιγκράμ Απουσίας 

Σελίδα | 104  
 

Την κοίταξε βαθιά στα μάτια, την τσάκισε κάτω από την ανάσα 

του, την τσαλάκωσε σε μια γωνιά της σκιάς του κι έπειτα 

συνέχισε. «Το παιδί θα πάρει του πατέρα μου το όνομα, πάει 

και τελείωσε. Τέτοιο ρεζιλίκι εγώ δεν το αντέχω.» 

Του γύρισε το φιλί ξανά στα χείλη, έπαιξε με τη γλώσσα του, 

την έδεσε δυο κόμπους και μέτρησε τις ανάσες του να 

σκάβουν τα κουρασμένα μάγουλά της. 

«Κι εγώ ρεζίλη άντρα  δίπλα μου δεν πήρα. Λεβέντη πήρα, που 

δεν σηκώνει μύγα στο σπαθί του. Κάνε ό,τι σε φωτίσει μάτια 

μου», του ‘πε και τον χάιδεψε στο μάγουλο απαλά. «Το δικό 

μου το χατίρι», του ‘πε μετά «ή όλου του υπόλοιπου κόσμου». 

Μ’ αυτά τα λόγια έφυγε προς την κουζίνα αλλά συνέχισε να 

του λέει «θα χαρεί έτσι κι αλλιώς ο πεθερός σου, μην 

ανησυχείς. Κι αν δεν ακούσει το δικό του όνομα αλλά του 

νεκρού πατέρα σου, θ’ ακούσει και το όνομα του αγίου της 

πατρίδας του, μεγάλη η χάρη του.» 

Δυο βδομάδες μετά, μέσα στην εκκλησία στέκουν όλοι 

γελαστοί γύρω από την κολυμπήθρα. 

«Και το όνομα αυτού;» 

Ο κουμπάρος ρίχνει μια ματιά στην Ελπίδα που σκύβει το 

κεφάλι κι έπειτα γυρνά στον Μηνά με απορία, κάτι 

μουρμουρίζει, πιο δυνατά τέκνον μου, δεν άκουσα, λέει ο 



Χίλια Μιλιγκράμ Απουσίας 

Σελίδα | 105  
 

ιερέας, κοιτά ξανά τον Μηνά που του κουνάει καταφατικά το 

κεφάλι. 

«ΠΟΛΥΚΑΡΠΟΣ!», αναφωνεί, κοκκινίζει ο Μηνάς αλλά 

χαμογελάει, κλαίει η Ελπίδα κι ο πεθερός πετά με χούφτες 

κέρματα. 

«Του κόσμου το χατίρι ας του το κάνει ο κόσμος», της λέει. 

«Εγώ θα κάνω το δικό σου.» 

  



Χίλια Μιλιγκράμ Απουσίας 

Σελίδα | 106  
 

15. Πες ψωμί… 

 

 

 

 

 

 

«Βρε Πολύκαρπε! Πόσα χρόνια έχω να σε δω! Πώς είσαι;» 

Κοιτούσε σαν χαμένος, τον ενοχλούσε ο ήλιος και ζάρωνε τα 

ρυτιδωμένα του μάτια, περιφερόταν στο προαύλιο και δεν το 

έπαιρνε απόφαση να περάσει το κατώφλι. Υπήρχαν γύρω 

άνθρωποι πολλοί που κάποτε γνώριζε μα είχε πια ξεχάσει και 

κάθε τόσο όλο και κάποιος ερχόταν και του έσφιγγε το χέρι. 

Μια θεία, γριά και ξεδοντιάρα, ένας γείτονας, ο παιδικός του 

έρωτας που είχε όμορφα σιτέψει, ένας χαμένος ξάδελφος κι 

όπως τον συναντούσαν έδειχναν να ξεχνούν το βάρος της 

ημέρας και καταπιάνονταν με τον χαμένο χρόνο αντί για τη 

ζωή που χάθηκε. 

«Καλά κρατάω. Έχω ψωμί ακόμα.» 



Χίλια Μιλιγκράμ Απουσίας 

Σελίδα | 107  
 

Όταν γύρισε ο Λευτέρης από τη Γ.Α.Δ.Α., πριν ακόμα φύγουν 

τα σημάδια από το πρόσωπό του, τον κάθισε ο Μηνάς στο 

κουζινάκι. 

«Μην γίνεσαι ανόητος, αδελφέ. Μπάρκο ή εξορία. Προτιμάς το 

δεύτερο;» 

«Και το πρώτο το ίδιο είναι», απάντησε πεισματικά κι ο 

Πολύκαρπος κρυμμένος πίσω από την πόρτα τους άκουγε 

ελπίζοντας σε τίποτα από τα δύο παρά σε κάποια εναλλακτική 

που δεν θα έστελνε τον θείο του μακριά του. 

«Πολύκαρπε! Πώ- πώ, πώς πέρασαν τα χρόνια! Καλά σε 

βλέπω. Πώς τα πας;» 

Έπιασε το ιδρωμένο χέρι, το βαρύ άρωμα του έφερε ζάλη, η 

ναφθαλίνη του ταγιέρ έκανε τον κόσμο να γυρίζει. Φύγε, μόνο 

φύγε. 

«Καλά είμαι. Έχω μπόλικο ψωμί μπροστά μου.» 

Βρήκε ένα λαμπρό ποστάλ δυο μέρες μετά που έφευγε για 

Μάλαγα και από κει, Λισαβώνα, Φορτ Λοτερντέιλ και Άγιο 

Δομίνικο. Τον πήραν ναύτη άρον- άρον, είχε φίλους ο Μηνάς 

στο λιμάνι και έκαναν τα στραβά μάτια που δεν είχε Σωστικά, 

φυλλάδιο του έβγαλε ένας γείτονας στο Ν.Α.Τ. νύχτα, να το 

σώσουν το παιδί από το θηρίο. Πήγε το βράδυ πριν φύγει στο 

δωμάτιό του. Τον βρήκε να κάθεται σκυφτό σε ένα ντιβάνι. 

Του χαμογέλασε από την πόρτα. 



Χίλια Μιλιγκράμ Απουσίας 

Σελίδα | 108  
 

«Χρόνια και ζαμάνια, βρε Πολύκαρπε! Μόνο σε κάτι τέτοια σε 

βλέπουμε πια! Τι κάνεις; Έμαθα είσαι σε τράπεζα διευθυντής; 

Φαινόσουν από μικρός. Δουλευταράς. Ξύπνιος!» 

Πάλι υγρό το χέρι, το σκούπισε βιαστικά στο μπατζάκι και 

έκανε να προσπεράσει, δεν τους άντεχε με τα χαμόγελά τους 

και τη μετρημένη λύπη, φθηνή, αδιάφορη, της στιγμής 

απόκλιση από το μέσα τους κενό και την ξώφαλτση παρουσία 

μα δεν τα κατάφερνε, έπρεπε να μιλήσει, κάτι να απαντήσει κι 

όσο κι αν έψαχνε δεν έβρισκε τίποτα άλλο πέρα από ψίχουλα. 

«Τι να κάνεις, μπάρμπα- Νικόλα; Ψωμί να ‘χουμε..» 

 «Ψέματα;» αποκρίθηκε εκείνος και βάλθηκε να ρωτάει για τη 

Σοφία, πώς και δεν ήρθε μαζί του ή έστω τα παιδιά, αλλά 

έκανε πως δεν άκουσε, είχε κιόλας απομακρυνθεί προς την 

είσοδο. 

«Τα ‘μαθες;» τον ρώτησε και έκατσε δίπλα του. «Τι ρωτάω; 

Αφού τίποτα δεν σου ξεφεύγει.» 

Ο Πολύκαρπος ρούφηξε τη μύτη του. 

«Πόσο θα λείψεις;» 

«Κάμποσο. Έναν χρόνο σίγουρα, μετά βλέπουμε», του 

απάντησε. 

Γύρισε και τον αγκάλιασε. 



Χίλια Μιλιγκράμ Απουσίας 

Σελίδα | 109  
 

«Θα μου κάνεις μια χάρη;» 

«Ναι θείε, ό,τι θέλεις.» 

«Θα σου πω τρεις λέξεις. Θα τις μάθεις καλά και τις τρεις, να 

τις λες κάθε βράδυ πριν κοιμηθείς μέχρι να γυρίσω. Έτσι, θα 

‘χεις πάντα κάτι από ‘μένα να σε φυλάει, να σου μαθαίνει το 

σωστό  και ‘γω θα ταξιδεύω ήσυχος πως τίποτα δεν θα σε 

χαλάσει.» 

Ο Πολύκαρπος ήταν τότε δώδεκα χρονών-χρόνων, έδωσε 

αβίαστα τον λόγο του, όχι από πεποίθηση, αφού δεν μπορούσε 

να καταλάβει το βάρος των λέξεων, δεν έπεφτε πάνω του 

σκιώδης η έννοιά τους, όμως τον θείο του τον αγαπούσε και 

δεν ήθελε να τον κακοκαρδίσει στην πιο δύσκολή του ώρα. 

«Εντάξει, θα τις μάθω και θα τις λέω.» 

«Πες ψωμί.» 

Ο Πολύκαρπος τον κοίταξε. 

«Πολύκαρπε, εσύ είσαι; Να χαρώ εγώ, λεβέντης έγινες!» 

Προσπέρασε χωρίς καν να κοιτάξει τον ενθουσιασμένο όγκο με 

τα ταρταρούγα γυαλιά και την περμανάντ ημέρας που τον 

πλησίαζε. 



Χίλια Μιλιγκράμ Απουσίας 

Σελίδα | 110  
 

Μπήκε στο εσωτερικό. Εκεί, επικρατούσε ησυχία. Κομμένα τα 

χαμόγελα και τα «τι μου κάνεις, να σε χαρώ, πες μου τα νέα 

σου», μόνο ησυχία, απαλό σούρσιμο και βαρύς αέρας γεμάτος 

αηδιαστική κατάνυξη και υποσχέσεις. 

«Γιατί;» 

«Πες το.» 

«Μα, δεν θέλω ψωμί.» 

«Πάντα θέλουμε ψωμί. Πες το.» 

«Ψωμί, θείε.» 

«Πες παιδ…» 

Πριν προλάβει να πει την δεύτερη λέξη, φάνηκε στην πόρτα ο 

Μηνάς και έριξε ένα βλέμμα σωστό λεπίδι στον αδελφό του. 

«Φθάνει τώρα», είπε κοφτά. «Ήρθε η ώρα». 

Ο Λευτέρης κοιτούσε μια τον αδελφό του και μια τον 

Πολύκαρπο μουδιασμένος στη θέση του. Όταν διάβασε τον 

φόβο στο βλέμμα του Μηνά, βιάστηκε να σηκωθεί, πριν γίνει 

θυμός και μίσος. 

Πήρε στα χέρια του τον Πολύκαρπο. 



Χίλια Μιλιγκράμ Απουσίας 

Σελίδα | 111  
 

«Και το ψωμί μου φτάνει», είπε και τον φίλησε στα μαλλιά. 

«Κάθε βράδυ, σύμφωνοι;» 

Ο Πολύκαρπος κούνησε το κεφάλι κι απόμεινε βουβός καθώς 

οι δυο άντρες έβγαιναν από το δωμάτιο, το σπίτι, τη γειτονιά, 

τον κόσμο όλο. 

Περπάτησε στον διάδρομο, ανάμεσα από τα καθίσματα, 

ακολούθησε το κόκκινο σιρίτι μέχρι τον βαρύ πολυέλαιο και 

τις ανθοστήλες, μικρές φλόγες και χρυσόδετα βιβλία, από 

πίσω του άκουγε ψιθύρους, κάποιος κρυφογελούσε και μια 

βεντάλια έκανε μανιασμένα αέρα σε ένα πλαδαρό, χυδαίο 

πρόσωπο που βαρυγκωμούσε κι έζεχνε υποχρέωση και 

κοινωνική επιταγή, καμία ανάγκη, καμία οφειλή ή έστω 

συμπόνια. 

Κάθε βράδυ, πριν την προσευχή, μουρμούριζε «ψωμί, ψωμί, 

ψωμί», μιας και δεν ήξερε την συνέχεια κι ο θείος του τον 

όρκισε να λέει τρεις λέξεις κάθε βράδυ. Το έκανε με τόση 

ευλάβεια και συνέπεια, ώστε αργότερα, όταν μεγάλωσε, ξέχασε 

όλες τις προσευχές και απόμεινε μέσα του μια ξεραμένη γωνία 

από το χθεσινό καρβέλι. 

Επέστρεψε ο θείος. Μιλούσε ο θείος. Γελούσε και δεν ρώτησε 

ποτέ αν ήταν συνεπής στον όρκο του ο Πολύκαρπος γιατί το 

έβλεπε πως ήταν κι αφού όλα είχαν πια τελειώσει, του μιλούσε 

για τα λιμάνια και τις γυναίκες και τα λαθραία που έφερνε 

μαζί του, χωρίς ποτέ να δώσει εξηγήσεις ή να του πει, ποιες 

λέξεις έλειπαν από τον όρκο. Ταξίδεψε όλη την Γη, ποτέ δεν 



Χίλια Μιλιγκράμ Απουσίας 

Σελίδα | 112  
 

βγήκε από τα πλοία και δεν κατάφερε να στεριώσει γυναίκα ή 

παιδιά. Ίσως θα ‘ταν καλύτερα αντί για μπάρκο, να είχε 

επιλέξει μιαν εξορία λιγότερη. 

Έφτασε. Στάθηκε και κοίταξε. Ένα ζαρωμένο, γέρικο 

ανθρωπάκι, ασήμαντο πολύ, μια ιστορία κοινή, ίδια με των 

πολλών ανθρώπων γιατί έτσι ήταν ακριβώς για όλους όσους 

δεν ήξεραν και δεν θα μάθαιναν ποτέ. 

Έσκυψε, τα χείλη του ακούμπησαν το μέτωπο, αλλόκοσμα 

παγωμένο και υγρό το ζαρωμένο δέρμα. Έπειτα πλησίασε στ’ 

αφτί του. 

«Ψωμί, θείε.» 

  



Χίλια Μιλιγκράμ Απουσίας 

Σελίδα | 113  
 

16. Κακή Παιδεία 

 

 

 

 

 

 

 

Γυροφέρνει μέσα στο σπίτι βουβός, η Σοφία δουλεύει, η 

Ελπίδα θα λείψει τρεις μέρες εκδρομή με το σχολείο, 

Δελφούς, Μετέωρα, λίμνη Πλαστήρα, τρώει νευρικά τα νύχια 

του, περιμένει τηλεφώνημα, φτάσαμε, όλα καλά, και στο 

δωμάτιο ο Μηνάς διαβάζει για τις εξετάσεις που πλησιάζουν, 

αποστηθίζει τύπους, παπαγαλίζει την ολοκλήρωση μέσα από 

τα Ολοκληρώματα. 

Πάει στο σαλόνι, κάθεται στον καναπέ και παίρνει στα χέρια 

την εφημερίδα, είναι χθεσινή, την έχει διαβάσει. Μα πώς 

μπορεί να ολοκληρωθεί, ακόμα κι αν πετύχει τον σκοπό του, 

κι αν τελικά γίνει καλός στο κόψε- ράψε των ανθρώπων και 

όλοι του χρωστούν ευγνωμοσύνη, θα ολοκληρωθεί στ’ αλήθεια; 



Χίλια Μιλιγκράμ Απουσίας 

Σελίδα | 114  
 

Σηκώνετε και πάει στην κουζίνα, ανοίγει το συρτάρι, βγάζει το 

μπρίκι να φτιάξει καφέ, τον τέταρτο, καταραμένη άδεια, δεν 

περνά η ώρα, ψάχνει σπίρτα στο ντουλάπι του απορροφητήρα. 

Ποια αλήθεια, να πάρει διάολε… Ζει μέσα σε ένα συνεχές 

ψέμα, προς όλους, μπορεί ακόμα και προς τον εαυτό του -αν 

και ο Πολύκαρπος αμφιβάλει- υπάρχουν ενδείξεις.  

Χτυπάει το τηλέφωνο, τα παρατάει και τρέχει να απαντήσει. 

Έφτασαν. Γέλια, φωνές και χαρούμενη φασαρία στ’ αφτιά του 

και μέσα του. Το κλείνει, δεν επιστρέφει στην κουζίνα. 

Τουλάχιστον η μικρή μπορεί και γελάει με έναν τρόπο που 

δεν θα καταφέρει ποτέ να γελάσει ο Μηνάς. Δεν γελάς όταν 

ζεις μέσα στην αγωνία. 

Θυμώνει, γεμίζει θλίψη, πάει στο δωμάτιο, τον βλέπει από την 

πόρτα χλωμό και νευρικό, σκυμμένο πάνω από χοντρά βιβλία, 

κάθεται με το ένα γόνατο λυγισμένο και το χέρι κάτω από το 

σαγόνι, μασάει το μολύβι και ξεφυσάει. 

«Πάμε», λέει απότομα και ο Μηνάς τον κοιτάζει. 

«Πού να πάμε;» 

«Ώρα για διάλειμμα, έλα» συνεχίζει ο Πολύκαρπος και κάνει 

να φύγει. Ο Μηνάς επιμένει. 

«Μα, έχω πολύ ακόμα.» 



Χίλια Μιλιγκράμ Απουσίας 

Σελίδα | 115  
 

«Πάντα θα έχεις πολύ ακόμα. Σήκω, είσαι χλωμός σαν 

άγαλμα.» 

Βγαίνουν, ο ήλιος λάμπει ζεστός, είναι απόγευμα, είναι 23 

Απριλίου, το 2002 είναι περίεργη χρονιά, όλα ρόδινα, ψεύτικα 

και βουβά, σαν μια μεγάλη σιωπή πριν την καταιγίδα. 

Κατεβαίνουν στον Πειραιά, δίπλα από το Δημοτικό θέατρο, 

περπατούν λιγομίλητοι, ο Μηνάς με τα χέρια σταυρωμένα, 

κάπως δύσθυμος αλλά ο ήλιος και ο κόσμος του κάνουν καλό. 

«Πού πάμε;» ρωτάει. 

«Εσύ στο Μετρόπολις. Εγώ για εφημερίδα», του απαντάει και 

λάμπει το πρόσωπο του. Πάντα του έφτιαχνε το κέφι η 

μουσική, κρυβόταν μέσα της, στους Χατζιδάκιδες και στους 

Λου Ριντ και στους Μπάουι που τόσο αγαπούσε. 

«Έλα μαζί μου!» 

«Ξέχνα το, φιλαράκι! Μέσα στο Μετρόπολις είσαι χειρότερος 

από ότι η μητέρα σου στου Λαμπρόπουλου! Πάρε ό,τι θες και 

έλα απέναντι, κερνάω καφέ», του είπε, του έβαλε στο χέρι ένα 

ολόφρεσκο πενηντάρικο και καθώς έφευγε του φώναξε «το 

καλό που σου θέλω, να φέρεις ρέστα!» 

Πήρε μια Καθημερινή, τον τράβηξε ο τίτλος «Ας πρόσεχαν!», 

αναμασούσε μια δήλωση του πρωθυπουργού σχετικά με την 



Χίλια Μιλιγκράμ Απουσίας 

Σελίδα | 116  
 

συντριβή των μικροεπενδυτών του χρηματιστηρίου Αξιών, όλες 

στραβές, όλες μισές και λάθος. 

Κάθισε σε ένα ωραίο τραπεζάκι, φασαριόζικο σημείο, νευρικό, 

πολύς κόσμος αλλά θα τον δει σίγουρα ο Μηνάς καθώς θα 

βγαίνει από το δισκοπωλείο, μπορεί να φάει εκεί μέσα ώρες, 

δεν βαριέσαι, τουλάχιστον θα ξεσκάσει λίγο, μπορεί ακόμα και 

να ξεχάσει τα ψέματά του, αυτό που είναι και όλοι φτύνουν. 

Πάλι θυμώνει, δεν του αξίζει να τον φτύνουν. Τον 

πρωθυπουργό ναι, τον γιο του όχι. Τινάζει την εφημερίδα 

νευρικά και διαβάζει, φουντώνει ακόμα περισσότερο με την 

υποκρισία όλων, παντού και ρουφάει καφέ. Ανάβει τσιγάρο. 

«Κύριε Γιοκλούκογλου;» 

Γυρίζει και κοιτά, ένας μεσήλικας άντρας κακοφτιαγμένος μα 

προσεγμένος στην εμφάνιση τον κοιτά πίσω από μυωπικούς 

φακούς. Τον ξέρει. Είναι ο καθηγητής χημείας του Μηνά. 

«Καλησπέρα κύριε Δεμερτζή! Πώς είστε;» 

Είναι καλά, όμορφη μέρα, πώς τα πάει ο Μηνάς με το 

διάβασμα, να εδώ, διάλειμμα, τον περιμένω να έρθει, καθίστε, 

ας καθίσω λίγο, γιατί όχι. 

«Είναι ιδιαίτερο παιδί ο Μηνάς!» 

«Ναι, είναι αρκετά. Σκέτο το καφεδάκι σας;» 



Χίλια Μιλιγκράμ Απουσίας 

Σελίδα | 117  
 

«Ναι, ναι. Αντρίκιο!» 

Η γόμωση για κάποιον λόγο ενεργοποιείται. 

«Ε, δεν τον κάνει λιγότερο… αντρίκιο λίγη ζάχαρη, δεν θα σας 

κακολογήσω αν τον πιείτε μέτριο.» 

«Ε, πώς; Παίζει τον ρόλο της κι η… ζάχαρη. Μα αρκετά με τον 

καφέ. Ο Μηνάς είναι το θέμα μας.» 

«Ο Μηνάς, γιατί;» 

«Λόγω της ιδιαιτερότητάς του.» 

«Α, ναι. Είναι αρκετά ευφυής, πράγματι», απαντάει ο 

Πολύκαρπος που βλέπει καλά τι θα ακολουθήσει και 

περιμένει την κατάλληλη στιγμή. 

«Ναι, ναι, βέβαια. Και ευφυής είναι!» 

«Τι άλλο, δηλαδή;» 

Ο δάσκαλος κομπιάζει. 

«Ε, ξέρετε…» 

«Α! Αναφέρεστε στο γεγονός πως είναι πούστης!» 



Χίλια Μιλιγκράμ Απουσίας 

Σελίδα | 118  
 

Ένα σαγόνι κατρακυλάει στο πεζοδρόμιο ακολουθούμενο από 

δυο ματόχαντρα που σκάλωσαν στιγμιαία σε μυωπικούς 

φακούς πριν τους κάνουν κομμάτια. 

«Κύριε Γιοκλούκογλου!» 

«Ω, με συγχωρείται, ήμουν άκομψος. Αδελφή; Αρκετά πιο 

ήπιο…» 

«Μα…» 

«Συκιά;» 

«Μα…» 

«Κουνιστή τότε;» 

«Κύριε Γιοκλούκογλου!» 

«Σας προσέβαλα;» ο σερβιτόρος ήρθε και άφησε έναν αντρίκιο 

πάνω στο τραπέζι και μυρίζοντας μπαρούτι, έφυγε όσο πιο 

γρήγορα μπορούσε. «Λυπάμαι, ελπίζω να μην σας 

προσέβαλα.» 

«Ω, για τον Θεό, πώς μιλάτε έτσι;» 

«Με συγχωρείται, θα βρω έναν αρκετά κομψό όρο που να σας 

κάνει!» απάντησε και σηκώθηκε ρίχνοντας βαριά την σκιά του 

πάνω στον καθηγητή. 



Χίλια Μιλιγκράμ Απουσίας 

Σελίδα | 119  
 

«Τρύπιος; Όχι; Γυναικωτός; Τοιούτος; Κραγμένη; Πισωγλέντης; 

Κολομπαράς; Λούγκρα; Καμία δεν σας κάνει;» 

«Μα… μα… δεν ντρέπεστε καθόλου; Μιλάτε για το παιδί σας!» 

«Ακριβώς», απάντησε με τα φρύδια σφιγμένα και άνοιξε το 

στόμα του για να συνεχίσει, όμως το μετάνιωσε. 

«Ξέρεις ποιο είναι το πρόβλημα με τις λέξεις; Το πρόβλημα 

είναι πως άνθρωποι σαν εσένα που καταπιάνονται με την 

Παιδεία, έχουν σκεφτεί εκατό διαφορετικές λέξεις για να 

σκοτώσουν τον ίδιο άνθρωπο και μόλις μια για την αγάπη.» 

Πέταξε ένα πεντάευρω πάνω στο τραπεζάκι. 

«Κερασμένος ο αντρίκιος.» 

Δεν περίμενε απάντηση. 

Μπήκε στο Μετρόπολις και πήγε κατευθείαν στην ροκ σκηνή 

προσπερνώντας τον Μηνά που χάζευε στα σάουντρακ. 

«Ο Δεμερτζής ήταν αυτός, καλά είδα;» τον ρώτησε όταν τον 

πλησίασε. 

«Ναι», απάντησε ο Πολύκαρπος καθώς έψαχνε. 

«Αμάν! Τι λέγατε;» 

Έσφιξε τα δόντια και αναστέναξε. 



Χίλια Μιλιγκράμ Απουσίας 

Σελίδα | 120  
 

«Πόσο κακή είναι η παιδεία μας» απάντησε και τράβηξε έναν 

δίσκο. «Πάρε». 

Ο Μηνάς τον κοίταξε. 

«Μέιντ ιν Χέβεν; Τι είναι;» 

Ο Πολύκαρπος χαμογέλασε με προσπάθεια. 

«Αν δεν ξέρεις τον Μέρκιουρι, η παιδεία δεν μπορεί να σε 

σώσει», του είπε, πέρασε το χέρι γύρω από τους ώμους του και 

τον έσπρωξε προς το ταμείο. 

«Δώσε το πενηντάρικο πίσω, ρε τσογλάνι!» είπε και έβαλαν τα 

γέλια. 

«Πράγματι χρειαζόμουν ένα μικρό διάλειμμα», του πέταξε ο 

Μηνάς και τον έσφιξε πάνω του. «Σ’ ευχαριστώ.» 

  



Χίλια Μιλιγκράμ Απουσίας 

Σελίδα | 121  
 

17. Για δυο χούφτες ελευθερία 

 

 

 

 

 

 

 

«Μα είναι τώρα ευχή αυτό το πράγμα;» 

Κάθεται σταυροπόδι στο χείλος της μπανιέρας, φοράει ένα 

Μινέρβα λευκό και αμάνικο φανελάκι, στο στόμα μισοκαίει 

ένα Παλ Μαλ και σκαλίζει με σπουδή τα χνούδια που έχουν 

φωλιάσει ανάμεσα στα δάχτυλα των ποδιών του. 

«Σοβαρά τώρα, από όλα τα πράγματα που μπορεί κάποιος να 

σκεφτεί για να ευχηθεί σε μια γυναίκα που είναι… έτσι», 

συνεχίζει δείχνοντας με το βλέμμα προς τη Σοφία η οποία έχει 

τα μάτια κλειστά και βουλιάζει μέσα στη γεμάτη μπανιέρα, 

«αυτό είναι το καλύτερο;» 



Χίλια Μιλιγκράμ Απουσίας 

Σελίδα | 122  
 

«Ωχ, βρε αγάπη μου, μια ευχή είναι, μην γίνεσαι στριμμένος. 

Με την καλή της την καρδιά το είπε», του λέει εκείνη, απλώνει 

το χέρι και τον χαϊδεύει στον ώμο. 

Πετάει το αποτσίγαρο στην λεκάνη, τραβάει το καζανάκι και 

την κοιτάει. Ανεβαίνουν απ’ τα στήθια της υδρατμοί, τα μαλλιά 

της κολλάνε στο μέτωπο της, το νερό δεν έχει αφρό, ξεθύμανε 

από ώρα, την έχει μέσα του, τα πόδια της δεν χωράνε για λίγο 

και σπρώχνει με τις μύτες των δαχτύλων την πορσελάνη, στο 

λαιμό χτυπάει μια φλέβα, εκείνη η καταραμένη φλέβα που 

δεν σταματάει, προκαλεί για λίγη ακόμα γλώσσα, για χείλη 

πάνω στα χείλη, μισάνοιχτο το στόμα της και αναπνέει βαριά, 

όλο ευχαρίστηση και ικανοποίηση και σπέρνει επιθυμίες μόνο 

και μόνο για να θερίσει τελικά απραξία. 

Το Μινέρβα είναι εφαρμοστό και δεν βοηθάει κι εκείνος όμως 

δεν προσπαθεί να το κρύψει. Η Σοφία τον κοιτάζει, πότε στα 

μάτια, πότε στο καβάλο, χαμογελάει πονηρά. 

«Βλέπεις κάτι που σ’ αρέσει, όμορφε;» 

«Πάντα βλέπω πάνω σου κάτι που να μ’ αρέσει», απαντάει 

λάγνα, σχεδόν κωμικά και το ξέρει. 

«Ακόμα και έτσι όπως είμαι;» 

«Πάντα!» 

Εκείνη γελάει. 



Χίλια Μιλιγκράμ Απουσίας 

Σελίδα | 123  
 

«Σίγουρα δεν είχε αυτό στο μυαλό της η κυρία Αμαλία όταν 

μου ευχήθηκε το πρωί!» 

Το λευκό Μινέρβα επανέρχεται εντυπωσιακά γρήγορα στην 

αρχική του κατάσταση, επιδεικνύοντας τις μοναδικές ιδιότητες 

του υδρόφιλου βαμβακιού στην υφαντουργία κι ο 

Πολύκαρπος στραβομουτσουνιάζει. 

«Τώρα, για καλό μου τη θύμισες την καρακάξα;» 

«Έλα μωρέ Πολύκαρπε, υπερβολικός γίνεσαι!» 

«Μα… «καλή λευτεριά»; Δηλαδή, τι είσαι; Σκλάβα;» 

«Ωχ, ρε αγάπη μου…» 

«Τι, δηλαδή, υπό κατοχή, σαν να λέμε; Δεν είσαι ελεύθερη να 

κάνεις ό,τι θέλεις;» 

«Είναι απλά μια ευχή!» 

«Και να πω ότι δεν έζησε και υποδούλωση… εκατό χρόνων 

είναι το βαμπίρ και κατοχή έζησε και χούντα!» 

Η Σοφία προσπαθεί να σηκωθεί και δεν τα καταφέρνει. 

«Κάτσε να σε βοηθήσω, τι κάνεις τώρα, ρε Σόφη!» 

Την βοηθάει να καθίσει λίγο καλύτερα, εκείνη του 

χαμογελάει. 



Χίλια Μιλιγκράμ Απουσίας 

Σελίδα | 124  
 

«Ελεύθερη, ε;» 

«Σιγά, ρε αγάπη μου! Λίγη βοήθεια ήθελες μόνο.» 

«Καλά», του απαντάει, σηκώνει το ένα της πόδι έξω από το νερό 

και το ακουμπάει στο χείλος της μπανιέρας. «Βοήθα με τώρα 

ξυριστώ γιατί δεν μπορώ να σκύψω μέχρι εκεί.» 

Ψάχνει το Μπικ και την κρέμα ενώ δίπλα του η Σοφία γελάει 

σιγανά και μουρμουρίζει «άκου ελεύθερη!» για να τον πειράξει. 

Κρυφογελάει κι εκείνος και περνάει πάνω στην γάμπα της την 

κρέμα, το δέρμα γυαλίζει, το ξυράφι το γλύφει μέχρι το 

γόνατο. 

«Φτάνω τώρα», του λέει. 

«Όχι», της απαντάει, «δεν φτάνεις». 

Συνεχίζει. Το χέρι του αγγίζει τον μηρό της απαλά όλο και πιο 

ψηλά, μέχρι ανάμεσα στα πόδια της, τα δάχτυλά του 

μπερδεύονται στις τρίχες της, της ξεφεύγει ένα βογγητό, τον 

τρελαίνει, το χέρι του κατεβαίνει πιο χαμηλά, παίζει με τις 

πτυχές της και την βρίσκει ζεστή, υγρή και πρόθυμη. 

«Πολύκαρπε…», ψιθυρίζει και τον σταματάει απαλά με το χέρι 

της. «Δεν πρέπει. Τίποτα δεν πρέπει, το ξέρεις.» 

«Ναι», της απαντάει. «Μου έλειψες.» 



Χίλια Μιλιγκράμ Απουσίας 

Σελίδα | 125  
 

«Κι εμένα», ανασηκώνει το σώμα της, κυρτώνει σαν 

χρυσάνθεμο κόντρα σε κάθε ήλιο και τον φιλάει. «Θυμάσαι 

την προηγούμενη φορά;» 

Εκείνος κουνάει το κεφάλι. 

«Όχι αυτή τη φορά», της απαντάει. «Όλα θα πάνε καλά.» 

Μένουν αγκαλιασμένοι σφιχτά, γεμίζει το δωμάτιο νερό μα δεν 

βρίσκεται ούτε μια σταγόνα να σβήσει την ανάγκη και τον 

πόθο. 

«Θα με βοηθήσεις, λοιπόν;» τον ρωτάει. 

Πιάνει ξανά το ξυράφι και το περνάει απαλά πάνω από τα 

πόδια της κι αυτό γλύφει το δέρμα με έναν ήχο ευδαιμονίας 

και το ζηλεύει, πόσο το ζηλεύει το γαμημένο. 

«Ακόμα πιστεύεις πως ήταν λάθος η ευχή της κυρά- Αμαλίας;» 

Χαμογελάει. 

«Μεταξύ μας τώρα, και ελευθέρια δεν το λες.» 

Περνάνε οι μέρες. Μένουν λίγες τώρα και τα έχουν κανονίσει 

όλα. Περπατάνε πολύ τα απογεύματα, έτσι τους είπε ο γιατρός 

κι αν τύχει να τους συναντήσει κάποιος γνωστός στον δρόμο, ο 

Πολύκαρπος ακούει την ευχή των κυράδων, «καλή λευτεριά!» 



Χίλια Μιλιγκράμ Απουσίας 

Σελίδα | 126  
 

και είναι πιο συγκαταβατικός, την καταπίνει πιο εύκολα γιατί 

κάπως νοιώθει πως την δίνουν σε εκείνον. 

Ζορίζουν τα βράδια, δεν αντέχει η Σοφία, στρίβει στο κρεβάτι, 

νοιώθει κάτι πόνους, της κόβουν την ανάσα και δεν κλείνει 

μάτι, πάνε τρία μερόνυχτα κι αυτός μαζί της. Διπλώνεται τώρα, 

σφίγγει τα σεντόνια, σφίγγει το χέρι του, «βοήθησε με, δεν 

αντέχω!» 

Φτάνουν πριν τις δυο στο μαιευτήριο, κοντεύει η ώρα, έχεις 

διαστολή δύο, θα καλέσω τον γιατρό, τι εννοείτε δεν μπορώ να 

είμαι μέσα, ξέχασέ το, την παίρνω και γεννάμε σπίτι, μ’ ακούς; 

Δίπλα της θα είμαι μέχρι το τέλος, όχι κυρία μου, δεν έχει 

μάνα, όχι, ούτε πεθερά, εμένα έχει μόνο, το κατάλαβες; Τώρα, 

πήγαινε να φωνάξεις τον γιατρό. 

Νοιώθει το χέρι της δυνατό, δακρύζει, δεν το πιστεύει, η Σοφία 

είναι όμορφη, σφίγγει τα δόντια, οι φλέβες στον λαιμό και στο 

κούτελο θέλουν να εκραγούν, φωνάζει «δεν αντέχω», μα 

αντέχει, φωνάζει «δεν μπορώ» κι όμως μπορεί, άκου, μια φορά 

ακόμα γερά, με όλη σου τη δύναμη να το φέρεις καλά και θα 

περάσουν οι ώμοι, έλα κούκλα μου, να χαρείς, μια φορά 

ακόμα. Κλαίει, τον κοιτάζει, εκείνος της χαϊδεύει το μέτωπο 

και την φιλάει στα μαλλιά, λίγο ακόμα της λέει, εκείνη 

προσπαθεί να πάρει ανάσα μα την προλαβαίνει η σύσπαση 

και χάνει τον κόσμο, σπρώξε, σπρώξε τώρα! Σπρώχνει όσο 

μπορεί, ουρλιάζει, της κόβεται η πνοή μα κάπου στην άκρη 

του δωματίου, σε κάποιον την έχει δώσει. 



Χίλια Μιλιγκράμ Απουσίας 

Σελίδα | 127  
 

Κι όπως δίνει ζωή, λυγίζει η βέργα του μυαλού και κλαίει με 

λυγμούς, εκείνη, ο ανήμπορος άντρας δίπλα της, η μαία κι ο 

Μηνάς, μπλαβής και στραπατσαρισμένος. 

Την κρατάει στα χέρια του και τη φιλάει, την παρηγορεί μ’ 

όλου του κόσμου τα γλυκόλογα. Κι έπειτα, του φέρνουν τον 

γιο του κι όπως του τον ακουμπούν στα χέρια, δεν είναι 

μεγαλύτερος από δυο παλάμες ακριβής, αληθινής ελευθερίας. 

  



Χίλια Μιλιγκράμ Απουσίας 

Σελίδα | 128  
 

18. Και όλα καλά 

 

 

 

 

 

 

«Όλα καλά!» 

Έτσι λέει σε όλους. 

Στον φίλο που συνάντησε τυχαία, πού χάθηκες ρε Πολύκαρπε, 

τι κάνει η Σοφία, τα παιδιά. Στους συναδέλφους, στον 

φούρναρη και στον περιπτερά, στη γειτόνισσα που όλα θέλει 

να τα ξέρει, όλα καλά σε όλους και δεν λέει ψέματα. 

Μπαίνει στο σπίτι. 

«Μπαμπά, ο Ηλίας λέει ότι ο Ρονάλντο είναι καλύτερος από 

τον Ζιντάν!», τρέχει πάνω του ο Μηνάς και τον τραβάει από το 

μανίκι, «έλα να δεις, τον έχω σε αυτοκόλλητο!» 

«Να δω…» 



Χίλια Μιλιγκράμ Απουσίας 

Σελίδα | 129  
 

«Μπαμπά! Εγώ βε φέλω να φάω!» φωνάζει μόλις τον βλέπει η 

Ελπίδα με μισές λέξεις, που δεν συνήθισαν τα χείλη να 

προφέρουν, και τυλίγεται γύρω από τα πόδια του. 

«Δεν σου αρέσει το φαΐ, μικρή μου;» 

«Ρε μπαμπά, έλα σου λέω!» 

«Βε φέλω αρακά! Φέλω μπισκότο και μπανάνα!» 

«Πολύκαρπε, ήρθες;» ακούει τη φωνή της Σοφίας από την 

κουζίνα. 

«Μπαμπά;» επιμένει ο Μηνάς, «θα το δεις το άλμπουμ τελικά; 

Κοίτα μπαμπά, κοίτα!» τρέχει να του το δείξει. 

«Φα μου βώσεις μπισκότο; Κοίτα, εγώ χοεύω!» ανοίγει τα χέρια 

της και χοροπηδάει. 

Γύρω του ανεμίζουν δυο μπερδεμένα κοτσίδια, το δεξί πόδι 

του Μηνά που προσπαθεί να κάνει ανάποδο ψαλιδάκι, μια 

σελίδα με την εθνική Βραζιλίας με το ξυρισμένο κεφάλι του 

Ρονάλντο και ο λογαριασμός της Δ.Ε.Η. 

Η Σοφία τον αγκαλιάζει από πίσω και του βάζει τον 

λογαριασμό στην τσέπη ενώ του δίνει ένα φιλί στο μάγουλο. 

«Πόσο χαίρομαι που γύρισες, είναι εκτός ελέγχου και οι δυο» 

του λέει και μυρίζει τον λαιμό του. Χαμογελάει καθώς το κάνει 



Χίλια Μιλιγκράμ Απουσίας 

Σελίδα | 130  
 

και τον δαγκώνει απαλά. «Θα τον πληρώσεις αύριο, μην τρέχω 

στην τράπεζα;» 

«Μπαμπά, κοίτα κολπάρα!» 

«Γκαλίτσα φέλω, μπαμπά μου!» 

Χέρια, πόδια κι αγκαλιές γύρω του, όλα καλά λέει σε όλους 

και λέει αλήθεια, η Ελπίδα του τραβάει το σακάκι. 

«Ρε Ελπίδα! Κάνε στην άκρη! Κοίτα σου λέω, κάνεις τακουνάκι 

και…» 

«ΟΧΙ! Γκαλίτσα!» φωνάζει εκείνη και τον σπρώχνει. 

«Έφαγες; Κράτα τους λίγο να σου ζεστάνω», συμπληρώνει η 

Σοφία και τον αφήνει πετώντας του ένα ακόμα φιλί. 

Όλα καλά λέει, σε όλους το ίδιο, με χαμόγελο και κέφι, η 

Ελπίδα χορεύει μπροστά του, ο Μηνάς του δείχνει πόσο 

δυνάμωσαν τα χέρια του, η Σοφία του κλείνει πονηρά το μάτι 

κι αυτός εκεί, στην μέση όλων όσων είναι καλά, νοιώθει τα 

πόδια του να κολλάνε μέσα στις κάλτσες, τα παπούτσια τον 

στενεύουν, είναι βαριά η τσάντα, γιατί την κρατάει ακόμα δεν 

ξέρει, η γραβάτα τον πνίγει και το μόνο που θέλει είναι να 

κατουρήσει, κοντεύει να σκάσει. 

Γονατίζει, ακουμπάει την τσάντα δίπλα του και ανοίγει τα 

χέρια. Πέφτει μέσα τους η Ελπίδα και τυλίγεται πάνω του, 



Χίλια Μιλιγκράμ Απουσίας 

Σελίδα | 131  
 

γύρω από τον λαιμό του, ακουμπάει το κεφάλι της στο στήθος 

του και του χαϊδεύει όσο φτάνει τα μαλλιά. Τη σηκώνει, την 

κρατάει με το ένα χέρι και με το άλλο βάζει δύναμη με τον 

Μηνά. Χάνει, ο Μηνάς γελάει και επιστρέφει στα αυτοκόλλητά 

του μιλώντας συνεχώς για το Μουντιάλ που πλησιάζει, η 

Ελπίδα ηρεμεί και όσο την κρατάει πάει στην κουζίνα, δίπλα 

στη Σοφία και ακουμπάει το ελεύθερο χέρι του πάνω στη μέση 

της, εκείνη χαμογελάει χωρίς να σταματήσει αυτό που κάνει 

και το χέρι του γλιστράει προς τα κάτω και σφίγγει 

μπερδεύοντας τις πτυχές του φορέματος με το εσώρουχο και 

την σάρκα που ανατριχιάζει. 

Όλα καλά και ανθηρά και με ροδοπέταλα στρωμένα. 

«Μπαμπά, τώα φέλω να φάω», της δίνει από το δικό του, τρώει 

το μισό «κι ο Όουεν παιχτούρα είναι αλλά εγώ μπορώ να τον 

νικήσω», «αύριο μας περιμένει ο παιδίατρος για το εμβόλιο της 

μικρής», χάδια και φιλιά, μάτια μεγάλα τον κοιτούν, 

χαμογελάνε, φωνάζουν το όνομα του, την ιδιότητα του, 

πατέρας, εραστής και φίλος όλων, τρώει τρία μπιζέλια, δυο 

δίνει στην Ελπίδα που κάθεται στα πόδια του, το ψωμί στον 

Μηνά με τυρί, βλέμματα στη Σοφία και γλυκόλογα για το 

φαγητό, του χαϊδεύει το χέρι, τα πόδια του κολλάνε ακόμα 

μέσα στις κάλτσες, η κύστη του θα εκραγεί, μην φύγεις 

μπαμπά, περίμενε να δεις, γκαλίτσα φέλω, να σου πω ένα 

τραγουβάκι, μωρό μου, να κάνω ένα μπάνιο πριν φύγω, 

κράτησε τους λίγο. 



Χίλια Μιλιγκράμ Απουσίας 

Σελίδα | 132  
 

Όλα καλά, έχει να δώσει, θέλει, λατρεύει να τους δίνει. Η 

Ελπίδα ζητάει αγάπη, ο Μηνάς προσοχή, η Σοφία 

τρυφερότητα, καλή αγκαλιά, πατέρας βράχος, γκόμενος, 

εραστής που να προκαλεί τις αισθήσεις, μεγάλος παραμυθάς, 

πρώτος σκόρερ, φονιάς δράκων, καλύτερος φίλος, όλα καλά 

λέει, είναι απ’ όλα, είναι ό,τι του ζητούν. 

Στέκεται όρθιος ζορισμένα, προσπαθεί να χαμογελάσει με τα 

κόλπα των παιδιών, με τη Σοφία που τον σκουντάει με τον 

γοφό, μα του είναι όλο και πιο δύσκολο να δώσει όσα του 

ζητούν, ζητούν πολλά, ζητάνε πάντα κι αυτός αδειάζει κάθε 

τόσο και δεν έχει άλλο, δεν θέλει άλλο να είναι όσα 

προσμένουν από αυτόν γιατί δεν έχει, είναι λεπτός τώρα, πολύ, 

οριακά διάφανος όπως υπερβολικά λίγο βούτυρο πάνω σε μια 

μεγάλη φέτα ψωμί, ζεστή πράγματι, αφράτη φέτα όλο άρωμα 

μα υπερβολικά μεγάλη και δεν φτάνει για να τους καλύψει, 

θυμώνει με τα «θέλω» τους, τα βάζει με το μικροσκοπικό του 

διαθέσιμο, αλλά για όνομα του Θεού, τουλάχιστον ένα 

κατούρημα, να βγάλει τις καταραμένες κάλτσες, να λύσει την 

γραβάτα, αφήστε με, επιτέλους, ήσυχο! 

Σέρνει τη μέρα, σέρνει και την επόμενη, τα χάνει, είναι πολύ, 

ο Μηνάς θέλει μα αυτός βαρυγκωμάει, η Ελπίδα του γελάει κι 

αυτός σιωπά, η Σοφία φοράει το δαντελένιο της εσώρουχο κι 

εκείνος κάνει πως δεν το βλέπει γιατί δεν θέλει να δώσει, 

νοιώθει πως δεν έχει άλλο. 

Και κάποιο βράδυ μιας ολόιδιας μέρας που ελπίζει απλά σε 

έναν γρήγορο ύπνο, αυτός έρχεται τελικά, μα πριν το κάνει, 



Χίλια Μιλιγκράμ Απουσίας 

Σελίδα | 133  
 

όλοι με την σειρά τους τον φιλάνε και τυλίγονται γύρω από τον 

λαιμό του «μπαμπά, είσαι ο καλύτερος στη μπάλα, σ’ αγαπώ», 

«φέλω φιλάκι, φα μου πεις πααμύφι, μπαμπά, γκαλίτσα» «ώ, 

Θεέ μου, πόσο μου ‘χε λείψει το κορμί σου». Και λίγο πριν 

σβήσει, άδειος μέσα στην πληρότητα των υπολοίπων, νοιώθει 

ηρεμία γιατί σαν πυροβολισμός αστράφτει πίσω από τα 

κλειστά του βλέφαρα η αλήθεια και μέσα στο γουργουριστό 

τους σκοτάδι καταλαβαίνει πως κανείς δεν του ζητάει να είναι 

προσοχή, τρυφερότητα, καλή αγκαλιά, πατέρας βράχος, 

γκόμενος, εραστής που να προκαλεί τις αισθήσεις, μεγάλος 

παραμυθάς, πρώτος σκόρερ, φονιάς δράκων, καλύτερος φίλος. 

Κανείς δεν το ζητάει, γιατί για εκείνους, είναι. 

Και όλα καλά. 

 

  



Χίλια Μιλιγκράμ Απουσίας 

Σελίδα | 134  
 

19. 21 μαύρα καθίσματα 

 

 

 

 

 

 

 

 

 

 

 

Δεν μιλιέται. Μόνο ξεφυλλίζει το «Φως» και ρουφάει μίζερα 

έναν καφέ. Η Σοφία προσπαθεί να τον κάνει να ξεχαστεί. 

«Έλα ρε αγάπη μου, δεν χάθηκε ο κόσμος, θα βρεις τρόπο την 

επόμενη φορά», του λέει και κάπου μέσα της αρχίζει να την 

εκνευρίζει η συμπεριφορά του. 

Έχουν δεν έχουν έναν χρόνο παντρεμένοι, το ήξερε βέβαια 

από πριν και ήταν κάπως λογικό, στην Κοκκινιά μεγάλωσε, 

αλλά τόση στεναχώρια για ένα ριμαδοπαιχνίδι; 

Είναι οχτώ του Φλεβάρη, μέσα στην καρδιά των Αλκυονίδων, 

λάμπει έξω ο ήλιος, πάμε Θησείο για καφέ, πάμε Φρεατίδα 



Χίλια Μιλιγκράμ Απουσίας 

Σελίδα | 135  
 

για ουζάκι, πάμε στο Φάληρο αν θες, έστω να ‘μαστε απ’ έξω, 

δεν πειράζει, αλλά τίποτα εκείνος. 

Χτυπάει το κουδούνι. 

«Άνοιξε Σόφη!» ακούει φωνές από την ανοιχτή μπαλκονόπορτα, 

είναι ο Βασίλης, ο κουμπάρος. 

Ορμάει μέσα σαν σίφουνας, όλο γέλια και καλημέρες λίγο 

πριν τις δώδεκα, την αγκαλιάζει και τη φιλάει, Σοφάρα μου, τι 

κάνει ο αδερφός, πού είναι, μέσα, δεν μιλιέται, αμάν ρε 

παιδιά με την μπάλα! 

Την προσπερνάει και πίσω του τον ακολουθεί σαν 

ενθουσιασμένο κουτάβι ο αδελφός του. 

«Σήκω μαλάκα μου, τι κάνεις εκεί;» 

«Τι να κάνω ρε Βασίλη, με δουλεύεις;» 

«Σήκω σου λέω, παίζει ο Θρύλος ρε! Θα τα σκίσουμε τα 

χανούμια!» 

Ο Πολύκαρπος γουρλώνει τα μάτια. 

«Πες μου ότι βρήκες…» 

Ο Βασίλης βγάζει από την τσέπη του τρία χαρτάκια. 



Χίλια Μιλιγκράμ Απουσίας 

Σελίδα | 136  
 

«Βρήκα γαμώ την τρέλα μου, βρήκα! Εντάξει, η θύρα είναι 

λίγο για τον πούτσο, δίπλα στο πέταλο, η «εφτά», αλλά τι να 

κάνεις; Μέσα είσαι σου λέω, φωτιά θα πάρει ο Ναός!» 

Φωνές και τρέλα, χοροπηδάνε, αγκαλιάζονται, χτυπιούνται, η 

Σοφία γελάει, κουνάει το κεφάλι και τους πειράζει, 

φρεσκοπαντρεμένη κάθε μέρα εκτός Κυριακής, να πας ρε 

αγάπη μου, θα πάω κι εγώ να δω τους γονείς μου, θα πάρετε 

και τον μικρό; 

«Δεκαπέντε χρονών είναι, ήρθε η ώρα κοπελιά να γίνει κι 

αυτός άντρας! Πρώτη φορά στον Θρύλο και τι αγώνας!» 

Ο μικρός γελάει, είναι ενθουσιασμένος, φωνάζει και κουνάει 

ένα ερυθρόλευκο κασκόλ. 

«Είστε τρελοί, Παναγιωτάκη αγόρι μου, μην τον ακούς τον 

αδελφό σου και τον φίλο του, σαν τα μούτρα τους θα σε 

κάνουν!» 

«Γιατί; Τι έχουν τα μούτρα μας, δηλαδή;» ρωτάει ο 

Πολύκαρπος δήθεν ενοχλημένος. «Αλλιώς μου τα έλεγες χθες 

βράδυ!» 

Κοκκινίζει. 

«Σα δεν ντρέπεσαι!» 



Χίλια Μιλιγκράμ Απουσίας 

Σελίδα | 137  
 

Στα κόκκινα ντυμένοι με λεπτά αντιανεμικά, μπλουτζίν κι 

αθλητικά ορμάνε έξω από το σπίτι. Μυρίζει γιορτή ο αέρας, 

φτάνουν στο Φάληρο με τον ηλεκτρικό, έχει πάει σχεδόν μία 

και το Καραϊσκάκη αρχίζει να βουλιάζει κάτω από τον 

Κυριακάτικο ήλιο. Παίρνουν αφρολέξ για το τσιμέντο, τριάντα 

πέντε χιλιάδες φωνές δονούν την αρχαία ακτή, καμίνι ο Ναός, 

σηκώνεται καπνός, γαμώ και τα αφρολέξ, κανείς δεν θα κάτσει 

σήμερα. 

Τα τουρνικέ της «εφτά» γυρίζουν εφτά χιλιάδες σώματα, οι 

σκάλες παίρνουν γωνία ως την κερκίδα, βγαίνουν οι παίκτες, ο 

Παναγιώτης χάνει τον κόσμο, τα μάτια του λάμπουν, τον έχουν 

ανάμεσα τους να τον προσέχουν λένε, αλλά περισσότερο 

θέλουν να ρουφήξουν λίγο από τον ενθουσιασμό του πρωτάρη. 

Στο τριάντα ξεκινάει το πανηγύρι από μια ψιλοκρεμαστή 

σέντρα και το ευλογημένο δεξί του  Γαλάκου, τρέμει το 

μπετόν, ραγίζουν τα κάγκελα και πάει ημίχρονο. 

Κανείς δεν μπορεί να το περιμένει, κανείς δεν μπορεί να το 

γνωρίζει μα ο Γαλάκος τους γλεντάει, τρία καρφώνει, ο 

Ορφανός στο εβδομήντα πέντε το πέμπτο, δεν έχει ταβάνι η 

καύλα σήμερα ρε χανούμια, θα το κάψω το μπουρδέλο κι ενώ 

όλοι νομίζουν πως έχει τελειώσει το παιχνίδι ο Βαμβακούλας 

ξεκινάει μόνος του από το κέντρο και ξεφτιλίζει παίχτες και 

λαό της ΑΕΚ κάνοντας το έξι- μηδέν λίγο πριν σφυρίξει το 

τέλος. 



Χίλια Μιλιγκράμ Απουσίας 

Σελίδα | 138  
 

«Τι ζούμε ρε μαλάκα, τι ζούμε!» φωνάζει ο Παναγιώτης κι είναι 

για πάντα Ολυμπιακός πια, μέχρι να του βγει η ψυχή, 

τραβάει τον αδελφό του, πάμε, πάμε να τους δούμε, κάτσε 

μικρέ, της πουτάνας γίνεται, πως θα φτάσουμε στην «ένα», από 

εκεί θα βγουν, περίμενε, θα προλάβουμε, ο Πολύκαρπος 

απλώνει το χέρι και τον πιάνει από τον γιακά του 

αντιανεμικού, ο Παναγιώτης τραβάει να φύγει, στάσου ρε 

τσογλάνι! 

Ανοίγει το φερμουάρ και μένει με το μπουφάν στο χέρι, τρέχει 

ο τσόγλανος από τους πρώτους, μέσα στους χιλιάδες. 

«ΠΑΝΑΓΙΩΤΗ!» φωνάζει ο Βασίλης αλλά η ιαχή «ΘΡΥΛΟΣ, 

ΘΡΥΛΟΣ!» πνίγει την φωνή του, προσπαθεί να τον φτάσει μαζί 

με τον Πολύκαρπο, φτάνουν στον διάδρομο, που πήγε γαμώ το 

στανιό μου, θα το γαμήσω το κωλόπαιδο, κατεβαίνουν 

χιλιάδες, «θρύλος, θρύλος!», δεν βλέπουν πέρα από τη στροφή, 

«είναι κλειστά!», «Ολυμπιακός, Ολυμπιακός!», «η θύρα είναι 

κλειστή, δεν μπορούμε να βγούμε!», ακούγονται ουρλιαχτά, τι 

γίνεται μπροστά, φτάνουν στις σκάλες. 

«Τα τουρνικέ! ΒΓΑΛΤΕ ΤΑ ΤΟΥΡΝΙΚΕ!» 

«Βοήθεια!» 

«Παναγιώτη!» 

Γλιστράει η σκάλα από αίμα. 



Χίλια Μιλιγκράμ Απουσίας 

Σελίδα | 139  
 

«ΑΝΟΙΞΤΕ ΤΗΝ ΘΥΡΑ! ΒΟΗΘΕΙΑ!» 

«Παναγιώτη! Πού είσαι;» 

Ο Πολύκαρπος πατάει σε κάποιου το πόδι, η θύρα είναι 

κλειστή, χιλιάδες άνθρωποι τρέχουν από τις κερκίδες να 

φτάσουν στην Ένα, δεν βλέπουν, δεν ξέρουν τι γίνεται 

μπροστά. 

«Κρατηθείτε!» δυο αστυνομικοί προσπαθούν να σπάσουν τα 

κάγκελα. 

«ΠΙΣΩ! ΠΙΣΩΩΩΩ!» 

«Βασίλη! Πάνο!», πέφτουν πάνω του, έρχονται κι άλλοι, σπάνε 

τα κάγκελα, ορμάνε έξω, σέρνουν κορμιά, κρατάνε το στόμα 

τους, αιμορραγούν, ξερνάνε, είναι μελανιασμένοι. 

«Τι έγινε; Τι γίνετε!» 

Φωνές, κλάμα και σειρήνες, βουλιάζει το Τζάνειο, τρεις 

διμοιρίες ΜΑΤ σπρώχνουν τα πλήθη, το παιδί μου! «Ο 

αδελφός μου!» «ΜΠΑΜΠΑ!» 

Ο Πολύκαρπος είναι καλά, ψάχνει στον διάδρομο, δεκάδες 

ράντζα με παραμορφωμένα παιδιά, στο νεκροτομείο τους 

βάζουν σε στοίβες ακούει τους νοσοκόμους, κάντε έκκληση, 

χειρούργους και φάρμακα, τους χάνουμε, «Βασίλη…», 

μουρμουρίζει, «Παναγιώτη…». 



Χίλια Μιλιγκράμ Απουσίας 

Σελίδα | 140  
 

Βγαίνει στην είσοδο, επικρατεί τρέλα γύρω, «είδες τον άνθρωπό 

μου», «είδες το παιδί μου», ο Βασίλης κάθεται στη μέση του 

δρόμου και κλαίει, κρατάει με τα δύο χέρια το πρόσωπο κι 

όταν σηκώνει το βλέμμα και τον κοιτάζει ο Πολύκαρπος τα 

χάνει, τρομάζει και γονατίζει δίπλα του. Ακουμπάει το χέρι 

του στον ώμο κι ο Βασίλης σβήνει. 

«Τι θα πω στην μάνα μας; Που είναι το παιδί, θα με ρωτήσει. 

ΤΙ ΘΑ ΤΗΣ ΠΩ;» 

Χάνεται μέσα στα χέρια του φίλου του. Την επόμενη μέρα, 

αφού ούτε ο Πολύκαρπος, ούτε ο Βασίλης έβρισκαν τίποτα να 

πουν στην κυρά- Ελευθερία, ο Ράλλης, τους βγάζει από την 

δύσκολη θέση λέγοντας πως, «ήταν η κακιά στιγμή». 

Καμιά φορά, κοιτά στην τηλεόραση τον αριθμό «εφτά» 

γραμμένο με τα εικοσιένα μαύρα καθίσματα μέσα στα 

υπόλοιπα κόκκινα του σταδίου. Τότε μόνο μιλάει για την 

Ματωμένη Κυριακή και λέει στη Σοφία, πως δεν φτάνουν για 

συγγνώμη. 

  



Χίλια Μιλιγκράμ Απουσίας 

Σελίδα | 141  
 

20. Σκληρά Ναρκωτικά 

 

 

 

 

 

 

 

Τελειώνει, είναι στον τελευταίο χρόνο. Πώς έφτασε στο σημείο 

να κοντεύει να πάρει το πτυχίο του, ούτε που το κατάλαβε. Σε 

λίγους μήνες θα δώσει τα τελευταία δυο μαθήματα, θα τα 

περάσει σίγουρα και μετά… 

Βγαίνει από το μπάνιο, τα μούσια του και τα μακριά του 

μαλλιά στάζουν νερό πάνω του και γύρω του μέσα στο 

υπόγειο, πετάει την πετσέτα σε μια γωνία, κάθεται στην άκρη 

του κρεβατιού και ανάβει τσιγάρο. 

Ποιος θα είναι στην τελετή; Δεν απέμεινε κανένας. Ο θείος 

ίσως; Μπορεί, αν είναι εδώ και δεν ταξιδεύει. 

Και μετά στρατό. 



Χίλια Μιλιγκράμ Απουσίας 

Σελίδα | 142  
 

Βγάζει πυκνό ντουμάνι, ψάχνει ρούχα πάνω στην καρέκλα, 

δίπλα στο στρώμα. Βρήκε. 

Κανένας όμως; Σκατά, τι σημασία έχει; Τι σημασία έχει το 

πτυχίο, ο στρατός, η δουλειά, η ζωή του δεν υπάρχει ούτε σαν 

υποψία, μόνο ένα πράγμα μετράει. 

«Το Σαββατόβραδο», μουρμουρίζει και φτιάχνει τα πέτα του 

πουκάμισου, στρώνει το μπορντό παντελόνι, δένει την 

αγκράφα, γυαλίζει το παπούτσι, γυαλίζει ολόκληρος σαν 

κάλπικη δεκάρα, πουλάει αέρα, το ξέρει, βγάζει γερές δόσεις 

φούμαρα από τις τσέπες του, συχνά οι όμορφες νεαρές των 

βορείων προαστίων αγοράζουν, τουλάχιστον έτσι νομίζει αν και 

υποπτεύεται πως ξέρουν πολύ καλά τι ακριβώς έχει να τους 

δώσει και είναι ό,τι πρέπει για προχωρημένο Σαββατόβραδο. 

Μόνος όμως; Ούτε ένας πούστης δεν έμεινε, έτσι, για το 

τυπικό καλή σταδιοδρομία γαμώ την τύχη μου, πάλι καλά που 

θα ‘ρθει τουλάχιστον η κυρία Ελευθερία να δει τον Μπίλη, 

αυτή μια ευχή θα του τη δώσει κι όχι από ψυχικό. 

Βγαίνει στη νύχτα. Μπαρμπαρέλα δεν γουστάρει με τίποτα, 

μαζεύει ψόφιες γκόμενες, Ντόριαν Γκρέι, μετά τον Μουστάκα 

μαζεύτηκαν όλοι οι δήθεν να δουν το πλατό. Αυτοκίνηση ρε 

Μπίλη, που βάζει κι από καμιά ροκιά να χτυπηθεί το πατάρι 

και κοντεύει να πέσει από το χορό. 

Τον βρήκε απ’ έξω, στενό τζινάκι, φανελάκι Μπράντο και 

μπούκλα χάλκινη, όλο τον κόσμο θα γαμήσει πάλι σήμερα ο 



Χίλια Μιλιγκράμ Απουσίας 

Σελίδα | 143  
 

μπάσταρδος, αραχτός πάνω στη «χοντρή», άγριο γκάζι η 

ρουφιάνα, τη στήνει καμιά φορά στα Πηγαδάκια, από θαύμα 

ζει ώρες- ώρες ο μαλάκας. 

Με το που τον βλέπει κλειδώνει την εφτάμιση, της πετάει ένα 

φιλί στο ντεπόζιτο και τρέχει πάνω του, τον τραβάει από το 

γιακά, κάτσε ρε μαλάκα, χάλια μ’ έκανες, σκάσε, θα σε φτιάξω 

πάλι κολλητέ, έλα μαζί μου. 

Μπαίνουν, ψόφια τα πράγματα ακόμα, νωρίς είναι, πάνε 

καρφί στις τουαλέτες, κλειδώνονται σε μία. 

«Τι έπαθες, ρε Μπίλη;» 

«Κολλητέ, ετοιμάσου να πετάξεις!», του λέει και βγάζει ένα 

μικρό μπουκαλάκι από την μπροστινή του τσέπη. Ανοίγει το 

καπάκι. 

«Τι με βάζεις να κάνω τώρα ρε Μπίλη, αφού ξέρεις, δεν είμαι 

για σκληρά, κανένα τσιγάρο το πολύ», «σκάσε και ρούφα το 

απ’ τη μύτη, μετά θα με θυμηθείς και κόψε τα πούστικα, όλο 

το μαγαζί θα ‘ναι φτιαγμένο εκτός απ’ τον μαλάκα τον 

Πολύκαρπο». Μόνος στο πτυχίο εντάξει, μόνος Σαββατόβραδο 

με τίποτα, σκύβει στο χέρι του και τη κατεβάζει. 

«Το καλό που σου θέλω να είναι παραισθησιογόνο γιατί, 

αλήθεια, όλα είναι τόσο σκατά τώρα…» 



Χίλια Μιλιγκράμ Απουσίας 

Σελίδα | 144  
 

Βγαίνουν, έχει πήξει από κορμιά κι ιδρώτα, ο Πολύκαρπος 

δεν χορταίνει, όλα λάμπουν ξαφνικά, όλα είναι ξεκάθαρα, 

εύκολα, πολλά κι απλά, μυρίζει καύλα εδώ μέσα, μυρίζει 

επιθυμία, αστράφτει η κερκίδα, παίζει Κις, «I was made for 

lovin’ you», αστράφτει το πατάρι και τα φώτα, μόνη της εκείνη 

χορεύει στην καρδιά της πίστας, στην καρδιά του σύμπαντος, 

είναι ωραίος, δεν ψάχνει να πουλήσει, πλησιάζει, χορεύει μαζί 

της, φοράει μια παλιά καμπάνα και μπλουζάκι με δέσιμο 

πίσω από τον λαιμό, λάμπει ο λαιμός της, Σοφία του φωνάζει, 

βάζει τα γέλια όταν ακούει το όνομα του, καταπίνει τον 

εγωισμό του μαζί με τις νότες του Λε Φρικ, μιλάνε, γελάει, της 

αρέσει, τον τυφλώνει, χορεύουν, θα σε δω; Θα με δεις. Πού; 

Πότε; Εδώ. Τώρα. Όλα είναι τώρα, τα χείλια της είναι τώρα, οι 

ρόγες της που σκληραίνουν με τον χορό είναι τώρα, η γλώσσα 

της στο αφτί τώρα, καληνύχτα, καληνύχτα, ως το επόμενο 

Σαββατόβραδο, ως τότε, κι αυτό είναι τώρα, θα εκραγεί η 

καρδιά του, η νύχτα λάμπει αλκαλική, φεύγει μόνος, μόνος, 

μόνος. 

Το επόμενο πρωί την βρήκε πίσω από τα κλειστά του βλέφαρα, 

έλαμπε στα σκοτάδια τους, άνοιξε τα μάτια κι έλαμπε ακόμα, 

μαλάκα Μπίλη, τι στον πούτσο μου έδωσες. 

Σηκώθηκε, έλαμπε το υπόγειο, βγήκε έξω, έλαμπε ο δρόμος, 

έλαμπαν ολόκληρα τα Ταμπούρια, ο κυρ- Κώστας ο 

περιπτεράς, έλαμπε κι αυτός. Τα ναρκωτικά φταίνε, είπε. 

Έλαμπε η σχολή, τα χέρια του, τα ξεραμένα σκατά των 

σκυλιών στο πεζοδρόμιο, ένα μωρό που έκλαιγε στη στάση, η 



Χίλια Μιλιγκράμ Απουσίας 

Σελίδα | 145  
 

στάση, όλα τον τύφλωναν κι εκείνη εκεί, πίσω, μέσα από τις 

ακτίνες με μπλούζα δεμένη πίσω από τον λαιμό. 

Κι έλεγε κάθε φορά, δεν είμαι εγώ για σκληρά, του το ‘πα του 

τσόγλανου και το έδωσε όρκο στον εαυτό του, άλλο σκληρό 

ναρκωτικό να μην ξαναπάρει, μέχρι να στρώσει τουλάχιστον 

και να μην φέγγει μέσα του το σύμπαν με όλους του τους 

γαλαξίες. 

Σήμερα, αυτήν τη νύχτα, στις 2:55 ακριβώς, κλείνουν τριάντα 

οχτώ χρόνια από τότε, είναι ξαπλωμένος ανάσκελα μα κάτι τον 

ενοχλεί και δεν κοιμάται. Γυρίζει και την κοιτάει, ήρεμη, 

απλή, ξαπλωμένη στο πλάι, λάμπει ο γοφός της κι η 

λακκούβα στη μέση της, λάμπει ο ώμος της, ο σβέρκος της 

λάμπει και τα μαλλιά της και τα πόδια της, οι ρυτίδες γύρω 

από τα χείλια της και στο μέτωπο, τα βυζιά της αστράφτουν 

στο σκοτάδι κάτω από ένα άθλιο νυχτικό της λαϊκής, είναι 

διάφανο, το ξέρει αυτό το κορμί, το βλέπει κάτω από χίλιες 

στρώσεις, τίποτα δεν εμποδίζει την λάμψη του. 

Περνάει το χέρι πάνω από το σώμα, βλέπει πως σβήνει πια, ο 

χρόνος το προλαβαίνει, περισσότερος πίσω παρά μπρος, όμως 

το καίει ένα φως, το ίδιο πάντα, τρομαχτικό, γεμάτο 

τσακίσματα και διαθλάσεις, κουβαλάει το πρώτο μυστικό, το 

μόνο μυστικό που έχει πια αξία, δεν υπάρχει χρόνος, το τώρα 

του κουβαλάει την φρεσκάδα της πρώτης νιότης, δεν αλλάζει 

όψη με τον χρόνο ο άνθρωπος που έχεις στο πλευρό σου. 

Είναι όλα τώρα. Πάντα. 



Χίλια Μιλιγκράμ Απουσίας 

Σελίδα | 146  
 

Σηκώνεται. Πάει στο σαλόνι, βάζει ουίσκι, το αδειάζει. Βάζει 

ξανά κι όπως πίνει και γύρω του λάμπει το καθιστικό, το 

τραπεζάκι και η βιβλιοθήκη, χαμογελάει κι αφήνεται, μόνος 

ανάμεσα τους, να απολαύσει αυτό το χάι που τον τυφλώνει 

τόσα χρόνια. Κι είναι όλο φτιαγμένο από το πιο σκληρό 

ναρκωτικό. 

  



Χίλια Μιλιγκράμ Απουσίας 

Σελίδα | 147  
 

21. Το μεγάλο ΝΌΧΙ 

 

 

 

 

 

 

 

Στο μπρίκι βράζει ο καφές. Σκάει σε μυρωδάτες τουλούπες το 

καϊμάκι κι όμως ζέχνει φθηνό οξυζενέ, μίσος και φόβο. 

«Ναι!» 

«Όχι!» 

«Ναι!» 

«Όχι!» 

Στο άλσος της Δεξαμενής τα πιτσιρίκια διαφωνούν αν πέρασε η 

μπάλα την γραμμή. 



Χίλια Μιλιγκράμ Απουσίας 

Σελίδα | 148  
 

«Ναι!» 

Σφίγγουν τα φρύδια. 

«Όχι!» 

Σφίγγουν γροθιές. 

Περπατάει πάνω σε ξερές πευκοβελόνες, τα κοιτάει, όλα 

μοιάζουν ίδια, παντού, κανείς ανέγγιχτος, κανείς στην απέξω, 

το περιθώριο φαντάζει μακρινό σ’ αυτή την πόλωση, στο 

κέντρο λίγοι συντηρητικοί αρχίζουν κι αυτοί να φωνάζουν, 

τελειώνετε ρε παιδιά με τις βλακείες να παίξουμε, όμως η 

ορμή στα άκρα πιέζει, «Ναι!», στοιβάζεται μισός αιώνας 

ελευθερίας, έντασης και πλασματικής γαλήνης, «Όχι!», ο ίδιος 

δεν απέχει, αυτός ο Ιούλιος έχει κάτσει πάνω του σαν ρετσινιά, 

το παιδί μου, ρε πούστη μου; 

«Στο εκβιαστικό τελεσίγραφο  για την αποδοχή από τη μεριά μας 

μιας αυστηρής και ταπεινωτικής λιτότητας δίχως τέλος και χωρίς 

προοπτική να ορθοποδήσουμε ποτέ κοινωνικά και οικονομικά, 

σας καλώ να αποφασίσετε κυρίαρχα και περήφανα, όπως η 

ιστορία των Ελλήνων προστάζει.» 

Βγαίνει από το πάρκο μα πριν το κάνει ρίχνει πίσω του μια 

ματιά, παίζουν ξανά τα αλητάκια, οι πρωτεργάτες της 

διαμάχης πειράζονται, γελάνε και τρέχουν δίπλα- δίπλα, 

γεμίζει απελπισία για τα ιδανικά που ξεπούλησαν, γεμίζει 

γαλήνη για την αγάπη που επικρατεί, για τον αδελφό που δεν 



Χίλια Μιλιγκράμ Απουσίας 

Σελίδα | 149  
 

κλονίζεται από του διπλανού τ’ αγύριστο κεφάλι, που δεν 

φουντώνει τελικά ολέθρια πυρκαγιά. 

Όμως αυτά, συμβαίνουν μόνο στην χώρα του Ποτέ- Ποτέ, είναι 

νεκρός ο Πίτερ Παν, τα παιδιά διδάσκουν στα πάρκα, όλη η 

υπόλοιπη χώρα θυμίζει καφενείο, ο Μηνάς έφυγε οργισμένος 

από το σπίτι, τον έβρισε, τον είπε απολίθωμα του Στάλιν, κι 

εκείνος το ίδιο έκανε, του έφτυσε ένα «ηλίθιε προδότη», 

καφενείο το σπίτι, καφενείο η δουλειά, ο κυβερνοχώρος, η 

κρεβατοκάμαρα κι αυτή το ίδιο, λείπει όμως ο μυρωδάτος 

καϊμακλής, λείπουν οι καλημέρες και η πρέφα, πουθενά τα 

ασσόδυα κι οι εξάρες, τα πειράγματα και τα στοιχήματα με 

έπαθλο σοκοφρέτες, οι πρώτοι σκόρερ, τα κυβερνητικά λάθη, 

οι τραγόπαπες και οι στημένοι αγώνες, λερό το μωσαϊκό, λίγδα 

στη χοάνη, ξεφτίζει η ψάθα της καρέκλας, καμένη η τσόχα και 

λείπει μόνο ο κοινός εχθρός, απουσιάζει η αγανάχτηση του 

ωχαδερφισμού μας, δεν φταίει ο πολιτικός, ο παπάς κι ο 

παράγοντας, ο Κώστας φταίει, ο Μηνάς, η Ελένη, ο Πέτρος, ο 

Πολύκαρπος, ο φίλος μου φταίει, «στον αυταρχισμό και στην 

λιτότητα να απαντήσουμε με δημοκρατία», παιδιά είμαστε; Ο 

αδελφός φταίει, «με ψυχραιμία», η γυναίκα μου «και 

αποφασιστικότητα», η ίδια μου η μάνα φταίει  γαμώ τη σκλαβιά 

μου. 

Ολόκληρη η εβδομάδα περνάει μέσα στο μίσος, φτύνει ο 

γείτονας τον φίλο, απειλεί ο εργοδότης τον υπάλληλο, ο 

Πολύκαρπος δεν σηκώνει το τηλέφωνο να πάρει τον Μηνά, η 

Σοφία του μιλάει, του λέει να ηρεμήσει, του λέει πως σε λίγες 



Χίλια Μιλιγκράμ Απουσίας 

Σελίδα | 150  
 

μέρες θα μετανιώσει πικρά, θα κάτσει η λάσπη και τότε θα 

δεις πως όλες αυτές τις μέρες, εσύ την έριχνες πάνω σου, είναι 

φασίστες απαντάει, κι εσύ, του λέει εκείνη, χάνεται στα άρθρα, 

τον βομβαρδίζουν, τον προετοιμάζουν για όσα δεν προσμένει 

κανείς, να πάρει εκείνος, το κωλόπαιδο, δεν φτάνει που δεν 

μπορεί να δει ούτε μέχρι τ’ αρχίδια του, έχει γλώσσα, γαμώ 

και τα πτυχία του, η Ελπίδα τον στέλνει στον αγύριστο, δεν με 

νοιάζει ρε πατέρα, δεν καταλαβαίνεις; Αλλά τον αδελφό μου, 

μην τον πιάνεις στο στόμα σου, μ’ ακούς; 

Βραδιάζει Παρασκευή, βραδιάζει παντού, φωνές, μουσικές, 

πορείες, Σύνταγμα και Στήλες, όλα στο μπλέντερ, δυο δόσεις 

Ιστορίας, δυο δόσεις υστερίας και μια πρέζα τέχνη, λάβαρα 

και εμπνευσμένοι ηγέτες με έρπητα στα χείλη, γύρω του 

ζωστήρας, τρελαμένα μάτια ακαδημαϊκών με ξυρισμένο κρανίο 

και φοιτητικό σακίδιο των πεντακοσίων ευρώ, άνθρωποι δικοί 

μας δίπλα μας κι απέναντι οι άλλοι, οι χαζοί, οι φοβισμένοι 

προδότες που δεν βλέπουν την αλήθεια μας, μα σύντομα όλα 

θα τελειώσουν, εξορία μετά, να καθαρίσει ο τόπος από τους 

δωσίλογους, φτάνει πια! 

Καίγονται από νωρίς οι ασφαλτικές εκτάσεις, κλειστό βρίσκει η 

Κυριακή τον καφενέ μας, μα τα παιδιά το στήνουν στο 

προαύλιο των εκλογικών, μαλώνουν ξανά οι έφηβοι, καλάθι 

και φάουλ, τα βρίσκουν στον φραπέ με τυρόπιτα στο γνωστό 

κοπανατζίδικο απέναντι από τον Δημοτικό Κήπο, φτάνει στο 

Πρώτο Λύκειο, κόσμος μπαίνει και βγαίνει, το Κομμουνιστικό 

Κόμμα μοιράζει δικά του ψηφοδέλτια, γιατί έτσι, γιατί στην 



Χίλια Μιλιγκράμ Απουσίας 

Σελίδα | 151  
 

απέξω μπορείς να ασκείς όση αντιπολίτευση τραβάει η 

κόκκινη καρδούλα σου, έχεις πάντα καλύτερη προοπτική του 

προβλήματος αν το κοιτάς από ψηλά, πάνω στο βολικότατο 

συννεφάκι σου, έχει πέσει σιγή θανάτου, όσοι προσπερνούν, 

μονάχα ανασαίνουν, κι ο Μηνάς εδώ ψηφίζει, εδώ είναι το ναι, 

εδώ και το όχι, δυο λογιών ανάσες μα όχι εκ πεποιθήσεως 

προσδιορίσιμες αλλά εκ φοράς. 

Αλλιώς σιωπούν όσοι μπαίνουν, πριν πάρουν στα χέρια τους το 

χαρτί, γεμάτοι αγωνία, αβεβαιότητα, με μια έκφραση 

εξαναγκασμένου εγκληματία που έχει οριστεί πως είναι δίκαιο 

το έγκλημά του κι όμως, η γνώση της φύσης του τον γονατίζει. 

Αλλιώτικα πάλι σιωπούν όσοι επιστρέφουν έχοντας ρίξει το 

χαρτί. Σκυφτοί, μπερδεμένοι, αβέβαιοι, όλη η θέρμη έχει πια 

χαθεί, θαρρείς κι από την ώρα του διακαούς πόθου ως τώρα 

μεσολάβησε μια μίζερη κι ενοχική μαλακία στην λεκάνη, επ’ 

ευκαιρία κάποιας επείγουσας κένωσης, μουδιασμένοι κι 

ανάλαφροι από κάθε ευθύνη. 

Φτάνει κι η σειρά του. Παίρνει το χαρτί, μαζί και ένα λευκό, 

μπαίνει στο παραβάν, ακουμπάει στην ξύλινη επιφάνεια, 

παίρνει στυλό και λίγο πριν βάλει τον σταυρό, κοιτάει. 

  

ΠΡΕΠΕΙ ΝΑ ΓΙΝΕΙ ΑΠΟΔΕΚΤΟ ΤΟ ΣΧΕΔΙΟ ΣΥΜΦΩΝΙΑΣ, ΤΟ 

ΟΠΟΙΟ ΚΑΤΕΘΕΣΑΝ Η ΕΥΡΩΠΑΙΚΗ ΕΠΙΤΡΟΠΗ, Η 

ΕΥΡΩΠΑΙΚΗ ΚΕΝΤΡΙΚΗ ΤΡΑΠΕΖΑ ΚΑΙ ΤΟ ΔΙΕΘΝΕΣ 

ΝΟΜΙΣΜΑΤΙΚΟ ΤΑΜΕΙΟ ΣΤΟ EUROGROUP ΤΗΣ 25.06.2015 



Χίλια Μιλιγκράμ Απουσίας 

Σελίδα | 152  
 

ΚΑΙ ΑΠΟΤΕΛΕΙΤΑΙ ΑΠΟ ΔΥΟ ΜΕΡΗ, ΤΑ ΟΠΟΙΑ 

ΣΥΓΚΡΩΤΟΥΝ ΤΗΝ ΕΝΙΑΙΑ ΠΡΟΤΑΣΗ ΤΟΥΣ: 

ΤΟ ΠΡΩΤΟ ΕΓΓΡΑΦΟ ΤΙΤΛΟΦΟΡΕΙΤΑΙ “REFORMS FOR THE 

COMPLETION OF THE CURRENT PROGRAM AND 

BEYOND” («ΜΕΤΑΡΡΥΘΜΙΣΕΙΣ ΓΙΑ ΤΗΝ ΟΛΟΚΛΗΡΩΣΗ ΤΟΥ 

ΠΡΟΓΡΑΜΜΑΤΟΣ ΚΑΙ ΠΕΡΑΝ ΑΥΤΟΥ») ΚΑΙ ΤΟ ΔΕΥΤΕΡΟ 

“PRELIMINARY DEBT SUSTAINABILITY ANALYSIS” 

(«ΠΡΟΚΑΤΑΡΚΤΙΚΗ ΑΝΑΛΥΣΗ ΒΙΩΣΙΜΟΤΗΤΑΣ ΧΡΕΟΥΣ») 

  

ΔΕΝ ΕΓΚΡΙΝΕΤΑΙ/ ΟΧΙ 

ΕΓΚΡΙΝΕΤΑΙ/ ΝΑΙ 

  

Φέρνει το χέρι στο στόμα, κλείνει τα μάτια. 

Βγαίνει έξω σκυφτός, βουβός και όλο συστολή. Ο κόσμος τον 

κοιτάζει, θέλει να κρυφτεί. Βγάζει το τηλέφωνο. 

«Μηνά;» 

«Μην πεις τίποτα, όλα καλά», κομπιάζει μα τα λέει. 

Ο Πολύκαρπος χαμογελάει. 

«Λευκό;» 



Χίλια Μιλιγκράμ Απουσίας 

Σελίδα | 153  
 

«Λευκό.» 

«Γιατί;» 

Επικρατεί σιωπή. 

«Δεν κατάλαβα την ερώτηση», γελάνε ανακουφισμένοι. «Εσύ;» 

«Κι εγώ.» 

«Γιατί;» 

«Δεν μου ‘κάνε κέφι να παίξω. Θα ‘ρθεις για καφέ;» 

«Σε καμιά ώρα. Θα ‘ρθω. Πατέρα;» 

«Πες μου.» 

«Σ’ αγαπάω.» 

«Το ξέρω. Όλοι το ξέρουμε. Ευτυχώς.» 

  



Χίλια Μιλιγκράμ Απουσίας 

Σελίδα | 154  
 

22. Με ένα κόκκινο Canson 

 

 

 

 

 

 

 

Συνηθίζουν να κάθονται στο τραπέζι της κουζίνας για τη 

μελέτη. Είναι μικρό, η μια μεριά στον τοίχο και οι καρέκλες 

στη σειρά τριγύρω, πάνω του ένας μουσαμάς με φρούτα σε 

κίτρινο φόντο και στο πλάι μια στενή μπαλκονόπορτα. Είναι 

ανοιχτή, η κουρτίνα τραβηγμένη και μπαίνει όμορφα το 

απογευματινό φως. Κάθονται κοντά ο ένας στον άλλο, σκύβουν 

πάνω από το αναγνωστικό της Πρώτης και το τετράδιο 

αντιγραφής, ο Πολύκαρπος εξηγεί, η Ελπίδα μαθαίνει, αυτή 

την ώρα έχει πάντα ησυχία, ο μεγάλος είναι στην προπόνηση 

και η Σοφία στο μαγαζί. 

Εκείνο το απόγευμα η Ελπίδα δυσκολευόταν τρομερά, έδειχνε 

περισσότερο αγχωμένη από ότι συνήθως κι ας μην είχε παρά 



Χίλια Μιλιγκράμ Απουσίας 

Σελίδα | 155  
 

μία χειροτεχνία. Ούτε γραμματική, ούτε προπαίδεια. Μια 

απλή χειροτεχνία και τίποτα άλλο. 

Τα χέρια της είναι μικρά και σχεδιάζει τρομερά κακότεχνα με 

κόπο και συστολή σε κόκκινο κανσόν, ο Πολύκαρπος 

χαμογελάει. 

«Δεν τα καταφέρνεις;» 

Η Ελπίδα κουνάει εκνευρισμένη το κεφάλι. 

«Καν’ την εσύ», του λέει και σπρώχνει προς το μέρος του το 

χαρτόνι και το μολύβι. «Θέλω να είναι ωραία!» 

«Μπορείς και μόνη σου», την ενθαρρύνει. 

«Όχι ρε μπαμπά! Θα την κάνω χάλια», επιμένει εκείνη και 

βουρκώνει από αγανάκτηση. «Καν’ την εσύ, σε παρακαλώ, 

πρέπει να είναι ωραία.» 

«Αν είναι από εσένα, θα της αρέσει περισσότερο.» 

«Θα της πούμε ότι την έκανα εγώ.» 

«Ψέματα δηλαδή;» 

Η Ελπίδα το σκέφτεται και σκυθρωπιάζει. Τραβάει απρόθυμα 

το χαρτόνι μπροστά της και σχεδιάζει, γράφει, ζωγραφίζει, 

χρησιμοποιεί όλα της τα μολυβιά και τους μαρκαδόρους, 



Χίλια Μιλιγκράμ Απουσίας 

Σελίδα | 156  
 

ξύνει, σβήνει, διορθώνει, κόβει, διπλώνει, ξανά, της ξέφυγε 

λίγο, τρίτη φορά, θέλει να είναι τέλειο, θέλει να είναι ό,τι πιο 

όμορφο έχει φτιάξει, για εκείνη. 

«Είναι πολύ όμορφο και έτσι!» της λέει ο Πολύκαρπος. 

«Όχι! Λίγο ακόμα», συνεχίζει και γράφει και στο τέλος, στολίζει 

με γκλίτερ μαρκαδόρο, εξετάζει την δημιουργία της και 

χαμογελάει. 

«Τώρα είναι έτοιμη!» λέει όλο περηφάνια και τη σηκώνει στα 

χέρια της προσφέροντάς την στον πατέρα της. «Θα την 

κρύψεις;» 

Εκείνος την εξετάζει προσεκτικά και χάνεται. 

Δεν είναι πάντα εκεί. Όποιος ισχυριστεί κάτι τέτοιο δεν είναι 

παρά ένας κοινός ψεύτης, θα ήταν αβάσταχτο αλλιώς. Ούτε 

και σταματά ποτέ. 

Είναι μια πολύ άσχημα κομμένη καρδιά από χαρτόνι κανσόν. 

Πραγματικά, δύσκολα θυμίζει καρδιά, μοιάζει περισσότερο με 

κόκκινο αυγό μάτι όμως μέσα της κρύβει όλα τα μεγάλα 

μυστικά και τα «για ποιον λόγο» που κάθε τόσο ξεπετάγονται 

μπροστά του. 

Έρχεται σε κύματα, έρχεται απρόσκλητο και φεύγει 

εξαναγκασμένο. Δεν το βλέπει, δεν το περιμένει κανείς. 



Χίλια Μιλιγκράμ Απουσίας 

Σελίδα | 157  
 

Μπορεί να συμβεί οποιαδήποτε στιγμή, όσα χρόνια κι αν 

περάσουν. 

«Είναι τέλεια!» 

Μπορεί να συμβεί με μια πρέζα κανέλα μέσα σε κόκκινη 

σάλτσα όπως βράζει το φαΐ κι από κάποιο ανοιχτό παράθυρο 

ξεσηκώνει τη γειτονιά που προσπερνάς. Μπορεί με ένα τυχαίο 

ήχο από σανδάλι Σολ πάνω στο μάρμαρο του μπαλκονιού, 

από ένα αδέσποτο «αχ» που βρήκες στον δρόμο, ακόμα, από 

ένα άρωμα Τόσκα, ξεχασμένο στο ντουλάπι της γιαγιάς, κι από 

κάτι άλλο, πολύ πιο απροσδόκητο και τρομαχτικό, όπως ένα 

βλέμμα ή μια ελιά στο πρόσωπο κάποιου, πάνω από τα χείλια 

ακριβώς. Όταν κρατάς ένα παιδί στα χέρια σου, το δικό σου 

παιδί, το παιδί του φίλου ή του αδελφού και σκουπίζεις τα 

ανόητα παράπονά του από τα μάτια του. 

Είναι ένα φθηνό κόλπο, τιποτένιο και σαδιστικό που αφοπλίζει 

αυτοστιγμεί κάθε λογικό μέτρο. Άλλωστε, δεν σου δίδαξε ποτέ 

λογική, δεν έπρεπε να το κάνει. Καρδιά σου δίδαξε, με το κιλό 

ή με το μέτρο. 

Η Ελπίδα χαμογελάει πιο πλατιά και μετά σοβαρεύει. 

«Θα σου κάνω και εσένα μία», λέει, «αλλά μετά τη Χάνα 

Μοντάνα! Να πάω να τη δω;» 



Χίλια Μιλιγκράμ Απουσίας 

Σελίδα | 158  
 

Είναι ένα σουέλ, δεν το βλέπεις όμως μπορεί να σε βυθίσει και 

συνήθως το κάνει, όπως όταν βούλιαζες στα παραμύθια της, 

όταν χάιδευε τα βρωμερά μαλλιά σου και σε έλεγε αγρίμι. 

«Να πας», της λέει και κοιτάζει ξανά την καρδιά. 

Γράφει «Σ’ αγαπάω Μαμά» με άσχημα γράμματα. Τόσο απλό 

και λίγο, ίδιο με ένα τίποτα, ίδιο με ένα βουβό κύμα, με 

απόνερα μιας περασμένης μπόρας, που έχεις σχεδόν ξεχάσει. 

Μένει μόνος. Παίρνει το ψαλίδι κι αρχίζει αφηρημένος να 

κόβει. 

Καθόταν δίπλα του με την μεσάτη φούστα της και τα μαλλιά 

της να κατεβαίνουν άστατα μπροστά στο πρόσωπό της. 

«Τι έπαθες;» του έλεγε. 

Κι όπως σήκωνε το βλέμμα και την κοιτούσε να του 

χαμογελάει ήξερε πως δεν είχε πάθει τίποτα, ήξερε ότι ποτέ 

δεν θα πάθαινε τίποτα γιατί εκείνη με κάθε χτύπημα, με κάθε 

ρεζιλίκι, με κάθε πείνα, θα ήταν εκεί και θα ρωτούσε. Κι αυτό, 

τα έκανε όλα απλά. 

Κόβει κι από το σαλόνι ακούει την Χάνα να τραγουδάει, η 

Ελπίδα χορεύει. 

Η Ελπίδα. Θα ήταν εκεί, πίστευε, κι όμως ακούγεται 

καταπραϋντικό το όνομα κι είναι τουλάχιστον δίκαιη 



Χίλια Μιλιγκράμ Απουσίας 

Σελίδα | 159  
 

ανταμοιβή να ανταποδώσεις την αγάπη που πήρες, δίνοντας τη 

-διπλή αν μπορείς- σε κάποιον με το ίδιο όνομα. 

Δεν ήταν κάτι τραγικό, ούτε και πρωτότυπο, δεν κηλίδωσε την 

ιστορία της γειτονιάς ο θάνατός της. Ούτε και άδικος ήταν. 

Κοινός ήταν. Κι ίδια κοινή, μια από όλες, με τα ίδια ρούχα, τα 

ίδια χέρια, τα ίδια μάτια, τίποτα εξαιρετικό. 

Ό,τι εξαιρετικό ήταν να γίνει, έγινε αφού πέθανε. 

Είναι σχεδόν έτοιμο, παίρνει μολύβι. 

Γιατί όσο ζούσε, δεν ήταν παρά μια αυτονόητη αναπνοή, 

τίποτα. Μια εικόνα της γειτονιάς, ένα τραγούδι χιλιοπαιγμένο, 

τραγουδισμένο από όλο τον κόσμο, ήταν ένα απλό φαΐ που το 

βαριέσαι, το ρούχο που σιχάθηκες να βλέπεις στις 

φωτογραφίες του εαυτού σου, τα μαλλιά σου που όλο αλλάζεις, 

τα γόνατά σου που είναι χοντρά και άσχημα, ένα άγευστο 

ποτήρι νερό, τίποτα, αυτό ήταν, ένα τίποτα και επιστρέφει 

μέσα σου, σουέλ θανάτου, θα τουμπάρεις αν δεν βρεις κάτι να 

πιαστείς, κάτι, ό,τι να ‘ναι, ας είναι η Χάνα απ’ το δίπλα 

δωμάτιο, ας είναι μια άλλη Ελπίδα, ας είναι ένα κομμάτι 

κανσόν. 

Το κοιτάει, τέλεια κομμένο σε σχήμα καρδιάς, πάνω γράφει 

«Σ’ αγαπάω Μαμά», παίρνει ένα τασάκι, σπίρτα και τα τσιγάρα. 

Το βάζει μπροστά του, η Ελπίδα χορεύει ακόμα, μέσα βάζει το 

κόκκινο χαρτόνι, βρίσκει το τσαφ του σπίρτου να κρατηθεί, το 



Χίλια Μιλιγκράμ Απουσίας 

Σελίδα | 160  
 

ακουμπάει στην άκρη της καρδιάς και με την φλόγα της, 

ανάβει ένα Μάλμπορο ενώ το σουέλ ξεθωριάζει κι απομένει 

μόνο ένα χαμογελαστό γυναικείο πρόσωπο με υψωμένο ποτήρι 

από τα τελευταία Χριστούγεννα. 

«Χρόνια πολλά ρε μάνα», και ας είναι πολλά, ακόμα και για 

ένα βουβό κύμα. 

  



Χίλια Μιλιγκράμ Απουσίας 

Σελίδα | 161  
 

23. Ο διάφανος άνθρωπος 

 

 

 

 

 

 

 

Έχει πολλά χρόνια που μαραζώνει ο κυρ- Παντελής. Μέρα με 

τη μέρα γίνεται πιο ισχνός, το κρανίο του διαγράφεται πλέον 

ξεκάθαρα κάτω από τα ρυτιδωμένα του μάγουλα. Τα αφήνει 

αξύριστα, ο Πολύκαρπος πιστεύει πως το κάνει για να υπάρχει 

ένα σημείο αναφοράς πάνω στο πρόσωπό του. Όλα τα 

υπόλοιπα ξεθωριάζουν, τα χείλη του έχουν γίνει δυο λεπτές 

γραμμές και τα μάτια του βουλιάζουν μέσα στις κόγχες, δεν 

είχε ιδέα, ποτέ δεν σκέφτηκε τους τρόπους με τους οποίους 

μπορεί να ξεθωριάσει ένας άνθρωπος. Ο κυρ- Παντελής 

θυμίζει Πολαρόιντ ξεχασμένη στον ήλιο, λίγες γραμμές 

προδίδουν το στιγμιότυπο μιας ζωής τώρα πια. 

Είναι ογδόντα χρόνων, τον ξέρει από τότε που έπιασαν το 

διαμέρισμα στην Αμφιάλη με τη Σοφία, πάνε τριάντα χρόνια 



Χίλια Μιλιγκράμ Απουσίας 

Σελίδα | 162  
 

από τότε. Τους καλωσόρισε από τους πρώτους στην 

πολυκατοικία, αυτός και η κυρία Άννα, η γυναίκα του. 

Έμεναν στον δεύτερο. Ο κυρ- Παντελής τους χαιρόταν, 

«φρέσκο ζευγαράκι πουλάκια μου, θα πάρει ζωή η γειτονιά». 

Κρατούσε το μαγαζάκι με τα ψιλικά στη γωνία, τους ήξερε 

όλους με το μικρό και τη μάρκα των τσιγάρων τους και όλοι 

είχαν περάσει τουλάχιστον μια φορά από το σαλονάκι της 

κυρίας Άννας για καφέ και πιροσκί, τα έφτιαχνε και τα δυο με 

μανία, όχι γιατί της άρεσαν τόσο, όσο γιατί της άρεσε να τα 

προσφέρει. 

Βαδίζει στο πεζοδρόμιο της Λαμπράκη. Είναι μεγάλος ο 

δρόμος και φασαριόζικος, όλο νεύρα, και το ψιλόβροχο δεν 

βοηθάει. Έχει σφιχτεί ο ουρανός, διπλώθηκε σαν βρώμικο 

στυπόχαρτο και η υγρασία του τρυπάει τα κόκκαλα. 

Αναλογίζεται το ενδεχόμενο να ξεθωριάσει κι αυτός, όμως δεν 

το πιστεύει, ο κυρ- Παντελής είναι μοναδική περίπτωση, δεν 

φταίνε τα χρόνια. 

Το μαγαζάκι ήταν μια μικρή, βρώμικη τρύπα. Όλα τα παιδιά 

περνούσαν με τα κέρματά τους για Οκέι, Καραμπόλα και 

Λάκυ Καπ και αν είχαν «δαγκώσει» τη γιαγιά, Σικάγο και 

Τυροσούζα. Εκείνος τους έλεγε την τιμή κι αν καμιά φορά δεν 

έβγαιναν τα κέρματα και τα παιδιά μετρούσαν και 

ξαναμετρούσαν τους τα άρπαζε από την χούφτα μ’ ένα «φερ’ τα 

‘δώ μωρέ, τι μετράς τόση ώρα; Να, δέκα και δέκα και είκοσι κι 

άλλα τόσα, εντάξει είναι, άντε να παίξεις». 

«Μα, δεκάρικο ήταν…» 



Χίλια Μιλιγκράμ Απουσίας 

Σελίδα | 163  
 

«Εικοσάρι ήταν, το ‘δα εγώ. Εσύ δεν μετρούσες σωστά, φεύγα. 

Στάσου, πάρε και μια τσίχλα. Τώρα φεύγα.» 

Έχει αρθρίτιδα τώρα, τα δάχτυλά του έχουν σκεβρώσει, 

αδύνατον να μετρήσει, πονάει φριχτά και η υγρασία δεν 

βοηθάει. Κάνα- δυο φορές τον πήραν τα κλάματα κι ο 

Πολύκαρπος δεν βρήκε τρόπο να τον παρηγορήσει. Ρώτησε αν 

πήρε τα φάρμακά του, ίσως ένα παυσίπονο… Δεν απάντησε ο 

κυρ- Παντελής, κούνησε μόνο το κεφάλι. 

Ίσως πάλι τα χέρια του να πονούσαν τόσο φριχτά ακριβώς 

επειδή δεν μετρούσε άλλο λάθος κέρματα με τον μαγικό τρόπο 

που είχε να τα βγάζει πάντοτε σωστά. 

Καθώς πέφτει πάνω του η ψιλή βροχή νοιώθει κάπως 

μουδιασμένα τα δάχτυλά του, η υγρασία τον κάνει να ανοίγει 

και να κλείνει τις παλάμες του νευρικά. Ξεφυσάει και 

σκέφτεται πως ίσως κάποια στιγμή να μην μπορεί και εκείνος 

να μετρήσει σωστά τα λάθη, μα διώχνει βιαστικά τη σκέψη. 

Ούτε τόσο γέρος είναι όσο ο κύριος Παντελής, ούτε τόσο καλός 

που να τον νοιάζει πάνω απ’ όλα η χαρά, το χαμόγελο και το 

μέσα φως των άλλων. 

Συνεχίζει να περπατάει, περνάει έξω από ένα κατάστημα 

ρούχων, στη βιτρίνα η Σοφία είχε δει μια τσάντα που της 

άρεσε, ρίχνει μια κλεφτή ματιά, ακόμα εκεί είναι, δεν την 

πήρε κανείς. 



Χίλια Μιλιγκράμ Απουσίας 

Σελίδα | 164  
 

Έφερνε τα Κάμελ του Αντώνη, τα Σαντέ της Βούλας, Σιλκ Κατ 

μωβ για τη Αγγελική, Κέντ κατοστάρι του Παναγιώτη, που 

ήταν ναυτικός και τα έπαιρνε μόνο Δεκέμβριο με Φεβρουάριο 

αλλά του τα κρατούσε όλο τον χρόνο από τότε που μια χρονιά 

ξεμπάρκαρε μέσα Ιουνίου. Έσκασε ο κυρ- Παντελής, «άκαπνο 

το άφησα το παιδί» και του έδωσε ένα Πρέζιντεντ να βολευτεί 

για κάνα- δυο μέρες μέχρι να περάσει ο τσιγαράς, μα το έφερε 

βαρέως που δεν το γούσταρε ο διπλανός του το χαρμάνι με τον 

καφέ ή το ούζο, έλεγε πως έφταιξε αυτός για τη μισή χαρά κι 

ενώ όταν μαζεμένοι στο μαγαζάκι οι γείτονες -μαζί κι ο 

Παναγιώτης- του έλεγαν «μη σκας βρε κυρ- Παντελή, σιγά τα 

λάχανα», εκείνος έκανε πως δεν στεναχωριόταν. Αργότερα 

έχανε τον ύπνο του μέχρι να γίνει σωστά η δουλειά και να 

αξίζει τον κόπο και το πλούσιο καϊμάκι και η απόσταξη. 

Παίρνει τώρα τη στροφή του δρόμου και λογαριάζει πόσα 

βράδια να ‘χει περάσει άγρυπνος ο κυρ- Παντελής για τους 

άλλους, όσο περνάνε τα χρόνια ο άνθρωπος δυσκολεύεται να 

κοιμηθεί, του συμβαίνει και του ίδιου. Ανοησίες. Επειδή 

γερνάει δεν σημαίνει πως χάνει τον ύπνο του για τους άλλους, 

πρέπει να έχεις μέσα σου κάτι ακατονόμαστο, κάτι πολύ 

ανώτερο για να ξενυχτάς για το χατίρι των άλλων κι όχι από 

ένα βιολογικό ρολόι που όσο πάει ξεκουρδίζεται. Καταλήγει 

πως, ευτυχώς, αυτός δεν είναι έτσι και χαμογελάει 

ανακουφισμένος. Μπροστά του, χαράζει το πρώτο ασθενικό 

φως μιας υγρής μέρας, σε λίγες ώρες πρέπει να πάει στη 

δουλειά. 



Χίλια Μιλιγκράμ Απουσίας 

Σελίδα | 165  
 

Ο ίδιος κάπνιζε κάτι παράξενα ξανθιώτικα Τσιλλέρ, τα έμαθε 

στον στρατό, έλεγε, και του έμειναν κουσούρι γιατί άντε να τα 

βρεις. Τα έφερνε όμως μόνο για αυτόν. Τώρα πια που είχε 

κλείσει και το μαγαζί, με την Άννα του χαμένη από χρόνια -

του τα έφερνε όποτε πήγαινε στην λαϊκή από ένα περίπτερο 

κανένα χιλιόμετρο μακριά- δεν μπορούσε να τα βρει κι ήταν 

ικανός να μείνει άκαπνος τελείως. Χαμένος, μόνος και 

άκαπνος πάει πολύ. 

Διάφανος να ξεθωριάζει, ο φουκαριάρης ο κυρ- Παντελής κι 

όχι από τα χρόνια, αλλά που είχε σταματήσει εδώ και χρόνια 

να φροντίζει, να προσφέρει και να πληρώνετε με λάθος 

κέρματα και σωστά χαμόγελα. Ηρέμησε ο Πολύκαρπος, δεν 

θα κατέληγε στην ανυπαρξία του κυρ- Παντελή, λίγοι 

άνθρωποι μαραζώνουν στο σώμα από μια καρδιά μεγάλη. Η 

δική του, ήταν μια κανονική, σαν όλων των άλλων. 

Μπήκε κάτω από την τέντα και τίναξε από το μπουφάν του τις 

σταγόνες. 

«Καλημέρα κύριε Πολύκαρπε! Πάνω στην ώρα!» 

«Καλημέρα Βασιλάκη. Ήρθαν;» 

«Προ ολίγου» απάντησε ο περιπτεράς. «Πέντε; Όπως πάντα;» 

Ο Πολύκαρπος πλήρωσε, πήρε πέντε πακέτα Τσιλλέρ και 

έφυγε βιαστικά. Είχε χαράξει για τα καλά και βιαζόταν 

τρομερά. Όχι για να κάνει έναν ξεθωριασμένο άνθρωπο 



Χίλια Μιλιγκράμ Απουσίας 

Σελίδα | 166  
 

χαρούμενο, όχι. Τόσο καλός δεν ήταν. Απλά, δεν ήθελε να 

καθυστερήσει στη δουλειά. 

  



Χίλια Μιλιγκράμ Απουσίας 

Σελίδα | 167  
 

24. Ομορφιά μου, μην τις φοβάσαι τις πουτάνες 

 

 

 

 

 

 

 

Πώς θα είναι; 

Πέρασε μία στρώση Μπρίλκρημ τα μαλλιά του και τα έφτιαξε 

όπως συνήθιζε, σε μια αυστηρή, σχολική χωρίστρα προς τα 

αριστερά. 

Τι θα φοράει; Θα μιλήσουμε καθόλου, δηλαδή, πρέπει να πω 

κάτι ή κατ’ ευθείαν; 

Δεν του άρεσαν, δεν ήθελε να θυμίζει σχολιαρόπαιδο. Τα 

χάλασε και τα τράβηξε όλα πίσω, κοιτάχθηκε στον καθρέφτη. 



Χίλια Μιλιγκράμ Απουσίας 

Σελίδα | 168  
 

Κι άμα πετύχω κανέναν γνωστό; Κανέναν γείτονα; Ε, άμα είναι 

νέος δεν θα πει τίποτα. Και παντρεμένος να ‘ναι, πάλι τίποτα δεν 

θα πει, τι να πει; 

Έμοιαζε με αστέρα του κινηματογράφου με τα μαλλιά του έτσι 

φτιαγμένα και το λευκό αμάνικο. Πλησίασε το πρόσωπό του 

στον καθρέφτη και με την παλάμη καθάρισε τους υδρατμούς 

που είχαν απομείνει. Γύρισε το ένα μάγουλο, έπειτα το άλλο. 

«Γαμώτο» μουρμούρισε. 

Ήταν κλεισμένα δεκαέξι, από χθες δεκαεφτά και δεν είχε 

ακόμα τρίχες της προκοπής για να ξυρίσει. Δυο μανδαρινικά 

τσουλούφια χνούδι στην άκρη των χειλιών όλο κι όλο και αυτό 

ήταν ακόμα χειρότερο από να μην έχει καθόλου τρίχες. 

Λοιπόν, κάνε ό,τι είναι να κάνεις, θα μου πει. Κι εγώ θα… 

Δεν σκόπευε να φορέσει τα καλά του. Στο γενέθλιο, του είχε 

φορέσει η μάνα του μια άθλια βερμούδα τσόχινη, σε ένα άθλιο 

πράσινο χρώμα με εξίσου άθλιο καρώ πουκάμισο. Αν δεν ήταν 

τα μανδαρινικά τσουλούφια, θα μπορούσε να υποθέσει κανείς 

πως έκλεινε τα δώδεκα, όχι τα δεκάξι. Τουλάχιστον δεν είχε 

πάει στράφι όλη η μέρα. Ο θείος ήρθε να του ευχηθεί. 

Λες να πρέπει να τα κάνω όλα εγώ; 

Πήγε, τον αγκάλιασε και τον φίλησε. 



Χίλια Μιλιγκράμ Απουσίας 

Σελίδα | 169  
 

«Να σου πω ρε σπόρε…» 

«Πες μου θείε.» 

«Τρίχωσαν τα πόδια σου.» 

«Ναι, θείε.» 

«Δεν σε φαγουρίζουν;», ρώτησε και χαμογελώντας, έχωσε ένα 

πεντακοσάρικο και ένα διπλωμένο χαρτί στην τσέπη της 

βερμούδας. «Εμένα με φαγούριζαν πολύ. Συνέχεια, να τα 

ματώσω κόντευα!» 

Ο Πολύκαρπος έπιασε στην τσέπη του τα λεφτά και το χαρτί. 

«Τι είναι;» 

«Δώρο. Για τη φαγούρα. Διάβασέ το, το βράδυ. Κι αύριο να το 

φροντίσεις. Πες πως σ’ έστειλα εγώ.» 

«Για που το ‘βαλες έτσι γαμπρός εσύ;» τον σταμάτησε η μητέρα 

του στην πόρτα. 

«Κάτι που έχει, από Παρασκευή  στο είπα, ο Δημήτρης…» 

Εκείνη χαμογέλασε. 

«Τι λες παιδάκι μου, δεν καταλαβαίνω!» 



Χίλια Μιλιγκράμ Απουσίας 

Σελίδα | 170  
 

«Ωχ, ρε μάνα! Δεν είμαι μωρό πια, βόλτα πάω, δεν θα 

αργήσω», της απάντησε φουρκισμένος και κόκκινος σαν του 

λιμανιού τον ζερβό φάρο και έκανε να φύγει. 

«Στάσου.» 

Εκείνη τον πλησίασε. Άπλωσε τα χέρια της και του έφτιαξε τον 

γιακά, χαϊδεύοντας το στέρνο του. 

«Όχι. Δεν είσαι», του είπε και τον έσπρωξε απαλά από την 

εξώπορτα. «Να προσέχεις.» 

Όταν έκλεισε πίσω του η πόρτα, απλώθηκε μπροστά του ο 

κόσμος. Αλλιώτικος, τεράστιος, δικός του κόσμος. 

Έρχεται απαλά στην αρχή, χωρίς να το καταλαβαίνεις. Είναι η 

κρεμασμένη μπουγάδα με τα λευκά που δεν χρησιμοποιείς 

ποτέ εσύ. Έπειτα τα καλσόν κι οι φούστες πάνω από το γόνατο 

στις οικογενειακές γιορτές, το μπουρνούζι που πετάει από την 

ανοιχτή πόρτα η μητέρα σου, η παλιά ρόμπα της Αναστασίας 

από απέναντι που έχει μια μικρή τρυπούλα ακριβώς κάτω 

από το φρέσκο στήθος και δεν πρόλαβε να την μαντάρει, ένα 

εμπριμέ φουστάνι στον δρόμο και φτάνει καλοκαίρι μπρος στα 

μάτια σου, μέχρι που πυρώνει το χαλίκι κι εκείνη κάθεται 

εκεί, στη στάση με τα πόδια σταυρωμένα, έχει περπατήσει 

πολύ, σηκώνει τη φτέρνα πάνω από τη γόβα, πατάει στα 

δάχτυλα και στο κενό του στήθους της σμίγουν οι σταγόνες 

από τον ιδρώτα και κατεβαίνουν προς την κοιλιά της, βουτάς 

να τις πιάσεις, τελευταία στιγμή διστάζεις, όχι από φόβο, αλλά 



Χίλια Μιλιγκράμ Απουσίας 

Σελίδα | 171  
 

θέλεις να δεις πού θα καταλήξουν, θέλεις να δεις αν θα 

σταθούν στον αφαλό ή αν θα πάνε πιο χαμηλά κι αν θα 

νοτίσουν τις πτυχές του βαμβακιού, της δαντέλας ή της 

σάρκας. Και πριν προλάβεις να πάρεις τα μάτια σου, γυρίζει 

και σε κοιτάει, δείχνεις ολωσδιόλου ηλίθιος, τα μάγουλά σου 

καίνε και ανάμεσα στα πόδια σου έχεις ένα σκληρό κατάρτι 

πλοίου που διαγράφεται προδοτικά κάτω από τη σχολική 

βερμούδα. 

Στρέφεις το βλέμμα στον δρόμο, μετράς κουτσουλιές και 

προσπαθείς να ξεφουσκώσεις τον καβάλο σου, τραβάς τη σάκα 

σου μπροστά και μπαλατζάρει, τη νοιώθεις να χαμογελάει 

κολακευμένη από την επιθυμία, τρυφερή απέναντι στην 

πρώτη σου ορμή κι έχει στο βλέμμα καρφωμένη κάθε αιτία, 

κάθε δικαιολογία για να επιθυμείς. Και τότε ξέρεις. Τότε 

μαθαίνεις να ποθείς ώσπου στο τέλος, μονάχα ποθείς, με κάθε 

πόρο του κορμιού σου ποθείς και θες να πεθάνεις που δεν 

μπορείς να έχεις. 

Έφτασε έξω από τη στενή πόρτα. Έβγαλε το χαρτί και έλεγξε 

την διεύθυνση που του είχε γράψει ο θείος του. Σωστά είχε 

έρθει. Χτύπησε απαλά ενώ το κόκκινο φως πάνω από το 

κεφάλι του απλώνονταν ασθενικό σε έναν δρόμο που δεν είχε 

ακόμα ζωντανέψει. 

Του άνοιξε κι εκείνος μπήκε. 

«Καλώς το ομορφόπαιδο» είπε και στάθηκε μπροστά του, η 

μεταξωτή ρόμπα της ήταν ανοιχτή και φορούσε μόνο ένα 



Χίλια Μιλιγκράμ Απουσίας 

Σελίδα | 172  
 

ζευγάρι ψηλές, διάφανες κάλτσες. Αντίθετα σε κάθε νόμο της 

κοινωνίας, της φύσης, του ίδιου του Θεού, ο Πολύκαρπος, 

έμεινε ακίνητος στη θέση του με τα ματιά στραμμένα στο 

πάτωμα. 

«Είστε η Φρόσω;» 

Εκείνη χαμογέλασε. 

«Αυτή είμαι ομορφούλη μου. Και του λόγου σου; Ποιος είσαι 

που με ξέρεις με το μικρό μου;» 

Δίστασε, γύρισε και κοίταξε την πόρτα, έπειτα ξανά εκείνη, 

σήκωσε τα μάτια μέχρι που αντίκρισε το γυμνό κορμί, μετά 

ξανά την πόρτα, ήθελε να φύγει τρέχοντας, προς ποια 

κατεύθυνση πίσω του ή μπρος του, δεν ήταν σίγουρος. 

Έβγαλε από την τσέπη του το χαρτί και της το έδωσε. Εκείνη 

το πήρε και διάβασε ρίχνοντάς του ματιές. Όταν τελείωσε τον 

πλησίασε. 

« Σ’ αγαπάει πολύ ο θείος σου», του είπε και τον πήρε από το 

χέρι. «Έλα μαζί μου.» 

Έκανε ένα βήμα όμως ο Πολύκαρπος δεν κουνήθηκε. Γύρισε 

προς το μέρος του. 

«Ομορφιά μου», του είπε. «Μην τις φοβάσαι τις πουτάνες.» 



Χίλια Μιλιγκράμ Απουσίας 

Σελίδα | 173  
 

Τα μάτια τους σταύρωσαν στο κενό. 

«Δεν σε φοβάμαι», απάντησε. «Αλλά δεν ξέρω τι πρέπει να 

κάνω.» 

Εκείνη χαμογέλασε. Έσκυψε κοντά του, ένοιωσε την ανάσα 

της πάνω στα χείλη του και μετά την υγρή γλώσσα, τα δόντια 

της, το στόμα της μύριζε τσιγάρο και κρασί και κάτι ακόμα, 

κάτι που έψαχνε χρόνια μετά σε άλλα χείλη κι όμως, ποτέ, δεν 

βρήκε. 

Κόπηκε το φιλί και μέσα στην παραζάλη την άκουσε να του 

λέει, «θα σε βοηθήσω». 

  



Χίλια Μιλιγκράμ Απουσίας 

Σελίδα | 174  
 

25. Ουρολογία 

 

 

 

 

 

 

 

«Ουρολογία!» 

«Ρε πατέρα, τώρα, θες και τα λες ή σου ξεφεύγουν;» 

Κάθεται στο γραφείο του. Είναι ένα ωραίο δωμάτιο, φίνο, πίσω 

του έχει μια τεράστια τζαμαρία κι αν γυρίσει να κοιτάξει θα 

διαπιστώσει και μόνος, αν και από κάποιο ύψος, πως η 

Πειραιώς έχει πολύ καλή ροή για την ώρα. Όμως δεν το κάνει. 

«Άκου και κανέναν άνθρωπο, ρε πούστη μου! Ώρες- ώρες είναι 

λες και έχεις άχυρα στο κεφάλι σου. Πώς πέρασες ιατρική, 

ήθελα να ‘ξερα!» 



Χίλια Μιλιγκράμ Απουσίας 

Σελίδα | 175  
 

Χαμογέλασε με την αγανάκτηση του, πάντα τον διασκέδαζε 

αλλά φρόντιζε να μην του το δείχνει, εκείνη την ημέρα δεν τα 

κατάφερε. 

«Άντε, πες μου ρε πάνσοφε δόκτορα εσύ! Σε τράπεζα 

δουλεύεις, κάτι παραπάνω θα ξέρεις για τις ιατρικές 

ειδικότητες!» 

Είναι καμπουριασμένος πάνω από ένα χαρτί. Στην όψη είναι 

και αυτό όμορφο, σχεδόν όσο και το δωμάτιο. Είναι ανάγλυφο 

με αφαιρετικά πλαίσια διαχωρισμού και ευδιάκριτη μια πολύ 

καλλιτεχνική, ιδιαίτερα μελετημένη υπογραφή στο κάτω 

μέρος, απουσιάζει από πάνω της η τυπική ιατρική βιασύνη, 

προφανώς ως ένδειξη συμπόνιας από έναν γιατρό προς έναν 

άλλο. Αν το περιεχόμενο του κειμένου ήταν διαφορετικό, τότε 

σίγουρα η υπογραφή δεν θα ήταν παρά μια στραβή 

μουντζούρα. 

«Άκου λίγο και μην κοροϊδεύεις, Μήνα! Εδώ μιλάμε για τη ζωή 

σου, λες να θέλω να σε δω να τυλίγεις σουβλάκια με το πτυχίο 

σου;» τον είχε ρωτήσει λίγο πριν ανάψει ένα ακόμα τσιγάρο. 

«Ξέρεις πόσων γιατρών τους τραπεζικούς λογαριασμούς έχω 

ανοίξει στα τριάντα χρόνια που είμαι στην τράπεζα; Χιλιάδες!» 

«Ε, και; Τι σε κάνει αυτό; Κανέναν ειδικό του ιατρικού 

κλάδου; Μήπως μετά από τόσους τραπεζικούς λογαριασμούς 

γιατρών που άνοιξες μπορείς να κάνεις και επέμβαση 

ανοιχτής καρδιάς; Τι μου λες τώρα ρε πατέρα;» 



Χίλια Μιλιγκράμ Απουσίας 

Σελίδα | 176  
 

Αυτό που είναι πιο εντυπωσιακό πάνω στο χαρτί είναι η 

απόλυτη τάξη. Δεν υπάρχει ούτε μία λέξη που να περισσεύει, 

ούτε μία που να υποθέτεις πως μπορεί να βρέθηκε εκεί κατά 

λάθος, αλλού ανήκει, είναι παράταιρη, δεν ταιριάζει εδώ, 

φαίνεται, έχει παραπέσει. Έξω ακούει το κουδούνι της 

εισόδου, η Λίνα θα ανοίξει, τρίβει το πρόσωπό του και διαβάζει 

ξανά. 

«Μη λες μαλακίες κι άκου τον πατέρα σου μια φορά, γαμώτο! 

Ρε, μην με κάνεις να λέω τα ίδια και τα ίδια, μόνο άκου. 

Ξέρεις ποιοι γιατροί είχαν τους μεγαλύτερους λογαριασμούς; 

Μιλάμε τώρα για χοντρό χρήμα, όχι μαλακίες!» 

«Να μαντέψω;» 

«Οι ουρολόγοι!» 

Διαβάζει από την ώρα που το πήρε στα χέρια του, πέρασε ο 

ίδιος από το διαγνωστικό, το έβγαλαν γρήγορα, συνήθως θέλει 

μια εβδομάδα αλλά το σκιαγραφικό είχε πιάσει καλά και ο 

Πέτρος, που ήταν μαζί του στη σχολή, το έβαλε πρώτο. Του το 

έδωσε χωρίς να πει τίποτα πέρα από «τα ξέρεις ρε Μηνά, ο 

άνθρωπος φτύνει αίμα… τα ξέρεις». 

Τα διάβαζε παρόλο που ήξερε καλά, το ήξερε από τότε που 

ήρθε ξαφνικά ένα πρωί στο γραφείο. Ήρθε μόνος, έδειχνε 

χλωμός και έσπρωχνε μπροστά του ένα μουδιασμένο 

χαμόγελο. Δεν είμαι καλά, του είχε πει. 



Χίλια Μιλιγκράμ Απουσίας 

Σελίδα | 177  
 

«Ε, και τι θες να κάνω; Να δηλώσω Ουρολογία για να κάνω 

αποταμίευση με ουρά, πας καλά μωρέ;» 

Είχε αρχίσει να φουντώνει σοβαρά το πράγμα αλλά ο 

Πολύκαρπος επέμενε. 

«Γιατί ρε Μηνά; Γιατί θα γίνεις γιατρός δηλαδή, για να 

ψοφήσεις εφημερεύων στα χειρουργεία του Ερυθρού Σταυρού 

και του Θριάσιου; Ή μήπως για να κάνεις έρευνα; Τι είπες θες 

να δηλώσεις;» 

«Ογκολογία.» 

Ο Πολύκαρπος έμεινε για λίγο σκεφτικός. 

«Δεν έχω ανοίξει ούτε έναν λογαριασμό σε ογκολόγο.» 

Τώρα ανοίγει η πόρτα, κάποιος μπαίνει, ώ Θεέ μου, ακόμα 

ένας, αρχίζει να προετοιμάζει τα κλασικά, τρία τέταρτα 

επιστήμη, ένα όγδοο επαγγελματισμός και τα ρέστα ανθρωπιά, 

πάντα βοηθάει λίγο ψέμα, μία προοπτική κάπως φουσκωμένη, 

ναι, δύσκολο είναι αλλά τη μισή δουλειά την κάνει η 

ψυχολογία του ασθενή ξέρετε, υπάρχουν καταγεγραμμένες 

περιπτώσεις πλήρους ίασης, είναι πιθανό ένα πολυετές 

προσδόκιμο με αξιοπρεπείς συνθήκες. Δεν είναι ανάγκη να 

γνωρίζει ο άλλος πως οι καταγεγραμμένες περιπτώσεις είναι 

δύο στα οχτώ εκατομμύρια, ούτε ότι με το αξιοπρεπείς 

εννοούμε την ικανότητα μιας πλήρους αφόδευσης, αρκεί 



Χίλια Μιλιγκράμ Απουσίας 

Σελίδα | 178  
 

κάποιος να σε καθίσει στην λεκάνη και να αναλάβει να σε 

σκουπίσει μετά. 

«Ε, γιατί δεν το λες τόση ώρα; Να πάρω κάτι άλλο τότε! Ρε 

πατέρα, εντάξει, πλάκα είχε στην αρχή αλλά τώρα έχει αρχίσει 

να γίνεται προσβλητικό. Για τόσο λίγο μ’ έχεις, να τα βάλω όλα 

κάτω για το χρήμα;» 

«Μην γίνεσαι ανόητος, χαρούμενος θέλω να είσαι, άνετος!» 

«Και λες να πάρω Ουρολογία;» 

«Φυσικά! Ρε παρ’ το χαμπάρι, όλοι νοιάζονται πρώτα- πρώτα 

για τα απόκρυφα τους, ακόμα να το καταλάβεις;» 

Είναι στον προθάλαμο ακόμα, δεν ακούει φωνές, η Λίνα 

υποδέχεται τους πάντες θαρρείς και έφτασαν στο πάρτι της 

ζωής τους κι όχι στη γραμμή του τερματισμού. 

«Θα θυμάσαι, βέβαια, ότι είμαι γκέι…» 

«Τι σχέση έχει τώρα αυτό;» 

«Να σου πω. Πας εσύ στον ουρολόγο να σου εξετάσει τον 

προστάτη γιατί πονάς όταν κατουράς, ας πούμε, δεν λέω 

καμιά περίπτωση που δεν σου σηκώνεται, πονάς ρε παιδί μου, 

δεν την παλεύεις!» 

«Ναι.» 



Χίλια Μιλιγκράμ Απουσίας 

Σελίδα | 179  
 

«Ξέρεις πως εξετάζουμε τον προστάτη;» 

«Όχι.» 

Θυμόταν σε εκείνη τη φάση να χαμογελάει, να σηκώνει το δεξί 

του χέρι και να κουνάει πάνω- κάτω το μεσαίο του δάχτυλο. 

Θυμόταν επίσης τον πατέρα του να χάνει λίγη από την θέρμη 

που είχε θρονιαστεί στα μάγουλα του. 

«Όχι!» 

«Ναι. Και ο γιατρός που σου πασπατεύει τον πισινό μέχρι να 

φτάσει στα «απόκρυφά» σου όπως είπες, από μέσα όμως, είναι 

κραγμένη. Ξαναπάς;» 

Έπεσε σιωπή. 

Έξω άκουσε μια βαριά αντρική φωνή να λέει πρόσχαρα μια 

καλημέρα που πνίγηκε στον βήχα. 

«Τι να σου πω ρε παλικάρι μου, κάνε ό,τι καταλαβαίνεις. 

Ογκολογία; Ογκολογία. Μήπως μπορώ να σου αλλάξω μυαλά;» 

«Όχι, δεν μπορείς», του είχε απαντήσει. «Αλλά μην σκας, ό,τι 

ήταν να κάνεις το έκανες. Καλά.» 

Τον αγκάλιασε. 

«Σκατόγερε.» 



Χίλια Μιλιγκράμ Απουσίας 

Σελίδα | 180  
 

«Σκατόμυαλε.» 

«Να κεράσω μπύρα;» 

«Εγώ σήμερα. Πάμε.» 

Πλησιάζει τώρα ακόμα ένας, ήρθε να μάθει κι αυτός τα 

αποτελέσματα, ένας σαν όλους λέει στον εαυτό του, ένας 

ακόμα είναι μόνο κι όπως σκύβει πάνω από το χαρτί δεν 

αντέχει, αρχίζει να τρέμει και κλαίει, κλαίει με λυγμούς, 

πόσες φορές να πει λυπάμαι, πόσες φορές να φουσκώσει τις 

ελπίδες, ποιανού τις ελπίδες; 

Η πόρτα ανοίγει, τον βλέπει και σηκώνεται όρθιος, τον 

πλησιάζει, τον αγκαλιάζει. 

«Είχες δίκιο, γαμώτο, πάλι, πάντα! Έπρεπε να έχεις άδικο 

αυτή τη φορά, ας είχες μια φορά άδικο » φωνάζει. 

«Τι έπαθες;» 

«Έπρεπε να πάρω Ουρολογία.»  



Χίλια Μιλιγκράμ Απουσίας 

Σελίδα | 181  
 

26. Μάτια κλειστά 

 

 

 

 

 

 

 

 

 

Ξύπνησε το πρωί καθυστερημένα, δέκα λεπτά, κατούρησε και 

πλύθηκε, φόρεσε το γκρι κοστούμι του, ήπιε έναν καφέ στο 

τραπέζι της κουζίνας, ξύπνησε τη Σοφία απαλά και έφυγε. 

Δούλεψε αρκετά και κακόκεφα, επέστρεψε στο σπίτι, έπαιξε 

με τον Μηνά, διάβασε με την Ελπίδα και έφαγε το ψητό 

κοτόπουλο που είχε περισσέψει από την προηγούμενη. Λίγο 

αργότερα επέστρεψε και η Σοφία.  Ήπιαν έναν καφέ ακόμα. 

Φρόντισαν τα παιδιά, μαγείρεψαν για την επόμενη, ετοίμασαν 

φρέσκα ρούχα, μπάνιο και οι τέσσερις με τη σειρά, 

παραμύθια για καληνύχτα. Ήπιαν ένα ποτήρι κρασί εκείνη, 

δύο μπύρες εκείνος, είδαν μια σειρά στην τηλεόραση και 

κοιμήθηκαν. 



Χίλια Μιλιγκράμ Απουσίας 

Σελίδα | 182  
 

Ξύπνησε το πρωί στην ώρα του, σηκώθηκε απρόθυμα, 

κατούρησε και πλύθηκε, φόρεσε το μπεζ κουστούμι του, ήπιε 

έναν καφέ στο τραπέζι της κουζίνας, ξύπνησε τη Σοφία απαλά 

και έφυγε. Δούλεψε αρκετά, λιγότερο κακόκεφα και με 

περισσότερη όρεξη, επέστρεψε στο σπίτι, πήγε τον Μηνά στην 

προπόνηση, η Σοφία διάβασε με την Ελπίδα και όταν ο Μηνάς 

επέστρεψε, έφαγαν ξαναζεσταμένο το φαγητό τους. Λίγο 

αργότερα, η Σοφία έφυγε για το μαγαζί, γύρισε αργά το βράδυ 

κουρασμένη. Ο Πολύκαρπος είχε μαγειρέψει έναν άθλιο 

αρακά, αλλά αυτό ήταν, θα τον έτρωγαν έτσι και αλλιώς. 

Φρόντισαν τα παιδιά, φρέσκα ρούχα, μπάνιο και οι τέσσερις 

με τη σειρά, παραμύθια για καληνύχτα. Ήπιαν ένα ποτήρι 

κρασί εκείνη, δύο μπύρες εκείνος, είδαν μισή ταινία στην 

τηλεόραση και αποκοιμήθηκαν στον καναπέ. Στις δώδεκα, 

σηκώθηκαν και πήγαν στο κρεβάτι. 

Το επόμενο πρωί ήταν αρκετά διαφορετικό γιατί έξω έβρεχε 

και ενώ ξύπνησε στην ώρα του, σηκώθηκε αρκετά αργότερα με 

δυσκολία και κοίταξε από το παράθυρο τον μουντό ουρανό. 

Πήγε ως το μπάνιο, κατούρησε και πλύθηκε, φόρεσε το μπλε 

κουστούμι του, ήπιε έναν καφέ στο τραπέζι της κουζίνας, 

ξύπνησε τη Σοφία απαλά, πήρε μια εμπριμέ ομπρέλα που 

βρήκε δίπλα στην παπουτσοθήκη και το μαύρο παλτό του και 

έφυγε. Δούλεψε λίγο, δεν του έκανε κέφι με τέτοιο καιρό και 

έτσι έκανε μόνο τα βασικά ή όσα δεν μπορούσε να αποφύγει, 

επέστρεψε στο σπίτι, έστειλε τον Μηνά να κάνει μπάνιο, ήταν 

μέσα στις λάσπες από το παιχνίδι στο σχολείο, διάβασε με την 

Ελπίδα και έφαγε τον άθλιο αρακά που είχε φτιάξει 



Χίλια Μιλιγκράμ Απουσίας 

Σελίδα | 183  
 

αδιαμαρτύρητα, το ίδιο του έκανε αν ήταν άθλιος ή 

αριστούργημα. Λίγο αργότερα, επέστρεψε και η Σοφία. Ήπιαν 

έναν καφέ ακόμα. Φρόντισαν τα παιδιά, μαγείρεψε η Σοφία, 

αυτή τη φορά ένα μυρωδάτο κοκκινιστό για την επόμενη, ο 

Πολύκαρπος έβαλε πλυντήριο, η Σοφία το άπλωσε, ο 

Πολύκαρπος μάζεψε το προηγούμενο, η Σοφία σιδέρωσε, 

έκαναν μπάνιο όλοι με τη σειρά εκτός από τον Μηνά που είχε 

ήδη κάνει και έβλεπε ταινία, είπαν παραμύθια για καληνύχτα. 

Ήπιαν ένα ποτήρι Μεταξά εκείνη, δύο Τζακ εκείνος, είδαν 

«Ζούγκλα» στην τηλεόραση και κοιμήθηκαν. Πριν κοιμηθούν, 

έμειναν για λίγο αγκαλιασμένοι. 

Ξύπνησαν και οι δύο μαζί. Η Σοφία σηκώθηκε, άνοιξε τη 

ντουλάπα, έβγαλε τις πιτζάμες της και έμεινε με τα εσώρουχα. 

Ο Πολύκαρπος σηκώθηκε, την είδε και τη βρήκε όμορφη, δεν 

της το είπε, πήγε στο μπάνιο, κατούρησε και πλύθηκε, φόρεσε 

το καφέ μπλέιζερ και το παντελόνι του μπεζ κουστουμιού του. 

Η Σοφία έφτιαξε καφέ και για τους δύο, ο Πολύκαρπος 

ετοίμασε τα γεύματα των παιδιών, έκαναν μαζί ένα τσιγάρο 

χωρίς να μιλάνε πολύ, αντάλλαξαν ένα φιλί, το ίδιο θα ήταν 

και να μην το είχαν κάνει, «σ’ αγαπώ, καλημέρα», το ίδιο θα 

ήταν και να μην το είχαν πει, και έφυγε. Η Σοφία έμεινε για 

λίγο εκεί να κοιτάζει την μπαλκονόπορτα μέχρι που άκουσε 

την Ελπίδα από το δωμάτιο και πήγε να την βοηθήσει να 

ντυθεί. Ο Πολύκαρπος έμεινε για λίγο πίσω από το τιμόνι να 

κοιτάζει τους γείτονες καθώς φεύγουν από το παρμπρίζ μέχρι 

που του κόρναρε ο Φώτης γιατί τον έκλεινε στην πυλωτή. Πήγε 

στη δουλειά του, ο διευθυντής τον επαίνεσε γιατί πούλησε τρία 



Χίλια Μιλιγκράμ Απουσίας 

Σελίδα | 184  
 

δάνεια, η Σοφία είχε κόσμο, τελείωνε και η σεζόν και τα είχε 

όλα μείον είκοσι τις εκατό, ευκαιρία, ο Πολύκαρπος έφυγε 

νωρίτερα, πήρε τα παιδιά, πήγε τον Μηνά στην προπόνηση και 

ενώ η Ελπίδα διάβαζε, έβαλε σκούπα στο σαλόνι. Μετά έφαγε 

το κοκκινιστό, το βρήκε νόστιμο, ξέχασε όμως να το πει στη 

Σοφία όταν εκείνη επέστρεψε. Έφτιαξε καφέ αυτός, τον ήπιαν 

βιαστικά, φρόντισαν τα παιδιά, μαγείρεψαν για την επόμενη, 

φακές, φρέσκα ρούχα για όλους, μπάνιο και οι τέσσερις με τη 

σειρά, την είδε γυμνή να στεγνώνει τα μαλλιά της, χλωμή με 

μαύρους κύκλους και θέλησε να την αγκαλιάσει αλλά το 

μετάνιωσε τελευταία στιγμή και όπως έσκυβε προς το μέρος 

της, αντί να τυλίξει τα χέρια του γύρω της, τα άπλωσε, άνοιξε 

το συρτάρι μπροστά της και πήρε ένα καθαρό εσώρουχο, πάω 

και εγώ είπε, να πας αγάπη μου του απάντησε δίχως να τον 

κοιτάξει, μετά παραμύθια για καληνύχτα. Εκείνη δεν ήπιε 

τίποτα, είχε πονοκέφαλο, διάβασε δυο σελίδες και 

αποκοιμήθηκε, εκείνος, ξάπλωσε δίπλα της και περίμενε με 

τα μάτια κλειστά να την ακούσει να βαριανασαίνει. Όταν το 

έκανε, άνοιξε τα μάτια μέσα στο σκοτάδι και αφού δεν 

μπορούσε να δει τίποτα, τα έκλεισε ξανά και κοιμήθηκε. 

Το πρωί ξύπνησε από το φως που τρύπωνε απ’ τις γρίλιες. 

Έπεφτε πάνω της, πάνω στο δέρμα της, ήταν γυμνή και 

ήρεμη, έσκυψε και την ξύπνησε φιλώντας τον λαιμό της, 

τυλίχτηκαν κάτω από το σεντόνι για ώρα, σηκώθηκαν ξέπνοοι 

γελώντας και ήπιαν καφέ στο σαλόνι, φορούσε το πουκάμισό 

του, μπήκαν στο αυτοκίνητο μαζί, πήγαν στο Θησείο, έφαγαν 

έξω και το απόγευμα πήγαν σινεμά. Όταν γύρισαν, μπήκαν 



Χίλια Μιλιγκράμ Απουσίας 

Σελίδα | 185  
 

μαζί στο μπάνιο και καθώς στέγνωνε τα μαλλιά της, τύλιξε τα 

χέρια του γύρω από τη γυμνή της μέση και έκαναν ξανά 

έρωτα. Το βράδυ μέθυσαν, ήπιαν μαζί στο μπαλκόνι γελώντας 

μέχρι το ξημέρωμα. Αποκοιμήθηκαν αγκαλιασμένοι. 

Πετάχτηκε μέσα στη νύχτα με το στήθος του έτοιμο να σπάσει, 

γύρω του φρέσκα ρούχα, το καφέ κουστούμι τον περιμένει, τα 

γεύματα των παιδιών είναι έτοιμα από χθες, φακές, καλές τις 

κάνουν τις φακές, δεν βρέχει, έχει δυο ραντεβού για δάνεια, 

ακόμα είναι τέλος περιόδου. 

Ξαπλώνει και κλείνει τα μάτια. 

«Τι έπαθες, μάτια μου;» τον ρωτάει. 

«Τίποτα», απαντάει. «Αναρωτιέμαι…» 

«Τι πράγμα;» 

«Αν κάποιο πρωί, απλά δεν ανοίξω τα μάτια μου, θα έχει 

καμία διαφορά;» 

Εκείνη τον ακουμπάει στον ώμο, φιλάει αμήχανα τον κρόταφό 

του και κατεβάζει τα πόδια από το κρεβάτι. 

«Θα φτιάξω καφέ», του λέει καθώς βγαίνει από το δωμάτιο. 

  



Χίλια Μιλιγκράμ Απουσίας 

Σελίδα | 186  
 

27. Η μάσκαρα δεν πατάει καλά 

 

 

 

 

 

 

 

Στέκει μπροστά στον καθρέφτη του υπνοδωματίου. Πίσω του, 

μέσα από την αντανάκλαση, βλέπει τη Σοφία. Φοράει ένα 

πράσινο φόρεμα με ωραίο κόψιμο στο μπούστο, στενό που 

φτάνει ως κάτω από το γόνατο, έχει τα μαλλιά της μαζεμένα σε 

κότσο  και προσπαθεί να βάλει τις γόβες της. 

«Είσαι όμορφη», της λέει. «Σήμερα είσαι πιο όμορφη από κάθε 

άλλη φορά.» 

Εκείνη τον κοιτάει μέσα από τον καθρέφτη. 

«Ναι;» 

Χαμογελάει. 



Χίλια Μιλιγκράμ Απουσίας 

Σελίδα | 187  
 

«Ναι.» 

Καθώς τον προσπερνάει, το κουδούνι χτυπάει, ακούγονται 

φωνές, τον χαϊδεύει στην πλάτη, «μην αργήσεις, καλέ μου» του 

λέει και κάνει να φύγει. 

Στην πόρτα του δωματίου γυρίζει ξανά πίσω και τον πλησιάζει 

με ανοιχτά χέρια. 

«Κράτα με λίγο», το κουδούνι χτυπάει ξανά, τρυπώνει στην 

αγκαλιά του, η γραβάτα κρέμεται άχαρα, λυμένη γύρω από 

τον λαιμό του, τη νοιώθει να αναστενάζει. «Το φανταζόσουν; Το 

φαντάστηκες ποτέ;» 

«Κάποτε, για μια στιγμή, όχι σοβαρά», της απαντάει. «Όχι.» 

«Φεύγω πριν κλάψω», ανοίγει την πόρτα ο Μηνάς, καλώς τους, 

φωνάζει, «θα χαλάσει το μακιγιάζ». 

Φεύγει. 

«Πάντως, είσαι όμορφη», λέει αλλά έχει ήδη φύγει, δεν τον 

ακούει. 

Καλώς μας ήρθατε, περάστε, ναι, ναι, από δω, έχει λικέρ στο 

τραπέζι και γλυκά, καφεδάκι; Σε λίγο θα πάμε μέσα, δύο 

φίλες περιμένουμε ακόμα. 



Χίλια Μιλιγκράμ Απουσίας 

Σελίδα | 188  
 

Γυρίζει στον καθρέφτη, πιάνει την άκρη της γραβάτας και 

φτιάχνει έναν διπλό κόμπο. Κοιτάζει τους λευκούς κροτάφους. 

«Πως έγινες έτσι;» 

Μέσα στο σκοτάδι ακούει κλάμα. Σηκώνεται με το κεφάλι 

βαρύ, περπατάει στον διάδρομο και φτάνει στην κούνια. Πώς 

βρέθηκες εδώ; Δικό μου είσαι; 

«Τι έπαθες μικρή μου; Έλα  ‘δώ.» 

Ισιώνει το σακάκι και ρίχνει μία τελευταία ματιά, οι φωνές 

έχουν απομακρυνθεί, τις ακούει πίσω από μία κλειστή πόρτα, 

όλα τα κορίτσια εδώ, θα γράψουμε τα ονόματα σε λίγο, άντε, 

ελάτε. 

Την σηκώνει αγκαλιά, δεν λέει να σταματήσει, πεινάει και 

είναι μούσκεμα, την ξαπλώνει σε ένα λευκό σελτεδάκι και 

ξεκουμπώνει τη φόρμα της, δεν ξέρει τι κάνει, δεν ξέρει τι 

νοιώθει, τίποτα δεν ξέρει. 

Βγαίνει στον διάδρομο, πάει στο δωμάτιο, κάνει να ανοίξει και 

τον αρπάζουν. 

«Περίμενε, βρε Πολύκαρπε, δεν είναι έτοιμη» ακούει τη Σοφία. 

Κλείνει την πόρτα, ανάβει τσιγάρο και κόβει βόλτες πάνω- 

κάτω. 



Χίλια Μιλιγκράμ Απουσίας 

Σελίδα | 189  
 

«Να περιμένω» μονολογεί, ρουφάει καπνό και η στάχτη πέφτει 

με την κίνηση και του λερώνει την μανσέτα, δεν πειράζει, θα 

τον κρύψει με το σακάκι τον λεκέ. 

Της φοράει φρέσκια πάνα και την πάει στη μητέρα της, τη 

βλέπει να ψάχνει λαίμαργα τη θηλή, να τρίβει τα χέρια της 

πάνω στο δέρμα και μετά να κουρνιάζει. 

Κόσμος έρχεται, του δίνει το χέρι, χαμογελάει και κουνάει το 

κεφάλι, κερνάει λικέρ και φοντάν, καπνίζει σαν τρελός και 

περιμένει. 

Την κρατάει από το χέρι και τη βοηθάει να σταθεί, δεν πατάει 

καλά αλλά δεν το βάζει κάτω, ούτε εκείνη, ούτε αυτός. Πέφτει, 

κλαίει, τη βοηθάει να σηκωθεί, την κρατάει αγκαλιά, μπορείς, 

θα τα καταφέρεις. 

«Έτοιμα όλα;» 

«Όχι ακόμα, περίμενε λίγο!» 

Κου και α, κα, κου και ι, κι, μπράβο αγάπη μου, εφτά και 

δύο, εννιά, ναι, η γη είναι σαν μεγάλη μπάλα. 

«Να περιμένω», λέει και νοιώθει να θυμώνει. 

Όχι, δεν μπορείς να πας στα Γκούντιζ, δεν με νοιάζει, ακούς; 

Ας είναι και όλο το σχολείο, είσαι πολύ μικρή για να πας 

μόνη, μπες στο αμάξι, θα σε πάω, γαμώτο, μπες, άσε τα νάζια 



Χίλια Μιλιγκράμ Απουσίας 

Σελίδα | 190  
 

και τα φιλιά, ό,τι θέλεις με κάνεις, εννιά η ώρα θα έρθω να σε 

πάρω, δεν ακούω λέξη, ούτε λεπτό παραπάνω, εννιάμιση 

ακριβώς. 

«Άντε ρε κορίτσια, είπαμε να καθυστερήσουμε αλλά όχι και 

έτσι!» 

«Τώρα, τώρα, ένα λεπτό!» 

Τι έχεις, τίποτα, πες μου, δεν έχω τίποτα, όμως είσαι 

σκεφτική, καλά είμαι ρε μπαμπά, καλά είμαι, μην κλαις 

ψυχή μου, έτσι είναι οι καρδιές, τα αγόρια δεν έχουν μυαλό, 

το ξέρω, θα περάσει. 

Τη βλέπει να ζητάει το φιλί, τη βλέπει να χτενίζεται, να 

στολίζεται, να ανοίγει τα πόδια της, τον ενοχλεί η σκέψη, το 

ίδιο βράδυ την άκουγε όλη νύχτα να σιγοτραγουδάει, του 

άρεσε το τραγούδι της, ήταν εκείνο μιας γυναίκας. 

Μην ξενυχτάς, να τρως καλά και να προσέχεις, ακούς; Να 

προσέχεις. Γεια σου, αγάπη μου, γεια σου. 

Η πόρτα ανοίγει. 

Ερχόταν και έφευγε μετά, άκου, φόρα ένα σκούρο σακάκι και 

πουκάμισο, απαλό μακιγιάζ και να είσαι ο εαυτός σου, 

σίγουρα θα σε πάρουν. Σε πήραν; Σοφία, την πήραν! Μπράβο 

καμάρι μου, έλα να φάμε μαζί, έλα το Σάββατο για καφέ, δεν 

μπορείς… Δεν πειράζει. 



Χίλια Μιλιγκράμ Απουσίας 

Σελίδα | 191  
 

Τον κοιτάνε όλοι και χαμογελάνε, στο βάθος εκείνη λάμπει 

μέσα στα λευκά της. 

Την πλησιάζει δειλά, το χέρι του τρέμει, στέκεται μια ανάσα 

μακριά. 

Μπαμπά, χτύπησα… Θα περάσει. 

Μπαμπά, πόνεσα… 

Μπαμπά, φοβήθηκα… 

Μπαμπά, πληγώθηκα… 

«Μπαμπά;» του λέει και χαμογελάει. 

Χαμογελάει και εκείνος. 

«Ψυχή μου.» 

Πάνω στο κρεβάτι είναι ακουμπισμένο το βέλο για εκείνον. 

Κοιτά πότε αυτό και πότε το κορίτσι. 

Απλώνει το χέρι και πιάνει μία μικρή τούφα από τα μαλλιά 

της, δίπλα στον κρόταφο. Την τραβάει από τον κότσο. 

«Τι κάνεις, βρε Πολύκαρπε!» ακούει την Σοφία. 

Τη ρίχνει ατίθαση δίπλα στα μάτια της. Η Ελπίδα ξέρει. Ο 

Πολύκαρπος ξέρει. 



Χίλια Μιλιγκράμ Απουσίας 

Σελίδα | 192  
 

«Έτσι, είναι καλύτερα. Κάτι πάνω σου ήταν πάντα ατίθασο. 

Κάτι, πρέπει να είναι και τώρα.» 

Εκείνη γελάει. 

«Σ’ αγαπάω», του λέει. «Αχ, ρε μπαμπά…» 

«Κι εγώ, μικρή μου. Πολύ», πίσω του ο Μηνάς κλαίει πρώτος, 

έπειτα η Σοφία. «Μην κλάψεις όμως, θα κατέβει η μάσκαρα.» 

Πιάνει το βέλο και της το φοράει. 

«Έλα να σε χορέψω». 

Περνάει το χέρι του στη μέση της, εκείνη στον ώμο του, τώρα 

πια φτάνει στον ώμο του, τώρα δεν πατάει πάνω στα πόδια του 

για να χορέψουν, τον κοιτάζει όμως όπως και τότε, είναι ένα 

όμορφο βαλς, από εκείνα που χορεύεις σπάνια στη ζωή σου, ο 

κόσμος μικραίνει και χάνεται στο τέρμα του δρόμου του, εκεί 

ακριβώς, πριν τη στροφή, είναι η δική της αρχή, με έναν χορό 

που της χαρίζει τώρα και που σε κάποιον και εκείνη θα 

χαρίσει. 

«Μπαμπά μου;» 

«Πες μου.» 

«Σ’ ευχαριστώ.» 



Χίλια Μιλιγκράμ Απουσίας 

Σελίδα | 193  
 

Τελειώνει ο χορός, πίνουν και γελάνε, μπαίνουν μαζί στο 

αμάξι, φτάνουν εκεί και περπατούν οι δυο τους στις 

μαρμάρινες σκάλες, στην κορυφή τους περιμένουν χαμόγελα, 

φωτεινά μάτια και καρδιοχτύπι, ο ήλιος πέφτει πάνω της, 

αστράφτει ολόκληρη και εκείνος δίπλα της φωτίζεται απ’ ό,τι 

 περισσεύει. Είναι τέλεια σε όλα. 

Μόνο που ένα τσουλούφι χορεύει ατίθασα δίπλα στα μάτια της 

και η μάσκαρα δεν πατάει καλά, έχει κατέβει. 

  



Χίλια Μιλιγκράμ Απουσίας 

Σελίδα | 194  
 

28. Όσα χωράνε σε μία τσέπη 

 

 

 

 

 

 

 

Είναι ένα βρώμικο κομμάτι ύφασμα πλεγμένο με τσιγκελωτό· 

κάπως κακότεχνο αν και τίμιο ως προς τον σκοπό του. Ο 

Πολύκαρπος το παραμερίζει και κοιτά έξω. Τα κίτρινα φώτα 

του δρόμου ανάβουν ακόμα, οι νοικοκυραίοι κοιμούνται, τα 

παιδιά ονειρεύονται μικρές κοσμογονίες και οι παρθένες 

παίζουν με τ’ ακροδάχτυλά τους. Είναι μια συνηθισμένη νύχτα 

και στο βάθος του δρόμου, πάνω από τις χαμηλές στέγες μια 

υποψία φως τον τρομάζει, φοβάται πως παρακοιμήθηκε όμως 

το ρολόι, που φοράει στον καρπό του, τον καθησυχάζει, 

υπάρχει χρόνος. 

Σηκώνεται βιαστικά, φοράει ένα κοτλέ καφέ παντελόνι και 

γαλάζιο πουκάμισο, ας είναι καλοντυμένος, δεν θα πείραζε και 

να μην ήταν, αλλά ας έκανε τουλάχιστον αυτό σωστά. 



Χίλια Μιλιγκράμ Απουσίας 

Σελίδα | 195  
 

Τα μαλλιά του είναι παράξενα έτσι όπως του τα έκοψε ο 

κουρέας, το έκανε σχεδόν με ευχαρίστηση καθώς έβλεπε τις 

μακριές τούφες να πέφτουν στο μωσαϊκό. Τον Πολύκαρπο δεν 

τον ενόχλησε, τουλάχιστον κάποιος έπαιρνε ευχαρίστηση από 

τη διαδικασία. Όταν τον ξύρισε αποκάλυψε ένα παιδικό 

πρόσωπο, αρκετά όμορφο αν και κάπως κουρασμένο, του είπε 

πως θα περνούσε δύσκολα με τέτοιο προσωπάκι, του απάντησε 

πως ήδη περνούσε δύσκολα και όταν ο κουρέας του ευχήθηκε 

«με τις υγείες σου», ο Πολύκαρπος του έδωσε ένα τσαλακωμένο 

πενηντάρικο και βγαίνοντας από το κουρείο ένοιωσε την 

παρόρμηση να ευχηθεί «επίσης», όμως δεν το έκανε και έφυγε 

αμίλητος. 

Πήρε από το κομοδίνο το κομπολογάκι με το ματόχαντρο και 

το έβαλε στην τσέπη του. Στην ίδια τσέπη έβαλε και τις 

εφτακόσιες δραχμές που του είχαν απομείνει από τη 

λαχαναγορά. Στην τσέπη του πουκαμίσου έβαλε τα χαρτιά 

του, μια τσατσάρα και την ταυτότητά του. Πλησίασε στο 

τραπέζι της κουζίνας και πήρε ένα χαρτί, κομμένο από 

τετράδιο. Το δίπλωσε και το έβαλε στη μοναδική τσέπη που 

του είχε απομείνει άδεια. 

Πήρε από το πάτωμα του σαλονιού ένα μικρό σακίδιο, τα 

πέλματά του έκαναν θόρυβο πάνω στον μουσαμά και πριν 

βγει κοίταξε στη γωνία, δίπλα από το ντιβανομπάουλο, στην 

άκρη του μικρού δωματίου. Μπρος στα μάτια του, είδε την 

μορφή του θείου του σκυμμένο πάνω από τον μουσαμά να 

παραχώνει εφημερίδες και να του χαμογελάει. 



Χίλια Μιλιγκράμ Απουσίας 

Σελίδα | 196  
 

Βγήκε στην Κοκκινιά, τον χτύπησαν τα γιασεμιά στις 

αυλόπορτες και τα βασιλικά στους βαμμένους τενεκέδες. Από 

κάποιο κλειστό παράθυρο ακουγόταν ο σομιές ενός κρεβατιού 

που έτριζε όλο ενοχές και απόλαυση μέσα στο χάραμα. Του 

‘ρθε να κλάψει και μετάνιωσε που είχε αφήσει το υπόγειο στα 

Ταμπούρια όμως δεν τον έπαιρνε να το κρατήσει άλλο. 

Μετάνιωσε που πέρασε τη νύχτα στο πατρικό του, από όλες 

αυτή ήταν η χειρότερη, καλύτερα να την είχε βγάλει στην 

πλατεία του Αγίου Νικολάου ή στον Δημοτικό Κήπο. Δεν είναι 

πως δεν το προσπάθησε, όμως το ψιλόβροχο δεν έλεγε να 

σταματήσει και κάποια στιγμή, λίγο πριν τα μεσάνυχτα, 

ένοιωσε ανόητος. Περπάτησε ως την Κοκκινιά και έπεσε ξερός 

στο σκονισμένο στρώμα των γωνιών του, στις τρεις. 

Βγήκε στη Λαοδικείας και είδε ένα ταξί με σημαία. Σήκωσε το 

χέρι. 

«Κοίτα τύχη, μόλις βγήκα. Μπες μέσα ρε παλικάρι.» 

Ο Πολύκαρπος άνοιξε την πίσω πόρτα και ακούμπησε το 

σακίδιό του πριν καθίσει δίπλα στον οδηγό. 

«Πού πάμε;» 

«Βγες Αθηνών προς Ελευσίνα και θα σου πω». 

Ο οδηγός κατέβασε τη σημαία και έκανε όπως του είπε. Ήταν 

κοντά στα εξήντα, μπορεί και παραπάνω, ρουφούσε έναν 

μίζερο ελληνικό από φελιζόλ και η πράσινη ριγέ μπλούζα του 



Χίλια Μιλιγκράμ Απουσίας 

Σελίδα | 197  
 

μοσχοβολούσε Μέριτο. Του ‘ρθε για δεύτερη φορά να βάλει τα 

κλάματα και γύρισε βιαστικά προς το παράθυρο. 

«Πού πας έτσι πρωινός, ρε λεβέντη;» τον ρώτησε και άνοιξε το 

ραδιόφωνο. Έπεσε σε ένα κομμάτι του Μπαγιαντέρα και 

άρχισε να το σιγοτραγουδάει. 

«Έχω μια δουλειά βιαστική, δεν χωράει αναβολή.» 

«Πώς και δεν έβαλες κανέναν δικό σου να σε πετάξει τέτοια 

ώρα; και εμένα κατά τύχη με πέτυχες, συνήθως ανεβάζω 

σημαία στον ηλεκτρικό, ξεχασμένη την είχα από χθες.» 

«Είναι όλοι αλλού, δεν υπάρχει κανείς.» 

«Τώρα, άμα γίνομαι αδιάκριτος να μου πεις. Στα πετρέλαια 

δουλεύεις;» 

«Όχι.» 

«Και τι δουλειά έχεις ρε πασά μου στην Ελευσίνα.» 

«Δεν πάμε στην Ελευσίνα.» 

«Και πού θες να σε πάω;» ρώτησε και φαινόταν ανήσυχος. 

«Στην Κόρινθο.» 

Έβγαλε από την τσέπη του το κομπολογάκι και άρχισε να 

μετράει χάντρες. 



Χίλια Μιλιγκράμ Απουσίας 

Σελίδα | 198  
 

«Ωραίο πράμα ρε… πώς είπαμε σε λένε;» 

«Πολύκαρπο», απάντησε και ενώ δεν ρώτησε, ο οδηγός τον 

πληροφόρησε πως τον έλεγαν Σίμο. 

«Αλλά, τι μετράς ρε πασά μου, αμούστακος είσαι ακόμα και 

αυτό έχει είκοσι δύο κόμπους, δεν τους γεμίζουν οι σκοτούρες 

σου.» 

Τώρα έπαιζε Άκη Πάνου και έπιασε πάλι το τραγούδι. 

«Δεν είναι δικό μου.» 

«Τίνος είναι;» 

«Της μάνας μου» απάντησε και κοίταξε την ώρα. «Το ρολόι 

μου, σ’ αρέσει;» 

«Αυτό θα σου ‘λεγα τώρα.» 

«Κι αυτό δεν είναι δικό μου.» 

«Αυτό πάλι, ποιανού είναι;» 

«Του γέρου μου.» 

«Καλά ρε παλικάρι, εσύ τους σήκωσες τα πράγματα και έφυγες 

απ’ το σπίτι μέσα στη νύχτα;» 

«Δεν θα τους λείψουν.» 



Χίλια Μιλιγκράμ Απουσίας 

Σελίδα | 199  
 

Ο Σίμος έμεινε για αρκετή ώρα σιωπηλός. Ο ήλιος είχε 

σηκωθεί για τα καλά στον ουρανό και οι σταθμοί έπεφταν από 

παράσιτο σε παράσιτο, έτσι έκλεισε το ραδιόφωνο. 

«Έχει συγγενείς στην Κόρινθο;» 

«Όχι.» 

«Το ξέρεις ότι πρέπει να σε χρεώσω και την επιστροφή;» 

«Χρέωσε όσο θες.» 

Ο οδηγός άρχισε να σκοτεινιάζει. 

«Σ’ είχα και για τυχερό μου πρωί -πρωί. Δεν ξεκινάει καλά η 

μέρα έτσι.» 

Ο Πολύκαρπος τον κοίταξε και για μια στιγμή μέσα στα μάτια 

του κυρ- Σίμου είδε κάτι που θύμιζε στεναχώρια. 

«Γιατί; Καλή κούρσα σου ‘κατσε.» 

Ο οδηγός χαμογέλασε κάπως πικραμένος και έγνεψε 

δείχνοντας τα μαλλιά του Πολύκαρπου. 

«Ξαναμακραίνουν ξέρεις.» 

«Το ξέρω.» 

«Όλα φτιάχνουν ξανά. Με τον καιρό, αλλά φτιάχνουν.» 



Χίλια Μιλιγκράμ Απουσίας 

Σελίδα | 200  
 

Δεν του είπε τίποτα άλλο μέχρι που έφτασαν έξω από την 

πύλη. 

«Έξι δώσε μου.» 

«Λίγα είναι.» 

«Τόσο κάνει.» 

Του τα έδωσε τυλιγμένα σε ρολό. Μαζί με τα λεφτά, του έδωσε 

και το κομπολόι. 

«Για τις σκοτούρες. Παραπάνω θα ‘ναι οι δικές σου», του είπε. 

Έπειτα έβγαλε και το ρολόι. 

«Κράτα και αυτό.» 

«Ρε πασά μου…» 

«Κάτι μου λέει πως εκεί μέσα δεν μετράει ο χρόνος. Χειρότερα 

τα κάνουν τα πράγματα τα ρολόγια.» 

Βγήκε με ένα ξερό γεια. 

«Στάσου! Ο σάκος σου.» 

Ο Πολύκαρπος γύρισε και τον κοίταξε. 

«Έχω όσα χρειάζομαι στην τσέπη μου. Γεια χαρά.» 



Χίλια Μιλιγκράμ Απουσίας 

Σελίδα | 201  
 

«Γεια σου!» φώναξε ο κυρ- Σίμος. «Καλός πολίτης!» 

Στάθηκε έξω από την πύλη του στρατοπέδου και ξεδίπλωσε το 

χαρτί. 

«Θα σε περιμένω, τώρα και για πάντα. Σοφία», έγραφε. 

Μπήκε χαμογελώντας. 

  



Χίλια Μιλιγκράμ Απουσίας 

Σελίδα | 202  
 

29. Έχε τον νου σου στο παιδί 

 

 

 

 

 

 

 

Είναι όλοι μαζεμένοι στο κουζινάκι, κάθονται, άλλοι με 

σταυρωμένα χέρια, άλλοι με σκυφτό κεφάλι. Ο Μηνάς 

ακουμπάει στον μαρμάρινο νεροχύτη και στρώνει σκεφτικός 

το μουστάκι του. Ο Λευτέρης σε μια καρέκλα σιγοπίνει ένα 

κρασί και ας είναι μεγάλη αμαρτία  χρονιάρα μέρα και μέσα 

στη νηστεία, ο ίδιος δεν πιστεύει και δίνει άλλοθι, δεν είναι 

σαν τις άλλες αυτή η Μεγάλη Πέμπτη, λέει. Κάτι γίνεται εκεί 

έξω, άλλον σκοτώνουν, όχι τον Χριστό. 

Περιμένουν, ξέρουν ότι θα συμβεί, ο Ανδρίκος της κυρα- 

Λένας είναι Ανθυπολοχαγός στο Γουδί, έχουν να τον δουν τρεις 

μέρες στη γειτονιά, από τη Μεγάλη Δευτέρα, και ο Βασίλης 

δεν ακούει καλά πράγματα στο λιμάνι. 



Χίλια Μιλιγκράμ Απουσίας 

Σελίδα | 203  
 

«Ο Αρναούτης;» ρωτάει χαμηλόφωνα ο Λευτέρης και όλοι 

γυρνούν προς το μέρος του. 

Ο Πέτρος της Φωτεινής είναι οργανωμένος με το σωματείο, δεν 

έχει κοιμηθεί δυο βραδιά τώρα, από συνάντηση σε επαφή, να 

μάθει, να σώσει ό,τι μπορεί και έχει αφήσει το σώμα του βαρύ 

πάνω στην ψάθα της καρέκλας, δίπλα του εκείνη βουβή, μια 

σκιά περιμένει την Ελπίδα να τελειώσει με τον Πολύκαρπο και 

να γυρίσει, δεν μιλάει, λέξη δεν λέει, μόνο κοιτάζει καμιά 

φορά τον Πέτρο της και κρατάει την κοιλιά της που έχει 

μεγαλώσει πια πολύ και την δυσκολεύει. 

«Τι να κάνει ο Αρναούτης;» 

«Ξέρω ‘γώ; Ταγματάρχης είναι. Υπασπιστής του Βασιλιά, 

χαμπάρι δεν πήρε; Από τις εκλογές βράζει ο τόπος. Είναι 

δυνατόν να το περιμένουν τα σωματεία και η αστυνομία, να 

έχουν όλη τη δύναμη τρεις μέρες στο Γουδί και να μην ξέρει 

αυτός; Τι σκατά Υπασπιστής είναι;» 

«Μην φωνάζετε», ο Μηνάς μιλά ήρεμα. «Πρώτα να κοιμηθεί το 

παιδί, όλα θα γίνουν. Άνοιξε το ράδιο αλλά χαμηλά.» 

Ο Πέτρος γυρνάει το κουμπί, πιάνει ΕΙΡ, ακούγεται κλασσική 

μουσική, στο πνεύμα της ημέρας, είναι περασμένες έντεκα 

πια, κοντεύει μεσάνυχτα, χτυπάει η πόρτα. 

Ο Μηνάς ανοίγει και μπαίνει η κυρά- Λένα, είναι κλαμένη, 

φοράει μαύρα οχτώ χρόνια τώρα, από τότε που έχασε τον 



Χίλια Μιλιγκράμ Απουσίας 

Σελίδα | 204  
 

άντρα της, μόνη τον μεγάλωσε τον Ανδρέα, μόνη τον 

σπούδασε, τον έχει καμάρι που έγινε αξιωματικός, λεβέντης 

και του πάει η στολή. 

«Μάθατε τίποτα, τζάνεμ;» 

«Τίποτα κυρά- Λένα, τίποτα πιο νέο, πέρνα μέσα, έρχεται και 

η Ελπίδα τώρα, να κοιμίσει πρώτα το παιδί, πέρνα με τους 

άλλους». 

Μπαίνουν στο κουζινάκι και πάνω στην ώρα βγαίνει και η 

Ελπίδα από το υπνοδωμάτιο, τραβάει απαλά την πόρτα, τρίζει 

η ριμάδα και στέκεται για λίγο να ακούσει, από τη χαραμάδα 

η ανάσα του παιδιού τη φτάνει βαριά, μια επανάληψη που την 

ηρεμεί και την τρομάζει. 

«Τι γίνεται;» ρωτάει. 

Η μουσική γεμίζει τα κενά και έχουν σκύψει όλοι πάνω από το 

ραδιόφωνο, ο Μπιζέ δεν αποκαλύπτει τίποτα περισσότερο, 

όμως παίζει ακόμα και αυτό είναι κάτι. 

«Όπως τα ξέρεις», απαντά ο Λευτέρης, «τίποτα και από τον 

Ανδρέα, ακόμα εκεί είναι.» 

«Κοιμήθηκε το παιδί;» ρωτάει ο Μηνάς και την πλησιάζει. 

«Έχει λίγη ώρα.» 



Χίλια Μιλιγκράμ Απουσίας 

Σελίδα | 205  
 

«Το νου σου, γυναίκα. Τίποτα δεν πρέπει να καταλάβει το 

παιδί, ακούς;» 

Εκείνη κουνάει το κεφάλι και κάθεται δίπλα στη Φωτεινή που 

λεπτό με το λεπτό χλομιάζει. 

«Θα γίνει λες;» ρωτάει δειλά και κοιτάζει έναν- έναν όλους τους 

σκυφτούς ανθρώπους, μα απάντηση δεν παίρνει. Σταματά 

στον άντρα της. «Θα γίνει, Πετρή μου;» 

Εκείνος απλώνει και της χαϊδεύει τα μαλλιά. 

«Μη φοβάσαι», λέει χωρίς να την κοιτάει. «Μη μου φοβάσαι.» 

Γυρίζει πάλι το βλέμμα στους υπόλοιπους. 

«Ένας, δεν μπορεί να μου πει;» ρωτάει και ξεσπάει σε 

κλάματα.  

«Σώπα τζάνεμ, το παιδάκι σου να σκέφτεσαι, μην κάνεις έτσι, 

θα γίνει κάνα κακό», η κυρά- Λένα την παρηγοράει και τη 

διαβάζει για το μάτι.  

Ο Μπιζέ τελείωσε, ο Σοπέν πήρε την θέση του, το παιδί 

κοιμάται, ο Λευτέρης είναι χλωμός, τον Πέτρο δεν τον χωράει 

ο τόπος, η νύχτα προχωράει, επικρατεί απόλυτη ησυχία, 

κάποιος βγήκε στις σκιές του δρόμου, τρέχει να κρυφτεί, 

κάποιος άλλος κρατάει μαχαίρι και τον ψάχνει, κάποιος θα 



Χίλια Μιλιγκράμ Απουσίας 

Σελίδα | 206  
 

πεθάνει απόψε, κάτι ψυχορραγεί νύχτα Μεγάλης Πέμπτης, ο 

Μηνάς δείχνει θυμωμένος, γυρίζει στον Πέτρο. 

«Πόσα ξέρουν;» 

Εκείνος τον κοιτάει. 

«Τι να σου πω δάσκαλε; Αν πάνε για τον Κύρκο, θα έρθουν και 

για μένα.» 

«Θα τους σταματήσει ο Κανελλόπουλος», ακούγεται ο 

Λευτέρης. «Τι διάολο; Δεν θα τους σταματήσει;» 

Μένουν όλοι αμίλητοι να ακούν. Το ραδιόφωνο τους τραβάει, 

με κάθε λεπτό που περνάει, όλο και πιο κοντά, πλησιάζει 

δώδεκα, ο Σοπέν κεντάει το πιάνο, στον δρόμο τρέχουν ακόμα, 

η Φωτεινή κλαίει, δεν αντέχει, η Ελπίδα φοβάται, και αν 

ξυπνήσει το παιδί τι θα του πουν, ας μην ξυπνήσει, να 

κοιμηθεί για όσο κρατάει αυτός ο αργός θάνατος, χτυπάει 

δώδεκα το σήμα, αρχίζει πάλι μουσική, Μπαχ τώρα, πιο 

κοντά, κανείς δεν λέει λέξη, το κλάμα της τους τεντώνει, 

ισορροπούν πάνω του, σταμάτα ρε Φωτεινούλα, της λέει, 

σταμάτα ρε φως μου, ξεφυσάει ο Μηνάς, ρίχνει τα μάτια στη 

ποδιά η κυρά- Λένα, ιδρώνει ο Λευτέρης, φωνές στους 

δρόμους και τρεχαλητό, τώρα ή ποτέ. Τώρα. 

Η μουσική σταματά και πέφτει μαύρο. Παγώνει το αίμα, η 

Φωτεινή καταρρέει. 



Χίλια Μιλιγκράμ Απουσίας 

Σελίδα | 207  
 

«Έγινε. Έγινε;» 

«Γίνετε» λέει ο Μηνάς. 

Ο Πέτρος τον κοιτάει. 

«Τι κάνουμε τώρα;» ρωτάει. 

«Κρύψου Πετρή.» 

«Πού;» 

«Δεν ξέρω, μόνο φύγε. Φύγε τώρα, μην περιμένεις, μετά θα 

είναι αργά.» 

«Η Φωτεινή;» 

«Θα την προσέξουμε εμείς. Φύγε.» 

Χάθηκε μέσα στη νύχτα και στο κλάμα της. Ήρθε και 

συναντήθηκε με το κλάμα χιλιάδων και σηκώθηκε πάνω από 

τις σκεπές, πάνω από τα σύννεφα και έσταζε σιγά- σιγά στο 

χώμα. 

Ξύπνησε το πρωί και τους βρήκε όλους στην κουζίνα, 

σκοτεινούς και μόνους. Η Ελπίδα τον αγκάλιασε δακρυσμένη. 

«Τι έπαθες μαμά;» 



Χίλια Μιλιγκράμ Απουσίας 

Σελίδα | 208  
 

«Τίποτα αγόρι μου. Είναι που ξημέρωσε Παρασκευή Μεγάλη. 

Με πιάνει κάθε χρόνο.» 

Ο Πολύκαρπος δεν τη θυμόταν τόσο θλιμμένη άλλη χρονιά. 

Ίσως έφταιγε το τροπάριο που έπαιζε το ραδιόφωνο εκείνη τη 

στιγμή που ακουγόταν αλλιώτικο, περισσότερο σαν απειλή και 

λιγότερο σαν θρήνος, γεμάτο αριθμούς που δεν είχαν πια 

καμία αξία, γεμάτο επισημότητα και αγωνία. Και ούτε ένα 

«αμήν». 

«Έχοντες υπ’ όψιν το άρθρον 91 του Συντάγματος και κατόπιν 

εισηγήσεως της Κυβερνήσεως, αναστέλλομεν τας διατάξεις των 

άρθρων 5, 6, 8, 10, 11, 12, 14, 18, 20, 95 και 97 του εν ισχύι 

Συντάγματος καθ’ όλον το Κράτος λόγω εκδήλου απειλής κατά 

της δημοσίας τάξεως και ασφαλείας της χώρας εξ εσωτερικών 

κινδύνων. Ο ημέτερος επί των Εσωτερικών Υπουργός 

δημοσιεύσει και εκτελέσει το διάταγμα τούτο. 

Εν Αθήναις τη 21η Απριλίου 1967″ 



Χίλια Μιλιγκράμ Απουσίας 

Σελίδα | 209  
 

30. Επαφή 

 

 

 

 

 

 

 

Δεν είναι σε θέση να οδηγήσει και το ταξί δεν είναι αρκετά 

απρόσωπο για τον σκοπό του. Με τόσο περιορισμένα 

ενδιάμεσα κενά σε τόσο μικρό χώρο είναι αναπόφευκτο πως 

με τον ίδιο τρόπο που εισπνέεις τα χνώτα του, θα βρεθείς 

εξαναγκασμένος να συνυπάρξεις έστω για λίγο, για όσο διαρκεί 

η κούρσα, με κάποιον τελείως ξένο. 

Η σκέψη τον ανατριχιάζει. Του είναι αδιανόητη έστω και η 

ελάχιστη άνευ ουσίας ή ακόμα και αμφιβόλου σπουδαιότητας 

συζήτηση. Καλημέρα, πού πάμε, ζέστη σήμερα, ρε τι γίνεται 

στον κόσμο, ο Τούρκος φιρί- φιρί το πάει, τρία- ένα οι 

Βούλγαροι, ε; 



Χίλια Μιλιγκράμ Απουσίας 

Σελίδα | 210  
 

Φυσικά, σε όλα τα παραπάνω η απάντηση δεν μπορεί να είναι 

«δεν έχει σημασία», «δεν με αφορά», «και να έβρεχε ακόμα το 

ίδιο θα μου έκανε», «σταματήστε κάθε απόπειρα 

επικοινωνίας». Αλλά ακόμα και αν ήταν εφικτή μια τέτοιου 

είδους απάντηση, ενώ συνήθως μπορεί να προκαλέσει ένα 

είδος πρόσκαιρης και αυτάρεσκης ικανοποίησης, το 

συγκεκριμένο πρωινό ο κύριος Πολύκαρπος Γιοκλούκογλου 

έβρισκε τη σκέψη της συναναστροφής ολωσδιόλου αφόρητη. 

Πήρε το λεωφορείο και επέλεξε πολύ προσεκτικά μία γωνία 

για να σταθεί όρθιος στο πίσω μέρος. Κρατούσε ένα μαντήλι 

στο χέρι και κάθε τόσο το έφερνε στο στόμα και έβηχε 

μανιασμένα προσπαθώντας μετά από κάθε ξέσπασμα, επίμονα 

και με κόπο, να ανακτήσει τον έλεγχο των εισπνοών του. 

Ένα παιδί τον κοίταζε τελείως αδιάκριτα ενώ η μητέρα του 

ατένιζε την πόλη που έτρεχε. Δεν τον ενοχλούσε πραγματικά η 

οπτική εμπλοκή με τους άλλους, όσο του προκαλούσε φόβο 

και ένα είδος ζήλιας που δεν μπορούσε να εξηγήσει, μιας και 

ήταν ανεπαίσθητο μέσα του, σαν μυρμήγκιασμα στα δάχτυλά 

του από πολύ κρύο νερό. Ένας νεαρός δίπλα του δεν έδειχνε 

να ενοχλείται από τις εκρήξεις βήχα, χανόταν στη μουσική 

που έπαιζε στα ακουστικά του και εντός του, συχνά 

χαμογελούσε, μερικοί γύρισαν προς το μέρος του, ένας 

μάλιστα τον πλησίασε και ετοιμάστηκε να του μιλήσει όταν 

ακούστηκε το καμπανάκι της πόρτας και συνειδητοποίησε πως 

ήταν η στάση του και έπρεπε να κατέβει. Έφυγε βιαστικά 

υπονοώντας κάποιο ενδιαφέρον για έναν άνθρωπο που ήταν 



Χίλια Μιλιγκράμ Απουσίας 

Σελίδα | 211  
 

προφανώς άρρωστος και τον έπαιρνε μακριά ένα μπλε αστικό, 

εκείνος δεν ήταν πια μέσα, ο άρρωστος δεν ήταν δική του 

δουλειά, δεν είχε πλέον κανέναν λόγο να προβληματίζεται και 

σίγουρα καμία ευθύνη. και αυτό για τον Πολύκαρπο ήταν 

άκρως ανακουφιστικό. 

«Είστε καλά;» 

«Υπήρξα και καλύτερα.» 

«Θέλετε λίγο νερό;» 

«Όχι, ευχαριστώ.» 

«Καθίστε. Γιατί δεν κάθεστε;» 

«Ειλικρινά, δεν το επιθυμώ. Σας ευχαριστώ πάντως.» 

«Πείτε μου αν χρειάζεστε κάτι.» 

«Τίποτα. Ευχαριστώ και πάλι.» 

«Μα…» 

Έκανε τον διάλογο στο κεφάλι του και χαμογελούσε 

ευτυχισμένος που δεν είχε προκύψει ποτέ. Κανένας τόπος δεν 

ήταν πιο άψυχος και απρόσωπος από ένα λεωφορείο γεμάτο 

ανθρώπους. 



Χίλια Μιλιγκράμ Απουσίας 

Σελίδα | 212  
 

Κατέβηκε ευτυχής, διέσχισε τον δρόμο σκυφτός με το μαντήλι 

μπροστά στο στόμα, απέφυγε χωρίς ιδιαίτερο κόπο τους 

περαστικούς, ένας στάθηκε να ρωτήσει, ήταν ένας έφηβος, οι 

γονείς του είχαν κάνει καλή δουλειά μαζί του και γεννήθηκε 

καταραμένος με μια ενσυναίσθηση που δεν μπορούσε ούτε η 

άγουρη νιότη του να κρύψει. Τον προσπέρασε 

προσποιούμενος πως δεν άκουσε, ο νέος επέμεινε και 

επανέλαβε την ερώτησή του, τον αηδίασε η τόση του έγνοια, η 

ανησυχία στα μάτια του και η θρασύτατη συμπεριφορά του, η 

πρόθεσή του να βοηθήσει, να παρέμβει. 

Τον ξέχασε στη στροφή, πλησίαζε πια, είχε σχεδόν φτάσει. 

Προσπάθησε να επιβραδύνει το βήμα του τόσο ώστε να 

απλώσει τα λίγα μέτρα που τον χώριζαν από τον προορισμό σε 

όλο τον διαθέσιμο χρόνο που είχε μπροστά του, όμως δεν τα 

κατάφερε. 

Βήχοντας βαριά πάτησε το κουμπί στην είσοδο, του απάντησε 

ένας ηλεκτρικός ήχος και έσπρωξε την πόρτα. 

Στον ανελκυστήρα βρέθηκε να πνίγεται. Το κουβούκλιο 

ανέβαινε αργά, αλλά όχι αρκετά αργά ώστε να παρατείνει 

ικανοποιητικά την άφιξή του και το αίσθημα της 

νομοτελειακής ανταλλαγής, έστω και της παραμικρής λέξης, 

γεννούσε μέσα του την επιθυμία να στραφεί προς την έξοδο 

και να απομακρυνθεί, με τον ανελκυστήρα ακόμα εν κινήσει 

και το κενό κάτω από τα ποδιά του μικρότερο από αυτό εντός 

του. 



Χίλια Μιλιγκράμ Απουσίας 

Σελίδα | 213  
 

Όταν η πόρτα άνοιξε στον έκτο όροφο, βρήκε τον εαυτό του 

ανίκανο να βαδίσει τα λίγα μέτρα του διάδρομου μέχρι την 

πόρτα. Ο βήχας τράνταζε ολόκληρο το σώμα του, καμπούριαζε 

και με το ελεύθερο χέρι του κρατούσε τον τοίχο. Με το άλλο 

κρατούσε το μαντήλι και όση αλήθεια μπορούσε να χωρέσει 

μέσα του. 

Όταν σταμάτησε τελικά μπροστά στην πόρτα, κατάφερε να 

ελέγξει τον βήχα του και όρθωσε όσο καλύτερα μπορούσε το 

κορμί του. Διαπίστωσε ότι κατάφερνε να σταθεί ικανοποιητικά, 

περίπου σαν άνθρωπος, σαν ένας ακόμα από το κοπάδι με 

τίποτα ιδιαίτερο πάνω του, τίποτα περισσότερο ή λιγότερο από 

τον καθένα. 

Η πόρτα άνοιξε. Μπροστά του στεκόταν η Λίνα με το πλατύ της 

χαμόγελο. Άσχημη εκ γενετής, όμορφη εκ φύσεως, παράξενο 

πλάσμα και η θέα της, η όψη αυτού του οικείου κοριτσιού, 

τον έκανε να χαμογελάσει. 

«Καλημέρα κύριε Πολύκαρπε!» του είπε πρόσχαρα και 

παραμέρισε για να περάσει. 

«Καλημέρα» απάντησε από κάποια γωνία του σύμπαντος και 

διαπίστωσε πως το είπε εξίσου πρόσχαρα και ανάλαφρα. 

Του έδειξε τον δρόμο για το γραφείο λέγοντάς του να περάσει 

και πως τον περίμενε. Δεν τον ρώτησε πως ήταν και αυτό ήταν 

ανακουφιστικό. 



Χίλια Μιλιγκράμ Απουσίας 

Σελίδα | 214  
 

Έμεινε για λίγο με το χέρι στο πόμολο. Έκλεισε τα μάτια, 

πήρε μια βαθιά ανάσα και άνοιξε την πόρτα. 

Τον είδε να τρέχει προς το μέρος του. Έπεσε πάνω του και τον 

αγκάλιασε. 

«Είχες δίκιο, γαμώτο, πάλι, πάντα! Έπρεπε να έχεις άδικο 

αυτή τη φορά, ας είχες για μια φορά άδικο » τον ακούει να 

φωνάζει. 

«Τι έπαθες;» ψελλίζει με κόπο και είναι βραχνός. 

«Έπρεπε να πάρω Ουρολογία», απαντάει ο Μηνάς και κλαίει 

στα χέρια του. 

Χάνει τον χρόνο κι αυτός μαζί του παρασέρνει κάθε όριο, κάθε 

ανάχωμα αντοχής, εκμηδενίζει τις αποστάσεις του αυτό το 

δάκρυ. Τον σφίγγει πάνω του, γλιστράει το μαντήλι από το 

χέρι του, τραβάει την άσπρη ποδιά του γιου του πιο κοντά, το 

στήθος του θα σπάσει, δεν μπορεί να αναπνεύσει όμως δεν 

μπορεί ακόμα περισσότερο να τον αφήσει. Κλείνει τα μάτια. 

 «Μην μου πεις ότι λυπάσαι.» 

«Τι λες;» φωνάζει απελπισμένα. 

«Μην μου το πεις. Μόνο κράτα με.» 



Χίλια Μιλιγκράμ Απουσίας 

Σελίδα | 215  
 

Πίσω τους η πόρτα είναι ανοιχτή και η γυναίκα έχει μαραθεί 

ακίνητη. Ανελκυστήρας, πεζοδρόμιο, δρόμοι, αστικά, τοπία 

της μοναξιάς, που ένα πρωί ξυπνάει, όμορφα σημεία χωρίς 

καμιά επαφή. Και δεν τον έκρυψε ούτε ένα. 

  



Χίλια Μιλιγκράμ Απουσίας 

Σελίδα | 216  
 

31. Κρύο φαί και μικρά πουά 

 

 

 

 

 

 

 

«Πάντα όμως;» 

«Ωχ, βρε Πολύκαρπε!» 

Κοιτάζει το ρολόι νευριασμένος. Έχει καθυστερήσει μισή ώρα. 

Στο τραπέζι, σερβιρισμένο φαγητό περιμένει υπομονετικά, 

σίγουρα πιο υπομονετικά από τον Πολύκαρπο που κόβει 

βόλτες και καπνίζει για να ηρεμήσει. 

«Κάτι θα της έτυχε», του λέει η Σοφία. Κάθεται σε μια καρέκλα 

σταυροπόδι, πίνει αργά ένα ροζέ κρασί και παίζει αδιάφορα με 

την υγρασία του ποτηριού. Χαράζει με το δάχτυλο μικρές 

καρδιές και βούλες, το κάνει πουά, το γυρίζει στα χέρια της, 

τις σβήνει όλες και πίνει. 



Χίλια Μιλιγκράμ Απουσίας 

Σελίδα | 217  
 

«Απορώ! Ώρες- ώρες, απορώ!» 

Του χαμογελάει. Φοράει ένα κραγιόν που αφήνει σημάδι στο 

ποτήρι και μέσα του. Στις άκρες των ματιών χορεύουν ρυτίδες, 

προδίδουν αυτή τη σύσπαση του προσώπου που συμβαίνει 

χρόνια ολόκληρα και σκάβει στην επιδερμίδα τα χνάρια ενός 

ανθρώπου που γελάει συχνά. 

«Με τι απορείς, αγάπη μου;» 

«Μαζί σου! Πώς μπορείς να είσαι τόσο απαθής; Δεν σε 

ενοχλεί;» τη ρωτάει και συνεχίζει τον βηματισμό του. «Από το 

πρωί είσαι στην κουζίνα και μαγειρεύεις, τρέχουμε σαν τους 

τρελούς να ετοιμάσουμε ένα ριμαδοφαγητό να κάτσουμε σαν 

άνθρωποι να φάμε και αυτή δεν δίνει δεκάρα!» 

Σηκώνεται και τον πλησιάζει. 

«Έλα εδώ βρε γκρινιάρη», του λέει και τον αγκαλιάζει. 

Τα χέρια της περνάνε γύρω από τον λαιμό και κατεβαίνουν 

στην πλάτη του, γέρνει το πρόσωπο και ακουμπάει πάνω του. 

Είναι μία κίνηση που έχει κάνει χιλιάδες φορές τα τελευταία 

τριάντα τέσσερα χρόνια και όμως, ακόμα και έπειτα από τόσο 

καιρό, μετά από το πλήθος των επαναλήψεων που σβήνουν 

την πρώτη έκρηξη και την ανατριχίλα, που ληθαργούν το 

σώμα και οδηγούν στην ταύτιση και το κενό οποιασδήποτε 

αντίδρασης, ακόμα και έτσι, ακόμα και τώρα, αναστενάζει, 



Χίλια Μιλιγκράμ Απουσίας 

Σελίδα | 218  
 

κλείνει τα μάτια και μένει στα χέρια του μόνη με το χαμόγελό 

της. 

«Γιατί σε νοιάζει τόσο;» τον ρωτάει με τα μάτια ακόμα κλειστά. 

Ο Πολύκαρπος απέχει από την επαφή. Το σώμα του είναι 

σφιγμένο, τα πόδια του αδυνατούν να σταθεροποιηθούν σε μία 

θέση και το βλέμμα του είναι σκυθρωπό, τρέχει στο πρόσωπο 

και στέκεται πεισματικά στην άκρη των χειλιών της. 

«Γιατί δεν δίνει δεκάρα, γι’ αυτό!» απαντάει και τη σπρώχνει 

απαλά. «Πάντα έτσι ήταν, από παιδί, θυμάσαι;» 

«Θυμάμαι», λέει εκείνη και επιστρέφει στη θέση της. Παρά τη 

μισή αγκαλιά το απολαμβάνει, τόσο πολύ μάλιστα που 

κάθεται αναπαυτικά, πίνει και ανάβει ένα τσιγάρο από τα δικά 

του. 

«Ήταν οχτώ χρόνων όταν άρχισε να πηγαίνει στη φίλη της για 

παιχνίδι;» 

«Τόσο.» 

«Μία ώρα έλεγες, δύο την άφηνες.» 

«Και τρεις μπορεί.» 

«Κι όταν πήγαινες να την πάρεις, τι γινόταν, θυμάσαι;» 



Χίλια Μιλιγκράμ Απουσίας 

Σελίδα | 219  
 

«Αμέ.» 

«Τον τόπο χαλούσε!» κάνει μία παύση και την κοιτάει 

καχύποπτα. «Γελάς. Γιατί γελάς;» 

Εκείνη ξεσπάει σε ένα κελαριστό γέλιο, όλο τρεχούμενα νερά 

και αστροφεγγιά και φέρνει το χέρι της στο στόμα 

προσπαθώντας να σταματήσει. 

«Τίποτα καλέ μου», του λέει. «Σου πετάει ένα τσουλούφι πάνω 

από τον κρόταφο.» 

Κοιτάζεται στον καθρέφτη της εισόδου και στρώνει νευρικά τα 

μαλλιά του. 

«Εντάξει τώρα;» της λέει όταν επιστρέφει. 

«Ναι, συνέχισε.» 

Κοιτάζει ξανά το ρολόι του. Σαράντα λεπτά. 

«Της μίλησες;» 

«Πήρε τηλέφωνο πριν καμιά ώρα.» 

«Και τι σου είπε;» 

«Είπε πως ήταν με τον Θωμά και θα καθυστερούσαν λίγο.» 

«Λίγο!» καγχάζει. «Λίγο λέει!» 



Χίλια Μιλιγκράμ Απουσίας 

Σελίδα | 220  
 

«Θα έρθει, μην κάνεις έτσι.» 

«Φυσικά! Μην πούμε καμιά κουβέντα παραπάνω για την κόρη 

σου. Φωτιά θα πέσει να μας κάψει!» 

Εκείνη σιγοπίνει, στηρίζει το σαγόνι στο χέρι της και 

ακουμπάει στο τραπέζι. 

«Αχ, το κορίτσι μου!» 

Σταματάει τα πήγαινε- έλα και την κοιτάει. Ακόμα γελάει. 

Πάει πάλι προς τον καθρέφτη. 

«Κάτι κάναμε πολύ λάθος με το “κορίτσι σου”. Και έφηβη, 

πολύ λάσκα την είχαμε. Μια φορά δεν θυμάμαι να της είπαμε 

λέξη που αργούσε. Λέγαμε “καλό παιδί είναι, δεν πειράζει”. 

Ορίστε τώρα, τι κατάλαβες;» 

«Μια χαρά είναι. Στη δουλειά της δεν αργεί. Αργεί;» 

«Πού να ξέρω; Θα την είχαν διώξει αν αργούσε.» 

«Είδες; Και με τον Θωμά μια χαρά τα βρίσκει. Δύο χρόνια 

παντρεμένοι και κοιτάζονται στα μάτια.» 

«Και τι να πει, δηλαδή, ο Θωμάς; Τι να κάνει, τέτοια που είναι; 

Άσε που δεν ξέρουμε κιόλας τι συμβαίνει. Μπορεί να τον 

ενοχλεί αυτό το πράγμα.» 



Χίλια Μιλιγκράμ Απουσίας 

Σελίδα | 221  
 

«Αμφιβάλω.» 

«Αλήθεια; Φαντάζεσαι να κάθεται να την περιμένει να 

ετοιμαστεί σαράντα λεπτά, ντυμένος και έτοιμος; Τούρκος θα 

γινόμουν άμα έκανες έτσι!» 

«Δεν δείχνει Τούρκος πάντως.» 

«Καλά. Άμα έκανες εσύ έτσι και με είχες στο «περίμενε», και 

εγώ δεν ξέρω τι θα έκανα.» 

«Να σου πω;» 

«Πες.» 

«Έλα κοντά.» 

Πάει. 

«Σκύψε, να σου πω στο αφτί.» 

Σκύβει. Φέρνει τα χείλια της κοντά, τόσο ώστε να νοιώθει την 

ανάσα της ζεστή πάνω στο δέρμα. 

«Είμαι σίγουρη», ψιθυρίζει, «πως θα έβρισκες έναν καλό τρόπο 

να με τιμωρήσεις.» 

Γουρλώνει τα μάτια και καθώς σηκώνεται προσπαθεί να 

παραμείνει θυμωμένος. Για μια στιγμή, δεν τα καταφέρνει, την 



Χίλια Μιλιγκράμ Απουσίας 

Σελίδα | 222  
 

κοιτάζει όπως τότε και χαμογελάει. Εκείνη του φυσάει ένα 

φιλί. 

«Μαλάκωσε, αγάπη μου. Έχει καλό λόγο που άργησε, είμαι 

σίγουρη.» 

Εκείνος σοβαρεύει αμέσως. 

«Θα το δούμε», της λέει. «Πάντως, θα της κάνω μία συζήτηση, 

δεν τη γλυτώνει.» 

Στον ήχο του κουδουνιού η Σοφία εκτοξεύεται να ανοίξει, 

εκείνος στρώνει το πουκάμισό του και ελέγχει το ατίθασο 

τσουλούφι. 

Ανεβαίνει πρώτα ο Θωμάς. 

«Καλώς το παλικάρι μου!» αναφωνεί ο Πολύκαρπος και ο 

Θωμάς πέφτει πάνω του και τον φιλάει, πιο πολύ απ’ ό,τι 

συνήθως, σε μία αγκαλιά που δεν μπορεί να αντέξει. 

Πίσω του έρχεται η Ελπίδα, φιλάει τη μάνα της, δακρύζει 

εκείνη, κάτι ψιθυρίζουν. 

«Τι έγινε ρε Ελπιδάκι; Πολύ αργήσατε σήμερα! Μα, τι λέτε 

επιτέλους οι δυο σας;» 



Χίλια Μιλιγκράμ Απουσίας 

Σελίδα | 223  
 

Τον πλησιάζει. Τα μάγουλα της είναι αναψοκοκκινισμένα και 

τα μάτια της υγρά. Σταματάει κοντά του με τα χέρια δεμένα 

μπροστά. Τον κοιτάζει και χαμογελάει. 

«Μπαμπά μου;» 

«Τι έγινε;» 

«Αργήσαμε, ε;» 

«Εμ, αργήσατε βέβαια!» 

«Συγγνώμη. Είχε κόσμο στον γιατρό.» 

Παγώνει. 

«Ποιον γιατρό;» 

Πέφτει μέσα στα χέρια του και κλαίει. 

«Μπαμπά;» 

«Τι έγινε, πες μου!» της λέει και την τυλίγει απαλά, 

μουδιασμένα. 

«Θα γίνεις παππούς.» 

Παγώνει ο χρόνος ενώ τρέχει προς τα πίσω, μέχρι το πρώτο 

κλάμα της. Κοιτάζει τη Σοφία και όλα γίνονται ξεκάθαρα. 



Χίλια Μιλιγκράμ Απουσίας 

Σελίδα | 224  
 

«Το ήξερες», της λέει. 

Εκείνη γελάει και κλαίει. Κουνάει το κεφάλι και ψιθυρίζει 

«ναι». 

«Και με άφηνες;» 

«Ναι.» 

Εκείνος χαμογελάει και κάτι γυαλίζει στα μάτια του. 

«Θύμισέ μου μετά να σε τιμωρήσω.» 

Μένουν για λίγο ακόμα αγκαλιασμένοι στην είσοδο, ενώ πάνω 

στο τραπέζι το φαγητό κρυώνει και στα ποτήρια του κρασιού 

εμφανίζονται καρδούλες και μικρά πουά. 

  



Χίλια Μιλιγκράμ Απουσίας 

Σελίδα | 225  
 

32. Η νύχτα του δράκου 

 

 

 

 

 

 

Για τον φτωχό Α.Γ. 

8.12.2008 

 

Έχει ένα γαμημένο κρύο που θερίζει. Η πόλη λάμπει 

κρυσταλλική μέσα στο σκοτάδι. Τα φώτα της είναι κίτρινα και 

ασθενικά, τα παιδιά παίζουν με τα χνώτα τους, κάνουν ότι 

είναι δράκοι που εκτοξεύουν καπνούς, οι μαμάδες ανησυχούν 

μήπως κρυώσουν. 

«Έτσι θα βγεις;» του λέει. 

«Γιατί; Τι έχω;» απαντάει. 

Τίποτα. Είσαι όμορφος, είσαι νέος, δείχνεις γερός και δυνατός, 

το μυαλό σου κάτω από ένα σκληρό περίβλημα, που δεν το 



Χίλια Μιλιγκράμ Απουσίας 

Σελίδα | 226  
 

χωράει, διαγράφεται φεγγοβόλο, η καρδιά σου ακόμα 

περισσότερο, τα χέρια σου ικανά και πρόθυμα, επιδέξια τα 

πόδια που σε οδηγούν σταθερά μπροστά, με μεγάλα άλματα. 

Είσαι νέος, αυτοί όχι, είσαι φρέσκος και άκοπος ακόμα, η 

νύχτα σου ανήκει, η ζωή σου ανήκει. 

«Λεπτό είναι, θα κρυώσεις», του λέει εκείνη. 

«Μια χαρά είναι», απαντάει. 

Δύο χρόνια στη σχολή, σχεδόν είκοσι χρόνων, πολύ μεγάλος 

για να σε κανακεύουν, πολύ μικρός για να μην το κάνουν, για 

να μην ανησυχούν και όμως δεν το καταλαβαίνεις, θυμώνεις 

με κάτι τέτοια μικρά, απλά “σ’ αγαπώ” γιατί τα μάτια σου 

εκτοξεύουν υπερβολικά πολλούς κεραυνούς, θολώνουν από το 

μέσα φως σου και δεν τα αναγνωρίζεις με το βλέμμα. 

Πλησιάζει. Τους δίνει από ένα φιλί. 

«Πού θα πας;» 

«Δεν ξέρω. Κεραμικό; Κολωνάκι; Κάτι καλό πρέπει να έχει και 

στην «Αρχιτεκτονική» σήμερα, θα δούμε. Μάλλον εκεί θα 

είμαστε. Φιλιά.» 

«Θα έρθεις μετά από δω;» 

«Μπορεί», απαντάει και το σκέφτεται. 



Χίλια Μιλιγκράμ Απουσίας 

Σελίδα | 227  
 

«Ναι μωρέ, να πιούμε καφεδάκι το πρωί και φεύγω μετά. 

Καληνύχτα!» 

«Καληνύχτα, μωρό μου» του λέει εκείνη. «Να προσέχεις.» 

«Καλά ρε μαμά, θα προσέχω!» 

Η πόρτα κλείνει και μένουν οι δυο τους. Για λίγο δεν μιλάνε, 

κοιτάνε τηλεόραση, έχει ωραίους καλεσμένους σήμερα ο 

Παπαδόπουλος, όμορφες μουσικές και πλαστικά κέφια. 

Η πόρτα έχει κλείσει πίσω του δεκάδες φορές. Για το σχολείο 

στην αρχή, για την προπόνηση, για τον φίλο, για τον έρωτα, 

για τον καφέ, το σινεμά, τα σφηνάκια, τα ξενύχτια, την 

καψούρα, την απόρριψη, τον θυμό, τη λύπη. Κάθε φορά που 

η ζωή ανοιγόκλεινε τα βλέφαρα, η πόρτα έκλεινε πίσω του. 

Μέχρι που μετακόμισε για να είναι πιο κοντά στη σχολή του 

και έπαψαν να παρακολουθούν της ζωής του το πήγαινε- έλα. 

Ο Πολύκαρπος σηκώθηκε από τον καναπέ. Έβαλε ένα Τζακ, 

πήγε στην κουζίνα και κάθισε στο τραπέζι. Σύντομα τον 

ακολούθησε και η Σοφία, πήρε ποτήρι, έβαλε κρασί και 

κάθισε δίπλα του. 

«Τι έπαθες;» 

«Τίποτα. Μου τη βίδωσε η τηλεόραση.» 

Εκείνη χαμογελάει. 



Χίλια Μιλιγκράμ Απουσίας 

Σελίδα | 228  
 

«Ανησυχείς;» 

«Για πιο πράγμα;» της απαντάει με ύφος υπεράνω. 

Εκείνη τον χαϊδεύει στην πλάτη και ακουμπάει το κεφάλι στον 

ώμο του. 

«Θα γίνεις ένας παλιόγερος, άλλο πράγμα! Αλίμονό μου!» 

Πίνουν, αγαπιούνται, φοβούνται και δεν το ομολογούν. Είναι 

ανόητο να φοβούνται. Δεν έχουν λόγο. Είναι μεγάλος πια, 

ενήλικας σωστός, φοιτητής πια, έχει φύγει από το σπίτι, έχει 

ανοίξει τα φτερά του, είναι μόνος του. Και όμως, για κάποιον 

λόγο, εκείνο το βράδυ του Δεκέμβρη, έχει ένα γαμημένο κρύο 

που φτάνει μέχρι μέσα τους. Ροκανίζουν τον χρόνο 

προσποιούμενοι τους αδιάφορους, σχολιάζουν, 

κουτσομπολεύουν, γκρινιάζουν, πίνουν και καπνίζουν, όπως 

κάθε βράδυ, σαν τίποτα να μην συμβαίνει. Μα εκεί έξω τα 

παιδιά παίζουν με τα χνώτα τους, κάνουν τους δράκους που 

εκτοξεύουν καπνούς και το παιχνίδι τους κρύβει τα αληθινά 

θηρία που τριγυρνούν στην πόλη. 

Κάτω από τα κίτρινα φώτα οι νέοι ελέγχουν τους δρόμους και 

τις πλατείες. Τρέχουν, μεθούν και ερωτεύονται, πετάνε ψηλά 

στον αέρα, τσακίζονται στα πεζοδρόμια, χουφτώνονται και 

φιλιούνται άγρια και κακότεχνα, με τρομαχτικό τρόπο. 

Κοιτάνε τρομαχτικά, μέχρι τα βάθη της ψυχής σου. 



Χίλια Μιλιγκράμ Απουσίας 

Σελίδα | 229  
 

Περπατούν τρομαχτικά, αψηφώντας τη βαρύτητα. 

Χαμουρεύονται τρομαχτικά, θαρρείς και είναι μόνοι αυτοί 

μέσα στον κόσμο, πηδιούνται τρομαχτικά, ψιθυρίζουν τα «σ’ 

αγαπώ» τους τρομαχτικά, τα εκτοξεύουν σαν ταφόπλακες 

βαριά, τα «για πάντα» τους και τα «ποτέ» τους, σκέφτονται 

τρομαχτικά, άναρχα και πανίσχυρα με τρόπο που δονεί τον 

κόσμο σαν αστέρι πάλσαρ, νοιώθουν τρομαχτικά, με τις 

φλόγες που τους καίνε να ξεπροβάλουν από τα ακροδάχτυλα 

και τα πόδια και τα ρουθούνια τους. 

«Δεν είμαι εντάξει», μουρμουρίζει. «Κάτι δεν μ’ αρέσει σήμερα.» 

Τζαβέλλα με Μεσολογγίου τρέχουν οι λεπτοδείκτες και τα 

γέλια τους φτάνουν τρομαχτικά μέχρι τα μπαλκόνια πάνω από 

το κεφάλι της πόλης. Ανατριχιάζουν τρομαγμένα τα 

πλακόστρωτα κάτω από τα πόδια τους έτσι που πατούν 

απειλητικά με κρότο. Γελάνε και σκορπούν τον τρόμο, μιλάνε 

και απειλούν την ύπαρξη την ίδια, γυαλίζουν μέσα στις 

πανοπλίες τους και όποιος τύχει να βρεθεί στον δρόμο τους, 

τρομάζει από το θάρρος τους. Παίζουν τους δράκους με τα 

χνώτα τους. και αυτό προσβάλει τα θηρία. 

Τους σταματούν οι άρχοντες της τάξης. Τους ρωτάνε. 

Τρομάζουν από την απάντησή τους. Είναι ανέγγιχτοι μέσα 

στην εφηβεία τους, είναι υπεράνω νόμου, τάξης και αρχής. 

Είναι η αρχή. Ανοίγουν το στόμα τους και σκορπούν τον 

τρόμο. 



Χίλια Μιλιγκράμ Απουσίας 

Σελίδα | 230  
 

Σηκώνουμε όλοι μαζί το χέρι, έχει ένα γαμημένο κρύο που 

φτάνει μέχρι μέσα μας, πίνουμε, καπνίζουμε, τραγουδάμε μία 

στροφή από την τηλεόραση που παίζει, τσακίζουμε ένα νωθρό 

χασμουρητό, χουφτώνουμε τον καναπέ. Και πατάμε την 

σκανδάλη. 

Για κάτι λίγα κλάσματα του δευτερολέπτου το 

ξανασκεφτόμαστε, όμως είναι αργά. 

Τώρα δεν τρομάζουμε πια. Τα θηρία επικρατούν μέσα στην 

επερχόμενη σιωπή, μέχρι να ξεθυμάνει ο αντίλαλος και να 

γεμίσουν ξανά τα κενά που χάραξε η σφαίρα στον αέρα. Ό,τι 

μας τρόμαζε έχει τώρα μια τρύπια καρδιά και οι αποδείξεις 

της υπεροχής μας κρύβονται στον δέκατο σπόνδυλο που δεν 

αναπτύχθηκε ακόμα. 

Ο Παπαδόπουλος το βουλώνει επιτέλους και αυτό ανακουφίζει 

τον Πολύκαρπο μέχρι τη στιγμή της αναγγελίας. 

«Ένας νέος…» 

Μουδιάζει το κρανίο του. 

«…Πριν λίγη ώρα…» 

Η καρδιά του θα εκραγεί. 

«…Νεκρός…» 



Χίλια Μιλιγκράμ Απουσίας 

Σελίδα | 231  
 

Η Σοφία κοιτά παγωμένη. 

«Παρ’ τον τηλέφωνο», της λέει. 

Πατάει τους αριθμούς με χέρι που τρέμει. Καλεί. Δεν το 

σηκώνει. 

Πάει δώδεκα, καλεί, καλεί ξανά, πάλι τίποτα, ο 

Παπαδόπουλος παίζει πάλι τις πενιές του. Κανείς δεν λέει 

τίποτα, επίσημες ανακοινώσεις και φτάνει, η τάξη 

αποκαταστάθηκε, ο κίνδυνος εξολοθρεύθηκε, μην φοβάστε, 

μην φοβάστε πια. 

Δύο, τρεις, πίνουν και καπνίζουν σαν τρελοί και κάθε τόσο 

σηκώνουν το τηλέφωνο για να δουν, να μάθουν και εκείνος δεν 

απαντάει. 

Ακούνε το κλειδί στην πόρτα, τρέχουν στην είσοδο, τον 

βλέπουν σκυφτό και πέφτουν πάνω του, κλαίνε και τον 

κρατάνε σφιχτά. 

«Έμαθα, το ακούσαμε», τους λέει όμως εκείνοι δεν έχουν 

κουράγιο να πουν λέξη. «Είμαι καλά, μην κάνετε έτσι. Καλά 

είμαι.» 

Ο Πολύκαρπος τον κοιτάζει πέτρινος, χλωμός και πιωμένος. 

«Όχι», του λέει. «Δεν είσαι. Κανείς σας δεν θα είναι ποτέ ξανά 

καλά.» 



Χίλια Μιλιγκράμ Απουσίας 

Σελίδα | 232  
 

33. Αύριο κληρώνει 

 

 

 

 

 

 

 

Έχει λίγα λεπτά που πάτησε το πόδι του στον Κηφισό και 

ζέχνει καυσαέριο, άγριες βρισιές και τσαμπουκάδες. 

Σουρουπώνει και πάει προς τη στάση. Καθώς περνάει από τα 

στενά πεζοδρόμια ένας λαχειοπώλης του κλείνει το μάτι και 

κουνάει το κοντάρι με τα λαχεία. Του πέφτει ένα μανταλάκι, 

σκύβει τα χρόνια του με κόπο, και το μαζεύει. 

«Πάρε», του φωνάζει. «Αύριο κληρώνει το Λαϊκό». 

Σταματάει και τον κοιτά. Του φαίνεται παράξενο θέαμα ένας 

λαχειοπώλης. 

«Δεν παίζει μία, μπάρμπα» απαντάει, περνάει τον σάκο στην 

πλάτη και κάνει να συνεχίσει. 



Χίλια Μιλιγκράμ Απουσίας 

Σελίδα | 233  
 

«Φτηνό είναι, πάρε. μην κλοτσάς την τύχη σου.» 

Για κάποιον λόγο βάζει το χέρι στην τσέπη και ψάχνει. Του 

‘χουν μείνει τέσσερα τσαλακωμένα χιλιάρικα, λίγο μίζερα αλλά 

αρκετά για καμιά βδομάδα, μέχρι να βρει δουλειά. και αυτά 

δεν θα τα ‘χε αν δεν του τα είχε στείλε ο θείος Λευτέρης από το 

Κέιπ με  έμβασμα πριν καμιά βδομάδα, μαζί με ένα 

τηλεγράφημα. 

«ΦΤΑΝΩ ΠΕΙΡΑΙΑ ΣΕ ΔΥΟ ΜΗΝΕΣ ΣΤΟΠ. ΘΑ ΣΕ ΔΩ ΤΟΤΕ 

ΣΤΟΠ. ΚΑΛΟΣ ΠΟΛΙΤΗΣ ΣΤΟΠ. ΦΕΡΝΩ ΜΑΛΜΠΟΡΟ 

ΑΜΕΡΙΚΑΝΙΚΟ ΣΤΟΠ.» 

Πάντα έγραφε τι καπνό κουβαλούσε μαζί του, πίστευε πως έτσι 

θα μεγάλωνε η προσμονή. Στην πραγματικότητα δεν είχε 

καμιά σημασία ή αποτέλεσμα. Και αέρα σε βαζάκια να 

κουβαλούσε το ίδιο του έκανε. 

Σταματά κοντά και κοιτάει τα λαχεία. Ο λαχειοπώλης 

χαμογελάει γιατί μυρίζει πελάτη. 

«Από πού έρχεσαι», ρωτάει. 

«Από Διδυμότειχο.» 

«Τελείωσες;» 

«Τελείωσα.» 



Χίλια Μιλιγκράμ Απουσίας 

Σελίδα | 234  
 

Βγάζει ένα πακέτο Άσσο και του προσφέρει τσιγάρο. Ο 

Πολύκαρπος το παίρνει. Απλώνει τα ροζιασμένα του δάχτυλα, 

έχουν μια παχιά στρώση μουντζούρας που κάνει το δέρμα του 

ανάγλυφο, και του δίνει αναπτήρα. 

«Δεν έχει πιο καλή ώρα για να πάρεις λαχείο, λεβέντη. Τώρα 

που ξεκινάς τη ζωή σου είναι σωστό να το πάρεις» του λέει και 

κουνάει το κεφάλι στο «ευχαριστώ» του Πολύκαρπου καθώς 

του γυρίζει τον αναπτήρα. 

«Γιατί έτσι;» 

«Στην αρχή είναι καλύτερα. Διαλέγεις με την καρδιά. 
Αργότερα, άμα στρώσεις τη ζωή σου όπως- όπως, διαλέγεις 
από απελπισία, κούραση ή βαρεμάρα.» 

Ρουφάει τον Άσσο σε τρεις τζούρες, χαρμάνιασε από τη Λαμία 

μέχρι το τέρμα, τα πόδια του λυγίζουν από την κούραση όμως 

έχει σκοπό για το βράδυ που πλησιάζει, το πρώτο μετά από 

καιρό, και δεν θα το αφήσει να πάει χαμένο. 

Σ’ αυτή την πρώτη ώρα, μπροστά στον γέρο που πουλάει 

τυπωμένη την ελπίδα με την τράκα να τελειώνει, διαπιστώνει 

πως το πραγματικό νόημα των δυο προηγούμενων χρόνων 

ήταν η στέρηση. Αυτή η φαρμακερή απώλεια των δεδομένων, 

των άνευ αξίας, των σίγουρων. Αυτό ήταν η θητεία. Τα 

πρόσκαιρα δεσμά που σου δείχνουν το πραγματικό πρόσωπο 

της ελευθερίας. και η ελευθερία του είχε και πρόσωπο και 

όνομα. 



Χίλια Μιλιγκράμ Απουσίας 

Σελίδα | 235  
 

«Δώσε», λέει τελικά. 

Ο λαχειοπώλης πλαταίνει το στραβό χαμόγελό του. 

«Πάρε ένα να λήγει σε δύο. Τυχερό το δύο», του λέει, και 

ψαχουλεύει το κοντάρι του. 

Απλώνει και του δίνει τα λεφτά. Παίρνει ρέστα και έντυπη 

ελπίδα, τα χώνει όλα στην τσέπη. 

«Ευχαριστώ για το τσιγάρο.» 

«Αύριο που θα κληρώσει, θυμήσου να μου φέρεις μια κούτα 

αγορασμένη από τα κέρδη.» 

«Έχει ήδη κληρώσει, μπάρμπα», του λέει ο Πολύκαρπος και 

ανεβαίνει στο λεωφορείο για Πειραιά. 

Χαμογελάει στη διαδρομή, ψάχνει στην τσέπη τα λιγοστά 

λεφτά του, τα βγάζει, τα μετράει, φτάνουν για ένα φτηνό, δεν 

θα ‘χει πολυτέλειες, αλλά δεν πειράζει. 

Κατεβαίνει στην Καραϊσκάκη και πάει προς Στουρνάρα. Είχε 

ένα μαγαζί εκεί, θυμόταν, που άρεσε στη μάνα του να κοιτά τη 

βιτρίνα με τις ώρες. Εκείνος βαριόταν και γκρίνιαζε, ποτέ δεν 

κατάλαβε τι κοιτούσε. Ρωτάει έναν περαστικό για την ώρα, 

εφτά και μισή, αν βιαστεί θα προλάβει, άπλυτος, 

στραπατσαρισμένος, κουρασμένος, αλλά θα προλάβει. 



Χίλια Μιλιγκράμ Απουσίας 

Σελίδα | 236  
 

Φτάνει, κοιτά τη βιτρίνα, περνάνε μερικά λεπτά και δεν 

μπορεί να αποφασίσει, του μοιάζουν όλα ίδια. 

Έχει αμφιβολίες, φοβάται πως θα γελάσει μαζί του, φοβάται 

πως θα φοβηθεί, πως δεν ξέρει την απώλεια, δεν γνωρίζει τα 

δεσμά και τους τρόπους που αλλάζουν τους ανθρώπους, πώς 

βαραίνουν μέσα τους οι ώρες και η όψη του οικείου αν το 

στερηθεί κανείς. και αφού δεν έχει τόσο σκληρά δοκιμαστεί, 

πως θα τον καταλάβει; 

«Χρειάζεστε βοήθεια;» 

Μια γυναίκα του χαμογελάει από την ανοιχτή πόρτα. Σαστίζει. 

«Δεν… δεν ξέρω.» 

«Τι ψάχνετε;» 

Η ερώτηση αντηχεί μέσα του και χαμογελάει ενώ το μάτι του 

βρίσκει ένα μικρό, μαυρισμένο από τον χρόνο, κομμάτι 

μέταλλο. 

«Αυτό», λέει και δείχνει με το δάχτυλο. 

Σκύβει η γυναίκα, βλέπει καλύτερα και τον σπρώχνει απαλά 

στον ώμο για να περάσει το κατώφλι. 

«Είστε σίγουρος;» 



Χίλια Μιλιγκράμ Απουσίας 

Σελίδα | 237  
 

«Ναι. Γιατί ρωτάτε;» 

Το βγάζει από την βιτρίνα, το περνάει μπράσο με ένα πανί και 

του το ακουμπάει στο χέρι. 

«Το έχω τουλάχιστον είκοσι χρόνια εκεί, μπροστά- μπροστά. 

και όλο αναρωτιόμουν γιατί δεν το παίρνει κανείς. Δείχνει 

λίγο… ντεμοντέ για έναν νέο σαν εσάς, γι’ αυτό σας ρωτάω.» 

«Είναι τέλειο», της απαντάει και ψάχνει για τα λεφτά του. 

«Πόσο θέλετε;» 

«Έξι έχει κανονικά, τέσσερα θα σας το αφήσω». 

Απλώνει τα λεφτά πάνω στον πάγκο και μετράει. 

«Τρία τετρακόσια έχω.» 

Εκείνη σφίγγεται, δεν θέλει να τον αποκαρδιώσει αλλά δεν της 

αρέσει η ιδέα. 

«Κι αυτό το λαχείο», συμπληρώνει ο Πολύκαρπος. «Πάρτε και 

το λαχείο. Αύριο κληρώνει μου είπαν.» 

Εκείνη κουνάει το κεφάλι. 

«Κι αν είναι το τυχερό σας;» 

«Αυτό εδώ είναι το τυχερό μου», της απαντάει και της δείχνει 

το μικρό αντικείμενο. 



Χίλια Μιλιγκράμ Απουσίας 

Σελίδα | 238  
 

Βγαίνει από το μαγαζάκι τελείως άφραγκος και τρέχει προς το 

Πασαλιμάνι, έχει πάει σχεδόν οχτώ, κάτω από το ρολόι είχαν 

κανονίσει, ιδρώνει και αγκομαχάει με τον σάκο στον ώμο, δεν 

θέλει να αργήσει, δεν θέλει να χάσει ούτε λεπτό. 

Είναι εκεί, σταματάει λίγα μόλις βήματα μακριά να πάρει 

ανάσα, η καρδιά του δεν λέει να σταματήσει το σφυροκόπημα, 

γυρνά προς το μέρος του, τον βλέπει, αστράφτει, τρέμει, 

γεμίζουν δάκρυα τα ματιά της, τρέχει και πέφτει πάνω του και 

τον φιλάει στα μαλλιά, στα μάτια, στο μέτωπο, ρουφάει τα 

χείλη του και το σαγόνι του. 

«Ήρθες. Ήρθες. Ήρθες», λέει ξανά και ξανά. 

Κι αυτός απαντάει, «ήρθα μωρό μου», την ακουμπάει ξανά στις 

πλάκες του πεζοδρομίου, γονατίζουν και οι δύο στη βάση του 

ρολογιού αγκαλιασμένοι και μένουν ακίνητοι μπροστά στους 

περαστικούς που τους κοιτάνε περίεργα, ενοχλημένα και 

ονειροπόλα. 

«Πόσο μου έλειψες. Φυλακή. Μια φυλακή ήταν οι μέρες 

μακριά σου», του λέει και τον χαϊδεύει. 

Κάθε σύννεφο σκορπά. 

«Ήρθα. Και δεν θα ξαναφύγω από κοντά σου», της λέει και της 

δείχνει το δαχτυλίδι. «Δεν θα ξαναφύγω.» 

  



Χίλια Μιλιγκράμ Απουσίας 

Σελίδα | 239  
 

34. Ανυποχώρητες απόψεις 

 

 

 

 

 

 

 

Απεχθάνεται το καλοκαίρι και δεν χάνει ευκαιρία να εκφράσει 

την αποστροφή του με στόμφο και ύφος μεγαλομαρτυρικό για 

τα δεινά του Θεριστή και των ημερών που έπονται, ιδιαίτερα 

εάν έχει καταναλώσει δυο- τρία ποτηράκια παραπάνω, δίχως 

στιγμή να του περνά απ’ το μυαλό πως με τον ίδιο τρόπο και 

την ίδια -ή και περισσότερη- ορμή οι πολέμιοι των θέσεών του 

θα υπερασπιστούν τη βαθιά πίστη τους στην υπεροχή του 

θέρους. Μέχρι τις πρώτες κοινές διακοπές τους. 

Πρώτη φορά που ξέφυγαν μαζί ήταν δύο χρονιά μετά την 

πρόσληψή του στην τράπεζα. Η Τζια θύμιζε ακατέργαστο 

διαμάντι, όλο μικρά χωριά, σπιτάκια δίπλα στη θάλασσα και 

ανθρώπους που δεν ήξεραν από τουρισμό. Ήξεραν μόνο από 

σκληρή ζωή και φιλέματα. 



Χίλια Μιλιγκράμ Απουσίας 

Σελίδα | 240  
 

Κάθονται σε μια μικρή βεράντα δίπλα στη θάλασσα. Πίσω τους 

ένα μικρό κατώγι να περάσουν τη βραδιά, νοικιασμένο για 

ψίχουλα, και άνθρωπος πουθενά. Ένα μπαλκόνι πάνω στο 

κύμα, οι δυο τους μεθυσμένοι και όλα γεμάτα χάρη και 

τζιτζίκια. Εκτός από τον Πολύκαρπο που επιμένει. 

«Ξέρεις τι λέω;» τον ρωτάει και δαγκώνει ένα ροδάκινο, γεμίζει 

το σαγόνι της χυμούς, το σκουπίζει πρόχειρα με την 

ανάστροφη και συνεχίζει. «Λέω πως απλά είσαι πολύ 

πεισματάρης για να το παραδεχτείς. Το ‘χεις δηλώσει τόσες 

φορές όλα αυτά τα χρόνια, που δεν σου πάει να αλλάξεις 

τώρα.» 

«Σε πληροφορώ πως όταν λέω ότι δεν μου αρέσει το καλοκαίρι, 

εννοώ ακριβώς αυτό, τέλος», απαντάει και ακουμπάει στην 

καρέκλα. Φοράει ακόμα το μαγιό και στους ώμους του το 

αλάτι σχηματίζει μικρούς κύκλους. 

«Μα υπάρχει άνθρωπος λογικός να μην απολαμβάνει το 

καλοκαίρι; Τη θάλασσα; Τους μεσημεριανούς ύπνους στην 

αυλή της εξοχής; Τα τραπέζια του σούρουπου με τα ουζάκια 

και τα λιαστά χταπόδια; Αυτό εδώ, τώρα; Κοίτα γύρω σου, δεν 

είναι υπέροχα; Δεν είναι ό,τι καλύτερο έχεις δει; Στην Ελλάδα 

ζούμε, για τον Θεό, όχι στην Αγγλία! Αν μην τι άλλο, έχουμε 

ακόμα όμορφα καλοκαίρια!» του λέει όλο πάθος η Σοφία που 

ξοδεύει εννιά μήνες κυοφορώντας μια παραλία και έναν καυτό 

ήλιο. «Δεν το πιστεύω ότι πήγα και παντρεύτηκα τον 

μεγαλύτερο εχθρό του καλοκαιριού!» 



Χίλια Μιλιγκράμ Απουσίας 

Σελίδα | 241  
 

Δίπλα τους ένα ζωηρό κύμα γλύφει κάτι βράχια και σηκώνεται 

απαλό αεράκι, παίζουν τα φύλλα της κληματαριάς, που τους 

σκεπάζει, και μία θιγμένη ηλιαχτίδα τον χτυπάει κατευθείαν 

μέσα στο μάτι. Μορφάζει, με τη γυναίκα και την ηλιαχτίδα. 

Ποτέ δεν κατάφερε να καταλάβει, πώς τα θηλυκά 

μεταμορφώνονται κάτω από τους ανοιχτούς ουρανούς και τις 

ξαφνικές μπόρες του Ιούνη. Από τότε ακόμα που άρχισε να 

προσέχει τα κορίτσια στη γειτονιά, με τα φρέσκα στήθη και τις 

μέσες λυγιστές γεμάτες άγουρα παιχνίδια, πρόσεξε πως 

άλλαζαν με τις πρώτες ζέστες. 

Δεν ήταν τόσο που γινόταν βαθύ κεχριμπαρένιο  το ανώριμό 

τους δέρμα και γυάλιζε στο σκοτάδι σαν ακριβό μετάξι, ούτε 

που τσάκιζε το χρώμα στα μαλλιά και παγίδευε στις μπούκλες, 

τραχιές απ’ τον ιδρώτα, λίγο από τον ήλιο ή που 

αναψοκοκκίνιζαν τα μάγουλα και πύρωναν τα ξερά τους χείλη. 

Ούτε που μύριζαν μπαρούτι και φονικό οι γωνίες του κορμιού 

τους. Ούτε που έλιωνε σε ασημένιες σταγόνες από πάνω τους ο 

χειμώνας και στάλαζε μέσα στις πτυχές ή που οι κόρες 

στένευαν με γατίσιο τρόπο στα μάτια τους και υποπτευόταν 

την κίνηση κάτω από τα φορέματα υγρή και λεία. 

Ήταν μια μεταμόρφωση ολική, σαν γυναίκα και ηλιαχτίδα να 

γίνονταν το ίδιο πράγμα. 

«Άσε με ρε Σόφη, που θα μου βγάλεις και το καλοκαίρι ωραία 

εποχή!», απαντάει και γυρίζει προς το Αιγαίο. «Δεν το αντέχω, 



Χίλια Μιλιγκράμ Απουσίας 

Σελίδα | 242  
 

τι να κάνουμε; Πες με τρελό, τι να σου πω; Ο ήλιος με 

βασανίζει, μου κόβεται η ανάσα!» 

Ρουφάει μια γουλιά ούζο και ακουμπάει το ποτήρι στο 

τραπεζάκι, σηκώνει ξανά το βλέμμα και ψάχνει να βρει την 

άκρη της θάλασσας. Από μικρός προσπαθεί, καθισμένος σε 

έναν βράχο, να πετάξει την πέτρα τόσο μακριά ώστε να πέσει 

από κάτω, να γλιστρήσει απαλά εκεί που τελειώνει το νερό και 

χάνεται στο μπλε το μάτι. Δεν τα κατάφερε και μετά από 

χρόνια τα παράτησε. Δεν ρίχνει πια πέτρες, μα κάθε τόσο, το 

βλέμμα του φτάνει ως εκεί, χάνει την πνοή του, γλιστράει στο 

χείλος του πελάγους και βουτά μαζί με τα κοράλλια και τους 

αστερίες. 

Η Σοφία τον βλέπει που ρεμβάζει και χαμογελάει. 

«Παραδέξου το», λέει για να τον πειράξει. Γεμίζει πάλι τα 

ποτήρια. «Έλα ρε παιδί μου ποτέ δεν είναι αργά, πες το. Το 

λατρεύεις!» 

Τραβάει τα μάτια από το μπλε πριν τον τυλίξει, κρύβει στα 

γρήγορα ένα ηλιοκαμένο χαμόγελο και την αγριοκοιτάζει. 

«Εγώ; Λατρεύω αυτό το πράγμα; Ντάλα ήλιο και άπνοια, να 

μην μπορείς, όχι να φας, ούτε το σάλιο σου να καταπιείς; Θες 

και τα λες;» 

Εκείνη ξεσπάει σε γέλια. 



Χίλια Μιλιγκράμ Απουσίας 

Σελίδα | 243  
 

«Σταμάτα βρε γκρινιάρη», του λέει, σκύβει και τον φιλάει στα 

χείλη. 

Μυρίζει ροδάκινα το φιλί της, ανάκατα με αρμυρό νερό, 

ανάθεμα το καλοκαίρι, δεν ξέρει αν είναι παιδί μπροστά στο 

κύμα, με μουσκεμένα τα μαλλιά και την άμμο ανάμεσα στα 

δάχτυλα, ή αν είναι άντρας παραδομένος στη ζέστη, το πιοτό 

και το κορμί της. 

«Πες το», του ψιθυρίζει σε απόσταση αναπνοής με το χέρι να 

τρέχει στο στήθος του. 

Την κοιτάει και βουλιάζει μέσα της. 

«Είσαι τρελή», απαντά. 

Εκείνη επιμένει και τον φιλάει ξανά. Ακουμπάει το στήθος στο 

μπράτσο του, γυμνή κάτω από νωπό καφτάνι, στην αυλή του 

νησιού, μόνοι μέσα στον κόσμο, μεθυσμένοι με το φως και η 

μικρή νησιώτικη αυλή γίνεται ο κήπος της Εδέμ τους, μια 

τρύπα ελευθερίας, είναι νέοι, τυλίγονται σε μια ανάσα μέσα στ’ 

απομεσήμερο, το τραπεζάκι φέρνει δυο στροφές και πέφτει, 

εκείνοι δίπλα του πάνω στο λιακωτό του νησιού, στην σκεπή 

του κόσμου, τρώνε ο ένας τη θάλασσα απ’ το κορμί του άλλου, 

πεινασμένοι από μέρες, από χρόνια και εκείνη ψιθυρίζει. 

«Πες το.» 



Χίλια Μιλιγκράμ Απουσίας 

Σελίδα | 244  
 

Δαγκώνει τα χείλια της, το χέρι του τρέχει στο κορμί της και 

δεν ακούει. 

«Πες το.» 

Ιδρώνουν ο ένας πάνω στον άλλο, το μπλε τους τυλίγει, εκείνον 

μια ηλιαχτίδα χορεύει πάνω του, μέσα του ώσπου χάνει τον 

κόσμο και όλα γίνονται μια καυτή κουκίδα άμμου, ένα 

βότσαλο από τα χιλιάδες κάτω από τα πόδια των παιδιών. 

Ακουμπούν στο χαμηλό τοιχάκι της αυλής και 

βαριανασαίνουν, ακόμα αγκαλιά κάτω από τη ζέστη του Ιούλη. 

«Πες το», του λέει ξανά. 

Γυρίζει και την κοιτάζει. 

«Εντάξει», απαντά. 

«Εντάξει, τι;» 

«Δεν είναι και τόσο χάλια το καλοκαίρι!» 

  



Χίλια Μιλιγκράμ Απουσίας 

Σελίδα | 245  
 

35. Δικαίωμα 

 

 

 

 

 

 

 

«Μην μου πεις ότι λυπάσαι», του βγαίνει ξέπνοα πίσω από τον 

λυγμό που πνίγει και όλο συγκρατιέται και λέει στον εαυτό του 

να μην αφεθεί, να μην σπάσει, δεν έχει δικαίωμα να το κάνει, 

όχι τώρα. Όχι μπροστά του. 

«Τι λες;» ρωτάει και κλαίει. 

«Μην μου το πεις. Μόνο κράτα με», λέει και τον σφίγγει πάνω 

του, μέχρι εκεί μπορεί, τόσο δικαιούται, τίποτα παραπάνω. 

Μένουν έτσι, με τα μάτια κλειστά, πίσω τους ακούνε τη Λίνα 

που κλείνει την πόρτα και ο ήχος της μεταλλικής γλώσσας 

τους τραβάει από το σκοτάδι. 



Χίλια Μιλιγκράμ Απουσίας 

Σελίδα | 246  
 

Ο Μηνάς σκουπίζει τα μάτια και στρώνει τη λευκή ποδιά του. 

«Συγγνώμη», λέει και προσπαθεί να συνέλθει. «Συγγνώμη 

πατέρα, δεν έπρεπε να το κάνω.» 

«Μην είσαι ανόητος. Τι πάει να πει “δεν έπρεπε”; Ο καθένας 

μας κάνει ό,τι μπορεί.» 

«Εντάξει», απαντάει και πάει προς το γραφείο. «Έλα. Κάθισε. 

Θα σου τα εξηγήσω όλα, δεν είναι τόσο τραγικά τα πράγματα, 

απλά μου ήρθε απότομο και έχασα την ψυχραιμία μου.» 

Ψάχνει πάνω στο γραφείο τις εξετάσεις ενώ ο Πολύκαρπος 

σωριάζεται βαρύς απέναντι του. Τον πιάνει βήχας και κάνει 

νόημα για νερό. 

Πίνει μια γουλιά και μουρμουρίζει ένα ημιθανές «πες μου». 

Ο Μηνάς παίρνει ένα ύφος κωμικά επαγγελματικό για την 

περίσταση αλλά βολεύει τρομερά και ξεκινάει. 

«Λοιπόν, πίσω από το δάχτυλο μας, μην κρυβόμαστε. Είναι 

αυτό που είναι, εντάξει;» 

Ο Πολύκαρπος νοιώθει τα πόδια του να τρέμουν. 

«Εντάξει.» 



Χίλια Μιλιγκράμ Απουσίας 

Σελίδα | 247  
 

«Είναι μικροκυτταρικού τύπου, δηλαδή όχι όγκος, αλλά 

διασπορά.» 

Γνέφει καταφατικά και προσπαθεί να ελέγξει τις συσπάσεις 

του προσώπου του. 

«Αυτό σημαίνει πως δεν μπορούμε να το αφαιρέσουμε με 

επέμβαση», συνεχίζει ο Μηνάς και καταπίνει έναν κόμπο που 

στέκεται στον λαιμό του. «Επίσης σημαίνει…», εκπνέει, 

συμβουλεύεται τα χαρτιά του και κοιτά τον Πολύκαρπο. 

Για μια στιγμή, κλείνει τα μάτια και προσπαθεί να πείσει τον 

εαυτό του πως στην πολυθρόνα κάθεται ένας ασθενής σαν 

όλους τους άλλους. 

«Πες μου, παιδί μου. Πες μου τι σημαίνει», προτρέπει εκείνος 

και κοιτάζει κατευθείαν προς τον Μηνά. 

«Σημαίνει… σημαίνει πως είναι μεταστατικός και πως, από τη 

στιγμή που γύρω από τους πνεύμονές σου έχει υγρό, 

θεωρούμε ότι είναι πρωτογενής με βέβαιη μετάσταση.» 

«Δηλαδή», λέει κοφτά ο Πολύκαρπος. 

«Θα σου φτιάξω σχήμα και θα το σκίσουμε το γαμημένο, θα 

δεις!» 

Τον κοιτάζει τρυφερά και νοιώθει περήφανος. Δεν είναι όμως 

ηλίθιος, ξέρει πολύ καλά πότε ο Μηνάς του λέει ψέματα. 



Χίλια Μιλιγκράμ Απουσίας 

Σελίδα | 248  
 

«Πόσο καιρό;» 

«Ρε μπαμπά…» 

«Πες μου, μην φοβάσαι. Το κατάλαβα από την αρχή. Και δεν 

έπρεπε να σε εμπλέξω, έπρεπε να πάω σε κάποιον συνάδελφό 

σου…» 

«Τώρα γίνεσαι ανόητος!» 

«Όχι», επιμένει ο Πολύκαρπος, «έπρεπε να σε προφυλάξω από 

όλο αυτό, όμως με έπιασε πανικός με το αίμα και φοβήθηκα 

πως δεν υπήρχε χρόνος.» 

«Μην λες τέτοια, έχουμε μπροστά μας χρόνο, θα δεις!» 

«Πόσο χρόνο;» 

«Πολύ!» 

«Ένα μήνα;» 

«Σταμάτα, ρε μπαμπά…» 

«Δύο;» 

«Μπαμπά.» 

«Έξι μήνες; Έναν χρόνο; Πόσο, γαμώ τη ψυχή μου!» 



Χίλια Μιλιγκράμ Απουσίας 

Σελίδα | 249  
 

Αφήνει το βάρος του ξανά στην πολυθρόνα και κρύβει το 

πρόσωπο με τα χέρια. 

«Εσύ  δεν έχεις δικαίωμα να μην μου πεις και εγώ έχω κάθε 

δικαίωμα να ξέρω τι με περιμένει.» 

Μέσα από το παράθυρο περνάνε οι απογευματινές αχτίδες του 

ήλιου. Πάνω σε μία, «κούνια- μπέλα  έπεσε ο Μηνάς μέσα στη 

βαρέλα και έκανε μπλουμ». 

Το στόμα του Μηνά ανοίγει και κλείνει, η γλώσσα κουνιέται 

και φτιάχνει φθόγγους και αυτοί με τη σειρά τους λέξεις. 

Δίπλα του περνάει ένα ποδήλατο με φτερωτή και κολλημένο 

τραπουλόχαρτο, λασκάρει η αλυσίδα, παίρνει ανάποδες 

βόλτες και το αγόρι που το οδηγεί πέφτει με το σαγόνι στον 

χαλικόδρομο. Ένας άντρας κρατάει βάμμα ιωδίου, «δεν 

πειράζει, θα περάσει», λέει και χαμογελάει. 

Απέναντί του ο Πολύκαρπος κοιτά πέτρινος, καμία φορά 

κουνάει το κεφάλι, τα βλέφαρα λιγότερο, οι κόρες των ματιών 

του τρέμουν και πετάγονται νευρικά, γυαλίζουν κάτω από το 

φως. 

Φέρνει στο στόμα και φυσάει, δεκάδες σαπουνόφουσκες 

γεμίζουν το κενό ανάμεσα τους και ο Μηνάς τις σκάει και 

γελάει. 



Χίλια Μιλιγκράμ Απουσίας 

Σελίδα | 250  
 

Το στόμα του δεν λέει να σταματήσει και όλο μαζεύεται ο 

Πολύκαρπος πάνω στην πολυθρόνα, συρρικνώνεται, σχεδόν 

εξαφανίζεται και μένει απέναντί του ένα χαμόγελο, σφιγμένα 

φρύδια και βουτιές από ηλιοκαμένες πλάτες. 

Πέφτει σιωπή και λιγοστές ανάσες. 

«Τόσο λίγο… Δεν περίμενα πως θα ήταν τόσο λίγο», λέει 

ξαφνικά ο Πολύκαρπος. Ο Μηνάς παραμένει βολικά 

ασάλευτος στα άγνωστα βάθη του. Έκανε το χρέος του, 

προτιμά να μείνει εκεί για λίγο. 

«Μην το πεις στην Ελπίδα.» 

Ο Μηνάς σηκώνει το βλέμμα. 

«Πες της κάτι άλλο, όχι αυτό. Ειδικά τώρα που περιμένει. Στον 

τρίτο μήνα είναι ακόμα», συμπληρώνει ο Πολύκαρπος και 

σηκώνεται. 

«Κάτι θα σκεφτώ», απαντάει ο Μηνάς και τον πλησιάζει. 

«Στάσου. Θα σε πάω σπίτι.» 

«Θέλω να περπατήσω.» 

«Κάτσε ρε πατέρα, πού θα πας έτσι;» 

«Αλήθεια, αγόρι μου. Θέλω λίγο να περπατήσω. Μόνος.» 



Χίλια Μιλιγκράμ Απουσίας 

Σελίδα | 251  
 

Τον αγκαλιάζει. 

«Όπως θες», του λέει. «Θα ‘ναι δύσκολο να το πεις στη μαμά.» 

Ο Πολύκαρπος τον πιάνει από τους ώμους και τον καρφώνει 

με ένα άγριο βλέμμα. 

«Λέξη δεν θα πεις στη μάνα σου, μ’ ακούς;» 

Ο νέος σαστίζει. 

«Τι εννοείς; Δεν θα της το πεις;» 

«Όχι. Δεν της αξίζει τόσος πόνος, θα την τσακίσει», απαντάει 

και χάνεται στις σκέψεις του. «Όχι, για κανέναν λόγο δεν 

πρέπει να μάθει. Μέχρι το τέλος.» 

Ήρθε ορμητικά σαν κύμα. Κάθε ίχνος πόνου, αγάπης και 

συστολής ξεπλύθηκε μεμιάς κάτω από το οργισμένο πρόσωπο 

του. 

«ΕΙΣΑΙ ΤΡΕΛΟΣ; Άρρωστος είσαι, όχι θεός, να σπρώξεις τον 

πόνο κάτω από το χαλί! Τι νομίζεις ότι θα πετύχεις, μου λες; 

Θα ζήσει η Σοφούλα εντάξει μετά; Θα τρελαθεί αν της το 

κάνεις αυτό, αν την κοροϊδέψεις έτσι! Μην τολμήσεις να το 

κάνεις, σε προειδοποιώ. Αν δεν της το πεις εσύ, θα το κάνω 

εγώ», φωνάζει και κόβει βόλτες σαν θηρίο. Ο Πολύκαρπος 

σαστίζει. 



Χίλια Μιλιγκράμ Απουσίας 

Σελίδα | 252  
 

«Να την προστατεύσω θέλω…» 

«Όχι! Να το παίξεις ήρωας θέλεις. Άκου πατέρα. Άκου καλά.» 

Τον πλησιάζει και στέκεται μια ανάσα μακριά. Όπως τον 

βλέπει θυμάται, τραβιούνται τα νερά και μένουν τα 

χαλάσματα. 

«Όσο σκληρό και αν είναι, δεν έχεις το δικαίωμα να πεθάνεις 

μόνος. Κάτι δικό της θα πεθάνει μαζί σου. Κάτι δικό μας. 

Πρέπει να της δώσεις χρόνο.» 

Σπάνε οι μάσκες, δένουν τα κορμιά. 

«Σ’ αγαπάω τόσο», ψιθυρίζει ο Πολύκαρπος και ο Μηνάς 

κουνάει το κεφάλι και μονολογεί το μάταιο. 

«Δεν έχεις δικαίωμα, μ’ ακούς; Δεν έχεις δικαίωμα. Δεν έχεις 

δικαίωμα, γαμώτο…» 

  



Χίλια Μιλιγκράμ Απουσίας 

Σελίδα | 253  
 

36. Οδός Σταδίου 23 

 

 

 

 

 

 

05.05.2010 

Η μεγαλύτερη καταγεγραμμένη απεργιακή κινητοποίηση στη σύγχρονη ελληνική ιστορία. 

Η τελευταία μεγάλη κινητοποίηση. 

Μετά μουδιάσαμε όλοι. Μας κόπηκε η διάθεση για επαναστάσεις. 

Αγγελική Παπαθανασοπούλου 

32 ετών (έγκυος 4 μηνών) 

Επαμεινώνδας Τσάκαλης 

36 ετών 

Παρασκευή Ζούλια 

35 ετών 

Ο εμπρησμός της Marfin δεν έγινε από αντίδραση στα μέτρα της κυβέρνησης. Έγινε για να 

συμβιβαστούν οριστικά οι εξαγριωμένες μάζες. Και πέτυχε. 

ΜΗΝ ΞΕΧΑΣΕΙΣ ΠΟΤΕ. 

 

 

Μία κατσαρόλα γεμάτη ως το χείλος με υγρό μπαταρίας  πάνω 

σε μία σιγανή φωτιά. Αυτό είναι η Αθήνα. Και μέσα σε μία 



Χίλια Μιλιγκράμ Απουσίας 

Σελίδα | 254  
 

νύχτα, αιρετοί άρχοντες γυρνούν το γκάζι στο τέρμα, 

φουντώνουν οι φλόγες και κοχλάζουν τα τοξικά ζουμιά. 

«Σοφία!» φωνάζει ενώ φοράει ένα παλιό τζιν παντελόνι. «Ρε 

Σοφία!» 

«Τι φωνάζεις άνθρωπέ μου;» του απαντάει εκείνη από την 

κουζίνα. Κάθεται μαζί με την Ελπίδα και πίνουν καφέ λίγο 

πριν φύγουν. 

«Πού στην ευχή έχεις βάλει τα αθλητικά μου;» 

Σηκώνει το βλέμμα με απελπισία προς το ταβάνι, η Ελπίδα 

κρυφογελάει και της κάνει συνωμοτικά σινιάλα. 

«Στην είσοδο είδες;» του απαντάει και τον ακούει να διασχίζει 

το σπίτι σκορπώντας βλαστήμιες. 

Τα φοράει, φοράει ένα κοντομάνικο μπλουζάκι με γιακά, 

στρώνει τα γκρίζα του μαλλιά και πάει στην κουζίνα. 

«Θα πας τελικά;» τον ρωτάει η Ελπίδα και εκείνος της ρίχνει 

ένα βλέμμα όλα αποδοκιμασία. 

«Τι εννοείς “θα πας”; Δεν θα έρθετε;» 

Η Σοφία ανακάθεται στην καρέκλα της. 

«Λέγαμε να πάμε στο μαγαζί.» 



Χίλια Μιλιγκράμ Απουσίας 

Σελίδα | 255  
 

Θολώνει. 

«Μην τυχόν το ανοίξεις!» 

«Ησύχασε, κύριε «Επανάσταση». Κλειστό θα το κρατήσω. Λίγο 

τη βιτρίνα πρέπει να φτιάξουμε. Θα έρθει και η Ελπίδα να με 

βοηθήσει.» 

«Σήμερα; Σήμερα, ρε πούστη μου;» 

Εκείνη εκνευρίζεται και προσπαθεί να μην το δείξει. 

«Ε ναι, ρε Πολύκαρπε. Σήμερα. Κλειστό θα το κρατήσω σου 

είπα.» 

Ο Πολύκαρπος στραβώνει τα χείλια του και γυρίζει να φύγει. 

«Τι γιαπωνέζικες μαλακίες είναι αυτές, δεν καταλαβαίνω…» 

Ξαφνικά αστράφτει μία σπίθα ανησυχίας. 

«Μόνος σου θα πας;» του φωνάζει. 

«Με τον Βασίλη. Και καμιά εκατό χιλιάδες άλλους. Εσείς να 

πάτε να κάνετε βιτρίνα.» 

«Έλα βρε μπαμπά μου… Μην κάνεις έτσι», του λέει η Ελπίδα 

και πάει κοντά του. 



Χίλια Μιλιγκράμ Απουσίας 

Σελίδα | 256  
 

«Τι μου λες ρε Ελπιδάκι; Έχεις καταλάβει τι γίνεται; Είδες τι 

μέτρα περάσανε;» 

Εκείνη αναστενάζει και τον αγκαλιάζει. 

«Και τι νομίζεις θα γίνει βρε μπαμπά μου με την πορεία; Θα 

νοιαστούν; Αφού δεν δίνουν δεκάρα.» 

Του ανεβαίνει το αίμα στο κεφάλι. 

«Ε, να μην κάνουμε τίποτα! Βέβαια, πώς δεν το σκέφτηκα! Ας 

κάτσουμε πάνω στα χέρια μας και ας περιμένουμε τον “λεφτά 

υπάρχουν” να έρθει να τα πάρει μέσα από το σπίτι μας! Ας του 

ανοίξουμε και την πόρτα!» 

Γυρίζει να φύγει και το μετανιώνει, πάει ξανά μπροστά στην 

κόρη του, σηκώνει το δάχτυλο και γέρνει το σώμα. 

«Ξέρεις ποιο είναι το πρόβλημα;» 

Εκείνη σκυθρωπιάζει. 

«Ποιο είναι;» 

«Είναι που εσύ, που έχεις όλη την ζωή μπροστά σου, έχεις 

παραιτηθεί. Έχεις πιστέψει πως τίποτα δεν αλλάζει, πως 

τίποτα δεν μπορείς να κάνεις, πέρα από το να υπομένεις και 

να σφίγγεις τα δόντια. Αυτή είναι η μεγαλύτερη νίκη τους. Σε 



Χίλια Μιλιγκράμ Απουσίας 

Σελίδα | 257  
 

φόρτωσαν εικόνες, πληροφορίες, πράγματα, σε τέτοιο βαθμό, 

που δεν μπορείς να διακρίνεις τον κίνδυνο. 

»Ασ’ το ρε κούκλα μου. Πήγαινε εσύ με τη μάνα σου να κάνετε 

βιτρίνα. Να την κάνετε ωραία, γιατί μόνο αυτό μετράει τελικά. 

Εγώ θα πάω στην πορεία. και ας μου μένουν λίγα χρόνια για 

να βγω στην σύνταξη. Θα φωνάξω για σένα που είσαι δύο 

χρόνια άνεργη πτυχιούχος και για τον άλλον, που έχει λειώσει 

στις εφημερίες. Όμως όταν αύριο θα πάνε όλα κατά διαόλου, 

θα πρέπει να φωνάξεις εσύ για τα παιδιά σου. Και τότε, αν 

τώρα δεν κάνεις κάτι, θα διαπιστώσεις πως δεν σου βγαίνει η 

φωνή. Αν είσαι αρκετά τυχερή, θα έχεις μια δικιά σου βιτρίνα 

για να σουλουπώσεις σε μία άλλη μεγάλη απεργία. Αλλά και 

για αυτό ακόμα, αμφιβάλω.» 

Έφτυσε τις τελευταίες λέξεις και βγήκε από το σπίτι 

βροντώντας την πόρτα πίσω του. 

Η Ελπίδα έμεινε σκυφτή στην είσοδο. 

«Μην στεναχωριέσαι», είπε η Σοφία και την τύλιξε από τους 

ώμους. «Δεν τα έχει μαζί σου. Μ’ αυτούς τα έχει.» 

Κατεβαίνει στο Σύνταγμα, βρίσκει το μπλοκ, οχτώ χιλιάδες 

τραπεζικοί υπάλληλοι με πανό και σημαίες, δίπλα οι 

εκπαιδευτικοί, πιο κάτω φοιτητές, οδηγοί, ελεύθεροι 

επαγγελματίες, αλκαλικά υγρά, τοξικές φωνές, σταγόνα- 

σταγόνα ο ένας δίπλα στον άλλο, κοινός εχθρός, κοινός 



Χίλια Μιλιγκράμ Απουσίας 

Σελίδα | 258  
 

σκοπός και εκατόν πενήντα χιλιάδες ψυχές μιλούν για δέκα 

εκατομμύρια, τον πιάνει κάποιος από το μπράτσο. 

«Μπίλη;» 

«Βλέπεις τι γίνεται ρε μαλάκα; Βλέπεις; Ούτε τότε τέτοιος 

χαμός, γαμώ την τρέλα μου, ούτε τότε!» 

Είναι ενθουσιασμένος, τρέμει από συγκίνηση, δεν πιστεύει τον 

ξεσηκωμό, υπάρχει ελπίδα γαμώτο, υπάρχει. 

«Είναι όλοι;» 

«Όλοι αδελφέ! Εμείς από Άλφα είμαστε πιο κάτω, όλος ο 

κλάδος. Έμαθα οι υπάλληλοι της Μαρφίν δεν κατέβηκαν.» 

«Κωλόπαιδα», μουρμουρίζει θυμωμένος. 

«Μην γίνεσαι ηλίθιος, στο σύστημα είσαι, ξέρεις πως πάει. 

Τους έχουν όλους στην τρομοκρατία εδώ και μέρες. Ή 

δουλεύεις, ή πας σπίτι σου. Άκουσα πως τους έχουν μέσα με 

τις πόρτες κλειδωμένες.» 

Η πορεία ξεκινάει. 

Στην τρομοκρατία και στους εκβιασμούς, μ’ αγώνες απαντάμε 

ταξικούς. 

Φωνάζουν και περπατούν, φωνάζουν και ελπίζουν. 



Χίλια Μιλιγκράμ Απουσίας 

Σελίδα | 259  
 

Όχι στα χαράτσια και τη φοροληστεία, την κρίση να πληρώσει η 

πλουτοκρατία. 

Φωνάζουν και για πρώτη φορά πιστεύουν. Μέσα του 

κυοφορούν την ελπίδα, είναι πολλοί, είναι χιλιάδες, τίποτα δεν 

σταματάει τον δίκαιο αγώνα τους. 

Ανοίγουν οι κλούβες και γεμίζει το κέντρο καταστολή. 

«Τι γίνεται;» 

«Θα χυθεί αίμα, Πολύκαρπε. Πάμε να φύγουμε!» 

«Έχει παιδιά πιο κάτω. Έχει συνταξιούχους!» 

Σπάνε τα μπλοκ στην Ερμού, τα σπάνε στην Πεσματζόγλου και 

στην Δραγατσανίου, περνάνε στην Σταδίου. 

«Ρίχνουν δακρυγόνα; Γαμώ την ψυχή τους, έχει παιδιά πιο 

κάτω!» 

Οχι στα χαράτσια και στις περικοπές, αυξήσεις στις συντάξεις, 

συμβάσεις κλαδικές. 

«Φύγετε στα στενά! Φύγετε στα στενά!» 

Οι γωνιές της Αθήνας έχουν σκιές μέρα μεσημέρι. Ξερνάνε 

μάσκες, κράνη και κασκόλ, ξερνάνε λοστούς, γκλοπ και 



Χίλια Μιλιγκράμ Απουσίας 

Σελίδα | 260  
 

μολότωφ, όλα όπως είναι αναγκαίο να συμβούν, όλα όπως 

πρέπει για να πεθάνει οριστικά, το βρέφος της ελπίδας. 

«Μπροστά χτυπάνε οι μπάτσοι», τρέχουν, ματώνουν και 

πνίγονται, ακούγονται σειρήνες, ο Πολύκαρπος προσπαθεί να 

φύγει από τον όγκο, στρίβει στη Σταδίου, τον σταματούν οι 

φλόγες. 

«Έχει ανθρώπους μέσα», λέει στον διπλανό του, δεν τον 

ακούει. «Έχει κλειδωμένους ανθρώπους εκεί μέσα!» 

Φτάνουν με φάρους αναμμένους, βρωμάει το κέντρο φονικό 

και δακρυγόνα, όλα πάνε καλά, η πορεία έχει σχεδόν 

τελειώσει, πέρασαν όλα τα μηνύματα. 

Λίγες εισπνοές αρκούν, τόσες μόνο φτάνουν για να ποτίσουν 

την αγέννητη ελπίδα δηλητήριο. 

Μπαίνει στο σπίτι και τις βρίσκει κλαμένες, μπροστά σε μια 

οθόνη. Τρέχουν πάνω του, μυρίζουν τα ρούχα του καπνό, 

τρέχει αίμα το φρύδι του. 

«Μπαμπά…» του λέει και κλαίει. «Σκοτώθηκε κόσμος, 

μπαμπά.» 

 «Μην κάνεις τίποτα. Τίποτα, μ’ ακούς;» λέει και κρατάει το 

πρόσωπο της στα χέρια. «Κάνε μόνο βιτρίνα. Και ζήσε όπως- 

όπως. Μόνο ζήσε.» 



Χίλια Μιλιγκράμ Απουσίας 

Σελίδα | 261  
 

37. Βιομηχανία ανδρών 

 

 

 

 

 

 

 

Μπήκε με το πρώτο φως και όλα ήταν όπως υποπτευόταν πως 

θα είναι, καμία έκπληξη, τίποτα αναπάντεχο. Πέρα ίσως από 

τα πρόσωπα που συχνά θύμιζαν κακότεχνο ομοίωμα 

ανθρώπου, όλα τα υπόλοιπα τα είχε προβλέψει με αρκετή 

ακρίβεια. 

Στην πύλη, φαιοπράσινο και γκρίζο, παράξενα μηχανήματα 

περασμένα σε ιμάντες κρεμασμένα σε ώμους, τσιγάρα μισά 

και χαιρέκακα χαμόγελα, σκουντήματα και λόγια που δεν 

άκουγε. 

Πλησίασε το γραφείο υποδοχής. 

«Καλημέρα.» 



Χίλια Μιλιγκράμ Απουσίας 

Σελίδα | 262  
 

«Όνομα και Α.Σ.Μ.» 

«Πολύκαρπος Γιοκλούκογλου του Μηνά, 101.» 

«Προχώρα.» 

Προχώρησε σε μια μεγάλη αίθουσα, μπροστά του 

παραταγμένα τραπέζια στη σειρά και πίσω από το καθένα ένα 

πρόσωπο πρώιμης μιζέριας. 

«Καλημέρα. Πολυκ…» 

«Ακούμπα τα πράγματά σου εδώ.» 

«Δεν έχω πράγματα.» 

«Αυτά που φοράς. Όλα, μέχρι το σώβρακο.» 

Σάστισε. 

«Γιατί;» 

Για πρώτη φορά ο άντρας που είχε απέναντί του τον κοίταξε. 

Τον έκοψε από την κορυφή ως τα νύχια και αναστέναξε. 

«Ξέρεις που ήρθες;» 

«Ξέρω.» 



Χίλια Μιλιγκράμ Απουσίας 

Σελίδα | 263  
 

«ΠΑΠΑΡΙΑ ΞΕΡΕΙΣ, ΡΕ ΣΚΑΤΟΨΑΡΟ!», φώναξε ο 

φαιοπράσινος και χτύπησε το χέρι στον πάγκο. «Εδώ δεν 

ρωτάμε. Εκτελούμε!» 

«Σκέφτηκα…» 

«Εδώ δεν σκεφτόμαστε. Κάνουμε!» 

«Όμως..» 

«ΜΗ ΜΙΛΑΣ! Εδώ δεν μιλάμε. Ακούμε!» 

Ο Πολύκαρπος ξεκίνησε να γδύνεται ενώ ο φαιοπράσινος τον 

κοιτούσε όρθιος και βλοσυρός. Όταν τελείωσε, του ξεστόμισε 

ένα «προχώρα» σαν φλέμα, στην ίδια απόχρωση με την στολή 

του. 

Προχώρησε. Στο δωμάτιο με το κοπάδι -προχώρα-, στο 

παραβάν με τον γιατρό -προχώρα-, στους πάγκους με τους 

εμβολιαστές -προχώρα-, στην κατάταξη -προχώρα-, στην 

αποθήκη ιματισμού και ως το σούρουπο, βγήκε από ‘κεί μέσα 

και αυτός φαιοπράσινος. 

«Μπες στη σειρά, ναι, εσύ ο ψηλός, στ’ αρχίδια μου πως σε 

λένε, προχώρα.» 

Τους πήγαν στον θάλαμο, εδώ κοιμάσαι όταν σου πουν, ρώτα 

να μάθεις πού χέζεις και πού πλένεσαι, αρβύλες έξω, να 



Χίλια Μιλιγκράμ Απουσίας 

Σελίδα | 264  
 

λάμπουν δεμένες απ’ το κορδόνι, τσακιστείτε έξω. Μπρος, 

προχώρα. 

Προχωρούσε και δεν μιλούσε. Στο συσσίτιο, στην αγγαρεία, 

στην εκπαίδευση, στη βολή. Χωρίς να το καταλάβει, εκεί που 

άλλοτε πνιγόταν, έφτασε να φαντάζει το πιο λογικό, το πιο 

σωστό απλώς να κάνει, δίχως να μιλάει. και έφτασε στην 

ορκωμοσία, ως τελευταίας ρανίδος του αίματός του, φρουρός 

του έθνους, εικόνα ο ίδιος, όσων του έμαθαν να φοβάται και 

να αποστρέφεται. 

Ένα μεσημέρι τους έχουν όλους στον κύκλο, ντάλα ο ήλιος 

του Ιούλη, καμένοι στο στέρνο, τυφλοί από την αντηλιά, τρεις 

ώρες άφαγοι και στεγνοί από νερό, στεγνές οι γλώσσες και 

πρησμένες και τα δέκα κιλά του Μ1 φαντάζουν τόνος, το λείο 

ξύλο στο κοντάκιο ίδιο με τραχύ κορμό. Αντέχει ο 

μπάσταρδος, βαστάει γερά, είναι δυνατός μα περισσότερο 

πεισματάρης. Στο κέντρο ο Επιλοχίας προστάζει. 

«Λόχος! Έξω τα στήθη γαμώ τα κορμιά σας, αίμα θα φτύσετε 

κουφάλες! Άκυρο. Λόχος! Προσό-χη! Επ’ ώμου- αρμ! 

Παρουσιάστε- αρμ! Και τώρα ακίνητοι, γαμώ τις μάνες σας και 

μην σαλέψει φρύδι, βράδυ θα σας πάρουν από ‘δώ με 

καροτσάκι.» 

Τα χέρια τεντωμένα κρατάνε το όπλο που όσο πάει βαραίνει, 

προσπαθεί να του ξηλώσει τον ώμο μαζί με τα σωθικά του, 

όμως δεν μιλάει, μονάχα ανασαίνει και σφίγγει τα δόντια. μην 

μιλάς, κράτα μαλάκα μου, κράτα. 



Χίλια Μιλιγκράμ Απουσίας 

Σελίδα | 265  
 

Σπάει ο κύκλος, ο διπλανός του κλείνει τα μάτια… 

«Δεν είμαι καλά…» ψελλίζει και αρχίζει να πέφτει. 

«ΜΗΝ ΤΟΝ ΠΙΑΣΕΙ ΚΑΝΕΙΣ, ΠΑΛΙΑΔΕΡΦΕΣ!», φωνάζει ο 

επιλοχίας και ο Πολύκαρπος δεν αντέχει, ακουμπάει 

παραπόδας, γονατίζει και αρπάζει το κορμί που πέφτει. 

Έρχεται πάνω του, τον σέρνει απ’ τον γιακά και τον τραβάει 

στο κέντρο του κύκλου. 

«Ποιος είσαι, ρε καθίκι;» 

«Στρατιώτης πεζικού Γιοκλούκογλου Πολύκαρπος 

τυφεκιοφόρος, κύριε Επιλοχία!» φωνάζει και χαιρετάει 

στρατιωτικά. 

«Τουρκόσπορος είσαι, ρε μούλε;» 

«Από την Κωνσταντινούπολη ήταν ο παππούς μου, κύριε 

Επιλοχία», του απαντάει ακόμα σε στάση προσοχής, ενώ γύρω 

του ο κύκλος ακόμα παρουσιάζει και στενάζει. 

«Ξέρεις τι τους κάνουμε εδώ τους τουρκόσπορους;» του λέει ο 

Επιλοχίας και σκύβει στ’ αφτί του. «Άντρες, ρε κουφάλα. Ημί-

ανάπαυση! Προσο-χή!» 

Ο Πολύκαρπος εκτελεί και προσπαθεί να μην δακρύσει, 

προσπαθεί να αποφύγει το φονικό. 



Χίλια Μιλιγκράμ Απουσίας 

Σελίδα | 266  
 

«Άπλωσε τα χέρια σου.» 

Το κάνει. 

«Επειδή σε κόφτει για τις παλιαδερφές που δεν αντέχουν, για 

κάθε έναν που λυγίζει, εσύ θα κουβαλάς το όπλο του», του λέει 

και βάζει πάνω στα χέρια του το δικού του Μ1 και του 

στρατιώτη που βρίσκεται πεσμένος λίγα μέτρα μακριά. Βγάζει 

έπειτα και ανάβει τσιγάρο ενώ φέρνει βόλτες τον κύκλο με τα 

ιδρωμένα αγόρια. 

Σταματάει μπροστά σε ένα που τρέμει. 

«Κουράστηκες, κούκλα μου; Σε βλέπω, κουράστηκες. Άντε 

βάλε το όπλο σου στον οπλοβαστό, να ξαποστάσεις.» 

Ο φαντάρος δεν αντιδρά. 

«Τι με κοιτάς, ρε ποντίκι; Τσακίσου!» 

Σέρνει τ’ άρβυλα στο χαλίκι, το βλέμμα χαμηλότερα και όταν 

φτάνει στον Πολύκαρπο, ακουμπάει και αυτός το όπλο πάνω 

στα χέρια του, μαζί με τ’ άλλα δύο. Ο Πολύκαρπος βογκάει, 

νοιώθει να ζαλίζεται, του τρυπά το στήθος ένα πυρωμένο 

σίδερο, του κόβει την ανάσα. 

«Κι εσύ κουράστηκες;» συνεχίζει ο Επιλοχίας μπροστά σε ένα 

άλλο παιδί. «Άντε και εσύ. Προχώρα!» 



Χίλια Μιλιγκράμ Απουσίας 

Σελίδα | 267  
 

Κι άλλο όπλο. Έπειτα και άλλο. και άλλο. 

«Μην σου πέσουν καριόλη, δεν θα ξαναδείς το φως της μέρας. 

Πρώτα θα πέσεις εσύ και μετά τα όπλα.» 

Κι άλλο. Ο κόσμος φέρνει δυο στροφές και σβήνει πίσω από το 

λευκό σκοτάδι του ήλιου. 

Όταν ανοίγει ξανά τα μάτια, είναι στο αναρρωτήριο. Βγαίνει 

έπειτα από μέρες. Ο Επιλοχίας τον βλέπει και χαμογελάει. 

Ξέρει τι έχει κάνει, ξέρει πως είναι έτοιμος για φονικό. 

Δεν μιλάει. Προχωράει. Εκτελεί κατά γράμμα, πνίγει κάτι 

τελευταία ίχνη επιθυμίας και δικαίου, δεν χωράει εδώ μέσα, 

κάνει βολές θανάτου, παρουσιάστε υποδειγματικό, μαθαίνει 

να σκοτώνει άλλους άντρες, ο ίδιος νεκρός από μήνες, του 

κολλάνε τη σαρδέλα, εκπαιδεύει τους νέους για το σώμα, για 

τη μάχη, για την πειθαρχία και είναι καλός, οι γαλονάδες 

έχουν να λένε, τελειώνει σε δύο μήνες, βρέχει και φυσάει, τι 

σημασία έχει; Πόλεμος γίνεται και με κακοκαιρία. 

«Όλοι έξω! Μόνο φανέλες και έξω τροχάδην, ρε κοπρόσκυλα!» 

Ένας δεν ακούει, μόνο τρέμει με τα ματιά κλειστά, κάτω από 

την κουβέρτα. 

«Δεν με άκουσες φαντάρε;» σκύβει και του λέει. 

«Σας άκουσα… κύριε… Δεκανέα. Έχω πυρετό.» 



Χίλια Μιλιγκράμ Απουσίας 

Σελίδα | 268  
 

Ο Πολύκαρπος χαμογελάει. 

«Αναφέρσου.» 

«Στρ.. Στρατιώτης πεζικού Μπόρσας Βασίλειος, τυφεκιοφόρος.» 

«Αρβανίτης είσαι ρε;» 

«Μάλιστ…α κύριε Δεκανέα.» 

Πλησιάζει ακόμα περισσότερο και του τραβάει την κουβέρτα. 

«Ξέρεις τι τους κάνουμε εδώ τους Αρβανίτες, ρε τσόγλανε;» 

χαμογελάει και σκύβει στ’ αφτί του. «Άντρες τους κάνουμε.» 

Σηκώνεται και του γυρίζει την πλάτη, ενώ φτύνει ένα 

«προχώρα», σαν φλέμα, ίδιο με εκείνον στο χρώμα και σ’ αυτό 

που τον έχουν μάθει να θυμίζει. 

  



Χίλια Μιλιγκράμ Απουσίας 

Σελίδα | 269  
 

38. Ακριβό μονόπετρο, φθηνό μπακίρι 

 

 

 

 

 

 

 

Ο Ευθύμιος Σταματίου γεννήθηκε και μεγάλωσε στον Ταύρο. 

Ήταν τυχερός αφού ο πατέρας του, επί χρόνια βυρσοδέψης, 

γνώριζε τις φίνες ιδιότητες του δέρματος, οπότε βιοποριζόταν 

αρκούντως ικανοποιητικά, ακόμα και κατά τη διάρκεια της 

κατοχής, έχοντας με συμβόλαιο αναλάβει την κατασκευή των 

υποδημάτων εξόδου της γερμανικής φρουράς στον Πειραιά. 

Θήτευσε ποικιλοτρόπως στο πλευρό του και έμαθε από αυτόν 

τους τρόπους της σύγχρονης ζωής. Όσα συνειδητά του έδειχνε 

ο πατέρας του για την τέχνη της υποδηματοποιίας αλλά και 

όσα βιωματικά εισέπραττε για τη ζωή, ο Ευθύμιος Σταματίου 

τα καταχωρούσε αυτομάτως ως ορθά και “καλώς καμωμένα”. 



Χίλια Μιλιγκράμ Απουσίας 

Σελίδα | 270  
 

Ήταν ικανός και διορατικός, όταν έφθασε η σωστή ώρα, 

μετέτρεψε το υποδηματοποιείο σε κατάστημα έτοιμων ιταλικών 

υποδημάτων και συνέχισε να εργάζεται με την καλή κοινωνία 

του τόπου. Καθώς ήταν τόσο εργατικός, επέτρεπε στον εαυτό 

του την απόλαυση καλής παρέας με κρασί τα απογεύματα, 

καμιά πρέφα ή τίποτα στοιχήματα στα κουμαράδικα αργότερα 

και λίγη θηλυκή συντροφιά τη νύχτα. 

Όλα αυτά τα ήξεραν, βέβαια, στη γειτονιά, όμως ο πατέρας της 

Δήμητρας Αποστολίδου, τον είχε για γαμπρό τεφαρίκι και όταν 

ο Ευθύμης πήγε με γιούλια και μονόπετρο στο σπίτι να 

ζητήσει τη Δημητρούλα, του ήρθαν δάκρυα στα μάτια μιας και 

εκτός του ότι του έτυχε γαμπρός με παράδες, βρέθηκε και ο 

Χριστιανός που θα στεφανωνόταν τη «ζαβή Μιμή», που άλλη 

δουλειά δεν είχε όλη μέρα από το να διαβάζει νουβέλες του 

Καραγάτση και να μετράει αστέρια τις νύχτες. Την είχε 

ξυλοφορτώσει σε αρκετές περιστάσεις για να τη συνεφέρει, 

άδαρτη δεν ήταν, μα στο πείσμα και την αναισθησία έμοιαζε 

περισσότερο με δαμάλα παρά με δίποδο. Αυτό φυσικά, του το 

‘χε ξεκαθαρίσει του Ευθύμη, όλα και όλα, είχε και ένα 

φιλότιμο, ήτανε μπεσαλής και δεν ήθελε να γυρίσει έπειτα να 

του πει ο γαμπρός του πως είχε πάρει σκάρτο πράμα. 

Την πήρε. Άγνωστος ο λόγος να θέλει κάποιος να πάρει τέτοιο 

κομμάτι όταν δίπλα του υπήρχαν κορίτσια διαλεχτά, ένα και 

ένα, με προίκα και με προκοπή που θα τον είχαν πασά και 

είχαν μάθει πως τον άντρα έπρεπε να τον κοιτούν στα μάτια. 



Χίλια Μιλιγκράμ Απουσίας 

Σελίδα | 271  
 

Σαν πρωτοπατρεύτηκαν, την έβαζε τρεις την ώρα από κάτω και 

την καβαλούσε κανονικά. Σ’ εκείνη άρεσε από καμιά φορά, 

μα τις περισσότερες δεν ήθελε. Άμα έκανε να του το πει, τις 

έριχνε δυο ανάστροφες, μια σε κάθε μάγουλο και έπειτα την 

καβαλούσε. Ντυνόταν μόλις τέλειωνε και έβγαινε από το σπίτι 

όλο χαμόγελα και εκείνη έμενε μέσα δαρμένη, κλαμένη, με τα 

σκέλια της να πονούν σχεδόν όσο και τα μέσα της, να τον 

κοιτά από το παράθυρο που πήγαινε στη δουλειά του και όλοι 

στη γειτονιά τον χαιρετούσαν γελαστοί και να λένε έπειτα «άξιο 

παλικάρι, νοικοκυραίος, προκομμένος. Πώς του ‘κατσε να 

πάρει τη ζαβή, ήθελα να ‘ξερα, εμείς θαρρείς δεν είχαμε να 

δώσουμε κορίτσια». και όταν επέστρεφε απ’ τα κουμάρια και 

τα καπηλειά και ριχνόταν πάνω της, έκαναν πως δεν άκουγαν 

τον χαμό από το σπίτι και το ξύλο που έπεφτε βροχή και 

έλεγαν μονάχα «έτσι είναι οι νιόπαντροι, όλο καβγαδάκια». 

Έμαθε με τον καιρό η Δήμητρα να μην μιλάει, όπως έπρεπε 

να έχει κάνει εξαρχής, να ανοίγει τα πόδια σαν κυρία, με 

ψυχή να κάνει το χρέος της και όχι σαν κρέας, να προσέχει το 

φαΐ στο αλάτι, να πατάει καλά το πουκάμισο στο κολάρο, να 

είναι όλο «ναι, Ευθύμη μου» και ζαχαρωτά χαμόγελα. Έμαθε 

να μην κοίτα πέρα από τον Ευθύμη, να μην διαβάζει πέρα 

από την εφημερίδα. και έγινε με τον καιρό και με πολύ δικό 

του κόπο, από δαμάλα, άνθρωπος σωστός, μια σύγχρονη 

γυναίκα που μπορούσε, αν μην τι άλλο, να σταθεί επάξια στο 

πλευρό του. 



Χίλια Μιλιγκράμ Απουσίας 

Σελίδα | 272  
 

Μετά από δύο χρόνια, την γκάστρωσε και εκείνη άρχισε να 

φουσκώνει. Την κοιτούσε με κακία ώρες- ώρες να χαϊδεύει την 

κοιλιά της και της έλεγε «ποτέ να μην ξεχάσεις σε ποιον το 

χρωστάς όλο αυτό, που όχι για μάνα των παιδιών τους δεν σε 

είχαν οι άλλοι άξια, ούτε για να τους μαντάρεις κάλτσες». 

Και τ’ άκουσε αυτό τόσες φορές μέχρι τη γέννα, που κατάλαβε 

τελικά, πως είχε χίλια δίκια και πως, ό,τι και αν της έλεγε, το 

άξιζε. 

Στην κλινική δεν πήγε να τη δει, έστειλε τη μάνα του και τη 

μάνα της. Όταν γύρισαν και του είπαν τα καμώματά της, τις 

πέταξε και τις δυο από το σπίτι. Την επόμενη μέρα του την 

έφεραν μαζί με το μωρό, ένα ροδαλό, στρουμπουλό, μαλλιαρό 

πλασματάκι όλο φωνές και πείνα. 

Κοιτούσε μια εκείνη και μια το βρέφος στα χέρια της. Κούνησε 

το κεφάλι. 

«Ούτ’ αυτό δεν ήσουν ικανή να κάνεις σωστά, ανάθεμα τη 

φάρα σου», της είπε και έφυγε οργισμένος. 

Έλειπε όλο και περισσότερο. Την έβαζε από κάτω, όλο και 

σπανιότερα, στην αρχή επειδή του προκαλούσαν αηδία οι 

ερεθισμένες θηλές της που έσταζαν καμιά φορά πηχτή τροφή. 

Έπειτα, όσο μεγάλωνε το παιδί, από κούραση, βαρεμάρα και 

τελικά αδιαφορία. 



Χίλια Μιλιγκράμ Απουσίας 

Σελίδα | 273  
 

Στη βάφτιση έμεινε αγέλαστος όταν το πήρε στα χέρια του ο 

παπάς, αγέλαστος όταν το διάβασε, αγέλαστος όταν άκουσε το 

όνομα της μάνας του. 

Το μωρό έγινε γρήγορα κορίτσι και έμαθε τους τρόπους των 

γυναικών από τη μάνα της. 

«Άκου, μικρή μου», της έλεγε. «Όση αλήθεια χωράει μέσα σε 

ένα βιβλίο, δεν τη χωράει μια ολόκληρη ζωή.» 

«Ναι, μαμά.» 

«Τα αστέρια είναι άπειρα και ανήκουν σε όλους.» 

«Ναι, μαμά.» 

«Το σώμα σου, είναι όμορφο από τη φύση, γιατί μπορεί να 

γεννήσει ζωή. Μην το χαρίσεις, μην το πουλήσεις. Δώρο να το 

κάνεις, με την καρδιά σου.» 

«Ναι, μαμά.» 

«Και τέλος, αυτό που έχεις να πεις, μην το κρατάς μέσα σου. 

Για κανέναν λόγο.» 

Το κορίτσι δεν καταλάβαινε, όμως μεγάλωσε αρκετά και έμαθε 

πως αυτή είναι η αλήθεια. Τον πατέρα τον φοβόταν, όμως δεν 

τον μισούσε, αφού ποτέ η «ζαβή Μιμή», δεν της είπε τους 



Χίλια Μιλιγκράμ Απουσίας 

Σελίδα | 274  
 

τρόπους των αντρών, μην τύχει και την τρομάξει και χάσει όσα 

αυτή δεν έζησε ποτέ. 

Έφτασε μια μέρα στο σπίτι ένα παλικάρι. και είχε στα χέρια 

ένα μπουκάλι ουίσκι εγγλέζικο καλό και ένα μπακιρένιο 

δαχτυλίδι πέρασε στο χέρι της. 

«Θα την κάνω ευτυχισμένη», είπε. «Σας δίνω τον λόγο μου.» 

Ο Ευθύμης τον έκοψε από πάνω ως κάτω. 

«Παρ’ την», του απάντησε. «Παρ’ την, να δεις και εσύ τη 

γλύκα.» 

Ο Πολύκαρπος κοίταξε τη Σοφία και έλαμψαν και οι δύο. 

«Τη βλέπω.» 

  



Χίλια Μιλιγκράμ Απουσίας 

Σελίδα | 275  
 

39. Δαυίδ, 23:4 

 

 

 

 

 

 

 

Μαζεύει όπως- όπως ό,τι του έχει απομείνει, τα στοιβάζει 

κακότεχνα και τα σπρώχνει προς την έξοδο. 

Τα πόδια του διασχίζουν τον διάδρομο του κτηρίου μόνα τους 

ως τον ανελκυστήρα. Αντηχούν μέσα του τα βήματα σαν 

κλαγγή άδειου κάδου σκουπιδιών, λερωμένου από ξινισμένα 

τρόφιμα, χρησιμοποιημένα προφυλακτικά, περιττώματα από 

το καλάθι της γάτας και νεκρά ωάρια ανάκατα με αίμα. Το 

σούρσιμό του πάνω στο μάρμαρο είναι καταπραϋντικό. Αυτό 

που σέρνεται υπάρχει. 

Άκουσε το καστόρινο να σέρνεται πάνω στον μουσαμά και την 

είδε στην πόρτα. 



Χίλια Μιλιγκράμ Απουσίας 

Σελίδα | 276  
 

«Δεν πιστεύω να έφαγες;» 

Κούνησε το κεφάλι του. 

«Μήτε νερό ήπιες, ε τσάνεμ;» 

Ξανά η ίδια κίνηση. 

«Μπράβο τζιέρι μου, να σε χαρώ, να πιάσει καλά και έπειτα θα 

δεις, τι χορτάτη θα ‘ναι η καρδούλα σου. Άντε, βάλε το 

παντελόνι σου και το πουκάμισο και έλα μου να σε χτενίσω.» 

Ανοίγει αυτόματα η πόρτα και μπαίνει. Καθώς το κάνει, ρίχνει 

το βλέμμα στον καθρέφτη. Σφίγγει τα φρύδια και σκύβει να 

δει καλύτερα. Βλέπει μονάχα δυο κόκκινα μάτια πνιγμένα σε 

ρυτίδες, με κάτι ξεπλυμένα ματόχαντρα στο χρώμα της 

λάσπης ολότελα κενά, ατάραχα και από κάτω ένα στόμα 

κακοφτιαγμένο και άκοπα γένια. Πατάει το κουμπί. 

Τον κρατάει από το χέρι και τον πάει βιαστικά, ψιλοβρέχει και 

έχει μια καφετιά ομπρέλα ανοιχτή πάνω από τα κεφάλια τους 

μα έχει πιο πολύ στον νου της μην στάξει η βροχή στα 

καστόρια και τα χαλάσει και άντε μετά να μαζέψει λεφτά για 

καινούργια. 

Βγαίνει στην είσοδο, στο πεζοδρόμιο και δεν κοιτάζει. Τον 

προσπερνούν τα τροχοφόρα, οι άνθρωποι και τα αδέσποτα του 

γαβγίζουν όμως δεν ακούει, μέσα η κλαγγή δυναμώνει, στρίβει 

στο επόμενο στενό. 



Χίλια Μιλιγκράμ Απουσίας 

Σελίδα | 277  
 

Είναι πρώτος στη σειρά κοντά σε κάποιον με πλουμιστά ρούχα 

και βαρύ χρυσάφι στο λαιμό, πιο δίπλα ένα ζευγάρι μαύρα 

γυαλιά διαβάζει φωναχτά από το βιβλίο και κάποιος ακόμα 

κουδουνίζει το θυμίαμα, «αμήν», σταυροί χαράζουν τον αέρα, 

υψώνεται το κύπελλο. 

Όλα γράφτηκαν για αυτήν τη στιγμή, όλα για τώρα. Τον οδηγεί 

ο δρόμος σε έναν περίβολο με ζέρμπερες και λίγες μίζερες 

ελιές, πίσω τους δεσπόζει ο τρούλος. Σηκώνει τα μάτια και 

κοιτά. Ποιος κατοικεί εδώ; Όλα φτιάχτηκαν για τώρα. 

Ανοίγει το στόμα, πιπιλίζει ένα ψίχουλο ανάμεσα σε γλυκό 

ζουμί, το βρίσκει του γούστου του και το καταπίνει. 

«Αυτό ήταν;» ρωτάει την γιαγιά του που τον κρατάει από το 

χέρι. 

«Ναι, αυτό ήταν.» 

Της χαμογελάει. Δεν πεινάει, της απαντά όταν τον ρωτάει. 

Χόρτασε σώμα και αίμα. Εκείνη του δίνει μια φέτα ψωμί με 

ζάχαρη καλού- κακού. Δεν αφήνει ψίχουλο. 

Ανεβαίνει τις σκάλες, ο κάδος γεμίζει αποφορά ελπίδας. 

Κάθε Παράδεισος. 

Λίγο πιο ψηλά. 



Χίλια Μιλιγκράμ Απουσίας 

Σελίδα | 278  
 

Κάθε Νιρβάνα. 

Πλησιάζει στο πλατύσκαλο. 

Κάθε Βαλχάλα. 

Σπρώχνει απαλά την πόρτα. 

Κάθε Άδης και κάθε Κόλαση γράφτηκε για αυτόν ακριβώς τον 

σκοπό, εξαιτίας αυτής της στιγμής, από έναν λερωμένο, άδειο 

κάδο απορριμμάτων. 

Έτρωγε με ευδαιμονία σώμα και αίμα στο πλευρό της. Μέχρι 

που δοκίμασε το στάρι που έβρασαν την τρίτη μέρα του 

φευγιού της και το σκόρπισαν πριν χτίσουν τα μάρμαρα. Το 

βρήκε υπερβολικά γήινο, πολύ χωμάτινο στη γεύση. 

Ανοίγει. Λίγα φώτα είναι αναμμένα. 

«Είναι κανείς εδώ;» 

Κάθε σελίδα, κάθε επιστολή, εδάφιο και παραβολή γράφτηκε 

για να γεμίσει ο κάδος, για τίποτα άλλο. 

Με τον καιρό λησμόνησε το νάμα και τη λειτουργιά, ξέχασε το 

σιτάρι. και όταν άντρας πια, στάθηκε πρωταγωνιστής στο δικό 

του μυστήριο, κατάλαβε πως μόνος Θεός είναι εκείνος της 

καρδιάς. και αφού δεν όριζε κανένας τη ζωή του, το πήρε 



Χίλια Μιλιγκράμ Απουσίας 

Σελίδα | 279  
 

απόφαση ότι κανείς δεν θα είχε λόγο και πάνω στον θάνατό 

του. 

Κάθισε σε ένα μπροστινό στασίδι και κοίταξε τους αγίους με τα 

μεγάλα μάτια, το τέμπλο με τις περικοκλάδες, τον πολυέλαιο 

με τα εξαπτέρυγα και πάνω από το κεφάλι του, τον 

Παντοκράτορα με τα ορθάνοιχτα χέρια να τον προσκαλεί και 

να τον καλωσορίζει. 

«Κάθε λέξη…», ψιθύρισε. 

Έμαθε με τον καιρό πως, το να πιστεύεις στον Θεό ή το να 

πιστεύεις στον Άνθρωπο, σε κάνουν το ίδιο ενάρετο στη ζωή, το 

ίδιο σπλαχνικό, ίσως και περισσότερο γιατί ό,τι τελικά 

προσέφερε, το προσέφερε με την καρδιά του και όχι από 

φόβο. Στον θάνατο, όμως; 

Η γιαγιά είναι σίγουρα στον παράδεισό της. Το ίδιο και ο 

πατέρας. Και η μητέρα. Δίπλα στον Θεό τους, μαζί με όλους 

τους υπόλοιπους άδειους κάδους στη σειρά, στο μεγάλο 

πεζοδρόμιο της πίστης, χωρισμένοι από τους Ισλαμιστές, 

χωρισμένοι από τους Βουδιστές, από τους Εβραίους, τους 

Ταοΐστες, σε μεγάλες συνοικίες, σε τεράστιες Αστόρια και 

Τσάινα Τάουν, στο Μεγάλο Μήλο της Εδέμ, χτισμένες πάνω 

στα αρχαία χαλάσματα των Βόρειων Θεών. Σε κάποια γωνία, οι 

Ολύμπιοι παράγουν νέκταρ και αμβροσία για τις ψυχές, σε 

μια μεγάλη έρημο οι ταριχευμένοι θεοί των Αιγυπτίων 

φρουρούν το επέκεινα, ο Θεός του ηφαιστείου καθισμένος 

πάνω σε έναν απόκρημνο βράχο, μουτρώνει με τα χέρια 



Χίλια Μιλιγκράμ Απουσίας 

Σελίδα | 280  
 

σταυρωμένα γιατί του έκοψαν τις ανθρωποθυσίες και η 

Αστάρτη δεν έχει σε ποιον να προσφέρει τη θηλυκότητά της. 

«Κάθε γαμημένη λέξη…» λέει ξανά και κοιτά έναν 

εσταυρωμένο. 

Σηκώνεται και πλησιάζει το ιερό, ακουμπάει πάνω στο 

τρυπημένο πόδι. 

Τόσο σκληρή τιμωρία για έναν Θεό; Δεν είχε καταλάβει τον 

λόγο. Όμως μέσα στην ησυχία του ναού, χωρίς πουθενά για να 

πιστέψει, σηκώνει το βλέμμα και κοιτά τον φτωχό Γέσσουα. 

Τον βλέπει και είναι ο γιος του, είναι ο φίλος του. Και 

καταλαβαίνει. 

Βουτούν κονδυλοφόροι στο πηχτό μελάνι και ένας σκυφτός 

άντρας, γράφει με λέξεις οδύνη αρκετή και σαδισμό και βία, 

που να υπερβαίνουν τη δική του μίζερη ιστορία και αυτή του 

διπλανού του. Γράφει για έναν Θεό που είχε μέσα του να 

δώσει μόνο αγάπη και αποδοχή. και έπειτα τον σκοτώνει με 

τρόπο φριχτό. 

Μέσα στη σιωπή, μόνος, στην κοιλάδα της σκιάς του θανάτου, 

ο Πολύκαρπος φοβάται, τρέμει, όχι αυτό που πλησιάζει, αλλά 

αυτό που πίσω του μακραίνει. 



Χίλια Μιλιγκράμ Απουσίας 

Σελίδα | 281  
 

Κάθεται πιο εκεί. Δεν ξέρει πώς να φύγει, δεν βρήκε τρόπο να 

της το πει. Τελικά το αποφασίζει, σηκώνεται και βαδίζει προς 

την έξοδο. 

Καθώς κατεβαίνει τις σκάλες σταυρώνει με μια γυναίκα 

μεσόκοπη που ασθμαίνει. Στέκεται στην κορυφή της σκάλας 

και την παρατηρεί. Στο πρόσωπό της κυριαρχεί η αγωνία της 

ανάβασης. 

«Μην προσπαθείς», της λέει. Εκείνη σταματά λαχανιασμένη 

και τον κοιτάει. «Δεν είναι κανένας μέσα». 

Την προσπερνά, εκείνη για λίγο μονάχα ανασαίνει. Καθώς 

ξεμακραίνει, την ακούει να συνεχίζει την προσπάθειά της και 

το σούρσιμο των ποδιών της, αντηχεί μέσα του καλύπτοντας το 

δικό του. 

  



Χίλια Μιλιγκράμ Απουσίας 

Σελίδα | 282  
 

40. Ο φονιάς 

 

 

 

 

 

 

 

Το σούρουπο τον βρήκε στην πλατεία Μέμου. Γύρω του 

έτρεχαν παιδιά και πίσω τους γονείς με γιαούρτι, 

φρουτόκρεμα ή κουλούρι στο χέρι. Κάθεται σε ένα παγκάκι 

και τους κοιτάζει με τα χέρια σταυρωμένα. Η Σοφία θα 

ανησυχεί, ξέρει πως θα έπαιρνε τις εξετάσεις, μπορεί και να 

έχει μιλήσει με τον Μηνά, όμως δεν είναι έτοιμος να 

επιστρέψει, δεν έχει κουραστεί αρκετά, τόσο ώστε να μην 

μπορεί να αντιδράσει, να μην έχει διάθεση με σθένος να 

υπερασπιστεί τις θέσεις του, τόσο ώστε να εγκαταλείψει κάθε 

προσπάθεια, να αφεθεί και να πει όσα πρέπει να πει άνευρα, 

σαν μηχανικό παιχνίδι πάνω στο ξεκούρδισμα, ατάραχος. 

Προϋποθέτει απόλυτη κούραση, τέλεια παραίτηση το φονικό 

του πιο δικού σου ανθρώπου. 



Χίλια Μιλιγκράμ Απουσίας 

Σελίδα | 283  
 

Το χέρι πάει στο στήθος, στην τσέπη του πουκαμίσου. Βάζει 

μέσα τα δάχτυλα και ψαρεύει ένα μικρό κουτί. Το φέρνει 

μπρος στα μάτια του. 

«Και εμένα και εκείνη. Αλλιώτικα εκείνη, όμως το ίδιο πολύ», 

του λέει και ανοίγει το καπάκι. 

Τα παιδιά εξακολουθούν να τρέχουν ανυποψίαστα μέσα στην 

άγνοια, οι γονείς τρέχουν ξοπίσω –«έλα να φας μια μπουκιά, 

έλα, πώς θα μεγαλώσεις;»- γνωρίζοντας και την ίδια στιγμή 

αγνοώντας  πως κάθε μπουκιά είναι ένα μικρό βήμα προς ένα 

βέβαιο τέλος, μα δεν είναι σκέψη αυτή για να ζει κανείς, ο 

ίδιος δεν την έκανε παρά σπανίως και τις λίγες φορές που τον 

κατέκλυζε ήταν συνήθως στην ηρεμία της νύχτας, όταν όλοι 

κοιμόντουσαν έχοντας καταναλώσει επαρκείς μπουκιές και 

εκείνος προσπαθούσε να τις χωνέψει για λογαριασμό τους. 

Έβγαλε ένα από το πακέτο και το κοίταξε. Το έφερε κάτω από 

την μύτη και σέρνοντας μύρισε το ξερό χαρμάνι. 

«Και τους δυο μας…» 

Εκείνες τις νύχτες, που δεν μπορούσε να καταπιεί αμάσητη τη 

ζωή, τις περνούσε στο μπαλκόνι. Άναβε τσιγάρο και 

κοιτάζοντας αόριστα την αυλή της κυρά- Δήμητρας απέναντι 

με τα γεράνια και τον φίκο, χαμογελούσε μόνος του με εκείνη 

την εξυπνάδα που είπε ο Μηνάς, με το αναίτιο πείσμα της 

Ελπίδας, με το κορμί της Σοφίας κάτω από το δικό του και την 



Χίλια Μιλιγκράμ Απουσίας 

Σελίδα | 284  
 

ανάσα της να του καίει τον λαιμό και μετρούσε τις μπουκιές 

του, χωρίς στιγμή να σκεφτεί πως κάποτε, τελειώνει η μερίδα. 

Όχι, δεν είναι σκέψη αυτή για να ζει κανείς. 

Το έφερε ξανά μπροστά του και το κοίταξε. 

Την πρώτη φορά τη θυμόταν καλά. Ήταν πριν μισό αιώνα  στις 

τουαλέτες του γυμνασίου, θα τους σκότωναν αν τους έπιαναν 

εκεί μέσα. Θα τους σκότωναν διπλά αν τους έπιαναν εκεί μέσα 

με τα τσιγάρα που είχαν βουτήξει στα κρυφά από την 

ταμπακιέρα του Γυμνασιάρχη, διάολος του ήρθε και την 

ξέχασε στην έδρα, δεν πήγαινε πουθενά χωρίς αυτήν. 

Ένας Λευτέρης, φίλος του τότε, του έδωσε το ένα και το άλλο 

το κράτησε για τον εαυτό του. Ρούφηξε πολύ και απότομα. Δεν 

πνίγηκε αλλά δάκρυσε, ζαλίστηκε στην εκπνοή και έπειτα 

πλατάγισε τα χείλη. Η γεύση του ξερού φύλλου έμεινε στον 

ουρανίσκο του για μέρες. Τελικά, τον οδήγησε στο ράφι με τα 

χύμα για ένα δεκάρικο. 

Μια βραδιά έκανε ένα ακόμα από το πακέτο του για μία 

Ελένη που δεν τον ήθελε. Άλλο ένα για μία Βάσω που τον 

ήθελε και δεν έβρισκε τρόπο να της πει «αντίο». 

Κάποτε, με τη γεύση της Σοφίας ακόμα πάνω στα χείλη του, 

έκανε ένα στα σκοτεινά ενώ αυτή κοιμόταν ιδρωμένη για να 

διαπιστώσει αν η φωτιά και ο έρωτας καίνε με τον ίδιο τρόπο. 



Χίλια Μιλιγκράμ Απουσίας 

Σελίδα | 285  
 

Διαπίστωσε πως όχι. Η φωτιά τουλάχιστον, αφήνει πίσω 

στάχτες. Του έρωτα η φλόγα εκμηδενίζει. 

Όταν έτρωγε τα δάκρυά του δίπλα στην άρρωστη μητέρα του 

έκανε ένα ακόμα να σπρώξει τον χρόνο, και όταν, με το στόμα 

να κολλάει από το καϊμάκι είπε «γεια χαρά» στον γέρο του, 

δοκίμασε ξανά την πικρή του γεύση. 

Στον γάμο του πριν την εκκλησία με τον Βασίλη, την πρώτη 

νύχτα στον θάλαμο, μετά το σιωπητήριο στα κρυφά, και ένα σε 

μια σκοπιά, πάνω που χάραζε γιατί τον τύφλωνε το φως και 

δεν άντεχε, θα έσκαγε. 

Ένα απόγευμα με τον ήλιο να τρυπώνει στο μπάνιο από τον 

φωταγωγό έκανε ένα ακόμα όσο περίμενε τη Σοφία να του πει 

μια μονάχα λέξη που μέσα της να κρύβει όλα τα άγνωστα 

ημισφαίρια του κόσμου και μπροστά σε έναν γιατρό που 

ήθελε με την επιστήμη να ημερέψει την καρδιά του, έκανε ένα 

που τον κέρασε. Δεν ημέρεψε διόλου. 

Έπειτα, το πρωινό εκείνο που γύρισε επίτηδες από τη δουλειά 

όσο όλοι έλειπαν από το σπίτι και έκανε το δωμάτιο του Μηνά 

φύλλο και φτερό, μέχρι που βρήκε χωμένα σε ένα κουτί 

παπουτσιών στη ντουλάπα πορνοπεριοδικά και ήταν μόνο με 

άντρες, αφού τα μάζεψε όλα και τα έβαλε στη θέση τους, 

έκανε ένα ακόμα στο μπαλκόνι για να σκεφτεί τι έπρεπε να 

γίνει. Τίποτα δεν έγινε, μόνο περίμενε και όταν τελικά του 

μίλησε ο Μηνάς, έκανε άλλο ένα από αμηχανία και ήταν 

γλυκό στη γεύση γιατί δεν τον κρατούσε πια κανείς απ’ έξω. 



Χίλια Μιλιγκράμ Απουσίας 

Σελίδα | 286  
 

Το κοιτούσε και προσπαθούσε να θυμηθεί, το έστριβε στα 

δάχτυλά του θέλοντας να του εκμαιεύσει τις στιγμές και 

έσφιγγε τα φρύδια, μόνος μέσα σε δεκάδες παιδιά, δεκάδες 

γονείς και χίλιες μπουκιές που εκκρεμούσαν. 

Θυμήθηκε πως μετά το πασχαλινό τραπέζι τότε που ήταν όλοι 

μαζεμένοι είχε κάνει ένα ακόμα με ημίγλυκο κρασί και 

πνίγηκε, δεν θα το θυμόταν, αλλά γέλασαν όλοι μαζί του, 

έκανε πως θυμώνει και μετά γέλασε και αυτός και έβαλε να 

πιει και άλλο ποτήρι. 

Και μια φορά που είχε αργήσει η Ελπίδα με τον Θωμά για 

φαγητό, πάλι έκανε ένα μέσα στα νεύρα και ένα ακόμα όταν 

έμαθε τον λόγο της καθυστέρησης, μέσα στην ευτυχία και τον 

φόβο. 

Και τώρα αυτό. 

Δεκαεφτά όλα- όλα. Ούτε ένα παραπάνω που να θυμάται. 

Όμως και τις μπουκιές, αν δεν είναι απερίγραπτες στη γεύση, 

σπάνια τις συγκρατείς και ας σε φέρνουν, κάθε φορά, ένα 

μικρό βήμα προς το βέβαιο τέλος. 

Δεκαεφτά. 

Το έφερε στο στόμα του. 

«Και ένα, δεκαοχτώ», είπε και το άναψε. 



Χίλια Μιλιγκράμ Απουσίας 

Σελίδα | 287  
 

Καθώς έβγαζε από μέσα του τον καπνό, του έγδαρε τα σωθικά 

και έφτυσε δίπλα του σάλιο ανάκατο με αίμα. Κοίταξε μία τα 

κομμάτια του πάνω στις πλάκες, μία τα παιδιά που έτρεχαν 

ανυποψίαστα ακόμα και μία το τσιγάρο που κάπνιζε μέσα στα 

δάχτυλά του. 

«Γαμημένε φονιά.» 

Το έκανε όλο. Ήταν άλλωστε το τελευταίο. 

  



Χίλια Μιλιγκράμ Απουσίας 

Σελίδα | 288  
 

41. Ένας μονόλογος για δύο 

 

 

 

 

 

 

 

«Εκείνος ζει στην Κυψέλη, τελειώνει φέτος.» 

«Η μικρή;» 

«Η μικρή Κομοτηνή, Οικονομικό. Πήγαμε, την 

τακτοποιήσαμε. Τα Χριστούγεννα θα έρθει.» 

Μικρή γουλιά καφέ. 

«Μπράβο!» 

«Ναι, ναι. Τέλεια.» 

Σύντομη τζούρα τσιγάρου. 



Χίλια Μιλιγκράμ Απουσίας 

Σελίδα | 289  
 

«Ο Πολύκαρπος;» 

«Τι πράγμα;» 

«Βγήκε στην σύνταξη;» 

«Α, μπα. Θέλει ακόμα, οχτώ χρόνια σίγουρα.» 

«Είστε καλά όμως…» 

«Ναι, μια χαρά. Όπως πάντα.» 

Κι άλλες σύντομες γουλιές καφέ, και άλλες τζούρες. Και 

λέξεις, ανάθεμα, ένα σωρό λέξεις, γιατί έχει τόση ζέστη ξαφνικά; 

Σηκώνεται, ανοίγει το παράθυρο. Ξανακάθεται. Τζούρα, 

γουλιά, λέξεις, τη στενεύει το σουτιέν, τζούρα, λέξεις, κρύωσε 

ξαφνικά, κλείνει το παράθυρο, σκουπίζει το σημάδι του 

ποτηριού από το τραπέζι, γουλιά, το σκουπίζει ξανά, κοιτάει το 

ρολόι, λέξεις, μα πόσες είναι, οι τζούρες τελειώνουν, οι γουλιές 

τελειώνουν, οι γαμημένες οι λέξεις γιατί δεν τελειώνουν; 

Τρέχει στο μπάνιο, βγάζει τα ρούχα της, μπαίνει στην 

μπανιέρα, είναι γεμάτη ζεστό νερό, κάθεται και κλείνει τα 

μάτια. Ακούει το κλειδί στην πόρτα, ανοίγει τα μάτια και τα 

σκεπάζει με τα χέρια, όχι Θεέ μου, όχι και άλλες λέξεις. 

«Σόφη! Που είσαι, κούκλα;» 



Χίλια Μιλιγκράμ Απουσίας 

Σελίδα | 290  
 

Φύγε πάλι, για λίγο, μόνο φύγε … 

«Στο μπάνιο. Έρχομαι σε λίγο.» 

Τον ακούει, περπατάει στον διάδρομο. Φτάνει. 

«Ωραίο θέαμα!» 

Χαμογέλα, μωρή σκύλα, τι σκατά έπαθες; 

Το πιάνει και συννεφιάζει. 

«Τι έπαθες πάλι, ρε Σοφάκι;» 

Μην φωνάξεις… προσπάθησε μόνο να μην φωνάξεις, να μην 

ουρλιάξεις αυτήν τη φορά. 

«Καλά είμαι. Ήρθε η Νίκη και μου έκανε κεφάλι, αυτό είναι 

όλο. Εσύ; Πώς ήταν η μέρα;» 

Το πρωί δεν ήθελα ούτε να σε βλέπω, το σπίτι είχε μία ησυχία 

ίδια του θανάτου, εσύ δεν ήξερες τι σου έφταιγε, στ’ αλήθεια, η 

πιο όμορφη στιγμή του πρωινού ήταν όταν έκλεισα πίσω μου την 

πόρτα, δεν άντεχα άλλο, ξέρω δεν φταις, ζητάς κατανόηση, 

πρέπει να δείξω κατανόηση, να κάνω υπομονή, να λέω «ναι», 

«δεν πειράζει», γλυκόλογα και αστεία, να γελάσεις αλλά δεν 

πιάνει. Έχει δύο χρόνια που δεν πιάνει και όλο λέμε θα περάσει, 

θα περάσει σου είπε και ο γυναικολόγος, λίγο υπομονή θέλει, αν 

υπάρχει αγάπη όλα γίνονται, αλλά πάλι, αυτό είναι το 



Χίλια Μιλιγκράμ Απουσίας 

Σελίδα | 291  
 

φυσιολογικό, σωστά; Σωστά. Τι σκατά μου φταίει τότε; Εσένα; Τι 

σου φταίει; Όχι, μην το ρίξεις πάλι στα παιδιά. Και εμένα μου 

λείπουν τα παιδιά αλλά ξέρεις κάτι; Περισσότερο μου λείπεις 

εσύ. 

«Ε, το πρωινό το ξέρεις…» 

Κι αφού το ξέρω, γιατί μου το λες; 

«…Καλά.» 

Φύγε, σε παρακαλώ. 

«Μετά πήγα στην τράπεζα, ήρθε η Δημοπούλου πάλι κατά τις 

δέκα και έκατσε δυο- τρεις ώρες, κεφάλι μου έκανε.» 

Αγάπη μου, αυτήν τη στιγμή, θέλω να σκίσω το δέρμα μου με τα 

ίδια μου τα νύχια, αν μπορούσα θα έκοβα κομμάτι- κομμάτι την 

επιδερμίδα μου για να απαλλαγώ από αυτήν, με στενεύει, με 

πνίγει, δεν μπορώ να πάρω ανάσα. Δεκάρα δεν δίνω! Θέλω 

μόνο να περάσει αυτό το βάσανο… 

«Καημένε μου…» 

Ναι. Και κάθισε ακριβώς δίπλα μου, όπως καθόσουν εσύ 

κάποτε. Τρίτη φορά μέσα στην εβδομάδα. Έκανε πως ελέγχει τα 

αρχεία του καταστήματος, αλλά δεν δίνει δεκάρα για τα αρχεία 

του καταστήματος, Σοφία. Ξέρεις γιατί; Γιατί δεν υπάρχει τίποτα 

να ελέγξει και το ξέρει και το ξέρω και ξέρει πως το ξέρω. και 



Χίλια Μιλιγκράμ Απουσίας 

Σελίδα | 292  
 

αυτό, Σοφία, με ερεθίζει. Με καυλώνει, Σοφία. Γιατί έχω δύο 

χρόνια να νιώσω πως ξέρεις αυτό που ξέρω. Γιατί έχω δύο 

χρόνια να δω τα μάτια σου γεμάτα φλόγα όταν σου λέω κάτι 

όμορφο. Εκείνης τα μάτια έλαμψαν σήμερα, όταν της είπα ότι 

μυρίζει όμορφα, δεν μπορούσα να μην το κάνω, καθόταν τόσο 

κοντά μου, το στήθος της τριβόταν συνεχώς στο μπράτσο μου. 

Είχα γίνει σκληρός σαν πέτρα. Για εκείνη, Σοφία. 

«Άσε. Είδα και έπαθα», είπε και γύρισε προς την πόρτα. 

Βάδισε προς την κρεβατοκάμαρα καθώς γδυνόταν 

συνεχίζοντας να μιλάει. «Και ξέρεις ποιο είναι το χειρότερο;» 

Πολύκαρπε, αγαπημένε μου, δυνάστη, βάσανο, γαμιά μου, 

βάρος μου, αυτήν τη στιγμή, το μόνο που με νοιάζει είναι να 

καθίσω εδώ και να μην ακούω τίποτα πέρα από τη σταγόνα της 

γαμημένης της βρύσης που ακόμα δεν έφτιαξες και να 

περιμένω, να έρθει και πάλι στιγμιαία, εκείνος ο λυγμός που θα 

με οδηγήσει στο πιο καθαρό κλάμα της ζωής μου. Για όλα τα 

άλλα, απλά δεν έχω χώρο. 

«Ποιο είναι, αγάπη μου;» 

«Έχει κανονίσει δείπνο με όλους τους Διευθυντές.» 

Θα πάω, Σοφία. 

«Επαγγελματικό δείπνο για τις νέες εγκυκλίους.» 



Χίλια Μιλιγκράμ Απουσίας 

Σελίδα | 293  
 

Θα πάω. Θα είμαστε οι δυο μας, Σοφία, μου το είπε. Θέλει να τη 

γαμήσω. Θέλει να τη βάλω κάτω και να της σκίσω τα ρούχα και 

μετά να τη γαμήσω σκληρά, Σοφία. Μου το είπε, έτσι ακριβώς. 

Και θα το κάνω. Θα το κάνω γιατί είναι η πρώτη φορά, μετά από 

δύο χρόνια που μία γυναίκα μου δίνει αξία. Γιατί εσύ, έχεις 

χαθεί μέσα σε όλο αυτό που σου συμβαίνει και δεν έχεις χώρο 

για μένα, Σοφία. Σ’ αγαπάω, αλήθεια σ’ αγαπάω, αλλά θα πάω 

σε εκείνη γιατί αν δεν το κάνω, θα πάψω να σ’ αγαπάω με τον 

καιρό και τότε φοβάμαι πως θα είναι πολύ αργά. Πολύ αργά. 

«Θα πρέπει να φύγω σε λίγο. Ίσως αργήσω, ξέρεις πως πάνε 

αυτά τα δείπνα άμα μπλέξουμε με το σινάφι. Πρωί το βλέπω 

να γυρνάω.» 

«Να πας», του απαντάει. «Αφού πρέπει. Κλείσε μου λίγο την 

πόρτα.» 

Εκείνος το κάνει και καθώς το κάνει, τη βλέπει που τον 

μετράει με το βλέμμα. Είναι ένα όμορφο, γλυκό, πονεμένο 

βλέμμα. Γυρίζει και πάει στο δωμάτιο. 

Αφήνει το βάρος της, βουλιάζει κάτω από το νερό και 

ουρλιάζει. Ουρλιάζει τόσο δυνατά που ο αέρας γδέρνει τον 

λαιμό της και οι πνεύμονές της παίρνουν φωτιά. 

Ό,τι και αν συμβεί, ακόμα και αν χρειαστεί να γίνω πόρνη στα 

μάτια μου, ακόμα και αν χρειαστεί να χάσω τον εαυτό μου, 

εσένα δεν σε χάνω. 



Χίλια Μιλιγκράμ Απουσίας 

Σελίδα | 294  
 

Βγαίνει. Σταυρώνουν στην πόρτα καθώς εκείνος μπαίνει και οι 

δύο γυμνοί. Τον αγγίζει απαλά, την κοιτά και του χαμογελάει. 

Έστω έτσι. Έστω ψεύτικα. 

Βγαίνει, φοράει το κουστούμι, χτενίζει τα μαλλιά του, βάζει 

άρωμα. Καθώς πάει να φύγει, τη βρίσκει στο σαλόνι. Δύο 

ποτήρια, ένα μπουκάλι κρασί και η Σοφία, ρουζ, ρίμελ και 

δαντέλα, πάντα έπιανε, κάθε φορά. 

«Κάθισε.» 

«Δεν θα προλάβω.» 

«Ένα τσιγάρο.» 

Εκείνος κάθεται. 

Το πρωί τους βρίσκει αγκαλιασμένους, γυμνούς, πάνω στον 

καναπέ. Το μπουκάλι άδειο, τα μάτια γεμάτα. 

«Έπρεπε να το κάνουμε νωρίτερα αυτό», μονολογεί εκείνη. 

«Το κάναμε ακριβώς όταν έπρεπε». 

  



Χίλια Μιλιγκράμ Απουσίας 

Σελίδα | 295  
 

42. Τα πρόβατα και ο λύκος 

 

 

 

 

 

 

 

Κοιτάζει επίμονα τη μολυβοθήκη. Δεν έχει τίποτα ιδιαίτερο, 

είναι μια χαρά μολυβοθήκη αν και λίγο φθαρμένη στα 

σημεία, λίγο λερωμένη από στυλό που άνοιξαν στο εσωτερικό 

της, αλλά τι μ’ αυτό; και αν μέσα της είναι ένα χάλι, το 

περίβλημα κρατιέται σε καλή κατάσταση. 

Την κοιτάζει με προσήλωση και προσπαθεί να καταλάβει για 

ποιον λόγο ήθελε να την αντικαταστήσει. 

«Άντε βρε Πολύκαρπε! Τί κάνεις ακόμα εδώ;» 

Ο Δημήτρης από τους Σημαίνοντες Λογαριασμούς είναι όρθιος 

μπροστά του, κρατάει έναν εσπρέσο και χαμογελάει. Μέχρι 



Χίλια Μιλιγκράμ Απουσίας 

Σελίδα | 296  
 

πριν δυο μέρες, τον αποκαλούσε «κύριε Διευθυντά» ή «κύριε 

Γιοκλούκογλου». Πρώτη φορά τον φωνάζει με το μικρό του. 

Από την πρώτη μέρα που έπιασε αυτή τη σκατοδουλειά, πριν 

τριάντα πέντε χρόνια, προσπαθούσε να μην γίνει ένα θλιβερό 

στερεότυπο γραφιά με έπαρση, ψήγματα εξουσίας και 

νοοτροπία αυθεντίας. Ήθελε να είναι προσιτός. «Δηλαδή, 

εντάξει. Να δουλεύεις σε ένα ανθρώπινο σφαγείο, στον 

επίσημο τοκογλύφο του γενικού πληθυσμού και να είσαι εσύ 

πιο απάνθρωπος από τον χώρο που σε περιβάλει, τελικά τι σε 

κάνει εσένα αυτό; Υπάνθρωπο σε κάνει!», έλεγε σε κάθε νέο 

που τοποθετούνταν στο κατάστημα προσπαθώντας να τον 

κρατήσει πιστό στον φοιτητή που ήταν πριν βάλει γραβάτα, 

αλλά και να τον κάνει να νοιώσει αρκετά άνετα ώστε να τον 

φωνάζει Πολύκαρπο και όχι «Διευθυντή» ή «κύριο», 

οποιουδήποτε είδους. Και όλοι αμέσως χαμογελούσαν και 

σκεφτόταν τότε πως «υπάρχει ελπίδα, ακόμα και αν το 

σύστημα είναι έτσι, ακόμα και αν είμαστε όλοι μέρος του και 

δημιουργοί του, ακόμα και έτσι, αν στα μάτια όσων βρίσκονται 

εδώ και πρέπει να ζητήσουν την άδειά μου για κάτι τόσο απλό, 

όσο ένα κατούρημα, δεν είμαι Διευθυντής αλλά Πολύκαρπος, 

ίσως τελικά ο άνθρωπος καταφέρει να κυριαρχήσει». 

«Μ’ ακούς ή έπαθες εγκεφαλικό;» 

Κι έπειτα είναι και αυτός ο Δημήτρης. Η επίμονη άρνησή του 

να τον φωνάξει με το όνομά του. Η προσήλωσή του στους 

τύπους και στους τίτλους. Το ακριβό του κουστούμι που του 

ταιριάζει γάντι, τόσο πολύ που δείχνει να μην έχει φορέσει 



Χίλια Μιλιγκράμ Απουσίας 

Σελίδα | 297  
 

άλλο ρούχο στην ζωή του, που μοιάζει να γεννήθηκε έτσι, με 

ένα μαύρο Μπός και πουκάμισο Τρουσάρντι και μαλλί πυκνό 

και κορακί, πιο μαύρο και απ’ την σκατένια ψυχή του και με 

δόντια λευκασμένα -σίγουρα γεννήθηκε με δόντια, μεγάλα, 

κοφτερά δόντια- δυο ημερών και χαμόγελο που ξεχειλίζει την 

αποφορά της μέσα του σαπίλας. 

«Βιάζεσαι να με διώξεις, κύριε Διευθυντά Σημαινόντων 

Λογαριασμών;» 

Αυτή του η επιμονή να τον αποκαλεί Διευθυντή και όχι με το 

ανθρώπινο όνομά του, δεν είχε να κάνει με σεβασμό, ούτε ως 

προς τα χρόνια του, ούτε ως προς τη θέση του. Είχε να κάνει 

με μια συνεχή απόπειρα να τον μειώσει, γιατί αυτός ο 

αμούστακος λάτρης της ύλης και του κύρους, γνώριζε πολύ 

καλά πώς σκεφτόταν ο Πολύκαρπος. Το γνώριζε και με κάθε 

προσφώνηση έχωνε τα δόντια του στην ακεραιότητά του, 

αλυχτούσε στην ψυχή του. Τον χλεύαζε με ένα χαιρέκακο, 

σαρκαστικό χαμόγελο. 

«Εγώ; Μα, τι λες; Μια χαρά άνθρωπος είσαι. Συμπαθέστατος! 

Λίγο παρωχημένος, αλλά δεν πειράζει, είσαι και μιας ηλικίας, 

έχει μια γραφικότητα το στυλάκι σου.» 

Τώρα πέφτουν οι μάσκες. Ο λύκος χαμογελάει. 

«Να ‘σαι καλά, κύριε Διευθυντά Σημαινόντων Λογαριασμών. 

Άντε, λίγα λεπτά υπομονή ακόμα και θα στην αδειάσω τη 

γωνιά. Τριάντα πέντε χρόνια είναι αρκετά.» 



Χίλια Μιλιγκράμ Απουσίας 

Σελίδα | 298  
 

«Ε, ναι. Το έκανες το καθήκον σου.» 

«Πράγματι.» 

«Άσε που, καλή η γραφικότητα αλλά δεν χωράει πια στο 

τραπεζικό σύστημα. Τα πράγματα έχουν αλλάξει». 

Κοιτά πάλι τη μολυβοθήκη και αναρωτιέται αν είναι ικανή να 

προκαλέσει σοβαρό εγκεφαλικό τραύμα. Η ιδέα τον 

διασκεδάζει και χαμογελάει. Φαντάζεται τους τίτλους των 

εφημερίδων. «Διευθυντής γνωστής τράπεζας τραυματίζει 

σοβαρά νεαρό υφιστάμενό του, λίγα λεπτά πριν βγει στη 

σύνταξη». Τον πιάνουν τα γέλια. 

«Γιατί γελάς; Είπα κάτι αστείο;» 

«Αστείο; Για τον Θεό, όχι. Κάτι θυμήθηκα, συνέχισε, μην σε 

διακόπτω.» 

Στο φως του μεσημεριού γυαλίζουν τα μάτια του. Είναι 

στιλπνό το βλέμμα, σκληρό αν και κάπως ταραγμένο από το 

ξέσπασμα γέλιου, ίσως εξαιτίας του, δεν έχει συνηθίσει να έχει 

απέναντί του το γέλιο. Το κλάμα, ναι. Την οργή, επίσης. Το 

γέλιο είναι κάτι ξένο, δεν ταιριάζει στο σύστημα, πρέπει να 

εκλείψει, ο χώρος είναι σοβαρός, έχει εξελιχθεί, όλα αυτά τα 

λεφτά και η διαχείρισή τους δεν είναι “παίξε- γέλασε”, όλα 

αυτά τα κελιά με τους αριθμούς και τα μηδενικά, όλα τα 

χαρτονομίσματα που ούτε καν υπάρχουν και ορίζουν τον 

τρόπο που ξοδεύει η ανθρωπότητα τον ελάχιστο χρόνο που 



Χίλια Μιλιγκράμ Απουσίας 

Σελίδα | 299  
 

έχει στη διάθεσή της για να αντιληφθεί το μεγαλείο που την 

περιβάλει και που την τυφλώνει όταν έστω και λίγο κάνει πως 

σηκώνει το κεφάλι στ’ αστέρια, είναι υπερβολικά σοβαρό θέμα 

και ας μην υπάρχουν στην πραγματικότητα, κανείς δεν το 

αντιλαμβάνεται, όλοι επιλέγουν τους αριθμούς των χρημάτων 

που δεν υπάρχουν, έναντι των αστέρων που είναι εκεί, στ’ 

αλήθεια είναι εκεί. και αυτό, σίγουρα δεν είναι για να γελάει 

κανείς. 

Μουδιάζει ο θεματοφύλακας του τίποτα για μια στιγμή, όμως 

σύντομα χαμογελάει ειρωνικά και πάλι και δείχνει τα δόντια 

του και αλυχτά στο φεγγάρι. 

«Να σε βοηθήσω να μαζέψεις;», τον ρωτάει και δείχνει την 

κούτα που έχει μπροστά του. «Να τελειώνεις μια ώρα 

αρχύτερα;» 

Ο Πολύκαρπος σηκώνεται αργά από την καρέκλα του. Παίρνει 

στα χέρια τη μολυβοθήκη και την εξετάζει. 

«Αθηναίος είσαι;» 

«Ναι.» 

«Εγώ από τον Πειραιά.» 

«Το ξέρω, Πολύκαρπε. Θέλεις βοήθεια; Θα φύγουμε όπου να 

‘ναι. Εσύ για τα καλά, τυχερέ!» 



Χίλια Μιλιγκράμ Απουσίας 

Σελίδα | 300  
 

Ο Πολύκαρπος φέρνει βόλτες τη μολυβοθήκη και τη χαϊδεύει 

κοιτάζοντάς την. 

«Από επαρχία, ξέρεις; Θέλω να πω, στο χωριό σου πας;» 

«Πριν δεκαπέντε χρόνια με πήγε ο πατέρας μου. Του το 

ξέκοψα ότι δεν πρόκειται να πατήσω το πόδι μου εκεί ποτέ 

ξανά. Εσύ;» 

Τον πλησιάζει. 

«Ούτε και εγώ ξέρω από χωριό. Έχω έναν φίλο όμως που 

ξέρει.» 

Ανοίγει το κουτί με τα λίγα πράγματά του. 

«Μπράβο του.» 

«Σε χωριό μεγάλωσε. Είχε πρόβατα ο μπαμπάς του. Καμιά 

φορά, άκουγαν κανέναν  λύκο εκεί κοντά», του λέει και βάζει 

τη μολυβοθήκη στην κούτα. Την παίρνει στα χέρια. «Φοβόταν 

για τα ζώα ο φίλος μου. Ξέρεις τι του έλεγε ο πατέρας του;» 

«Τι;» 

«Πόσα πρόβατα έχουμε, ξέρεις; Ο φίλος μου έλεγε «ογδόντα». 

«Ο λύκος είναι ένας» , του απαντούσε», συνέχισε και έφυγε 

προς την πόρτα. Γύρισε, κοίταξε τον Διευθυντή Σημαινόντων 



Χίλια Μιλιγκράμ Απουσίας 

Σελίδα | 301  
 

Λογαριασμών και χαμογέλασε. «Τα πρόβατα τον λύκο θα τον 

φάνε.» 

Έφυγε. Δεν γύρισε ποτέ ξανά. Ούτε για λύκους, ούτε για 

πρόβατα. 

  



Χίλια Μιλιγκράμ Απουσίας 

Σελίδα | 302  
 

43. Κοκκινιστό με κανέλα 

 

 

 

 

 

 

 

Ήταν περασμένες εννιά όταν γύρισε. 

Έβαλε το κλειδί στην πόρτα. 

Τώρα θα έρθει. «Άργησες», θα μου πει. Θα της πω «είχε κίνηση». 

«Έπαθε βλάβη το λεωφορείο». 

Μπήκε στο χωλ. 

«Σόφη;» 

Δεν θα με πιστέψει αλλά δεν πειράζει. Ίσως εκνευριστεί και μου 

τρίψει κατάμουτρα μία θιγμένη σιωπή. 



Χίλια Μιλιγκράμ Απουσίας 

Σελίδα | 303  
 

Έβγαλε το σακάκι και το κρέμασε στον καλόγερο δίπλα στον 

καθρέφτη, φροντίζοντας να μην αλλάξει βλέμμα με τον γέρο 

πάνω στο γυαλί. 

«Σοφάκι, γύρισα.» 

Ή μπορεί και να θυμώσει τόσο που να μην αντέχει και να πει 

«πάρε ένα τηλέφωνο, ρε άνθρωπε! Πες, κάτι έτυχε. Τίποτα;» και 

μετά θα πρέπει να απολογηθώ. Θα πρέπει να καταπιώ τον 

εγωισμό μου και να ζητήσω συγγνώμη ή έστω, να μην το κάνω 

και να θυμώσω που ενώ πέρασα τέτοια ταλαιπωρία εκείνη 

ενδιαφέρεται μόνο για τη δική της αγωνία. 

Διασχίζει τον διάδρομο. 

«Κούκλα μου;» 

Κι αν δεν το κάνει; Αν δεν με πιστέψει και δεν θυμώσει με το 

ψέμα και τελικά επιμείνει, τι θα πω; 

Φτάνει στο καθιστικό και το βρίσκει άδειο και παράξενα 

βουβό. Η κουρτίνα θροΐζει και για έναν παράξενο λόγο ο ήχος 

των πτυχών μεγεθύνει τη σιωπή του δωματίου, της 

βιβλιοθήκης, των φωτιστικών. Στέκεται και ακούει. Όλα 

θροΐζουν τώρα και τρίζουν και κροταλίζουν πάνω στα ράφια 

τους σιωπηλά και απόμακρα στο χρόνο πριν. Ακούει το 

φλιτζάνι της πάνω στο πιατάκι -κλίνγκ!-. Δυσκολεύεται να 

ξεχωρίσει τον ήχο του από τη σιωπηλή βοή του σαλονιού. 



Χίλια Μιλιγκράμ Απουσίας 

Σελίδα | 304  
 

«Μέσα είσαι;» 

Θα της πω την αλήθεια, αυτό θα κάνω. Έπρεπε να σκεφτώ όλες 

τις προοπτικές και να επιλέξω προσεκτικά την καλύτερη για 

σένα και για μένα. Έπρεπε να βρω έναν τρόπο να κάνω αυτό 

που πρέπει και βέβαια, έπρεπε να βρω το θάρρος. Μην γελάς, 

θέλει πολύ θάρρος η επιλογή του τρόπου. Αρχικά σκέφτηκα να 

σε στραγγαλίσω. Να τυλίξω τα δάχτυλα μου γύρω από τον λαιμό 

σου και να σφίξω δυνατά, μέχρι να ασπρίσουν οι κλειδώσεις μου 

και να πάψεις να ανασαίνεις. Μην ανησυχείς, γρήγορα 

εγκατέλειψα αυτό το σχέδιο. 

Φτάνει στην πόρτα και τη βλέπει. Είναι καθισμένη στο μικρό 

τραπεζάκι και πίνει καφέ φίλτρου από μια πορσελάνινη 

κούπα που λατρεύει, έχει χρόνια να πιει καφέ σε άλλη κούπα. 

Την αγγίζει απαλά και περνάει το δάχτυλο από το τοίχωμα στο 

χείλος της πάνω από μια περικοκλάδα. 

«Γεια σου. Γύρισα.» 

Ήταν βέβαιο πως θα αντιστεκόσουν υπερβολικά σε έναν τέτοιο 

θάνατο. Θα τραβούσες και θα έσπρωχνες και θα κλωτσούσες με 

όλη σου τη δύναμη και θα έκανες το ψάρι με τα μελανιασμένα 

σου χείλη και θα έσφιγγες τα μάτια και θα σύριζες «άσε με» ή 

«σταμάτα» ή κάτι πολύ χειρότερο, μπορεί ακόμα και «σ’ αγαπάω, 

μείνε». 

Τον κοιτάει σιωπηλή. Τρίζει και αυτή και θροΐζει μαζί με το 

σπίτι. 



Χίλια Μιλιγκράμ Απουσίας 

Σελίδα | 305  
 

«Πήγα από το παιδί. Μιλήσατε;» 

Ξέρει πως δεν μίλησαν. Εκείνη γνέφει «όχι». 

Όχι, μια κάποια αντίσταση είναι σίγουρα αναγκαία όμως αυτό 

το βάσανο, δεν αξίζει σε κανέναν. Έπειτα σκέφτηκα να σε 

πυροβολήσω με ένα ωραίο περίστροφο. Μετάνιωσα, μου φάνηκε 

αρκετά ψυχρό, έπειτα από όσα είσαι εσύ για μένα, από όσα 

έγινα εγώ για εσένα, φοβερά καθαρή δουλειά η σφαίρα. Το 

φαρμάκι το φοβάμαι, μπορεί να μην πιάσει. Να σε ρίξω από το 

μπαλκόνι δεν τολμώ, θαρρώ αν σε σηκώσω στα χέρια μου δεν 

θα μπορώ να τα ανοίξω για να σε ελευθερώσω πάνω από τα 

κάγκελα, τη μέση σου, τους γοφούς σου, τη θέρμη σου, 

φοβάμαι, θα είναι αδύνατο να αποχωριστώ και θα καταλήξω 

στο κενό μαζί σου. 

Πλησιάζει και κάθεται απέναντι της. 

«Έχω κάτι να σου πω.» 

Εκείνη πίνει μια γουλιά και τον κοιτάζει. 

«Λερώθηκες», του λέει και του δείχνει με το βλέμμα το 

πουκάμισο. Εκείνος σκύβει και βλέπει μια γκρίζα 

μουντζούρα. 

Βρήκα έναν ωραίο τρόπο και για τους δυο μας. 

«Δεν πειράζει. Πρέπει να μιλήσουμε». 



Χίλια Μιλιγκράμ Απουσίας 

Σελίδα | 306  
 

Βρήκα αυτό το μαχαίρι. 

«Δεν μπορεί να περιμένει;» 

Πήρα πέτρα και το ακόνισα καλά. 

«Φοβάμαι πως όχι.» 

Σκύβει στην κούπα της και αναστενάζει. Όταν σηκώνει ξανά το 

πρόσωπο, τα μάτια της είναι κόκκινα. 

«Ούτε λίγο; Έστω λίγο», ψελλίζει. 

Το πέρασα λάδι τρεις φορές, βερνίκωσα τη λαβή. Γυαλίζει 

όμορφα, δες. 

«Βγήκαν τα αποτελέσματα…» 

«Να σου βάλω να φας; Στάσου, πρώτα να φας…» του λέει και 

σηκώνεται. 

«Κάθισε, Σόφη μου.» 

«Λίγο!» 

Έλα κοντά, μην φοβάσαι. Βρήκα όλο το θάρρος, βρήκα τον 

τρόπο, άλλος δεν υπάρχει, αγάπη μου. Δεν υπάρχει. 

Σηκώνεται. Πάει κοντά της, την πιάνει από τα χέρια και την 

οδηγεί στο τραπέζι. 



Χίλια Μιλιγκράμ Απουσίας 

Σελίδα | 307  
 

«Κάθισε», της λέει. 

Εκείνη κλαίει σιωπηλά. 

«Έφτιαξα κοκκινιστό», μουρμουρίζει. «Έβαλα και κανέλλα, 

όπως σ’ αρέσει. Γιατί δεν τρως;» 

Τον κοιτάει. 

Κάπου μέσα του πονάει, ας φάει σήμερα και μετά ας δουν 

λίγο τηλεόραση και ας κοιμηθούν, ας μιλήσουν για τα παιδιά, 

ας θυμώσουν ο ένας με τον άλλο, έχει κανέλλα το κοκκινιστό, 

αύριο δεν θα ‘ναι το ίδιο, καθόλου ίδιο. 

«Πήρα τα αποτελέσματα», επιμένει και συνεχίζει να μιλάει. 

Θα σε κρατάω με το ένα χέρι από την πλάτη και θα σε κοιτάω 

στα μάτια, αγάπη μου, και δεν θα σταματήσω να σου μιλάω. 

Τον κοιτάει και κλαίει, συσπάται το σαγόνι της, τρέμουν τα 

χείλη της και κουνάει το κεφάλι όσο τον ακούει. 

Θα σε τρυπήσω εδώ ακριβώς, ανάμεσα στο στήθος, θα ανοίξεις 

έκπληκτη τα μάτια όμως δεν θα έχεις κουράγιο να αντισταθείς, 

θα πονέσεις τόσο όσο πρέπει και εγώ θα εισπράξω όσο από τον 

πόνο σου επιθυμώ και αντέχω -ξέρω, ο εγωισμός μου είναι 

υπέρμετρος, όμως το ίδιο είναι και η ειλικρίνειά μου- και καθώς 

θα το κάνω, θα σε κοιτάω όλο στοργή, μεταμέλεια και ενοχή 

γιατί, αγάπη μου, πρέπει να είμαι εγώ αυτός που θα σε 



Χίλια Μιλιγκράμ Απουσίας 

Σελίδα | 308  
 

σκοτώσει, δεν μπορεί να είναι κανένας άλλος. Και λίγο πριν 

κλείσεις τα βλέφαρά σου και μείνεις άψυχη στα χέρια μου, θα 

στρίψω δυνατά το μαχαίρι. 

Κλείνει το στόμα του και την κοιτάει. Καθισμένος στην 

καρέκλα ακούει το σπίτι που τρίζει, τη βλέπει πώς σηκώνεται, 

αργά, πάει στον πάγκο και ανοίγει τη χύτρα, σερβίρει σε δυο 

πιάτα και τα φέρνει στο τραπέζι με σαλάτα και δύο ποτήρια 

παγωμένη μπύρα. 

Τρώνε. και όπως μυρίζει το δωμάτιο κανέλλα και ντομάτα την 

πνίγει ο λυγμός και δεν μπορεί να σταματήσει. 

Εκείνος την αγκαλιάζει. 

«Ησύχασε τώρα», της λέει απαλά και την φιλάει στα μαλλιά. 

Εκείνη δεν μπορεί. 

«Ας τρώγαμε πρώτα», λέει. «Ας τρώγαμε, έστω λίγο, πρώτα.» 

  



Χίλια Μιλιγκράμ Απουσίας 

Σελίδα | 309  
 

44. Κακό αστείο 

 

 

 

 

 

 

 

Περπατάει στον διάδρομο. Δίπλα έχει τον Μηνά που μιλάει με 

κάθε άνθρωπο που βρίσκει στον δρόμο του με ευγένεια και 

επαγγελματισμό. Σε μερικές περιπτώσεις κατορθώνει ακόμα 

και να αστειευτεί με ένα χιούμορ που όχι μόνο δεν γίνεται 

κατανοητό, αλλά ούτε καν αντιληπτό από τον Πολύκαρπο. 

Κοιτάζει δεξιά και αριστερά όσο περπατάει, χάνει τον ρυθμό 

του και όλο γυρίζει το κεφάλι για να βεβαιωθεί πως ο Μηνάς 

είναι ακόμα εκεί. Εκείνος το καταλαβαίνει και ακουμπάει 

απαλά  το χέρι του στον ώμο. 

«Είσαι εντάξει;» 

«Ναι.» 



Χίλια Μιλιγκράμ Απουσίας 

Σελίδα | 310  
 

«Τα έχω κανονίσει όλα στην εντέλεια, μην φοβάσαι τίποτα. Θα 

είμαι και εγώ μέσα.» 

«Εντάξει.» 

«Απλά να ξέρεις», του λέει και σταματάει το περπάτημα. «Είναι 

βαρύ το σχήμα. Δεν γινόταν διαφορετικά». 

«Πόσα κιλά;» αστειεύεται και ζορίζει ένα γέλιο. 

Ο Μηνάς χαμογελάει. 

«Ας πούμε, ότι μετά, δεν θα έχεις πολύ όρεξη για αστεία. Όμως 

δεν κρατάει πολύ ώρα. Κανένα εικοσάλεπτο, μισή ώρα το 

πολύ. Μετά πάμε σπίτι, εντάξει;» 

«Καλά.» 

«Η μαμά; Γιατί δεν ήρθε;» 

«Είχε κανονίσει με την Ελπίδα να πάνε για καρότσι και 

κούνια. Τι να της έλεγε;» 

Εκείνος αναστενάζει. 

«Δεν της είπες ακόμα;» 

«Ε, θα της πω», απαντάει ο Πολύκαρπος και σκυθρωπιάζει. 

«Μετά το σημερινό, λογικά θα πρέπει. Θα με δει κάποια 

στιγμή.» 



Χίλια Μιλιγκράμ Απουσίας 

Σελίδα | 311  
 

«Μια χαρά θα είσαι, θα δεις», απαντάει ο Μηνάς και ξεκινάει 

πάλι να περπατάει σπρώχνοντας απαλά τον πατέρα του για να 

τον ακολουθήσει. 

«Εντάξει.» 

Συνεχίζουν με αργό βήμα στον διάδρομο του υπογείου, 

περνάνε πόρτες με σημάνσεις, καθίσματα με ανθρώπους 

κουρασμένους, άλλους που τους σπρώχνουν πάνω σε 

καροτσάκια και κρεβάτια, καλημέρες και χαμόγελα, «τι 

κάνεις» και «πώς είσαι», δυο- τρία ακόμα αστεία, άλλη μια 

μέρα στην δουλειά. 

Φτάνουν, ο Μηνάς ανοίγει την πόρτα σε ένα δωμάτιο χωρίς 

παράθυρα. Στους τοίχους αφίσες για ενθάρρυνση και 

κακότεχνα ελληνικά τοπία για επιπλέον δυσφορία, αλλιώτικη, 

πικρόχολη δυσφορία για κάτι άσχημο μα υπαρκτό μέσα στον 

συρφετό του υπογείου. Γυναίκες με πράσινα ρούχα περνάνε 

και χαμογελάνε συγκρατημένα, μιλούν με τον Μηνά και 

δείχνουν στον Πολύκαρπο τον δρόμο προς τέσσερις 

πολυθρόνες στο κέντρο της αίθουσας. Οι τρεις είναι άδειες. 

«Σε ποια να καθίσω;» 

«Σε όποιαν θέλετε, κύριε Γιοκλούκογλου», απαντάει μια από 

τις γυναίκες. Δείχνει πολύ νέα, ενώ δεν είναι. Ίσως φταίνε τα 

υγρά της μάτια. 



Χίλια Μιλιγκράμ Απουσίας 

Σελίδα | 312  
 

«Εγώ θέλω σ’ αυτήν!», απαντάει χαμογελώντας και δείχνει την 

μοναδική κατειλημμένη πολυθρόνα. 

Γελάει και η γυναίκα με τα υγρά μάτια. 

«Ω! Ένας καλαμπουρτζής!», αναφωνεί ο  άντρας που κάθεται 

στην επίμαχη θέση. «Βαλ’ τον δίπλα μου. Καλό είναι να έχεις 

έναν ετοιμοθάνατο με χιούμορ κοντά σου σε τέτοιες 

περιπτώσεις!» 

Η κοπέλα δαγκώνεται. 

«Κύριε Δημόπουλε, τι είναι αυτά που λέτε;» 

Εκείνος απαντάει «γιατί, ψέματα είναι;», ο Μηνάς κοιτά 

βλοσυρά μια τον άντρα και μια τις νοσοκόμες, εκείνες 

μουρμουρίζουν «ντροπή, μην λέτε τέτοιες κουβέντες» και ο 

Πολύκαρπος γελάει, όλο γελάει και προσπαθεί να πάρει 

ανάσα ενώ τον πνίγει τελικά ο βήχας. 

«Θες το κακό μου», λέει όταν βρίσκει ξανά την ανάσα του. «Δεν 

μπορεί, θες να πεθάνω από τα γέλια πριν με σκοτώσει η 

αρρώστια!» 

Ο άντρας του χαμογελάει. 

«Κάθισε εδώ. Προσφέρω τουλάχιστον έναν θάνατο πιο φαιδρό 

από τον ανιαρό που μας έτυχε.» 



Χίλια Μιλιγκράμ Απουσίας 

Σελίδα | 313  
 

Πάει κοντά του και κάθεται. Καθώς το κάνει, ανταλλάζουν 

χειραψίες και ονόματα. Τον λένε Δημήτρη και είναι 

δικηγόρος. Ο Μηνάς ετοιμάζει τις φιάλες με τις νοσοκόμες. 

«Πονάει πολύ αυτό το πράγμα, Δημήτρη;» 

«Σαν δαιμονισμένο. Δεν έχεις ξανακάνει; Πρώτη είναι;» 

«Πρώτη από τις οχτώ.» 

«Εμένα είναι η τρίτη. Βολέψου όσο μπορείς και κάνε 

υπομονή.» 

«Τουλάχιστον θα έχω τη χαρά να βλέπω έναν δικηγόρο να 

βασανίζεται. Δεν είναι και άσχημα!» 

Γελάνε, μιλάνε, «εγώ τότε έτσι», «α, εγώ να δεις!», αστειεύονται, 

πειράζονται, σχολιάζουν την επικαιρότητα, παίρνουν μάτι τον 

πισινό της μιας νοσοκόμας και κρυφογελάνε με την ασίγαστη 

φλόγα, δυο σάτυροι, σκανδαλιάρηδες γέροι στο χείλος του 

θανάτου που σπρώχνουν κάτω από το χαλί της ζωής τους, 

ακόμα και εδώ, ακόμα και έτσι. 

Πάνω που ετοιμάζονται να παραγγείλουν ούζο και μεζέ, τους 

πλησιάζει ο Μηνάς. 

«Πατέρα; Είμαστε έτοιμοι.» 



Χίλια Μιλιγκράμ Απουσίας 

Σελίδα | 314  
 

Γλιστράει το γέλιο από τα μάτια, του ενός από τον φόβο του 

άγνωστου και του άλλου από τον φόβο της βεβαιότητας. 

Ο Δημήτρης σκύβει στο αφτί του Πολύκαρπου. 

«Αν είναι γιος σου, διώξ’ τον», ψιθυρίζει όσο ο Μηνάς ετοιμάζει 

την φιάλες της θεραπείας. 

«Γιατρός είναι, ξέρει από τέτοια.» 

«Πολύκαρπε», λέει και τον κοιτά στα μάτια. «Σήμερα δεν είναι 

γιατρός. Σήμερα είναι γιος. Διώξ’ τον.» 

Έφτασε στο χείλος του γκρεμού, χωρίς καν να το 

συνειδητοποιήσει. Στάθηκε στην άκρη και κοίταξε κάτω. Δεν 

είδε τίποτα που να αξίζει να μοιραστεί με άλλους ανθρώπους. 

«Μηνά;» 

«Έλα», απάντησε εκείνος αφηρημένος. 

«Μπορείς να με περιμένεις έξω;» 

Οι διαμαρτυρίες έπεσαν βροχή, οι απειλές, τα παρακάλια, η 

αμφιβολία. Βροχή, πάνω σε ξερολιθιά. 

«Σε παρακαλώ. Μόνος μου θα ‘μαι καλύτερα. Ξέρεις. Μέσα 

μου.» 



Χίλια Μιλιγκράμ Απουσίας 

Σελίδα | 315  
 

Είδε στο βλέμμα του την ανάγκη, τον αγκάλιασε, τον φίλησε 

και τον άφησε με ένα «μην φοβάσαι». 

Έμειναν οι δυο τους, τα χέρια τρυπημένα και τα τοξικά υγρά 

της σωτηρίας να ρέουν προς τα σώματά τους. Για λίγο δεν 

μίλησε κανείς μέχρι που ο Δημήτρης έσκυψε στο πλάι και 

διπλώθηκε πάνω από ένα λεκανάκι ξερνώντας υγρά και 

φλέμα. Ο Πολύκαρπος έσφιγγε τα δόντια προσπαθώντας να 

αντέξει τον πόνο που προκαλούσε το φάρμακο στα οστά του. 

«Είσαι… έτοιμος;» 

Γύρισε και είδε τον Δημήτρη να τον κοιτά. Στα μάτια του 

τρεμόφεγγε  η ασίγαστη φλόγα. 

«Ποτέ δεν θα είμαι έτοιμος. Ίσως τα καταφέρουμε.» 

«Ίσως. Αν όμως έχεις λογαριασμούς ανοιχτούς, κοίτα να τους 

κλείσεις.» 

Ήταν η σειρά το Πολύκαρπου να αδειάσει το περιεχόμενο του 

στομαχιού του. Αστόχησε τελείως, οι νοσοκόμες τον 

καθησύχασαν. 

«Δεν υπάρχει λογαριασμός που να μπορεί να κλείσει», 

απάντησε ξέπνοα. «Τίποτα δεν μπορούμε να κάνουμε, στ’ 

αλήθεια. Ό,τι δεν πρόλαβες να πεις, απλά δεν το ‘πες. Όσα 

ήθελες και δεν μπόρεσες ή δεν φρόντισες να κάνεις, έχουν πια 

περάσει. Ο θείος μου κάποτε μου είχε πει πως «δεν είμαστε 



Χίλια Μιλιγκράμ Απουσίας 

Σελίδα | 316  
 

ούτε αυτά που κάνουμε, ούτε εκείνα που λέμε ή επιθυμούμε. 

Τα ρέστα είμαστε, όσα έμειναν απ’ έξω». Τώρα ξέρω πως είχε 

δίκιο.» 

Ο Δημήτρης έμεινε για λίγο σκεφτικός. 

«Εμένα πάλι μου είχε πει «να πηδάω πολύ και να πίνω λίγο, 

ποτέ το ανάποδο».» 

«Και;» 

«Τώρα ξέρω πως είχε δίκιο.» 

Ήπιαν τις τελευταίες τοξικές σταγόνες μέσα σε πονεμένα γέλια. 

Όταν όλα τελείωσαν, έφυγαν σαν ξένοι. Κανείς δεν είχε όρεξη 

για άλλα αστεία. 

  



Χίλια Μιλιγκράμ Απουσίας 

Σελίδα | 317  
 

45. Οι λέξεις 

 

 

 

 

 

 

 

«Πολυαγαπημέν 

Στο διάολο και οι προσφωνήσεις. Στο διάολο και οι λέξεις 

αγάπης, στο διάολο και οι τιμές και η τρυφερότητα και όλα, μ’ 

ακούς; 

Όχι, φυσικά δεν μ’ ακούς, δεν θα μάθεις τίποτα από όσα σου 

γράφω γιατί ποτέ δεν μου έδωσες την ευκαιρία να τα πω, πήρες 

τις αποφάσεις σου, έκλεισες την πόρτα και εμένα με άφησες απ’ 

έξω, «για το καλό μου». 

Τι σκατά, νομίζεις, ξέρεις για το καλό μου; 



Χίλια Μιλιγκράμ Απουσίας 

Σελίδα | 318  
 

Κάθομαι εδώ, ναι λίγα μέτρα μακριά, στο τραπέζι της κουζίνας 

και πίνω εκείνο το ημίγλυκο που έχει περισσέψει στο ψυγείο από 

το τελευταίο μας γεύμα. Τότε δεν ήπια, τώρα πίνω, έχει περάσει 

περισσότερο από μήνας, έχει ξινίσει εκεί μέσα τόσο καιρό αλλά 

το χρειάζομαι. 

Πέρασαν και οι τρεις και μου είπαν να μην πιω, να μην κάνω 

βλακείες, «τι είναι σπουδαιότερο» μου είπαν να σκεφτώ. Στο 

διάολο, τους απάντησα και έφυγαν και οι τρεις. 

Εσύ δεν φαίνεσαι πουθενά. Μέσα υπάρχει ένας άνθρωπος. Έχει 

δυο χέρια σαν και τα δικά σου, γεμάτα πανάδες και σκόρπιες 

τρίχες και μια ελιά πάνω από τον καρπό, τόσο ίδια. Μου 

θυμίζουν τα χέρια σου πάνω στα τετράδια, πάνω στην πληγή στο 

γόνατο, πάνω σε μάγουλα. Αλλά δεν είναι τα δικά σου χέρια, 

δεν μπορεί να είναι τα δικά σου. 

Έχει δυο πόδια λεπτά και μακριά, διπλωμένα κάτω από μια 

μάλλινη κουβέρτα που βγάζει χνούδια και κάθεται ήρεμα εκεί 

χωρίς να τα κουνάει εκείνα τα πόδια τα ολόιδια με τα πόδια που 

με γύριζαν στους δρόμους της πόλης και έτρεχαν μπροστά από 

μένα, δίπλα σε μένα, πίσω μου. Όμορφα, σίγουρα πόδια. Ίδια. 

Όμως εσύ, δεν την άντεχες ούτε καν στην όψη εκείνη την παλιά 

κουβέρτα, όχι πάνω σου, είναι ξένα αυτά τα πόδια. 

Έχει ένα πεισματικά κλειστό στόμα που θυμίζει το δικό σου όπως 

συσπάται, μα σε τίποτα άλλο. Δεν δοκίμασα το φιλί του πάνω στο 

μέτωπό μου για να σου πω. Ούτε το γέλιο του είδα για να 

νοιώθω τη βεβαιότητα πως ανήκει σε εσένα. 



Χίλια Μιλιγκράμ Απουσίας 

Σελίδα | 319  
 

Τα μάγουλα είναι ίδια, ίδια τα μαλλιά, τα αφτιά, η μύτη, ακόμα 

και τα μάτια, ίδια με τα δικά σου, τόσο σου μοιάζει που 

μπερδεύτηκα δύο φορές και του μίλησα σαν να ήσουν εσύ, μου 

απάντησε σαν να ήμουν εγώ και οι άλλοι κοιτούσαν και μου 

έλεγαν «ηρέμησε, θα πάθεις τίποτα» και προσπαθούσαν να με 

αγκαλιάσουν, όμως τους έσπρωχνα γιατί μου έκρυβαν την όψη 

εκείνου του ανθρώπου και εγώ ήθελα να δω, ήθελα να 

βεβαιωθώ πως δεν ήσουν εσύ. 

Ακόμα και όταν άνοιξε τα χείλη και είπε «σ’ αγαπάω τόσο πολύ, 

μην μου θυμώνεις», δεν απάντησα «κι εγώ», τίποτα δεν είπα, 

ανάθεμά με, δεν πίστεψα πως ήσουν εσύ, έφτασε αλλιώτικη 

μέσα μου η φωνή του, ξένο το «σ’ αγαπώ». Έδειχνε να το εννοεί, 

αλλά έλλειπε κάτι από τις λέξεις. 

Εκείνο το βράδυ στο μπαλκόνι, τότε που σε έδιωχνα με πείσμα, 

και επέστρεφες με περισσότερο, τότε που δεν με χωρούσε ο τόπος 

και έφταιγες εσύ για όλα, το θυμάσαι; Θυμάσαι πως μύριζε 

βροχή και καυσαέριο; Θυμάσαι που σε κάθε σου λέξη, 

απαντούσα μονολεκτικά, καθόλου ή με βρισιές; Θυμάσαι γιατί; 

Εγώ θυμάμαι. Θυμάμαι που, πάνω στην οργή μου, σε έδιωξα, 

«παράτα με», σου είπα, «δεν σε αντέχω», και εσύ είπες «το ξέρω. 

Καμία φορά ούτε και εγώ σε αντέχω. Όμως, σ’ αγαπάω. Ό,τι και 

αν γίνει, σ’ αγαπάω». 

Μετά σε γύρευα στο σπίτι και δεν σε έβρισκα για μέρες και ας 

ήσουν στο σαλόνι με ένα βιβλίο στο χέρι, στο μπαλκόνι να κοιτάς 

τον δρόμο, στην κουζίνα να πίνεις καφέ, δίπλα μου στο 



Χίλια Μιλιγκράμ Απουσίας 

Σελίδα | 320  
 

αυτοκίνητο. Δεν σε έβρισκα, μόνο εκείνο το “σ’ αγαπάω” έβλεπα 

μπροστά μου. Και τώρα, υπάρχει μια υποψία ανθρώπου στο 

σαλόνι που προσπαθεί να με πείσει πως είσαι εσύ, πως θα είσαι 

εσύ για πάντα, ό,τι και αν συμβεί. 

Δεν σου είπα με πόσους τρόπους σε μισούσα πολλές φορές, 

σίγουρα για μερικά χρόνια, εκείνα που περισσότερο θυμάμαι. Σε 

έβρισκα βάρος, ένα πομπώδες βάρος όλο σοφία του κώλου και 

εμετικά λουλουδένια αγάπη. Ντρέπομαι απερίγραπτα πολύ για 

αυτές μου τις σκέψεις, όμως είναι αλήθεια. Ξέρω, παλιότερα σε 

λάτρευα τυφλά, κάθε σου λέξη ήταν αποκάλυψη, κάθε σου 

αγκαλιά ανακούφιση. Δεν κατάλαβες ποτέ τίποτα, ζούσες στη 

θλίψη της μεταστροφής μου, μέσα στην απορία, και ας 

μην ρώτησες ποτέ, τι πήγε στραβά; Γιατί έπρεπε να γίνουν έτσι 

τα πράγματα; 

Όταν πέρασε η μπόρα, εκείνα τα χρόνια που όταν σε κοιτούσα 

δεν ήξερα αν περισσότερο σε σιχαίνομαι ή σε λατρεύω, 

κατάλαβα τον λόγο και θα τον γράψω σε αυτό το χαρτί γιατί 

ξέρω πως δεν θα το διαβάσεις ποτέ, δεν θα το επιτρέψω να 

συμβεί, όχι τώρα, όχι έτσι που τα λόγια είναι βιασμένα και δεν 

θα σκύψω το κεφάλι μπροστά σου από ντροπή και δεν θα σου 

πω μια συγγνώμη που από τότε σου χρωστάω, ούτε καμία άλλη 

λέξη παρηγοριάς και αγάπης αυτή την στιγμή, χωρίς καμία 

αξία. Θα ήθελα όταν σου αποκαλύψω γιατί τόσο μίσος τελικά, 

να γελάς, να τρέμει το στήθος σου από χαρά ή ακόμα και αν δεν 

είναι έτσι, θα ήθελα να το πω πραγματικά σε εσένα και όχι σε 

κάτι που σου μοιάζει. 



Χίλια Μιλιγκράμ Απουσίας 

Σελίδα | 321  
 

Ο λόγος που ήταν ανάγκη να σιχαθώ την ύπαρξη σου, την 

μορφή, τα χνώτα σου, τον ήχο της φωνής σου, ήταν γιατί ήσουν 

πολύς. 

Αγαπημένε μου πατέρα, έπρεπε να μισήσω τα χέρια σου για να 

φτιάξω τον κόσμο με τα δικά μου και να στον δείξω. Έπρεπε τα 

πόδια σου να σπάσω για να σταθώ στα δικά μου. Το στόμα σου 

έπρεπε να πάψει να μιλά για να ακουστεί η φωνή μου. Έπρεπε 

να σε σβήσω. Και το έκανα. 

Σε μισώ τώρα πιο πολύ από τότε. Είχα χίλια πράγματα ακόμα να 

σου πω και δεν με αφήνεις να» 

Κοιτάζει το χαρτί, το ποτήρι και την πόρτα. Είναι ακόμα εκεί, 

προλαβαίνει. 

Σκουπίζει τα μάτια της και τρέχει, στρίβει, τον βλέπει με την 

μάλλινη κουβέρτα και το οξυγόνο στο πρόσωπο. Πέφτει πάνω 

του. 

«Κι εγώ», λέει και τον σφίγγει όσο αντέχει. «Κι εγώ σ’ αγαπάω, 

μπαμπά μου». 

Του τα είπε όλα και εκείνος μόνο άκουγε. Όταν τελείωσε, την 

φίλησε στο μέτωπο –στ’ αλήθεια είσαι εσύ- και κρατώντας το 

πρόσωπό της μέσα στα χέρια του, ψιθύρισε: 

«Σε ευχαριστώ». 



Χίλια Μιλιγκράμ Απουσίας 

Σελίδα | 322  
 

46. Πάνω στα ματωμένα της χείλια 

 

 

 

 

 

 

 

Οι μέρες είναι εντάξει. 

Ξυπνάει το πρωί, μεταβάλει επαρκώς τη ρουτίνα της ώστε να 

είναι τόσο εκεί, όσο είναι αναγκαίο να είναι. 

«Σοφία!» 

Ξεθώριασε σταδιακά η πρώτη θλίψη. Τώρα μπορεί και 

αναπνέει, έστω, της αρκεί που μπορεί και αναπνέει. 

«Σοφία!» 

Δεν της έχει απομείνει ούτε μία μικρή τρύπα στον χρόνο να 

κρυφτεί, να μην ακούει για λίγα λεπτά. και αν καταφέρνει να 



Χίλια Μιλιγκράμ Απουσίας 

Σελίδα | 323  
 

συναντήσει κάπου τον εαυτό της, συνήθως τον κερνάει έναν 

καφέ, ποτέ όμως την ίδια ώρα, ποτέ σταθερά, τόσο άτακτα και 

σκόρπια που συχνά όταν προκύπτει η ευκαιρία, δεν τον 

βρίσκει στη θέση του για να τον φιλέψει και κάθεται μόνη της 

κοιτάζοντας το κενό μέχρι να περάσει ο χρόνος που της 

διατέθηκε και να επιστρέψει στη νέα τάξη πραγμάτων. 

«Σοφία!» 

Ξεσκονίζει τακτικά, πλένεται, σκουπίζει, μαγειρεύει, τρώει και 

χέζει, κοιμάται όσο μπορεί, αναπνέει κανονικά, καμιά φορά 

καπνίζει στο μπαλκόνι, όταν της μιλούν απαντάει, χαμογελάει, 

διπλώνει τα σεντόνια, πλένει τα πιάτα. Μια φορά διάβασε ένα 

βιβλίο. Μια ακόμα έβαλε Δεύτερο και άκουσε την εκπομπή 

της Βάνας Δαφέρμου. Κοιτάει τις ειδήσεις στην τηλεόραση, 

αναστενάζει σπανίως. 

Οι μέρες είναι εντάξει πια. 

Γυρίζει μόνη μέσα στο σπίτι και πιάνεται με πράγματα που 

πρέπει να γίνουν και αλλά που δεν θα έκανε ποτέ μέσα σε μια 

σιωπή ανακουφιστική που σπάει… 

«ΣΟΦΙΑ!» 

Πονάει. Μόνο αυτό του έμεινε που να θυμίζει ζωή. Παυσίπονο 

θέλει. 



Χίλια Μιλιγκράμ Απουσίας 

Σελίδα | 324  
 

… κάθε τόσο από μια υπενθύμιση του παρελθόντος. Τότε μόνο 

λυγίζει για λίγο και ακολουθεί τυφλά τα βήματά της. Τα 

παιδιά την επισκέπτονται συχνά, μπερδεύουν τα χνάρια της 

και τα κλωτσούν να σβήσουν και για λίγο τα καταφέρνουν, 

όμως μόλις περάσει η βροχή τους εκείνα εμφανίζονται και 

πάλι το ίδιο μοναχικά με πριν, πάνω στις μοκέτες. 

Χαμομήλι, θέλει χαμομήλι. Πάντα χλιαρό με λίγο μέλι. Ή το 

μαξιλάρι. Ή την κουβέρτα. 

Και οι νύχτες είναι εντάξει. Ξοδεύτηκαν τα ξενύχτια, είναι πια 

εντάξει. Δεν υπάρχει αρκετή ησυχία, επικρατεί απόλυτος ο 

βόμβος του κονφλέρ και το σύριγμα της μάσκας όμως είναι 

καλοδεχούμενοι ήχοι. 

Στην αρχή… 

Αέρα. Ίσως του έλειψε ο αέρας. 

…την ενοχλούσε τρομερά, κινδύνευε να τρυπήσει το κρανίο 

της εκείνος ο επαναλαμβανόμενος ήχος, στεκόταν μπροστά 

της και άνοιγε διάπλατα το στόμα του γεμάτο σάλια, για να την 

καταπιεί. «Πέσε», υπαγόρευε. «Δεν υπάρχει άλλος δρόμος για 

σένα. Πέσε». 

Το σκέφτηκε μερικές φορές να το κάνει. Να πιαστεί από τα 

σαγόνια του και να συρθεί μέσα στον υγρό του λάρυγγα και 

κάτω, ως το τοξικό του στομάχι μέχρι να χωνευτεί πλήρως και 

να γίνει και η ίδια μέρος του ήχου, απόρροια της μηχανής. 



Χίλια Μιλιγκράμ Απουσίας 

Σελίδα | 325  
 

«Ρε Σοφία…» 

Κλαίει… θα πνιγεί από τις ίδιες του τις μύξες αν δεν πάω… 

Δεν το έκανε τελικά. Ούτε στην αρχή, ούτε αργότερα όταν 

έπλενε τα σεντόνια και καθάριζε το αίμα και τα σκατά του. 

Ούτε όταν έπλενε τον ίδιο, εύθραυστο και οστέινο τυλιγμένο με 

ένα ξεφλουδισμένο, άχρηστο περιτύλιγμα από ελλιπή σάρκα. 

Ούτε τότε. 

Έτριβε απαλά την πλάτη του και τα πόδια του, τον λαιμό, τα 

αφτιά, τον πρωκτό και τους όρχεις του με κάθε επιμέλεια και 

σπουδή χωρίς να υποκύπτει στο κάλεσμα του βόμβου, 

ατενίζοντας ένα υγρό στόμα και μια γλώσσα που πλατάγιζε 

θελκτικά και την έλκυε τρομερά, σε σημείο ιλίγγου. Και τότε 

άνοιγε το στόμα του ένας σάκος με κόκαλα ανάμεσα στα χέρια 

της καθώς τον έντυνε και έλεγε «σ’ αγαπάω, συγνώμη». 

Κρατιόταν από αυτό και τον έβαζε για ύπνο. Κάθε βράδυ τον 

φιλούσε στην αρχή, αργότερα σταμάτησε, δεν άντεχαν άλλο τα 

χείλια της να ακουμπάνε πάνω του, την πονούσαν, 

μυρμήγκιαζαν και μελάνιαζαν ύστερα, όσο τα δάγκωνε για να 

τον δοκιμάσει, όσο από αυτόν είχε απομείνει πάνω τους, να 

τον γευτεί πριν  ξεθωριάσει και τελικά τα μάτωνε. Αντί για 

νερό, προτιμούσε το αίμα της που είχε, έστω λίγο, από το 

άρωμα του. 

«Σόφη…» 



Χίλια Μιλιγκράμ Απουσίας 

Σελίδα | 326  
 

Κλαίει πάλι και παρακαλάει. Δεν θέλει ούτε παυσίπονο ούτε 

χαμομήλι ή κουβέρτα. Ούτε του λείπει ο αέρας. Θέλει πάλι να 

ζητήσει… 

Οι νύχτες όμως, παρά τον βόμβο και το κομμένο φιλί, ήταν 

εντάξει. Πάνω στον πάγκο της κουζίνας υπήρχε ένα μεγάλο 

ποτήρι Τζέιμσον και μερικά χάπια. Τα έπινε κάθε βράδυ με 

την ελπίδα το φάρμακο να εκραγεί μέσα της μαζί με το 

οινόπνευμα και να την κάνει χίλια κομμάτια. Η ελπίδα που 

γεννούσε αυτή η σκέψη την έστελνε για ύπνο χαμογελαστή. Η 

ελπίδα και το Ζάναξ. 

«Λυπήσου με. Έλα!» 

…Σήμερα, αγάπη μου. Όσο ο ελάχιστος εαυτός σου είναι ακόμα 

εδώ, σήμερα. Αύριο μπορεί να είναι πολύ αργά, θέλω να ξέρεις 

πως έκανα για σένα τα πάντα, θέλω να με μισήσεις ή να με 

λατρέψεις, τώρα, που ένα ίχνος σου υπάρχει γιατί αργότερα, 

ίσως να μην υπάρχει τόπος για να σκεφτείς τι μου ζητάς και σε τι 

υπακούω. 

Το λυκόφως είναι το πρόβλημα. Εκεί, πάνω στο ράμμα του 

φωτός και του σκοταδιού, χάνει τον εαυτό της. Πριν πέσει η 

νύχτα, πριν χαθεί η μέρα. Τότε κλαίει, τότε του μιλάει, τότε 

τον ακούει. Έχει τέσσερις μήνες που παλεύει με το λυκόφως 

και όλο λέει θα κερδίσει όμως βλέπει πια πως χάνει. Χάνει. 

Πίνει το ουίσκι. Πίνει τα χάπια. Δίπλα υπάρχει κάτι ακόμα. 

Είναι μια κενή σύριγγα. Βγάζει και πετάει την βελόνα στα 



Χίλια Μιλιγκράμ Απουσίας 

Σελίδα | 327  
 

σκουπίδια. Τραβάει το έμβολο και ο πλαστικός σωλήνας 

γεμίζει αέρα. 

Αέρα θέλει. Μια μικρή φυσαλίδα αέρα… 

Μπαίνει στο δωμάτιο και τον βλέπει. Τη βλέπει και εκείνος 

και πίσω από τη μάσκα χαμογελάει. 

«Ήρθες. Επιτέλους, ήρθες.» 

Ο βόμβος ανοίγει το στόμα. Του το κλείνει με τα δυο δάχτυλα 

και τον προσπερνάει, έχει επιλέξει ένα άλλο κενό για 

συντροφιά της. 

Τον πλησιάζει, χαϊδεύει τα μαλλιά του, αγγίζει το χέρι του. 

Ψάχνει την πεταλούδα στη φλέβα του ορού. Γυρίζει τη 

βαλβίδα και στην κενή θέση σφηνώνει τη σύριγγα. Τον κοιτάει. 

«Σ’ αγαπάω. Σ’ ευχαριστώ», της λέει. 

Κλαίει σιωπηρά. 

«Κι εγώ», του απαντάει. 

Ο βόμβος δυναμώνει, «έλα σ’ εμένα», φωνάζει «καλύτερα σ’ 

εμένα», της λέει, κοιτάει τη μηχανή, κοιτάει τον άντρα στο 

κρεβάτι. 



Χίλια Μιλιγκράμ Απουσίας 

Σελίδα | 328  
 

Αφήνει το βάρος της και πέφτει μέσα στα υγρά από τον πόνο 

μάτια του. 

«Αντίο, αγάπη μου.» 

Πιέζει το έμβολο. Το σωληνάκι γεμίζει αέρα, αγάπη και 

συμπόνια. 

Της χαμογελάει. Βγάζει τη μάσκα, σκύβει και τον φιλάει, τον 

φιλάει όσο περισσότερο μπορεί. Ξαπλώνει δίπλα του και τον 

κρατάει. Ό,τι απέμεινε από αυτόν μέχρι το πρωί, ήταν πάνω 

στα ματωμένα της χείλια. 

  



Χίλια Μιλιγκράμ Απουσίας 

Σελίδα | 329  
 

 

47. Η Λανθάνουσα εικόνα 

 

 

 

 

 

 

Η σιωπή. Η σιωπή την τρελαίνει. 

Πίσω τους δύει ένας πυροκόκκινος ήλιος κρεμασμένος από τα 

καμπαναριά του Τραστέβερε. 

Ακουμπάει το στήθος του, τα δάχτυλά της μετράνε τα οστά 

του. Φέρνει το αυτί πάνω από τα χείλη του και περιμένει. Η 

σιωπή της τρώει το δέρμα. 

Καθισμένοι σε ένα καφέ στην πλατεία κοιτούν τα περιστέρια και 

τους τουρίστες, την εκκλησία, τα πλακόστρωτα. Οι περαστικοί 

τους παρατηρούν έκπληκτοι. Η θέα τους ενοχλεί, κάτι στο 

βλέμμα τους, ίσως. 



Χίλια Μιλιγκράμ Απουσίας 

Σελίδα | 330  
 

Ακουμπάει το κεφάλι στο στήθος του. Του χαϊδεύει το στόμα, 

περνάει το δάχτυλο πάνω από τα σάλια που τρέχουν στο 

σαγόνι του. Δεν βρίσκει πού να κρατηθεί. 

«Μ’ ακούς;» 

Ακουμπάει το κεφάλι στον ώμο του. Της χαϊδεύει τα μαλλιά. Οι 

περαστικοί χαμογελάνε, τους κλείνουν το μάτι, κυρίως σ’ αυτόν, 

σε εκείνη στέλνουν φιλιά και πρόστυχα πειράγματα. Δεν τους 

ενοχλούν, τα απολαμβάνουν. 

Απλώνει τα δάχτυλα και χαϊδεύει τα μάτια του. Ο ήχος της 

θυμίζει, σηκώνεται αργά και τον αφήνει. Εκείνος αρχίζει να 

σβήνει. 

Ανοίγει τη ντουλάπα, σκύβει και ψάχνει, όχι πολύ. Ξέρει τι 

γυρεύει. 

«Το πιστεύεις;», τον ρωτάει. 

Εκείνος τη φιλάει, τη δαγκώνει, «δεν σε χορταίνω», απαντάει όσο 

να πάρει ανάσα και βουτάει ξανά στο στόμα της, της τρώει τα 

χείλια, στρίβει τη γλώσσα της, τα δόντια του κροταλίζουν πάνω 

στα δικά της. 

Παίρνει ένα κουτί παπουτσιών και το ανοίγει στο πάτωμα, 

δίπλα στο κρεβάτι. Βγάζει έναν φωτογραφικό φάκελο, πάνω 

έχει με μαρκαδόρο γραμμένες κάποιες λέξεις δικές του, 



Χίλια Μιλιγκράμ Απουσίας 

Σελίδα | 331  
 

πλαγιαστές, άγαρμπες, σε μια τεθλασμένη γραμμή μελάνης. 

Περνάει το χέρι πάνω από τα σημάδια. «Ρώμη, Μάρτιος ‘81». 

Κοιτάζει προς το κρεβάτι. Δεν είναι εκεί, γλίστρησε μαζί με τον 

μισό αιώνα τους. 

«Ποτέ δεν θα το πιστέψω. Και είκοσι, και εκατό χρόνια να 

περάσουν, πάλι δεν θα πιστεύω πως είμαστε μαζί», της απαντάει 

και ρίχνει το βλέμμα στην πλατεία. «Παντρεμένοι», προφέρει 

αργά την λέξη. «Η γυναίκα μου». 

Εκείνη γελάει. Μια ηλικιωμένη γυναίκα βγαίνει στο μπαλκόνι 

της, τους κοιτάει απαξιωτικά, κουνάει το κεφάλι και κάνει τον 

σταυρό της μουρμουρίζοντας ιταλικές κατάρες. 

Δεν έβγαλε πολλές φωτογραφίες σε εκείνο το ταξίδι. Ήθελε να 

το ζήσει, της είχε πει. Ένα φιλμ τετρακοσάρι Κόντακ με 

τριάντα έξι καρέ ήταν ό,τι είχε απομείνει από τη Ρώμη. 

Στριμωγμένοι εκεί μέσα ο Θεός, ο Ντα Βίντσι, Ο Μιχαήλ 

Άγγελος και οι μονομάχοι των αυτοκρατόρων. Δίπλα στο γέλιο 

της, πάνω στις βλεφαρίδες της, κάτω από τα πόδια της, μέσα 

στα μαλλιά της. Γιατί δεν υπήρχε ούτε μια φωτογραφία από 

εκείνο το ταξίδι, που να μην περιέχει την μορφή της. 

Τις απλώνει μπροστά της. Τις βάζει με σειρά. Τριάντα έξι πόζες 

δικές της. Καμία προκλητική, καμία αποκαλυπτική. και 

όμως, όλες μυρίζουν στρώμα μετά από έρωτα. Μυρίζουν 

οργασμό και πόθο. 



Χίλια Μιλιγκράμ Απουσίας 

Σελίδα | 332  
 

Περπατάνε αγκαλιασμένοι και γελάνε, πειράζονται. Αφήνουν το 

Τραστέβερε και κοιτάνε την όχθη του Τίβερη. Γυαλίζουν τα 

καφετιά νερά του ορμητικά και αφρίζουν πάνω στις γέφυρες. 

Είναι μόνοι, επιτέλους, πρώτοι φορά μόνοι οι δυο τους και 

πατάνε πάνω σε φρέσκο χώμα και δρόμους που δεν 

χαράχθηκαν ακόμα. Οι λαγόνες τους πονούν από το σεξ, τα 

πόδια λυγίζουν και νοιώθει μέσα της να ρέει ακανόνιστα ζεστό 

το σπέρμα του. Τα μάτια τους αντιγυρίζουν σε κάθε περαστικό 

μια ενοχλητική λαγνεία, έναν πόθο θηρίου, τόσο εκνευριστικό 

και πρόστυχο, επειδή δεν είναι παρά προτέρημα των λίγων. 

Είναι ο καπιταλισμός του ερωτευμένου ανθρώπου αυτό το 

βλέμμα, η επίδειξη του πλούτου απέναντι στον μόχθο για μια 

υποψία τρυφερότητας των υπολοίπων. 

Σε κάθε εικόνα… 

«Γέλα μου…» 

Εκείνη μπροστά από το γυαλί και αυτός ηδονοβλεψίας της 

στιγμής της. 

«Ρίξε πίσω τα μαλλιά σου…» 

Παγώνει τον χρόνο της μερικές φορές, όπως ήταν τότε, πρώτη 

φορά γυναίκα δική του, στο κρεβάτι του, στο κορμί του, τόσο 

που να μην μπορεί να χορτάσει, η σκέψη και μόνο τον γεμίζει 

φόβο. Πίσω από το γυαλί αυτός, ίσως σταθεί ο χρόνος. 



Χίλια Μιλιγκράμ Απουσίας 

Σελίδα | 333  
 

Στέκονται στην άκρη του ποταμού και κοιτάζουν την Ιζόλα 

Τιμπερίνα. Ο ήλιος σβήνει. 

Ψάχνει καλύτερα. Κοιτάζει με μανία. Μια, δυο, τρεις, τριάντα, 

τριάντα έξι. Πάντα το ίδιο, ένα κορίτσι γεμάτο έρωτα και ζωή 

και φως και βλακώδη χαμόγελα και όνειρα και καμία υποψία 

για το τέλος που θα έρθει, πώς θα έρθει, καμία σκέψη για τους 

τρόπους του αποχωρισμού, μόνη ανάμεσα σε έναν γαμημένο 

ροδανθώνα, μεθυσμένη από τα υγρά του Πάνα, τυφλή 

μπροστά στο κενό, το τίποτα που έρχεται συντριπτικό ακριβώς 

μετά την ολοκλήρωση των πάντων, τυφλή, ικανή ανέλπιστα να 

δει τον ωκεανό και μετά ξανά τυφλή για πάντα. 

«Εσύ;» 

Ψάχνει τις εικόνες. 

«Εσύ… δεν είσαι πουθενά.» 

Κοιτάζει πάλι το κρεβάτι, το χέρι του έχει γλιστρήσει και 

αιωρείται στο κενό, όλος ο υπόλοιπος έχει χαθεί. Γυρίζει πάλι 

στον παγωμένο χρόνο και κοιτάει, κοιτάει καλά μέχρι που 

πονούν τα μάτια της μία προς μία τις τριάντα έξι πόζες και τον 

ψάχνει να τον δει, πώς ήταν τότε, τι όψη είχε ο έρωτας, τι όψη 

η ελπίδα και δεν είναι πουθενά, είναι πάντα πίσω από το 

φακό, πηγή του γέλιου που απαθανατίστηκε. 

Και τότε τον βρίσκει. 



Χίλια Μιλιγκράμ Απουσίας 

Σελίδα | 334  
 

«Στάσου εδώ στην όχθη. Είσαι όμορφη με τα μαλλιά σου κάτω.» 

«Με ενοχλεί ο ήλιος.» 

«Φόρεσε τα γυαλιά σου. Και πάλι όμορφη είσαι.» 

Πλησιάζει το μάτι στον φακό. Πάει πιο κοντά της, θέλει να 

γεμίσει η εικόνα από εκείνα τα όμορφα μαλλιά και τα ροζ 

χείλια, δεν τον νοιάζει ο ποταμός και το νησί του. Είναι μια 

ανάσα μακριά τώρα. 

Κλικ! 

Πιάνει τη φωτογραφία και κοιτάει. Την πλησιάζει στο πρόσωπό 

της. Είναι εκεί. Ακριβώς εκεί. Δεν είναι παρά μια 

αντανάκλαση πάνω στα γυαλιά της, όμως τον βλέπει. 

Κρατάει τη μηχανή στο ένα μάτι, το άλλο το έχει κλειστό και 

φοράει πλατύ ψάθινο καπέλο. Και της χαμογελάει. 

Μια σταγόνα πέφτει πάνω στο κορίτσι και την βρέχει. 

Βγάζει τα γυαλιά της, βγάζει τα ρούχα και στέκεται γυμνή στην 

όχθη. 

«Έλα.» 

Εκείνος χαμογελάει ακόμα. 

«Αδύνατον. Αδύνατον.» 



Χίλια Μιλιγκράμ Απουσίας 

Σελίδα | 335  
 

Μπαίνει στον ποταμό, βαδίζει όσο μπορεί και καταδύεται. Όταν 

βγαίνει ξανά στην επιφάνεια, κοιτάζει προς την όχθη όμως δεν 

τον βρίσκει πουθενά. 

Η φωτογραφία έχει αδειάσει τελείως, τα χημικά διαστέλλουν 

τους κρυστάλλους, εικονοποιούν, και όμως, το μόνο που 

μετράει είναι η αντανάκλαση, η λανθάνουσα εικόνα μιας 

ευτυχίας. Την κοιτάζει επίμονα, εκείνο το χαμόγελο και όλες 

τις υποσχέσεις του. Την παίρνει ο ύπνος έτσι, πάνω στις 

τριάντα έξι εικόνες ενός ανυποψίαστου κοριτσιού που έχει 

χαθεί εδώ και πολύ καιρό. 

  



Χίλια Μιλιγκράμ Απουσίας 

Σελίδα | 336  
 

48. Σκουπίδια αξίας στη βροχή 

 

 

 

 

 

 

 

Πήρε τηλέφωνο. Το έκανε χωρίς να το καταλάβει, όση ώρα 

μιλούσε, κοιτούσε έξω από το παράθυρο το σύννεφο που 

έκρυβε τον ήλιο, μαύρο στην καρδιά του, έτοιμο για την 

επικείμενη μπόρα. 

Εκείνος ρώτησε κάτι, του απάντησε μονολεκτικά και 

ακολούθησε μια ακόμα ερώτηση. Είπε δυο λέξεις παραπάνω 

με το βλέμμα πάντα εκεί, πάνω στο σύννεφο, στην αέρια 

μορφή του νερού που πασχίζει να επιστρέψει στην πρότερη 

κατάστασή του, που δεν ενδιαφέρεται για την εποχή, τον υετό, 

τη βαρομετρική κλίμακα και τα προγνωστικά μοντέλα, που 

όλο επιστρέφει αβίαστα πίσω στην αρχή, στην προηγούμενη 

μορφή μόνο και μόνο για να μπορέσει ξανά να εξατμιστεί 

χωρίς να λογαριάζει πόσο από το ατομικό του βάρος εξασθενεί 

με κάθε μετάπτωση, χωρίς συνείδηση της περιοδικότητας της 



Χίλια Μιλιγκράμ Απουσίας 

Σελίδα | 337  
 

μίας ή της άλλης φύσης, μόνο επιθυμεί, διακαώς ποθεί και 

λαχταρά και θέλει με τη βεβαιότητα της μετουσίωσης, με ένα 

αυτάρεσκο χαμόγελο στα χείλη και εκνευριστική 

καρτερικότητα στα ηλίθιά του μάτια. 

Η σιωπή που ακολούθησε τα λόγια της ήταν δυσοίωνη. Της 

είπε «έρχομαι από ‘κεί» και το έκλεισε. 

Ήρθε πάνω που ξεκινούσε η βροχή, ασθενική, βαριεστημένη 

ψιχάλα πάνω στις ταράτσες και στις πλάκες των πεζοδρομίων 

και στα ρείθρα κι από εκεί, πίσω στην αρχή. 

Εκείνη κοιτούσε τις ψιχάλες και κάπνιζε στο σαλόνι όταν 

μπήκε μέσα. Την προσπέρασε χωρίς καλημέρα -μην πας- και 

πήγε στο υπνοδωμάτιο -δεν είναι εκεί-. 

Ψιθύρισε «μπαμπά;», ρώτησε «μ’ ακούς;» κι όταν βεβαιώθηκε 

πως δεν τον άκουγε άρχισε να κλαίει, ίδιος με εκείνο το μαύρο 

στην καρδιά του σύννεφο χωρίς καμία ικανότητα μεταστροφής 

σε οποιαδήποτε πρότερη κατάσταση, γεμάτος επίγνωση της 

αδυναμίας του, μπροστά σε μια μόνιμη κατάσταση ατμού που 

μόνο λαχταρά, απλά επιθυμεί. Και δεν μπορεί. 

Τον άκουσε. Τον άφησε. Άναψε και άλλο τσιγάρο και πριν το 

τελειώσει, ήρθε και τη βρήκε. Την αγκάλιασε και τη φίλησε. 

Δεν μίλησε για λίγο, δεν είχε τίποτα να πει. Καθόταν δίπλα της 

και κοιτούσε τα σταυρωμένα του χέρια. 

Ξαφνικά σηκώθηκε. 



Χίλια Μιλιγκράμ Απουσίας 

Σελίδα | 338  
 

«Θα κανονίσω τα υπόλοιπα», της είπε. 

Τα κανόνισε. Μέσα σε λίγη ώρα, όλα ήταν όπως πριν, έξω ο 

ήλιος κυριαρχούσε, το σύννεφο είχε επιστρέψει στο ποτάμι. 

Τον άκουγε να μιλάει, να υποδεικνύει πού είναι και πώς 

πρέπει να γίνει σε όσους ήρθαν να τους φροντίσουν. Έπειτα, 

όταν έμειναν οι δυο τους στο σπίτι, τον παρακολουθούσε που 

γύριζε με μαύρες σακούλες στα χέρια, μάτια θολά και σαγόνι 

σφιγμένο και μάζευε, πετούσε, έσκιζε, έσπρωχνε, τραβούσε, 

έκλαιγε, «μην κάνεις τίποτα εσύ», έλεγε, «θα τα κανονίσω όλα», 

έκρυβε, έσβηνε με μανία κάθε λεπτομέρεια, κάθε λάθος 

σημάδι και εκείνη άνευρη έψαχνε για το επόμενο σύννεφο, 

σίγουρα θα ερχόταν και άλλο, σίγουρα θα ποθούσε και αυτό. 

Τελείωσε πριν το μεσημέρι. 

«Φεύγω. Πάω να το τελειώσω.» 

Κούνησε το κεφάλι της. 

«Μάνα, πήρα και τα σκουπίδια.» 

Ποτέ πριν δεν την είχε πει έτσι. Μαμά, μητέρα, μάμυ, Σοφάκι, 

ναι. Μάνα, ποτέ. Γύρισε και τον κοίταξε. Το είδε στα μάτια 

του. Καλά κρυμμένο σε σκιές, ένας απόηχος ευγνωμοσύνης 

πίσω από την ορχήστρα του τέλους. 

«Πήρα όλα τα σκουπίδια. Είμαστε εντάξει.» 



Χίλια Μιλιγκράμ Απουσίας 

Σελίδα | 339  
 

Τυλίχτηκε πάνω στην πολυθρόνα, διαλύθηκε ξανά και ξανά 

και ξανά, κάθε μικρό κομμάτι σε δύο ακόμα μικρότερα κι 

ακόμα παραπάνω μέχρι που έγινε μια λεπτή, νωπή σκόνη από 

εντόσθια, οστά και χημικές ενώσεις πάνω στα ακάρεα του 

σαλονιού. 

Όχι! Όχι! Δεν πήρες όλα τα σκουπίδια, τίποτα δεν πήρες. 

Πάρε και τα σεντόνια, κανείς δεν θέλει τέτοια σεντόνια, μ’ 

ακούς; Έχουν ακόμα πάνω τον τελευταίο ιδρώτα, όχι τον ιδρώτα 

της σύλληψης, ούτε της ζέστης του Αυγούστου, ούτε του πυρετού 

που τυραννά το σώμα, τον τελευταίο έχει, ένα σκουπίδι είναι σαν 

όλα τ’ άλλα. 

Κι εκείνο εκεί, το πλαστικό ποτήρι, παρ’ το κι αυτό. Δεν ξεδίψασε 

κανένας από αυτό το ποτήρι, μυρίζει ασθενικό χνώτο και 

χημειοθεραπεία, παρ’ το σου λέω! 

Στο διάολο, να πάει. Μην πάρεις μόνο τα σκουπίδια του 

άρρωστου. Πάρ’ τα όλα, μαζί κι αυτά του ζωντανού. Την 

οδοντόβουρτσα, το ξυράφι -άσ’ το το ξυράφι, είναι καλό ακόμα-, 

πάρε το ρολόι του, τα παπούτσια, το πορτοφόλι και τις γραβάτες. 

Πάρε τα πουκάμισα, τα σακάκια, τα παντελόνια, δεν κάνουν σε 

κανέναν, πέτα ό,τι του ανήκει, δεν θα τα ζητήσει κανείς. 

«Με άκουσες, μάνα; Τα πήρα όλα. Μην ανησυχείς. Είμαστε 

εντάξει.» 



Χίλια Μιλιγκράμ Απουσίας 

Σελίδα | 340  
 

Τρέμουν τα χείλη της καθώς καταπίνει μύξες και αλμυρά 

σάλια και δεν μιλάει. 

Δεν αρκεί! Πάρε κι άλλα! Πιο πολλά! Πάρε το στρώμα μαζί με το 

κρεβάτι, ξήλωσε τα κουφώματα, κάποτε τα ακούμπησε, τα 

άγγιξε με τα χέρια του, τα πλακάκια, τα βιβλία, τους σοβάδες, 

τον καναπέ, παρ’ τον! Παρ’ τον! Το τραπέζι που έφαγε, εκεί που 

κατουρούσε και έφτυνε και έπλενε το σώμα του, πάρε τις 

κατσαρόλες, πάρε εσένα, την αδερφή σου, το αγέννητο παιδί 

της, όλους σας έχει αγγίξει, πάρε εμένα, το στόμα μου τον έχει 

ακόμα πάνω του, τα μάτια μου τον κοιτούν, τον λαιμό μου, τα 

βυζιά μου, τη μήτρα μου και τον τράχηλό μου, τα πόδια, τίποτα 

μην αφήσεις! Πάρε τα πάντα, τίποτα που να έχει κάτι δικό του 

μην μείνει πίσω γιατί θα το μισώ, θα το σιχαίνομαι και θα το 

φοβάμαι, θα θέλω να του μοιάσω, να μοιάσει αυτό σ’ εμένα, σ’ 

αυτό που ήταν και ξέρω πως δεν γίνεται, τρόπο δεν έχει τίποτα 

να φέρει πίσω το άγγιγμα που χάθηκε. Σκουπίδια είναι όλα. 

Σκουπίδια και σκόνη. 

«Μάνα;» 

«Σε άκουσα, ψυχή μου. Σε άκουσα», απαντάει και πάει κοντά 

του. Τον αγκαλιάζει, τον φιλάει. «Τι θα έκανα; Τι θα έκανα, 

χωρίς εσένα;» 

Σηκώνει τη σακούλα και ανοίγει την πόρτα. 

«Πάω. Είπαν από το γραφείο να διαλέξεις ρούχα. Θα στείλουν 

κάποιον να τα πάρει.» 



Χίλια Μιλιγκράμ Απουσίας 

Σελίδα | 341  
 

«Εντάξει.» 

Η πόρτα κλείνει βαριά. Γυρίζει και κοιτάει, μια τεράστια 

χωματερή όμορφων πραγμάτων την περιστοιχίζει και το νερό 

δεν βρίσκει τρόπο να διαφύγει, παραμένει χαμηλά, ομίχλη 

νοσηρή λίγο πριν τη λιώσει ο ήλιος. 

Ανοίγει την ντουλάπα του. Κοιτάζει τα ρούχα, βγάζει τα πιο 

ταιριαστά, γραβάτα, κάλτσες, δερμάτινα παπούτσια και ζώνη, 

εσώρουχο καινούργιο και φανέλα, πουκάμισο ριγωτό και 

κουστούμι, το πιο ακριβό του. 

Τα ακουμπάει στο κρεβάτι, προσεκτικά το ένα δίπλα στο άλλο, 

μεγάλα τρόπαια, σημάδια κάποιας εποχής όπου κατείχε, ένα 

σωρό τακτοποιημένα, πανάκριβα, όμορφα πράγματα της 

στιγμής που κάποτε απέκτησε με κάποιου είδους ζέση για όσα 

τόσο αδίκως θεωρήθηκαν ζωή. 

Μα δεν είναι τίποτα περισσότερο από σωρός σκουπίδια, που δεν 

μάζεψε ο γιος σου. 

  



Χίλια Μιλιγκράμ Απουσίας 

Σελίδα | 342  
 

49. Yokluk Oğlu * 

 

 

 

 

 

 

 

 

 

* (Τουρκικά: Οι λέξεις «απουσία» και «γιος» που συνθέτουν το επίθετο του ήρωα) 

 

Είχα μία τρομερά χιουμοριστική διάθεση από το πρωί, από τη 

στιγμή ακόμα που απέκτησα συνείδηση της κατάστασής μου. 

Κρυφογελούσα στο άκουσμα της παραμικρής λέξης, μία 

υποψία φθόγγου ήταν αρκετή για να λυθώ σε νευρωτικά γέλια 

από τα οποία δεν κατάφερα να συνέλθω παρά προ ολίγου. 

Όλα φαντάζουν κωμικά και κάπως πρόσκαιρα, όλα μοιάζουν 

με φάρσα, ρε πούστη μου! 

Όχι, δεν ήταν οι φωνές τους που με συνέφεραν ακαριαία, σε 

σημείο μάλιστα που να αισθανθώ τη δυσφορία της στιγμής, 

μπορώ να καταλάβω τη ματαιότητα του πόνου και τον εγωισμό 

που τον περιβάλλει. Είναι όλα κωμικά, μία φάρσα και όλο 

αυτό δεν έχει κανένα νόημα, δεν θα συνέβαινε αν δεν είχα 



Χίλια Μιλιγκράμ Απουσίας 

Σελίδα | 343  
 

βρεθεί αντιμέτωπος με την τραγικότητα των συνθηκών και όλα 

αυτά εξαιτίας ενός ήχου που μου θύμισε με όλο του το 

ρυθμικό σθένος, κατούρημα στην τουαλέτα. 

Στέκεσαι όρθιος μπροστά σε μία πεντακάθαρη πορσελάνινη 

λεκάνη, αστράφτει και μοσχοβολά φθηνή, μαζική, αλκαλική 

χημεία, δεν είναι παρά μια τουαλέτα σαν όλες και εσύ 

ανοίγεις το καπάκι. Αν είσαι αρκετά ευπρεπής σηκώνεις και το 

κάθισμα χωρίς να υπάρχει καμία υποχρέωση, τίποτα μεμπτό 

στο να μην το κάνεις, εκτός ίσως από την αίσθηση ιδιοκτησίας 

που επιδεικνύεις βλακωδώς απέναντι σε ένα αντικείμενο που 

προφανώς δεν σου ανήκει και που σίγουρα θα φιλοξενήσει τα 

περιττώματα και άλλων ανθρώπων. Παρά τη σκέψη που 

διαπερνά στιγμιαία το φτωχό μυαλό σου κατεβάζεις το 

παντελόνι και ξεκινάς. Δειλά στην αρχή, προσπαθείς να 

βεβαιωθείς πως η πορσελάνη είναι δεκτική σε σχέση με τα 

ούρα σου, πως δεν θα αποβάλει ό,τι από μέσα σου περισσεύει 

και έχεις να της προσφέρεις. Το κάνεις ασυναίσθητα, όμως το 

κάνεις. Μόλις βεβαιωθείς ότι όλα πάνε καλά, αρχίζεις να το 

διασκεδάζεις και πιτσιλάς, κάνεις κύκλους πάνω στα 

τοιχώματα και χαμογελάς βλέποντας την κιτρινωπή σου ουσία 

να τρέχει ελεύθερη και μόλις η ροή φτάσει στο απόγειο της 

έντασής της, στοχεύεις κατευθείαν στο κέντρο γιατί μετά από 

τόση ώρα τρυφερού παιχνιδιού με το νερό που λιμνάζει, θέλεις 

να το δεις να κυματίζει και να αφρίζει, έχεις κουραστεί να το 

παρακολουθείς καθώς ανατριχιάζει απαλά από τα ούρα που 

σταλάζουν, δεν αντέχεις άλλο, πρέπει να ταράξεις για τα καλά 

τον βάλτο, να κάνεις τη διαφορά, να ακούσεις τη μελωδία του 



Χίλια Μιλιγκράμ Απουσίας 

Σελίδα | 344  
 

άχρηστου καθώς βγαίνει από μέσα σου και λερώνει κάτι άλλο, 

κάτι τόσο ταπεινό όσο μία γαμημένη λεκάνη, σου αρκεί να 

κατουρήσεις πάνω σε κάτι εκείνη τη στιγμή, δεν νοιώθεις 

τίποτα περισσότερο από αγνή ανακούφιση, μπορεί ακόμα και 

περηφάνια γιατί μόνο εσύ μπορείς να κατουρήσεις με αυτό τον 

μοναδικό τρόπο, είναι η προσωπική σου σφραγίδα. 

Να τος πάλι, τον ακούω ξανά, το ίδιο ρυθμικός, το ίδιο 

επίμονος αν και κάπως σποραδικός προς το παρόν, έρχεται 

και φεύγει και κάθε που αυτό συμβαίνει, ακολουθεί ένα 

κλάμα, μια ευχή ή μια απελπισία, όμως αυτό δεν είναι παρά 

μια συνοδεία άνευ σημασίας, περίπου όπως και το σφύριγμα 

που βγαίνει από τα χείλη σου καθώς κατουράς. 

Νοιάζεσαι υπερβολικά πολύ χωρίς στιγμή να το καταλαβαίνεις 

για τον τρόπο που θα απλώσεις γύρω σου τα μέσα σου 

άχρηστα. Σε ζορίζουν. Εσύ σε ζορίζεις. Επιλέγεις τη δουλειά 

σου, ονειρεύεσαι το σπίτι σου, τη γυναίκα σου, το σκυλί σου, 

τις διακοπές σου, τις πουτάνες σου, ιλουστρασιόν όλα, όλα να 

γυαλίζουν λουσμένα κάτουρο που δεν χωράει μέσα σου. Σε 

νοιάζει υπερβολικά πολύ ο εαυτός σου, ο διπλανός σου, τι θα 

πεις εσύ για αυτόν, τι θα ακουστεί από αυτόν για εσένα, βάζεις 

μέτρα για την ανωτερότητά σου το πτυχίο, το πορτοφόλι, τη 

γνώση, τα μπράτσα ή τα βυζιά σου, τα παιδιά που έκανες, τα 

παιδιά που δεν έκανες, δεν σε νοιάζει να είσαι εσύ παραπάνω 

αρκεί όλοι οι υπόλοιποι να είναι παρακάτω. Δεν καταλαβαίνεις 

τίποτα, λείπεις απόλυτα από τα χρόνια σου γιατί ποτέ δεν 

έψαξες να βρεις εσένα. Έψαξες για λεφτά, έψαξες για γαμήσι, 



Χίλια Μιλιγκράμ Απουσίας 

Σελίδα | 345  
 

για καριέρα, για μία γαμημένη εικόνα που να σου φαντάζει 

όμορφη στα μάτια των άλλων, αλλά στιγμή δεν έψαξες εσένα, 

δεν είσαι παρά ο γιος της απουσίας σου. 

Ο ήχος γίνεται ορμητικός τώρα, μακραίνει ο λυγμός τους, 

χώθηκαν σε κάποιου τον ώμο. Δεν κλαίνε για μένα, μην 

γίνεσαι ηλίθιος. Για τους εαυτούς τους κλαίνε γιατί για πρώτη 

φορά θυμούνται όλοι πως ξέχασαν να αναζητήσουν τον εαυτό 

τους. Δεν σταμάτησαν στιγμή σε αυτήν τη φρενήρη κούρσα να 

ρωτήσουν «γιατί» και τώρα το κάνουν. Ρωτούν λίγο πριν 

αρπάξουν μια χούφτα χώμα: 

«Ώστε αυτό είναι; Εκεί πάει η ιστορία;» 

Και μετά τρομάζουν αληθινά, για πρώτη φορά τρομάζουν και 

φτάνουν να σκέφτονται το «γιατί». 

Γιατί τα λεφτά και όσα μπορούν να αγοράσουν και όχι τις 

αισθήσεις και όσα μπορούν να αντιληφθούν; Γιατί το γαμήσι 

και όχι τη λατρεία του σώματος; Κανείς δεν γαμάει με το 

κορμί του, γαμάνε με το εγώ τους, γαμάνε ακρωτηριασμένοι, 

τυφλοί, χωρίς να μυρίζουν ή να γεύονται. Γιατί την καριέρα 

και όχι τη δημιουργία ή ακόμα καλύτερα, την προσφορά; 

Γιατί την εικόνα των άλλων και όχι τη μεγάλη εικόνα; 

Και τότε λυγίζουν και κλαίνε σαν πεινασμένα μωρά που 

γέρασαν πριν φάνε. 



Χίλια Μιλιγκράμ Απουσίας 

Σελίδα | 346  
 

Όχι, οι κηδείες των περισσότερων δεν είναι ψεύτικες. Διαρκείς 

είναι, μόνιμες, εκούσιες, συμβαίνουν ξανά και ξανά επί 

χρόνια και διδάσκουμε σε όσους σπέρνουμε όλους τους 

σωστούς τρόπους για να πεθαίνουν καθημερινά, χωρίς να το 

γνωρίζουν, να τους διαφεύγουν τα μεγάλα, να κάνουν κύκλους 

και να στοχεύουν στο κέντρο των υδάτων με τα κίτρινα ούρα 

τους και να είναι χαμογελαστοί και νωθροί και προσωρινοί 

απέναντι στην ύπαρξη και τη συνειδητοποίηση αυτής , να είναι 

γνήσια παιδιά της ίδιας τους της απουσίας. 

Τραβήχτηκαν τώρα από τους ώμους και φεύγουν, φτάνουν τα 

δάκρυα, αρκετά συμπέραναν σε μία ώρα για τα χρόνια που 

έχουν πίσω τους και εκείνα που τους απομένουν. Μέχρι το 

βράδυ αυτή η μέρα θα έχει διαπεράσει ένα εκατομμύριο 

φορές το κορμί τους. Κάποιοι θα προσπαθήσουν, εγώ το έκανα 

καμιά φορά, συνήθως όμως όχι. Οι υπόλοιποι θα έχουν 

ξεχάσει μέχρι να γεμίσει ξανά η κύστη τους. Θα συνεχίσουν να 

κατουράνε τις ζωές του. Και θα βρεθούν ξαφνικά στην κηδεία 

του σώματός τους, να γελούν υστερικά με τον θρήνο όσων 

πιστεύουν ακόμα ότι ζουν μόνο και μόνο επειδή αναπνέουν 

μιας και οι περισσότεροι αγνοούν πως δεν είναι παρά παιδιά 

της απουσίας τους. Κι αυτό είναι τόσο αστείο. Ω, Θεέ μου, 

τόσο αστείο. 

  



Χίλια Μιλιγκράμ Απουσίας 

Σελίδα | 347  
 

50. Πολύκαρπέ μου 

 

 

 

 

 

 

 

 

 

 

«Δεν αντέχω, ώ Θεέ μου! ΔΕΝ ΑΝΤΕΧΩ!»  

Στρίβει το κορμί της και κυρτώνει πάνω στα τσαλακωμένα 

σεντόνια, διπλώνεται και δένει τα γόνατα πάνω στην κοιλιά 

της. 

«Τι έπαθες, κούκλα μου;» ρωτάει εκείνος ανήσυχος και σκύβει 

να την αγκαλιάσει. Τον σπρώχνει. 

«ΑΣΕ ΜΕ!» 

Μία μικροσκοπική κουκίδα σπάνιας πολυπλοκότητας 

εγκλωβισμένη στη ρητίνη ενός πόθου, ενός φιλιού και όμως, 

τόσο ισχυρή ενάντια στην παροδικότητά της που δεν μπορεί 

παρά να συγκριθεί με τα ζωοδόχα άστρα. Ξαπλωμένη σε μια 



Χίλια Μιλιγκράμ Απουσίας 

Σελίδα | 348  
 

κούνια στρίβει και ουρλιάζει, μπλεγμένη στο σεντόνι, διαπερνά 

τον χώρο, κάμπτει τον χρόνο και εκτοξεύεται στην ουσία των 

άλλων ανθρώπων άγνωστη, κατάφωτη και τρομαχτική μέσα 

στην ομορφιά της. 

Ο Θωμάς την αφήνει, η ώρα πλησιάζει, παίρνει τηλέφωνα και 

μαζεύει πράγματα. 

Τρέχει με την ταχύτητα του ήχου μέσα στους δρόμους τη πόλης, 

δεν είναι πια κουκίδα, θυμίζει τώρα αμυχή, μία επιπόλαια λύση 

της συνέχειας του δέρματος ενός βαριεστημένου λεπτοδείκτη, 

δεν το γνωρίζει ακόμα όμως αυτή η γρατζουνιά θα είναι ο 

θάνατός του, αυτή η γρατζουνιά θα παγώσει τον χρόνο. Το 

βράδυ ξαπλωμένη σε ένα κρεβάτι με ουρανό, στρίβει ξανά και 

ξανά το νευρώδες σώμα, φοβάται εκείνη το σκοτάδι και το 

σκοτάδι τα μάτια της που εκτοξεύουν πηγαία φλόγα. 

«Θωμά; ΘΩΜΑ ΜΟΥ;» 

Φωνάζει και κλαίει και σφίγγει τα δόντια με την ανάσα 

κομμένη και γυρίζει το κορμί της, τεντώνει τα δάχτυλα των 

ποδιών, δαγκώνει το μαξιλάρι και ουρλιάζει. 

«Υπομονή, αγάπη μου, πάρε ανάσα», της λέει και πλησιάζει 

φοβισμένα, γεμάτος ανημποριά και επιθυμία. «Μπορείς να 

καθίσεις; Προσπάθησε να καθίσεις.» 

Βαδίζει πάνω στο σουέλ, φέρνει το σουέλ. Οι γοφοί της 

περιγράφουν την υδρόγειο, το στήθος της βλασταίνει και ανθίζει 



Χίλια Μιλιγκράμ Απουσίας 

Σελίδα | 349  
 

και μυρίζει αργό θάνατο, το στόμα της γυαλίζει δίκοπο, δεν είναι 

μία αμυχή πάνω στους λεπτοδείκτες. Είναι πληγή, στίγμα πάνω 

στων αγοριών τα στήθια. Είναι ένα κομμάτι ατόφιας επιθυμίας 

που μαρτυράει τους τρόπους των ανθρώπων, ξεχειλίζει από τους 

τρυφερούς μηρούς της το μυστικό της ύπαρξης, η ίδια η εξέλιξη 

αναβλύζει από τον πρώτο πόθο και ορίζει τους τρόπους της 

συνέχειας, της διάρκειας. Δεν είναι αμυχή. Είναι αιτία και 

αποτέλεσμα, είναι ο ορισμός της ύπαρξης και η γέννηση του 

πρώτου Θεού. Είναι φόβος και ανάγκη. 

Προσπαθεί να καθίσει στην άκρη του κρεβατιού. Ο Θωμάς τη 

βοηθάει, περνάει το χέρι γύρω από τη μέση της και τελικά τα 

καταφέρνει. Τη χαϊδεύει και φιλάει τα υγρά της μάγουλα. 

«Ηρέμησε, όλα καλά θα πάνε», της λέει χωρίς να είναι βέβαιος 

αλλά νοιώθει καλά με το ψέμα του. «Μπορείς να σηκωθείς; 

Πρέπει να φύγουμε.» 

Εκείνη προσπαθεί για λίγο όμως αφήνεται ξανά στην άκρη του 

κρεβατιού. Φέρνει τα χέρια στο πρόσωπο και ξεσπάει σε 

κλάματα. 

«Τι έπαθες, ομορφιά μου; Πονάς;» 

Γυρίζει γυμνή πάνω στο σεντόνι, δεν είναι πλέον φόβος, δεν 

είναι πληγή. Πλέκει τα δάχτυλά της πάνω στο στήθος του, τα 

χείλη της πάνω στο στόμα του, τα πόδια της γύρω από τον φαλλό 

του σε μια στιγμή  μοναδικής διαύγειας. Είναι το συμπέρασμα, η 

απάντηση σε όλες τις ερωτήσεις, η αλήθεια και το ψέμα του 



Χίλια Μιλιγκράμ Απουσίας 

Σελίδα | 350  
 

σκοπού, γίνεται άσυλο και στέγη. Γίνεται προσφορά και 

μαρτυρική απόλαυση. Δεν προστάζει πια η σάρκα, έχει 

ημερέψει, έχει χορτάσει άγγιγμα και  μυστικά το δέρμα. 

Προστάζει η απορία, ορίζει η συνέχεια και η μοναξιά του 

ανολοκλήρωτου, προστάζει ο νους που ξυπνάει από τον εφήμερο 

ύπνο και η πρώτη ουσία που αρρωσταίνει αδύναμη μπροστά στη 

συνειδητοποίηση του προσωρινού. 

Εκείνη συνεχίζει να κλαίει μέχρι που της κόβεται η ανάσα και 

κρατιέται σφιχτά από πάνω του. 

«Γαμώτο», μουρμουρίζει. «Γαμώτο! Έπρεπε να είναι εδώ 

σήμερα. Έπρεπε να είναι εδώ.» 

Ο πόνος την τυλίγει στοργικά και χάνει κάθε αίσθηση. Φωνές, 

αγγίγματα, παρακάλια, τίποτα δεν ακούει, τίποτα δεν 

συγκρατεί πέρα από τα πόδια της που είναι βρεγμένα και 

μουδιάζουν πάνω στο μέταλλο, τίποτα άλλο δεν τη νοιάζει πια.  

Ιδρώνει και σφίγγεται και φωνάζει σε μια έκρηξη που 

πυροδότησε η ίδια και όμως την αφήνει ανέγγιχτη, δεν είναι 

δικός της ο ιδρώτας, ούτε το κλάμα, ούτε η κραυγή ή ο 

ψίθυρος. Κι αυτό το χέρι που κρατάει σφιχτά τον Θωμά, 

ανήκει σε κάποιον άλλο. 

Είναι γυναίκα.  

Τους ακούει. 



Χίλια Μιλιγκράμ Απουσίας 

Σελίδα | 351  
 

«Κράτα, μωρό μου, μία φορά ακόμα.» 

«Κόψε το περίνεο, περίπου ένα εκατοστό. Ναι, εδώ ακριβώς.» 

Το ψαλίδι κόβει, ο Θωμάς μουγκρίζει όμως εκείνη το μόνο 

που νοιώθει είναι το ζεστό αίμα πάνω στον πρωκτό και τους 

γλουτούς της. 

«Είσαι έτοιμη;» 

Τίποτα δεν είναι πιο καθηλωτικό από την ίδια, τίποτα δεν 

υπάρχει που να είναι ανώτερο σε μέγεθος και έκταση από τη 

φύση που την ορίζει. 

Κουνάει το κεφάλι αποφασιστικά.  

Είναι όμορφη, τσακισμένη, σπασμένη σε χίλια τέλεια κομμάτια. 

Ένας αγκώνας καρφώνεται στο διάφραγμά της. 

Είναι φοβισμένη μπροστά στην ίδια της την ισχύ. 

Η μήτρα της συσπάται, το αίμα στάζει σε ένα σκεύος κάτω από 

τα ανοιχτά της πόδια. 

«ΤΩΡΑ!» 

Είναι η αρχή και το τέλος. 



Χίλια Μιλιγκράμ Απουσίας 

Σελίδα | 352  
 

Όλο το κορμί της λειτουργεί αυτόματα και προγραμματισμένα, 

χωρίς να περιμένει από εκείνη τίποτα περισσότερο από την 

αυτονόητη αναπνοή και μια σύσπαση ικανή να αμβλύνει τον 

χρόνο. 

Φωνάζει «δεν αντέχω!», ο Θωμάς την παρακαλάει και της 

σκουπίζει τον ιδρώτα, μια γυναίκα της λέει «μπορείς, είσαι 

δυνατή, σπρώξε!», ο γιατρός φωνάζει «κι άλλο, κι άλλο, μην 

σταματάς!» κι αυτή σπάει, ουρλιάζει την τελευταία εκπνοή και 

κλείνει τα μάτια. 

Είναι η ελπίδα. 

Για λίγο φτάνουν στ’ αφτιά της ψίθυροι και βαριές ανάσες. 

Τότε τον ακούει. 

Ο αέρας διαστέλλει βίαια τα πνευμόνια του και τον πονάει. Οι 

πρώτες ανάσες είναι πάντα αυτές που πονούν περισσότερο. 

Ο Θωμάς κλαίει δίπλα της, η μαία γελάει δακρυσμένη και οι 

γιατροί της μιλάνε και της λένε γλυκόλογα, εκείνη τα έχει 

χαμένα. 

«Αυτός είναι», της λέει μια γυναίκα και την προτρέπει να 

ανοίξει τα χέρια. «Ο γιος σου». 

Τον τυλίγει, όλοι ξεθωριάζουν και σκορπούν σε ένα 

εκτυφλωτικό   σκοτάδι. Ο Θωμάς, οι γιατροί, το λευκό 

δωμάτιο, όσοι περιμένουν έξω από αυτό και όσοι λείπουν, 



Χίλια Μιλιγκράμ Απουσίας 

Σελίδα | 353  
 

τίποτα δεν υπάρχει. Εκείνος ανοίγει το στόμα και με τα 

δάχτυλα ψάχνει το δέρμα της, χαράζει με τα νύχια τον μαστό 

της και τυλίγει με τα χείλια του την θηλή. 

«Ψυχή μου», του λέει και φιλάει την παλάμη του. 

Περνάει το δάχτυλο πάνω από το μάγουλό του ενώ εκείνος 

ρουφάει λαίμαργα και γρατζουνάει και κλωτσάει και 

προσπαθεί να αφυπνίσει τις αισθήσεις του και η Ελπίδα 

χαϊδεύει τα μαλλιά του, χαμογελάει και ψιθυρίζει: 

«Πολύκαρπέ μου». 

  



Χίλια Μιλιγκράμ Απουσίας 

Σελίδα | 354  
 

  



Χίλια Μιλιγκράμ Απουσίας 

Σελίδα | 355  
 

 

 

 

 

 

 

 

 

 

 

Η ΗΛΕΚΤΡΟΝΙΚΗ ΕΚΔΟΣΗ ΤΗΣ 

ΣΥΛΛΟΓΗΣ ΔΙΗΓΗΜΑΤΩΝ «ΧΙΛΙΑ 

ΜΙΛΙΓΚΡΑΜ ΑΠΟΥΣΙΑΣ» ΠΡΑΓΜΑ- 

ΤΟΠΟΙΗΘΗΚΕ ΤΟΝ ΙΟΥΛΙΟ ΤΟΥ 

2018 ΑΠΟ ΤΟΝ ΙΔΙΟ ΤΟΝ ΣΥΓΓΡΑ- 

ΦΕΑ ΚΑΙ ΔΙΑΝΕΜΗΘΗΚΕ ΗΛΕΚΤΡΟ- 

ΝΙΚΑ ΜΕ ΑΔΕΙΑ CREATIVE COMMONS. 

* 

 

 


