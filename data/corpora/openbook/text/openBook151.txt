











































1 

 

 

 
θ α ν ά σ η ς  τ ρ ι α ρ ί δ η ς  

 

Surriento  
Ο  κ ό σ μ ο ς  ξ α ν ά  

 

 



2 

 

 

 

 

 

 

 
 
 

Unless philosophy can make a Juliet, 
displant a town, reverse a prince's doom 

 



3 

 
 
 
 
 
 

ΠΡΟΣΩΠΑ: 
 

Ο Α και η Γ. 



4 

 

 

1. 
 
 

(Σκοτάδι. Ξαφνικά ένα ηλεκτρονικό χρονόμετρο στον τοίχο αρχίζει και πάλι να 
μετρά αντίστροφα από τις δύο ώρες, καταπίνοντας τα δευτερόλεπτα. 

 

Αυτό το χρονόμετρο της αντίστροφης μέτρησης μπορεί να τρέχει σε όλην την 
διάρκεια της παράστασης – η να εμφανίζεται κατά διάφορες στιγμές. Αν δεν υπάρχει η 
τεχνική δυνατότητα για κάτι τέτοιο, ας υπάρξει μια κλεψύδρα ή ό,τι άλλο. 
 

 Ανάβουν τα φώτα. Στην σκηνή βρίσκονται ο Α και η Γ. Κάθονται σε δύο 
καρέκλες –ή και οπουδήποτε αλλού. Κοιτούνε προς το κοινό.) 

 
Α: Στ’ αλήθεια, είναι υπέροχο... 
 
Γ: Με συγχωρείτε; 
 
Α: Λέω, είναι υπέροχο... 
 
Γ: Ποιο; 
 
Α: Όλο αυτό... Όλο αυτό που βλέπουμε... 
 
Γ: Η θέα; 
 
Α: Ας πούμε, η θέα... 
 
Γ: Α, κατάλαβα... Εννοείτε πως η θέα είναι πολύ όμορφη... 
 
Α: Κι εσείς; 
 
Γ: Εγώ, τι; Είμαι κι εγώ όμορφη; 
 
Α: (Αιφνιδιασμένος, και αμήχανος.) Δεν εννοούσα αυτό... Ήθελα να ρωτήσω αν 

σας αρέσει η θεά... 
 
Γ: (Γελώντας.) Α, δεν εννοούσες αυτό... 
 
Α: Θέλω να πω, εγώ μιλούσα για τη θέα... 
 
Γ: (Πάντοτε γελώντας, ειρωνικά.) Για τη θέα... 
 



5 

Α: Ναι, δεν θα είχα το θάρρος να μιλήσω για την ομορφιά σας, δεν θα – 
 
Γ: (Τον κόβει, πάντοτε γελώντας.) Να πούμε για τη θέα, λοιπόν... 
 
Α: Δεν θα ήταν σωστό να πω κάτι για εσάς... Δεν σας γνωρίζω... Εξάλλου.... 
 
Γ: Εξάλλου τι; 
 
Α: Εξάλλου ... θα σας το έχουν πει πολλοί... 
 
Γ: Ποιο; 
 
Α: Πως είστε όμορφη... 
 
Γ: (Με παιγνιώδη διάθεση.) Είσαι βέβαιος για αυτό; 
 
Α: Ναι, είμαι βέβαιος... 
 
Γ: Το εννοείς, δηλαδή... 
 
Α: Ναι, το εννοώ... 
 
Γ: Σίγουρα-σίγουρα; 
 
Α: Σίγουρα-σίγουρα... 
 
Γ: Ε, αφού το εννοείς σίγουρα-σίγουρα, σε ευχαριστώ... 
 
Α: Εντελώς σίγουρα... 
 
Γ: Ωραία, λοιπόν... Προχώρα παρακάτω... 
 
Α: Πού παρακάτω; 
 
Γ: Ξέρω κι εγώ; Στη θέα... Εξάλλου βρεθήκαμε εδώ για τη θέα... 
 
Α: Σας είπα για τη θέα... Είναι υπέροχη... 
 
Γ: Πες μου για τα αξιοθέατα... 
 
Α: Τα αξιοθέατα; 
 
Γ: Τον Τάμεση, ας πούμε... Ή το Μπιγκ Μπεν... 
 



6 

Α: Μα δεν τα λέει αυτά ο οδηγός σας; 
 
Γ: Άλλο να σου τα λένε ζωντανά... Έχει άλλη χάρη... 
 
Α: Όμως ... δεν είμαι ξεναγός... 
 
Γ: Καλύτερα... Οι ξεναγοί είναι σαν να βάζουν κασέτα... 
 
Α: Κι αν κάνω κάποιο λάθος; Θα με συγχωρήσετε; 
 
Γ: (Γελώντας.) Αν κάνεις κάποιο λάθος ... θα διατάξω να σε πετάξουν κάτω... 
 
Α: Άρα να μην κάνω λάθος... 
 
Γ: Αλίμονό σου αν κάνεις... 
 
Α: (Ξεροβήχει θεατρικά.) Κυρίες και κύριοι, καλημέρα σας... Είμαστε στο 

London Eye και – 
 
Γ: (Τον κόβει, πάντοτε γελώντας πειραχτικά.) “Κυρίες και κύριοι”; Τόσοι 

πολλοί είμαστε; 
 
Α: (Σηκώνει θεατρικά το χέρι, σαν να παραδέχεται το λάθος του. Ξεροβήχει 

θεατρικά και πάλι.) Αγαπητή κυρία, καλημέρα σας... Είμαστε στο London Eye, ο 
ήλιος λάμπει και η θερμοκρασία προσεγγίζει ... (Κοιτάζει το ρολόι του.) ... τους 30 
βαθμούς... 

 
Γ: Στ’ αλήθεια κάνει ζέστη... 
 
Α: Ως γνωστόν, είναι ζεστή πόλη το Λονδίνο.... 
 
Γ: (Ξεκαρδίζεται στα γέλια.) Ενδεχομένως και τροπική... 
 
Α: (Γελώντας κι αυτός.) Μπροστά μας απλώνεται σε όλη του την μεγαλοπρέπεια 

ο Τάμεσης.... 
 
Γ: Λέτε αλήθεια; Είχα την βεβαιότητα πως βλέπουμε τον Νείλο... 
 
Α: Και ασφαλώς το βλέμμα μας σκαλώνει στον Πύργο του Ρολογιού... Στο  

διάσημο Μπιγκ Μπεν… 
 
Γ: Διάσημο; Εγώ πρώτη φορά το ακούω... 
 



7 

Α: (Κοιτάζει την ταμπλέτα του και αρχίζει να διαβάζει μιμούμενος την φωνή 
ηχητικού οδηγού.) Πύργος του Ρολογιού ή Μπιγκ Μπεν: Το καμπαναριό με ρολόι 
που  βρίσκεται στο βόρειο άκρο των Ανακτόρων του Ουέστμίνστερ στο Λονδίνο... 
Πρόκειται για το μεγαλύτερο ρολόι τεσσάρων όψεων του κόσμου και για τον τρίτο 
μεγαλύτερο πύργο ρολογιού... Η ανέγερσή του ολοκληρώθηκε στις 10 Απριλίου του 
1858... Το Ύψος του είναι 96 μέτρα και στο εσωτερικό του έχει 334 σκαλοπάτια...  

 
Γ: Δεν μας ενδιαφέρει το εσωτερικό του... 
 
Α:  Η ονομασία Μπιγκ Μπεν, με την οποία ο Πύργος έγινε διάσημος,  μπορεί 

να οφείλεται σε δυο πρόσωπα... Είτε στον σερ Μπέντζαμιν Χιλ που επέβλεψε την 
κατασκευή του, είτε στον περίφημο πυγμάχο του 19ου αιώνα, τον Μπέντζαμιν Κοντ... 

 
Γ: Δεν μας ενδιαφέρουν οι πυγμάχοι... 
 
Α: Ο κόσμος τον λάτρευε... Τον έλεγαν Μπιγκ Μπεν και δεν έχανε ποτέ... 
 
Γ: Τον λάτρευαν τα μαλακισμένα αγοράκια.... (Γελώντας.) Εδώ κάνεις ξενάγηση 

σε μια κυρία... Σκέψου κάτι που να αρμόζει σε μια κυρία...  
 
Α: Λένε πως– 
 
Γ: (Τον κόβει.) Να βρεις να πεις κάτι γυναικείο... Κάτι που να έχει έρωτα και 

πάθος... 
 
Α: (Σαν να ψάχνει κάτι – ή σαν να προσπαθεί να σκεφτεί.) Λένε πώς ... άμα δυο 

άνθρωποι φιληθούν για πρώτη φορά στο στόμα στις 10 και 54 ενώ κοιτάζουν το ρολόι 
του Πύργου τότε... 

 
Γ: Τότε τι; 
 
Α: Τότε θα μείνουνε μαζί για πάντα... 
 
Γ: (Με ειρωνική απαξία.) “Για πάντα;” Τι θα πει “για πάντα”; 
 
Α: Θα πει... Δεν ξέρω τι θα πει... Φαντάζομαι πως σημαίνει θα πεθάνουν μαζί...  
 
Γ: Τι θα πει “θα πεθάνουν μαζί”; 
 
Α: Πως θα πεθάνουν κρατώντας ο ένας το χέρι του άλλου... 
 
Γ: Αυτό μάλιστα... Είναι ερωτικό και παθιασμένο... 
 
Α: Είδες που κάπως τα καταφέρνω... Απλώς έπρεπε να κάνεις λίγο υπομονή... 



8 

 
Γ: Και τι ώρα είπες πως πρέπει να φιληθούνε για να γίνει όλη αυτή η 

φαντασμαγορία; 
 
Α: Στις 10 και 54... Όταν ο μεγάλος και ο μικρός δείκτης πέφτουν ο ένας πάνω 

στον   άλλον... 
 
Γ: Το πρωί ή το βράδυ; 
 
Α: Είτε το πρωί είτε το βράδυ... 
 
Γ: Και πρέπει να κοιτούνε κι οι δυο το ρολόι... 
 
Α: Ναι, πρέπει να το κοιτούνε κι οι δυο... 
 
Γ: Και δουλεύει σίγουρα; 
 
Α: “Δουλεύει”; Τι πάει να πει “δουλεύει”; 
 
Γ: Αν πράγματι πεθαίνουν μαζί όσοι το κάνουν αυτό... (Ειρωνικά.) “Πιασμένοι 

χέρι-χέρι...” 
 
Α: Έτσι λένε... 
 
Γ: (Τον κοιτάζει διερευνητικά.) Λες μαλακίες... Το έβγαλες από το μυαλό σου... 
 
Α: Όχι, το διάβασα... 
 
Γ: Πού; Στους Οδηγούς δεν το γράφει... 
 
Α: (Σαν να σκέφτεται.) Το διάβασα ... σε ένα site… Λέγεται London 

Paraphysics ή κάπως έτσι... Ασχολείται με παραφυσικές ιστορίες που σχετίζονται με 
τα σημαντικότερα μνημεία του Λονδίνου... 

 
Γ: (Γελώντας.) “London Paraphysics”... Μιλάμε για εγκυρότητα, όχι αστεία... 
 
Α: Αν δεν σας αρέσουν οι ιστορίες μου, να πάρετε κάποιον επαγγελματία 

ξεναγό... 
 
Γ: (Με επιτηδευμένη ερωτική πρόκληση.) Προτιμώ τους ερασιτέχνες... Οι 

ερασιτέχνες έχουν τρακ και το τρακ με ερεθίζει... 
 
(Μένουν για λίγο να κοιτιούνται διερευνητικά ενώ χαμογελάνε.) 
 



9 

Α: (Χωρίς να σταματήσει να την κοιτά, αρχίζει να μιλά.) Στα δεξιά σας 
βλέπουμε, φυσικά, τον Πύργο του Άιφελ... 

 
Γ: (Χωρίς να σταματήσει να τον κοιτά.) Τι-μας-λέτε... 
 



10 

 
 

2. 
 

 
(Στον διάλογο που ακολουθεί, ο Α συνεχίζει να μιλά στην Γ χαμηλόφωνα και 

αισθησιακά ενώ της λέει εγκυκλοπαιδικές πληροφορίες. Εκείνη του απαντά 
προκλητικά, με επιτηδευμένο αισθησιασμό - στο πλαίσιο του λεκτικού παιχνιδιού.) 

 
Α: Κατασκευάστηκε από τον Γάλλο μηχανικό Γκουστάβ Άιφελ...  
 
Γ: Εγώ πάλι νόμιζα πως ο Άιφελ ήτανε γαλλική πάστα... 
 
Α: Η αρχική του θέση ήτανε στο Πεδίο του Άρεως στο Παρίσι... 

Ολοκληρώθηκε στα 1889 για την Διεθνή Έκθεση του Παρισιού – με ύψος 324 μέτρα 
ήταν το ψηλότερο κτήριο του κόσμου... Ωστόσο δέχτηκε δριμύτατες επικρίσεις για το 
υψηλό κόστος του και για την μοντερνιστική αισθητική του... 

 
Γ: Πλήττω με αυτά που μου λέτε... 
 
Α: Οι παριζιάνοι λέγανε πως είναι εξάμβλωμα, πως είναι το μεγαλύτερο 

τερατούργημα των αιώνων... 
 
Γ: Πέρασαν πολλά χρόνια από τότε... 
 
Α: Έτσι στα 1903 ο Πύργος αποσυναρμολογήθηκε... Και τα δεκαοχτώ χιλιάδες 

σιδερένια κομμάτια του μαζί με το τρία εκατομμύρια πριτσίνια οδηγήθηκαν σε ένα  
εγκαταλελειμμένο εργοστάσιο στα περίχωρα του Παρισιού... Ο Άιφελ κλείστηκε στο 
σπίτι του και πέθανε από τη θλίψη του.... 

 
Γ: Η ζωή είναι γεμάτη στεναχώριες... 
 
Α: Και τον Ιανουάριο του 1945 ο Σαρλ ντε Γκωλ δωρίζει τον 

αποσυναρμολογημένο Πύργο στην Αγγλία “σε ένδειξη ευγνωμοσύνης για την βοήθεια 
που πρόσφεραν οι Βρετανοί στην Ελεύθερους Γάλλους τον καιρό του γαλλικής 
κατοχής από τους Ναζί...” 

 
Γ: (Τονίζοντας μία μία τις λέξεις.) Βαριέμαι τις παλιές ιστορίες... 
 
Α:  Τον Μάιο του 1945, δυο εβδομάδες μετά το τέλος του πολέμου, ο 

ξανασυναρμολογημένος Πύργος του Άιφελ εγκαινιάστηκε από τον Βασιλιά της Αγγλίας 
στο Ρίτζεντ Παρκ του Λονδίνου... Ο Γουίνστον Τσόρτσιλ στην ομιλία του μίλησε για  
το αναστημένο Σύμβολο μιας Νέας Ειρηνικής και Ελεύθερης Ευρώπης... 

 



11 

Γ: Ο Τσόρτσιλ ήταν αρχαίος... Και μια κυρία θέλει ιστορίες με έρωτα και 
πάθος... 

 
Α: “Κάτι ερωτικό και παθιασμένο”; 
 
Γ: Ακριβώς αυτό... 
 
Α: Λένε πως...  
 
Γ: Σκέψου καλά τι μπορούνε να λένε... 
 
Α: Λένε πως ... αν δυο εραστές... 
 
Γ: (Τον διακόπτει μιλώντας πολύ αισθησιακά, πλησιάζοντας το πρόσωπό της στο 

δικό του.) Μου αρέσουν οι εραστές... 
 
Α: ...αν δυο εραστές, λοιπόν, πέσουν από τον Πύργο πιασμένοι χέρι-χέρι, δεν 

πεθαίνουν... 
 
Γ: Δεν πεθαίνουν; 
 
Α: Όχι, δεν πεθαίνουν... 
 
Γ: Και τι κάνουν; Αιωρούνται στον αέρα; 
 
Α: Όχι... 
 
Γ: Τι κάνουν, λοιπόν; 
 
Α: Λένε πως βγαίνουν στην Άλλη Ζωή... 
 
Γ: Σε ποια βγαίνουν; 
 
Α: Στην Άλλη Ζωή... Είναι μια άλλη διάσταση, ένας άλλος χωροχρόνος 

παράλληλος με τον δικό μας... 
 
Γ: (Πάντοτε αισθησιακά, έχοντας πλησιάσει τα χείλη της πολύ κοντά στα δικά 

του.) Ξέρεις, θα μπορούσες να με φιλήσεις αντί να λες τέτοιες απίστευτες  μαλακίες...  
 
Α: (Τραβιέται προς τα πίσω. Μονομιάς αφήνει στην άκρη το ερωτικό αισθησιακό 

ύφος – και μιλάει σε τόνο πολύ σοβαρό.) Δεν έχω δικαίωμα για κάτι τέτοιο... 
 
Γ: (Τραβιέται προς τα πίσω κάπως ενοχλημένη.) Γιατί, είμαι ανήλικη; 
 



12 

Α: Ούτε κι εσείς έχετε δικαίωμα να προτείνετε κάτι τέτοιο... 
 
Γ: (Με ύφος ενοχλημένο.) Μπορείς να με καταγγείλεις για σεξουαλική 

παρενόχληση... 
 
Α: Δεν είπα αυτό... Είπα μονάχα πως με φέρατε σε δύσκολη θέση... 
 
Γ: Δεν με ενδιαφέρει τι είπες... Και ... γενικώς δεν με ενδιαφέρεις... 
 
Α: (Τραβιέται προς τα πίσω.) Προφανώς ... απέτυχα... Ζητώ συγγνώμη... 
 
(Σιωπή. Η Γ κοιτάζει εκνευρισμένη τη θέα. Ο Α κοιτάζει αμήχανα το κινητό 

του. 
 
Κάποτε η Γ τον κοιτά.) 
 
Γ: Εν πάση περιπτώσει, δεν χρειάζεται να το παρατραβάμε... 
 
Α: Δεν ήθελα να σας εκνευρίσω... 
 
Γ: Δεν είχες καμία υποχρέωση να με φιλήσεις... Αν τα πράγματα ήταν 

αντίστροφα, πράγματι θα το λέγαμε σεξουαλική παρενόχληση... 
 
Α: Όχι, όχι, προς Θεού... Δεν ενοχλήθηκα καθόλου... Απλώς... 
 
Γ: Απλώς τι... 
 
Α: (Χαμογελάει αμήχανα.) Απλώς ντράπηκα... 
 
Γ: (Γελώντας.) Α, ντράπηκες... 
 
Α: (Στρέφεται με θέρμη προς το μέρος της.) Όμως τώρα μετάνιωσα... 
 
Γ:  Μετάνιωσες; 
 
Α: Θέλω να πω... (Πλησιάζοντας το στόμα του στο στόμα της.) ...πως τώρα πια 

δεν ντρέπομαι... 
 
Γ: Τώρα πια...(Τον κοιτάζει σαν να τον ζυγίζει. Κατόπιν γελώντας τον σπρώχνει 

προς τα πίσω.) ...το πουλάκι πέταξε... 
 
Α: Πέταξε εντελώς; 
 
Γ: Εντελώς-εντελώς... 



13 

 
Α: Και γιατί πέταξε; 
 
Γ: Γιατί ... γιατί τώρα πια ντρέπομαι εγώ... 
 
Α: Αυτό είναι στ’ αλήθεια δυσάρεστο... 
 
Γ: Ίσως στην Άλλη Ζωή... 
 
Α: Ίσως... 
 
Γ: Ίσως τότε να είσαι πιο συγχρονισμένος... 
 

 Α: Ξέρετε, σε μια άλλη ζωή, όλα θα μπορούσαν να είναι διαφορετικά... 
 
 Γ: (Σε γελαστό τόνο.) Τι μου λέτε... 
 
 Α: Είμαι κοινότοπος.... 
 
 Γ: (Γελώντας.) Όχι δα.... 
 
 Α: Είναι πολύ κοινότοπο αυτό, το ξέρω... Θα σας το έχουν πει πολλοί... 
 
 Γ: Δεν με πειράζει... Ίσα-ίσα... 
 
 Α: “Ίσα-ίσα” τι; 
 
 Γ: Ίσα-ίσα, το βρίσκω χαριτωμένο... Μια χαριτωμένη αμηχανία... 
 
 Α: “Χαριτωμένη αμηχανία...” 
 
 Γ: Νια, χαριτωμένη αμηχανία... Είναι πολύ cute… 
 
 Α: Χαίρομαι που σας φαίνομαι cute… 
 
 Γ: (Γελώντας.) Πολύ cute… 
 
 Α: Ωστόσο θα ήθελα να επιμείνω... 
 
 Γ: Σε ποιο πράγμα... 
 
 Α: Σε αυτό που εiπα... Πως σε μια άλλη ζωή όλα θα μπορούσαν να ήταν – 
 
 Γ: (Ξεκαρδισμένη στα γέλια.) ....”Διαφορετικά”... 



14 

 
 Α: (Γελώντας κι αυτός.) Ακριβώς... Διαφορετικά... 
 
 Γ: “Σε μια άλλη ζωή”... 
 
 Α: Ναι, στην Άλλη Ζωή... 
 
 Γ: Και γιατί πρέπει να με ενδιαφέρει η Άλλη Ζωή; 
 
 Α: Γιατί ... γιατί... Να σας πω την αλήθεια, δεν ξέρω το γιατί... 
 
 Γ: Άρα δεν με ενδιαφέρει... 
 
 Α: Ίσως από περιέργεια... Οι άνθρωποι είμαστε περίεργοι... Είναι η κατάρα του 
είδους  μας... 
 
 Γ: Η κατάρα του είδους μας είναι η πλήξη... Πλήττουμε πιο γρήγορα από όσο 
πρέπει... 

 
Α: Αυτό να το εκλάβω ως υπαινιγμό; 
 
Γ: (Τον κοιτάζει γελώντας  παχνιδιάρικα.) Να το εκλάβεις ως ό,τι θέλεις... 
 
Α: Οπότε; 
 
Γ: “Οπότε” τι; 
 
Α: Οπότε τώρα τι κάνουμε; 
 
Γ: Αν θέλεις, συνεχίζεις την ξενάγησή σου... 
 
Α: Να συνεχίσω, λοιπόν... 
 
Γ: Αν δεν θέλεις μπορώ να βάλω τον οδηγό... 
 
Α: (Μιμούμενος την υπηρεσιακή φωνή του ξεναγού,) Αν γυρίσετε το κεφάλι σας 

120 μοίρες αριστερά θα δείτε τον Βράχο του Σουνίου... 
 



15 

 
 

3. 
 
 

Γ: (Χωρίς να γυρίσει το κεφάλι της προς τα εκεί που της είπε ο Α.) Τι αξιόλογο 
έχει ο Βράχος του Σουνίου; 

 
Α: Τον έφερε από την Ελλάδα ο Λόρδος Μπάιρον... 
 
Γ: Έχω ακούσει πως αυτό ήταν μούφα... Στον καιρό του Μπάιρον δεν υπήρχε 

καράβι που θα μπορούσε να μεταφέρει έναν βράχο... 
 
Α: Η αλήθεια είναι πως μετέφερε ένα πολύ μικρό κομμάτι από τον βράχο... Κι 

ένα κομμάτι από την μαρμάρινη κολώνα όπου είχε χαράξει το όνομά του... Ο 
υπόλοιπος βράχος προϋπήρχε εκεί που τον βλέπεις... Απλώς τον έσκαψαν για να 
μοιάζει απόκρημνος όπως του Σουνίου... Και στην κορυφή του βάλανε τον βράχο και 
το κομμάτι της κολώνας που είχε φέρει ο Μπάιρον... 

 
Γ: Και γιατί έπρεπε να γίνουν όλα αυτά; 
 
Α: Δεν έχεις ακούσει τίποτε για το αρχαίο Σούνιο; 
 
Γ: Όχι, δεν έχω ακούσει... 
 
Α: Είναι μια μύτη βράχου μέσα στο Αιγαίο Πέλαγος... Ένας φοβερός γκρεμός... 

Οι αρχαίοι έχτισαν εκεί τον Ναό του Ποσειδώνα για να εξευμενίσουν την τρικυμισμένη 
θάλασσα... Εκεί περιμένανε τα δουν τα καράβια των δικών τους να γυρίσουν... 

 
Γ: Κι άμα οι δικοί τους δεν γύριζαν, έπεφταν στον γκρεμό... 
 
Α: Άρα από κάπου την ξέρετε την ιστορία... 
 
Γ: Ίσως να την έχω διαβάσει κάπου... 
 
Α: Ήταν ο πιο διάσημος τόπος αυτοκτονιών της Αρχαίας Ελλάδας... 
 
Γ: Γιατί; 
 
Α: Δεν ξέρω... Ίσως γιατί ο πιο άγριος γκρεμός.... 
 
Γ: Και προφανώς θα είχε και ωραίο ηλιοβασίλεμα... 
 
Α: Προφανώς... 



16 

 
Γ: Και γιατί ο Μπάιρον έπρεπε να φέρει αυτό το Σούνιο στο Λονδίνο; 
 
Α: Γιατί ο Μπάιρον ήταν ρομαντικός ποιητής... Για τους ρομαντικούς η 

αυτοκτονία είναι η πιο σπουδαία πράξη που μπορεί να κάνει ένας άνθρωπος... 
 
Γ: Ο κόσμος έχει προβλήματα... 
 
Α: Σε κάθε περίπτωση το Σούνιο του Λονδίνου εγκαινιάστηκε στα 1888, στα 

εκατό χρόνια από την γέννηση του Μπάιρον...  
 
Γ: (Τον κόβει.) Δεν με ενδιαφέρει... 
 
Α: (Σαν να μην την ακούει.) Στα επόμενα πενήντα δύο χρόνια περισσότεροι από 

δυο χιλιάδες άνθρωποι αυτοκτόνησαν από τον γκρεμό του Σουνίου... Έρχονταν στο 
Λονδίνο υποψήφιοι αυτοκτόνοι από όλον τον κόσμο... Τις μέρες χωρίς βροχή γινόταν 
κυριολεκτικά συνωστισμός...  

 
Β: “Συνωστισμός”; 
 
Α: Ναι, συνωστισμός... Ο Χέμινγουεϊ έγραψε την “Πεταλούδα του Σουνίου” και 

τα περιγράφει όλα αυτά... 
 
Γ: Γιατί γινόταν συνωστισμός τις μέρες χωρίς βροχή; 
 
Α: Είναι διαπιστωμένο στατιστικά... Οι άνθρωποι θέλουν να αυτοκτονούνε τις 

μέρες χωρίς βροχή...  
 
Γ: (Ψάχνει νευρικά την τσάντα της.) Άρχισα να βαριέμαι... 
 
Α: Με την έναρξη του Β΄ Παγκοσμίου Πολέμου το Σούνιο έκλεισε... “Όποιος 

θέλει να αυτοκτονήσει να πάει να πολεμήσει τον Χίτλερ...” είχε δηλώσει ο Τσόρτσιλ... 
 
Γ: Πάλι με έμπλεξες με τους αρχαίους... 
 
Α: (Με τόνο ανεπαίσθητης μελαγχολίας.) Μετά τον πόλεμο ο Βράχος του 

Σουνίου ξανάνοιξε... Αλλά κατά μήκος του γκρεμού τοποθετήθηκε πλέγμα και έξι 
φύλακες... 

 
Β: Βλακείες... Αδιάφορες βλακείες... 
 
Α: (Τα μάτια του σαν να νεκρώνουν.) Κι έτσι δεν αυτοκτονούσε κανείς... Πλέον 

έρχονταν τουρίστες και οικογένειες για φωτογραφίες... 
 



17 

Γ: (Σχεδόν τον κόβει – με σχετικό εκνευρισμό.) Πες μου για την Πυραμίδα του 
Μυκερίνου... 

 
Α: (Σαν να αιφνιδιάστηκε.) Την Πυραμίδα του Μυκερίνου.... 
 
Γ: Ναι, την Πυραμίδα του Μυκερίνου... Θέλω να μάθω για τους αρχαίους 

Αιγύπτιους... 
 
Α: (Αρχίζει να μιλάει βιαστικά και χαμηλόφωνα – κατά κάποιο τρόπο 

διεκπεραιωτικά.) Πρόκειται για την ταφική κατοικία του Φαραώ Μυκερίνου, εγγονού 
του Χέοπα και γιου του Χεφρή... Ολοκληρώθηκε το 2.600 π.Χ. και είναι η τρίτη σε 
μέγεθος και σειρά κατασκευής από τις Πυραμίδες της Γκίζας... Μετά από την 
συμφωνία Μπλερ-Μουμπάρακ για συνεκμετάλλευση της Διώρυγας του Σουέζ με την 
ταυτόχρονη ανάληψη του δημόσιου χρέους της Αιγύπτου από μέρους της Μεγάλης 
Βρετανίας η Πυραμίδα του Μυκερίνου μεταφέρθηκε τμηματικά από την Έρημο της 
Γκίζας στο  Χάιντ Παρκ του Λονδίνου από το καλοκαίρι του 1998 μέχρι το φθινόπωρο 
του 1999 – ενώ ένα αντίγραφο της Πυραμίδας από μέταλλο και χρωματιστό γυαλί που 
λειτουργεί και ως δορυφορική κεραία φτιάχτηκε στην θέση της στην Έρημο της 
Γκίζας. Τα δύο μνημεία παρουσιάστηκαν ταυτόχρονα με την δέουσα λαμπρότητα την 
Πρωτοχρονιά του 2000 ενόψει των εορτασμών του Millennium… 

 
Γ: (Τον κόβει, με εκνευρισμό.) Πόσοι αυτοκτόνησαν από εκεί; 
 
Α: (Σαν να ψάχνει.) Νομίζω πως ... δεν καταγράφεται καμία αυτοκτονία... 
 
Γ: Παράξενο... Δεν μπορείς να βρεις καμία αυτοκτονία σε ολόκληρο Ίντερνετ; 

(Ειρωνικά.) Σε αυτό το London Paraphysics έψαξες; 
 
Α: Οι άνθρωποι αυτοκτονούν από συγκεκριμένα μέρη... 
 
Γ: Και τι έχει η Πυραμίδα του Μυκερίνου και δεν είναι “συγκεκριμένο μέρος”; 

Τι της λείπει; 
 
Α: Δεν ξέρω... (Σαν να ψάχνει κάπου με το βλέμμα του.) Δεν μπορώ να βρω 

κάτι... Πάντως... δεν καταγράφεται καμία αυτοκτονία... 
 
Γ: (Με εκνευρισμό.) Εντάξει, άστο... 
 
Α: Πάντως αν θέλετε να δείτε την Πυραμίδα του Μυκερίνου, δεν έχετε παρά να 

κοιτάξετε στο βάθος αριστερά... Θα την διακρίνετε–  
 
Β: (Τον κόβει.) Άστο, σου λέω... Τους βαρέθηκα τους Φαραώ... (Ψάχνοντας 

την τσάντα της.)  Είναι πολύ αρχαίοι για τα γούστα μου... 
 



18 

Α: Αν είπα κάτι που σας ενόχλησε, σας ζητώ συγνώμη... 
 
Β: (Από την τσάντα βγάζει ένα πακέτο τσιγάρα, το ανοίγει, βάζει το τσιγάρο στο 

στόμα της.) Δεν είπες τίποτε... 
 
Α: (Ιδιαίτερα αγχωμένος.) Θα ανάψετε τσιγάρο; 
 
Γ: Όπως βλέπεις ... (Ανάβει το τσιγάρο και ρουφάει την πρώτη ρουφηξιά 

καπνού.) ... το ανάψαμε ήδη... 
 
Α: Αποκλείεται να επιτρέπεται... 
 
Γ: Γιατί να μην επιτρέπεται; Το βαγόνι είναι ανοιχτό... 
 
Α: Δεν είναι δυνατόν να επιτρέπεται το τσιγάρο στο London Eye… 
 
Γ: Αν δεν το επέτρεπαν, δεν θα είχαν φτιάξει ανοιχτό βαγόνι... 
 
Α: Το ξέρετε καλά πώς δεν είναι δυνατόν να επιτρέπεται...  Και γενικότερα με 

ενοχλεί η συμπεριφορά σας... 
 
Γ: Σε ενοχλεί; Τι σε ενοχλεί... 
 
Α: Το όλο στυλ σας... Εγώ σας μιλάω με το σεις και με το σας κι εσείς είστε 

επιθετική... Και αγενής.... Και ανάβετε και τσιγάρο δίχως να με ρωτήσετε... 
 
Γ: (Φυσάει τον καπνό της μάλλον διασκεδάζοντας.) Είσαι λίγο σπαστικός – το 

ξέρεις... 
 
Α: Αν δεν τηρούμε τους κανόνες, θα γίνουμε ζούγκλα... 
 
Γ: Εντάξει, κύριε απουσιολόγε, το σβήνω... 
 
Α: Τώρα που το ανάψατε, καπνίστε το... Απλώς να μην πετάξετε κάτω την 

γόπα... 
 
Γ: Γιατί; – φοβάσαι να μην πιάσει φωτιά στο Λονδίνο; 
 
Α: Γιατί δεν είναι σωστό..... 
 
Γ: Έχεις τον λόγο μου πως θα το βάλω μέσα σε χαρτομάντηλο και θα το 

φυλάξω στην τσάντα μου μέχρι να κατέβω... 
 
Α: Θα το εκτιμούσα πολύ αν το κάνατε αυτό... 



19 

 
Γ: Κι εγώ θα εκτιμούσα πολύ αν σταματούσες τον πληθυντικό αριθμό... 
 
Α: Θα το ήθελα κι εγώ... Μα δεν γνωριζόμαστε... 
 
Γ: Και πώς θα γνωριστούμε; 
 
Α: Καταρχάς θα πούμε τα ονόματά μας... 
 
Γ:  Είναι τόσο σημαντικό για σένα αυτό; 
 
Α: Είναι σημαντικό για όλην την ανθρωπότητα... 
 
Γ: “Την ανθρωπότητα”; 
 
Α: Ναι, την ανθρωπότητα... 
 
Γ: Αφού το θέτεις με όρους ανθρωπότητας, ας συστηθώ λοιπόν... Με λένε 

Μέριλιν... Μέριλιν Μονρόε... (Του δίνει το χέρι.) 
 
 



20 

 
 

4. 
 
 
Α: Ωραίο όνομα... Κάτι μου θυμίζει βέβαια... 
 
Γ:  Δεν μπορεί να σου θυμίζει τίποτε... (Του δείχνει το τεντωμένο χέρι της.) 
 

Α: (Της δίνει βιαστικά το χέρι.) Με συγχωρείτε... Έχω αιφνιδιαστεί...  
 

[Αν η ηθοποιός που παίζει την Γ δεν είναι ξανθιά ακολουθεί ο ακόλουθος 
διάλογος:  

 

Α: “Μέριλιν Μονρόε”... Νομίζω πως θα έπρεπε να είστε ξανθιά... 
 

Γ:(Φυσάει τον καπνό γελώντας.) “Ξανθιά;” Μα γιατί; 
 

Α: Δεν ξέρω... Το όνομα με πάει μόνο του προς το ξανθό... 
 
Γ: Να σου πω την αλήθεια, χθες ήμουνα ξανθιά... Αλλά... 
 
Α: “Αλλά”; 
 

Γ: Αλλά υπάρχουν πια βαφές που αλλάζεις το χρώμα των μαλλιών σου κάθε 
μέρα...] 

 

[Αν η ηθοποιός που παίζει την Γ είναι ξανθιά ακολουθεί ο ακόλουθος διάλογος:  
 

Α: “Μέριλιν Μονρόε...” Αν και έπρεπε να το καταλάβω από τα μαλλιά σας... 
 

Γ: (Φυσάει τον καπνό γελώντας.) Σου αρέσουν τα μαλλιά μου; 
 

Α: Μοιάζουν με στάχυα που αστράφτουν στον ήλιο... 
 

Γ: Γράφεις ποιήματα; 
 

Α: Μέχρι στιγμής όχι... 
 

Γ: Μην το ξεκινήσεις... Είσαι απελπιστικά κοινότοπος....] 
 
Α: Εν πάση περιπτώσει, χάρηκα πολύ... Eμένα με λένε Τζον... Τζον 

Φιτζέραλντ Κένεντι... 
 
Γ: (Γελώντας.) Σαν να λέμε JFK… 
 



21 

Α: Ακριβώς αυτό... 
 
Γ: Νόμιζα πως ήσουν αεροδρόμιο... 
 
Α: Κι όμως είμαι άνθρωπος... 

 
Γ: Χαίρομαι πολύ, λοιπόν... 
 
Α: Και δεν μου λέτε, Μέριλιν–  
 
Γ: (Τον κόβει.) Υποσχέθηκες πως θα μιλάμε στον ενικό... 
 
Α: (Το διορθώνει βιαστικά.) Και δεν μου λες, Μέριλιν... Είσαι ηθοποιός; 
 
Γ: (Γελώντας.) Όχι, δεν είμαι... 
 
Α: Σπουδάζεις ωστόσο για να γίνεις... 
 
Γ:  Ηθοποιός; Όχι, βέβαια... 
 
Α: Και τι σπουδάζεις; 
 
Γ: Έχω ήδη σπουδάσει.... Τώρα κάνω το διδακτορικό μου... 
 
Α: (Με φτιαχτό ενθουσιασμό.) Α, διδακτορικό... Μου αρέσει πολύ...  
 
Γ: (Φυσώντας τον καπνό του τσιγάρου της.) Καλά, μην πάθεις και τίποτε... 
 
Α: Μα το λέω ειλικρινά... Είναι σπουδαίο πράγμα η επιστήμη... Με την 

επιστήμη πάει μπροστά η ανθρωπότητα... 
 
Γ: Καλά, μωρέ... Σε πιστεύω... 
 
Α: Και τι έχεις σπουδάσει, ... Μέριλιν; 
 
Γ: Είμαι ... νευροφυσικός... 
 
Α: (Έκπληκτος.) “Νευροφυσικός”; 
 
Γ: Ακριβώς... 
 
Α: Και τι είναι αυτό; 
 



22 

Γ: (Σβήνοντας το τσιγάρο της – αλλά κρατώντας τη γόπα στο χέρι της.) Αυτό 
είναι κάτι ανάμεσα στην βιολογία και την φυσική... Δουλεύουμε πάνω στην δημιουργία 
τεχνητών εγκεφαλικών νευρώνων...  Τους λένε ηλεκτρονευρώνες... 

 
Α: (Με πειραχτική διάθεση.) Απίστευτο... Μια Μέριλιν Μονρόε που φτιάχνει 

ηλεκτρονευρώνες... 
 
Γ: (Αλλάζοντας μονομιάς ύφος – πολύ παρεξηγημένη και επιθετική.) Δεν σου 

αρέσει; Θα ήθελες να λιμάρω νύχια, έτσι δεν είναι; 
 
Α: (Με αμυντικό, απολογητικό ύφος.) Δεν είπα κάτι τέτοιο... 
 
Γ: (Πετώντας το σβησμένο αποτσίγαρο στο δάπεδο της κάψουλας.) Φυσικά και 

το είπες, παλιομαλάκα... 
 
Α: Φυσικά και δεν το είπα – και δεν έχεις το δικαίωμα να το βάζεις στο στόμα 

μου... 
 
Γ: Με ειρωνεύτηκες με τρόπο σιχαμένο... 
 
Α: (Διαμαρτύρεται με σχετική ένταση.) Δεν σε ειρωνεύτηκα... (Χαμηλώνοντας 

τον τόνο.) Ήθελα μόνο να... (Διστάζει – κι έπειτα κάνει μια χειρονομία παραίτησης.) 
 
Γ: “Ήθελες μόνο να”; 
 
Α: (Με απογοήτευση.) Ήθελα μόνο να πω μια φλέρτι εξυπνάδα... Αλλά τα 

έκανα σκατά... 
 

(Μικρή σιωπή. Ο Α έχει κατεβασμένο το κεφάλι.) 
 
Γ: (Με αλλαγμένη, φιλική διάθεση.) Καλά, μην αυτοκτονήσεις τώρα... Δεν 

έκανες και κανένα έγκλημα... Ή, εν πάση περιπτώσει, αυτοκτόνησε για έναν καλύτερο 
λόγο... 

 
Α: Γενικά πάντοτε κάνω γκάφες... Από παιδί... 
 
Γ: Δεν είναι κάτι τρομερό... 
 
Α: Φυσικά και είναι.... Κάνω γκάφες σε κρίσιμες ώρες... Ουσιαστικά 

καταστρέφω τη ζωή μου... 
 
Γ: Καλά, τώρα δεν κατέστρεψες τίποτε... 
 



23 

Α: Φυσικά και κατέστρεψα... Αν πριν αν σε είχα φιλήσει την στιγμή που 
έπρεπε... (Διστάζει.) 

 
Γ: “Αν πριν αν με είχες φιλήσει την στιγμή που έπρεπε...”, (Με φτιαχτεί 

παθιασμένη ερωτική διάθεση.) ...τι θα είχε γίνει, Τζον Φιτζέραλντ; 
 
Α: (Διστακτικά.) Μπορεί... (Κοφτά.) Μπορεί να είχαμε γίνει ζευγάρι... 
 
Γ: Όπα, τώρα το παρατραβάς... 
 
Α: Μπορεί να ζούσαμε μαζί... Να κάναμε οικογένεια... Να πεθαίναμε μαζί... 
 
Γ: Τζον Φιτζέραλντ, πρόσεξε... Ο Λη Χάρβει Όσβαλντ καραδοκεί... 
 
Α: Και να σου πω την αλήθεια... Ξέρεις πώς παρηγοριέμαι όποτε κάνω γκάφες; 
 
Γ: Ανεβαίνεις στο London Eye και βλέπεις τη θέα... 
 
Α: (Ενώ μιλάει βγάζει ένα χαρτομάντηλο και βάζει μέσα την γόπα του τσιγάρου 

που πέταξε η Γ.) Σκέφτομαι πως υπάρχει η Άλλη Ζωή... 
 

Γ: Πάλι τα ίδια... 
 

Α: (Με οραματικό ύφος.) Ναι, υπάρχει – και είναι παράλληλη με την ζωή τη 
δική μας... Σε αυτήν την Άλλη Ζωή υπάρχουμε ακριβώς οι ίδιοι άνθρωποι που είμαστε 
εδώ... Αλλά τα δεδομένα είναι κάπως διαφορετικά... 

 
Γ: Τα δεδομένα; 
 
Α: Τα κτήρια, οι δρόμοι... Και  κυρίως .... (Σαν να κομπιάζει.) Σε αυτήν την 

Άλλη Ζωή δεν κάνω γκάφες... 
 
Γ: Νομίζω πως έχεις δει πολλές ταινίες... Αυτό κάποιες φορές βλάπτει... 
 
Α: (Σαν να μην την ακούει. Σαν να μονολογεί.) Σε αυτήν την παράλληλη ζωή ο 

Πύργος του Άιφελ παραμένει στο Παρίσι... 
 
 Γ: Στο Παρίσι; Άλλο πάλι και τούτο… 
 

Α: Σε αυτή την παράλληλη ζωή πρωτύτερα θα σε είχα φιλήσει... Είναι σίγουρο... 
 
Γ: Μιλάμε για γεγονότα κοσμοϊστορικά... 
 
Α: Δεν ξέρεις τι μπορεί να είχε γίνει... 



24 

 
Γ: (Ειρωνικά.) Θα γινόμασταν ζευγάρι; 
 
Α: Ίσως... Γιατί όχι; 
 
Γ: Και θα κάναμε παιδιά μαζί; 
 
Α: Ίσως και να κάναμε... 
 
Γ: Θα έμενα έγκυος από το φιλί σου; (Σκύβει προς το μέρος του, με φτιαχτό 

αισθησιασμό.) Πρέπει να έχεις πολύ γόνιμα χείλη.... 
 
Α: (Τραβιέται προς τα πίσω – με απογοήτευση.) Εντάξει, τώρα ξέφυγες... 
 
Γ: (Παίρνει από το χέρι του την διπλωμένη χαρτοπετσέτα με το αποτσίγαρο και 

το βάζει στην τσάντα της.) Α, δεν πρέπει να μας θυμώνεις, Τζον Φιτζέραλντ... Εμείς 
πριν που θυμώσαμε, αφήσαμε στην άκρη την οργή μας... Θα σου πρότεινα να κάνεις το 
ίδιο και να συνεχίσεις την ξενάγησή σου... Πες μου κάτι για την Πυραμίδα του 
Μυκερίνου... Ή για ένα άλλο αξιοθέατο... 

 
Α: (Γυρνώντας την πλάτη του.) Θα μπορούσαμε επίσης να σιωπήσουμε... 
 
Γ: (Απολογητικά.) Έλα, μην το χαλάς... Αν παρεξηγήθηκες, ζητώ συγγνώμη... 

Είναι η σειρά μου εξάλλου... 
 
Α: Νομίζω πως με θεωρείς ηλίθιο... 
 
Γ: Μα όχι... Ίσα-ίσα... Και σκέφτομαι πως αν σιωπήσεις δεν θα έχει γούστο η 

θέα... 
 

 Α: Δηλαδή... (Κουνάει το χέρι του σαν να σκέφτεται κάτι.) .... με τους 
ηλεκτρονευρώνες θα φτιάχνετε ρομπότ... 
 
 Γ: Πώς σου ήρθε τώρα αυτό; 
 
 Α: Το επεξεργαζόμουν μέσα μου για ώρα... 

 
Γ: Δεν θα φτιάχνουμε ακριβώς ρομπότ... Θα φτιάχνουμε τεχνητά κύτταρα που 

θα εμφυτεύονται στον ανθρώπινο εγκέφαλο... Θα τον συμπληρώνουμε, κατά κάποιο 
τρόπο... 

 
Α: Ανθρώπους-ρομπότ δηλαδή... 
 
Γ: Κάτι τέτοιο... 



25 

 
Α: Άρα οι ηλεκτρονευρώνες μπορούν να χρησιμοποιηθούν για να θεραπεύσουν 

βαριές αναπηρίες... Νομίζω πως έχω διαβάσει σχετικά... 
 
Β: Οι ηλεκτρονευρώνες μπορούν να θεραπεύσουν τα πάντα... 
 
Α: “Τα πάντα”; 
 
Γ: Αναπηρίες, κατάθλιψη, τρέλα, τραύματα της παιδικής ηλικίας... Την ίδια σου 

τη ζωή... 
 
Α: Και πώς γίνεται να θεραπεύσεις τα τραύματα της παιδικής ηλικίας; 
 
Γ:  (Αλλάζοντας της φωνή της – σαν μάγισσα των παιδικών παραμυθιών) Με 

μάγια, Τζον Φιτζέραλντ... 
 
Α: Έλα, πες μου... 
 
Γ: Είμαστε στο London Eye και μου κάνεις ξενάγηση στη θεσπέσια θέα... Ας 

αφήσουμε τους ηλεκτρονευρώνες στην άκρη... 
 
Α: Πες μου... Θέλω να μάθω... 
 
Γ: Οι ηλεκτρονευρώνες αποθηκεύουν μνήμη.... Σαν τον δίσκο ενός 

υπολογιστή... 
 
Α: Και αυτό τι σημαίνει; 
 
Γ: (Σαν να σοβαρεύει κάπως. Με απλανές βλέμμα.) Αν μπορείς να 

αντικαταστήσεις ένα εγκεφαλικό κύτταρο με έναν ηλεκτρονευρώνα, μπορείς να 
εμφυτεύσεις στον ασθενή όποια μνήμη θέλεις... 

 



26 

 
5. 

 
 
 Α: Αυτό ακούγεται κάπως τρομακτικό... 
 
 Γ: Ίσως και να είναι... Πάντως είναι το μέλλον... 
 
 Α: Δεν ξέρω αν είναι ηθικό όλο αυτό... Μπορείς να βάλεις στη μνήμη ενός 
ανθρώπου τις αναμνήσεις ενός άλλου... Ενός κατά συρροή δολοφόνου... Ή ενός 
παιδιού που το βίαζε ο πατέρας του... 
 
 Γ: (Τον κόβει.) Κοίταξε, έχουν γραφτεί τόσα βιβλία για όλα αυτά, έχουν γυριστεί  
τόσες ταινίες... Αμέτρητες πραγματικά... “Τα όρια της επιστήμης” και “Δεν 
δικαιούμαστε να υποκαθιστούμε τον Θεό” και όλα τα παρόμοια...  Δεν είναι η δουλειά 
μου να μπλέκω σε μαθητικές συζητήσεις περί ηθικής... Εγώ συμμετέχω σε ένα 
πανεπιστημιακό ερευνητικό πρόγραμμα... Αυτό και τελεία... Δεν είμαι αρμόδια για την 
ηθική της ανθρωπότητας... 
 
 Α: (Προσπαθώντας να μαζέψει την προηγούμενη κουβέντα του.) Μα δεν θέλω 
να πω πως ευθύνεσαι εσύ για κάτι... 
 
 Γ; Και ξέρεις κάτι; Αν ήσουνα παράλυτος ή τυφλός, δεν θα αράδιαζες λόγια περί 
ηθικής... Κι οι ηλεκτρονευρώνες θα σου φαινότανε σαν Θεία Πρόνοια... 
 
 Α: Σε αυτό έχεις απόλυτο δίκιο... Και θέλω να σου ζητήσω συγγνώ–  
 
 Γ: Αν δεν θέλεις να παίζεις τον ρόλο του Θεού, γιατί κάνεις εμβόλια και παίρνεις 
αντιβιοτικά χάπια... Γιατί δέχεσαι να κάνεις μπάι-πας και εγχειρίσεις ανοιχτής καρδιάς; 
Γιατί δεν αφήνεις την Θεό να κάνει την δουλειά του; 
 
 Α: Μα δεν μίλησα εγώ για τον Θεό... 
 
 Γ: Μίλησες για ηθική... Το ίδιο κάνει... 
 
 Α: Σε κάθε περίπτωση, επ’ ουδενί δεν ήθελα να υπαινιχτώ κάτι για σένα... 
Απλώς... 
 
 Γ: Απλώς τι... 
 
 Α: Απλώς ήθελα να πω κάτι πιο σοβαρό, να σου δείξω πως έχω απόψεις... Αλλά 
έκανα ακόμη μία γκάφα... 
 



27 

 Γ; (Τον κοιτάζει χαμογελώντας και πάλι παιχνιδιάρικα.) Καλά, Τζον 
Φιτζέραλντ... Σε πιστεύω... 
 
 Α: Ελπίζω να το έσωσα... 
 
 Γ: Το ψιλοέσωσες... Αλλά την επόμενη φορά... 
 
 Α: Θα διατάξεις να με πετάξουν κάτω... 
 
 Γ: Κάτι τέτοιο... 
 
 Α: Θα είμαι πολύ προσεκτικός, λοιπόν... 
 
 Γ: Κι εσύ, Τζον Φιτζέραλντ;  
 
 Α: “Εγώ” τι; 
 
 Γ: Εσύ – με τι ασχολείσαι; Φαντάζομαι θα προετοιμάζεσαι για μια λαμπρή 
πολιτική καριέρα... 
 
 Α: “Πολιτική καριέρα” εγώ; Πραγματικά πίστεψε με, δεν έχω καμία απολύτως 
σχέση με το σπορ... 
 
 Γ: Και δεν μου λες, JFK… Αν δεν έχεις καμία απολύτως σχέση με το σπορ, πώς 
θα σε κάνουμε αεροδρόμιο; 
 
 Α: Είμαι μουσικολόγος... 
 
 Γ: (Με παιχνιδιάρικα υποτιμητική διάθεση.) “Μουσικολόγος...” 
 
 Α: Ναι, μουσικολόγος... 
 
 Γ: Και τι κάνει ένας μουσικολόγος; 
 
 Α: Ασχολείται με την ιστορία της μουσικής... Και μελετά τις μουσικές κάθε 
τόπου και κάθε περιόδου... 
 
 Γ: Και γιατί να σε σκοτώσει ο Λη Χάρβεϊ Όσβαλντ; 
 
 Α: Δεν ξέρω να σου πω την αλήθεια... 
 
 Γ: Επειδή θα του βγάλεις σκάρτο το αγαπημένο του τραγούδι... 
 
 Α: Ίσως για αυτό... 



28 

 
 Γ: Κρίμα το όνομα σου, βρε Τζον Φιτζέραλντ... 
 
 Α: Τι να κάνεις; Δεν τα διαλέγουμε τα ονόματά μας... 
 
 Γ: Και με τι μουσικές ασχολείσαι, κύριε μουσικολόγε; 
 
 Α: Με τα ναπολιτάνικα τραγούδια... Κάνω διδακτορικό πάνω στην σύνδεσή τους 
με τους μεσαιωνικούς ύμνους της Μεγάλης Εβδομάδας... 
 
 Γ: (Γελώντας ειρωνικά.) Και; Συνδέονται; 
 
 Α: Πάρα πολύ... Όπως κι όλη η κοσμική μουσική παράδοση της Ιταλίας.... Στην 
πραγματικότητα όλα τους είναι, κατά κάποιον τρόπο, είναι ένας Επιτάφιος Θρήνος...  
 
 Γ: Και γιατί πρέπει να μας ενδιαφέρουν όλα αυτά; 
 
 Α: Δεν καταλαβαίνω... 
 
 Γ: Ποια είναι η χρησιμότητα να ξέρουμε πώς συνδέονται τα ναπολιτάνικα 
τραγούδια με τους μεσαιωνικούς ύμνους; 
 
 Α: (Δήθεν προβληματισμένος.) Αυτό δεν το έχω σκεφτεί... Κι εδώ που τα λέμε ο 
Μεσαίωνας είναι πολύ παλιός... 
 
 Γ: (Πολύ ειρωνικά και ταυτόχρονα παιχνιδιάρικα.) Νομίζω πως ανήκει στην 
Αρχαιότητα... 
 
 Α: Μην σου πω πως ανήκει στην Προϊστορία... Ενώ οι ηλεκτρονευρώνες 
ανήκουν στο μέλλον... 
 
 Γ: Τζον Φιτζέραλντ...  (Τον κοιτάζει έντονα, σαν να προσπαθεί να μην 
εκνευριστεί.) Νομίζω πως ήρθε η ώρα να μας βάλεις λίγη μουσική... 
 
 Α: Μουσική; 
 
 Γ: Ναι, μουσική... Αν θες να παραμείνεις cute, καλύτερα να σιωπήσεις για λίγο... 
 
 Α: Τι μουσική; 
 
 Γ: Βάλε κάποιο από τα σικελιάνικα τραγούδια του διδακτορικού σου... 
 
 Α: Ασχολούμαι με τα ναπολιτάνικα τραγούδια... 
 



29 

 Γ: Εν πάση περιπτώσει, βάλε από αυτά... 
 
 Α: Να σου βάλω ένα από τα πιο γνωστά... Ίσως και να το ξέρεις... (Της δίνει ένα 
από τα ακουστικά του κινητού του.) 
 
 Γ: Μονάχα μην βάλεις το Volare… 
 
 Α: (Βάζοντας το τραγούδι στο κινητό του.) To Volare δεν είναι ναπολιτάνικο 
τραγούδι... 
 
 (Αρχίζει από τα ηχεία του κινητού του Α το Torna e Surriento, σε μια από τις 
κλασικές του εκτελέσεις. 
 

Vide 'o mare quant’è bello, 
spira tantu sentimento, 

Comme tu a chi tieni mente, 
Ca scetato 'o fai sunnà. 

 
Guarda gua' chistu ciardino; 
Siente, sie’ sti ciur' arance: 
Nu prufumo accussi fino 
Dinto 'o core se ne va… 

 
 Ενώ το τραγούδι παίζει η Γ και ο Α αρχίζουν να μιλάνε.) 

 
 Γ: Είχες δίκιο... Το ξέρω το τραγούδι...  
 
 Α Όλος ο κόσμος το ξέρει..... 
 
 Γ: Δεν είναι άσχημο... 
 
 Α: Χαίρομαι που σε ευχαριστεί... 
 
 Γ: Πώς το λένε; 
 
 Α: Είναι το Torna E Surriento του Ντε Κούρτις... 
 
 Γ: Μου είναι πολύ οικείο… 
 
 Α: Tο έχουν βγάλει και στα αγγλικά με τον γελοίο τίτλο «Surrender»… 
 
 Γ: Χριστέ μου… Παραδίδομαι… 
 
 Α: Το έχει τραγουδήσει ο Έλβις Πρίσλεϊ… 



30 

 
 Γ: Δυο φορές, Χριστέ μου… 
 
 Α: Εδώ που τα λέμε, το ιταλικό είναι το καλό… Το άλλο είναι μια 
χαζοχαρούμενη μπούρδα… 
 
 Γ: Είναι ερωτικό τραγούδι; 
 
 Α: Μάλλον... 
 
 Γ: Τι θα πει “Μάλλον”; 
 
 Α: Θα έλεγα να ακούσουμε το τραγούδι... 
 
 Γ: (Με σταδιακό εκνευρισμό.) Ή ένα τραγούδι είναι ερωτικό ή δεν είναι... 
 
 Α: Σου είπα, μάλλον είναι ερωτικό... 
 
 Γ: Σταμάτησέ το... (Καθώς ο Α μένει αμήχανος, η Γ επιμένει.) Σταμάτησέ του, 
σου είπα... 
 
 (O A δυσφορώντας σταματάει το τραγούδι.) 
 
 Α: Οφείλω να σου πω πως κάποτε γίνεσαι κακομαθημένη... 
 
 Γ: (Χωρίς να τον ακούει.) Τα λόγια... Πες μου τι λένε τα λόγια του τραγουδιού... 
 
 Α: Μιλούνε για κάποιον που έχει φύγει... Του λένε να γυρίσει... 
 
 Γ: Μαλακίες... Βάλε ξανά το τραγούδι και πες μου τα λόγια στίχο-στίχο... 
 
 (Ο Γ την κοιτάζει δυσφορώντας και προσπαθώντας να συγκρατηθεί. Κατόπιν 
ξαναβάζει το τραγούδι στο κινητό του – ανά στίχο της μεταφράζει τα λόγια. 

 
Vide 'o mare quant’è bello, 

spira tantu sentimento, 
Comme tu a chi tieni mente, 

Ca scetato 'o fai sunnà. 
 

Guarda gua' chistu ciardino; 
Siente, sie’ sti ciur' arance: 
Nu prufumo accussi fino 
Dinto 'o core se ne va… 

 



31 

E tu dice: "I’ parto, addio!" 
T’alluntane da stu core… 

Da sta terra del l’ammore… 
Tieni 'o core 'e nun turnà? 

 
Ma nun me lassà, 

Nun darme stu turmiento! 
Torna a Surriento, 

Famme campà! 
 

Vid'o mare de Surriento, 
che tesoro tene nfunno: 

chi ha girato tutto 'o munno 
nun l'ha visto comme'a ccà. 

 
Vide attuorno sti Sirene, 
ca te guardano 'ncantate, 
e te vonno tantu bene... 

Te vulessero vasà. 
 

... 
 

 Ο Α,, ξεκινάει να μεταφράζει, κοιτάει στο κενό. Ο τόνος του είναι τεχνικός – σαν 
να μεταφράζει οδηγίες για την χρήση ενός πλυντηρίου. 
 
 Αντίθετα η Γ δείχνει να παρακολουθεί το τραγούδι και να της αρέσει.) 
 
 Α: Κοίτα την θάλασσα, την τόση ομορφιά της... / που σου γεννά αισθήσεις 
πρωτόγνωρες... / είναι ίδια με σένα... / που κάνεις τους ανθρώπους να ονειρεύονται 
ξυπνητοί... // Κοίτα τούτο τον κήπο... / την ευωδιά από τις πορτοκαλιές... / το 
υπέροχο άρωμα / που λογχίζει το κέντρο της καρδιάς σου... //  
 
 (Σταδιακά ο Α μεταφράζει όλο πιο κοφτά, σαν να δυσκολεύεται σε κάτι.) 
 
 Α: Κι εσύ λες: “Φεύγω, αντίο...” / και φεύγεις μακριά απ’ την καρδιά μου... / 
μακριά από τον τόπο της αγάπης... / κι έχεις ψυχή που αντέχει την ξενιτιά... // Μα 
μην με αφήνεις... / μην μου δίνεις αυτόν τον πόνο... / γύρνα στο Σορέντο... / Δωσ’ 
μου ζωη... 
 
 (Ο Α σχεδόν κομπιάζει. Όταν μεταφράζει τον στίχο “Σκύβουν, θαρρείς, να σε 
φιλήσουν...” δακρύζει.) 
 
 Α: Κοίτα την θάλασσα του Σορέντο... / τι απερίγραπτος θησαυρός... / ακόμη κι 
όσοι γύρισαν τα πέλαγα όλου του κόσμου... / δεν μπόρεσαν να βρουν νερά σαν τα δικά 



32 

της... // Κοίτα ετούτες τις Σειρήνες / που σου χαμογελούν σαν μαγεμένες /  κι εσύ  
τις ερωτεύτηκες τόσο πολύ... / σκύβουν, θαρρείς, να σε φιλήσουν... // 
 
 (Σηκώνεται όρθιος προσπαθώντας να σκουπίσει τα δάκρυά του. Οι δύο 
τελευταίες στροφές ακούγονται αμετάφραστες. 
 

E tu dice: "I' parto, addio!" 
T'alluntane da stu core 

Da sta terra de l'ammore 
Tiene 'o core 'e nun turnà? 

 
Ma nun me lassà, 

Nun darme stu turmiento! 
Torna a Surriento, 
Famme campà!..) 

 
 
 



33 

 
 

6. 
 
 

 (Το τραγούδι τελειώνει – και ο Α προσπαθεί να συνέλθει.) 
 
 Γ: Συγκινήθηκες, οπό όσο βλέπω... 
 
 Α: Ναι, συγγνώμη... 
 
 Γ: Γιατί συγγνώμη; Δεν είναι ντροπή να συγκινείσαι... 
 
 Α: Δεν ξέρω τι μου συνέβη... Έχω ακούσει το τραγούδι τόσες φορές... 
 
 Γ: (Κοιτώντας το κινητό της.) Κι από όσο βλέπω εδώ, το Σορέντο δεν υπάρχει 
σήμερα... 
 
 Α: Ναι, αφανίστηκε όπως και ολόκληρη η Χερσόνησος του Σορέντο, στην 
έκρηξη του Βεζούβιου του 1970... 
 
 Γ: Νομίζω πως έχω δει ένα ντοκιμαντέρ... Ήταν τρομερό... 
 
 Α: Ήταν η μεγαλύτερη ηφαιστειακή έκρηξη τα τελευταία τρεις χιλιάδες χρόνια... 
Μια ολόκληρη χερσόνησος ρουφήχτηκε στα έγκατα της γης... 
 
 Γ: Διαβάζω εδώ πως θεωρούνταν το ομορφότερο μέρος του κόσμου... 
 
 Α: Έτσι λένε... Οι ηφαιστειακές εκρήξεις ξεκίνησαν στο τέλος του Νοεμβρίου 
του 1970... Και σχεδόν έναν μήνα αργότερα, στις 21 Δεκεμβρίου, έγινε η μεγάλη 
έκρηξη... Αλλά δεν υπήρξε κύμα λάβας σαν κι αυτό που σκέπασε την αρχαία Πομπηία 
στο 79 μ.Χ. Αυτή τη φορά άνοιξε υπόγειο ρήγμα στη θάλασσα και χάθηκε όλη η στεριά 
ενώ χιλιάδες τόνοι λάβας χύθηκαν στο κόλπο της Νάπολης... Όλη η μύτη της 
Χερσονήσου αφανίστηκε μαζί με την πόλη Σορέντο – μέχρι το Ποσιτάνο... 
 
 Γ: (Βλέποντας το κινητό της.) Ναι, τώρα βλέπω σχετικές εικόνες... 
 
 Α: Ευτυχώς, λόγω των προεκρήξεων, είχε εκκενωθεί όλη η περιοχή και δεν 
υπήρξαν νεκροί... Μέχρι και η πόλη της Νάπολης είχε αδειάσει... 
 
 Γ: Απίστευτο... Και τώρα πια το Σορέντο δεν υπάρχει... 
 



34 

 Α: Υπάρχουν μονάχα τα δέντρα του Σορέντο – οι λεμονιές και οι πορτοκαλιές.... 
Στην εκκένωση βγάλανε εκατοντάδες από αυτά με τις ρίζες και τα φύτεψαν σε άλλα 
μέρη για να μην χαθεί η ποικιλία... 
 
 Γ: Τι ιδιαίτερο είχε η ποικιλία; 
 
 Α: Λένε πως μύριζαν ξεχωριστά από τα υπόλοιπα λεμόνια και πορτοκάλια που 
υπήρχαν... 
 
 Γ: Εξάλλου το λέει και το τραγούδι... 
 
 Α: Βλέπω, πρόσεξες καλά τους στίχους... 
 
 Γ: Ναι, τους πρόσεξα... Και, με την ευκαιρία να πω πως το τραγούδι φυσικά και 
είναι ερωτικό... “Γύρισε στο Σορέντο, δως μου ζωή...” Πιο ερωτικό δεν γίνεται... 
 
 Α: Μπορεί να μιλάει  μια μάνα για τον ξενιτεμένο γιο της.... Ή μια αδελφή για 
τον αδελφό της... Μην ξεχνάς πως οι Ναπολιτάνοι ψαράδες μετανάστευαν μαζικά στα 
χρόνια που ο Ντε Κούρτις έγραφε το τραγούδι... 
 
 Γ: Τζον Φιτζέραλντ, άσε τις μουσικολογίες... Εγώ είμαι των θετικών επιστημών: 
ένα κι ένα κάνουν δύο... Το τραγούδι φωνάζει πως είναι ερωτικό... 
 
 Α: Κάθε νοσταλγικό κάλεσμα είναι ερωτικό... Αν μελετήσεις τον Επιτάφιο 
Θρήνο κι εκεί θα βρεις έναν ερωτικό άξονα... 
 
 Γ: (Σηκώνει τα χέρια με μια κίνηση απόγνωσης – και αμέσως αλλάζει την 
κουβέντα.) Πάντως έχεις συνδεθεί πολύ με αυτό το τραγούδι... 
 
 Α: Σου είπα, κάνω διδακτορικό... 
 
 Γ: (Χαμογελώντας πονηρά.) Δεν εννοώ αυτή τη σύνδεση, Τζον Φιτζέραλντ... 
 
 Α: Δεν καταλαβαίνω τι εννοείς... 
 
 Γ: Εννοώ πως δεν πλάνταξες στο κλάμα πριν για το διδακτορικό σου... Πως με 
το τραγούδι σε δένει κάτι άλλο... Κάποια κοπέλα, προφανώς... Ή κάποια ερωτική 
ιστορία, τέλος πάντων... 
 
 Α: Όχι, δεν υπάρχει τίποτε τέτοιο... 
 
 Γ: Δεν είναι ντροπή να υπάρχει... Για την ακρίβεια είναι πολύ ωραίο... Αγάπησες 
– κaι τώρα κλαις για αυτό που έχεις χάσει... 
 



35 

 Α: (Αμήχανα.) Δεν υπάρχει τίποτε... 
 
 Γ: (Χαμογελώντας με ερωτική διάθεση.) Έλα, μίλησε μου για την κοπέλα... 
(Τον κοιτάζει διερευνητικά.) Ή για το αγόρι, τέλος πάντων... Μοντέρνοι άνθρωποι 
είμαστε... 
 
 Α: (Μικρή σιωπή ενώ την κοιτάζει διερευνητικά.) Η ιστορία ... η ιστορία είναι 
πολύ μεγάλη... 
 
 Γ: Είσαι πολύ καλός αφηγητής... Όσο πρέπει ακαδημαϊκός, όσο πρέπει 
προσωπικός... Και κυρίως χαριτωμένος... Cutie… 
 
 Α: Εσύ δεν μου έχεις πει τίποτε για σένα... 
 
 Γ: Σου είπα για τους ηλεκτρονευρώνες... 
 
 Α: Αν μου πεις για σένα, θα σου  πω κι εγώ... 
 
 Γ: Ευχαρίστως να σου πω ό,τι θέλεις... 
 
 Α: Να μου πεις για κάποιον έρωτα... 
 
 Γ: Για “κάποιον έρωτα”; Στη δουλειά που κάνω δεν υπάρχουν έρωτες... 
 
 Α: (Με πειραχτική ειρωνεία.) Υπάρχουν ηλεκτρονευρώνες... 
 
 Γ: Πίστεψε με, οι ηλεκτρονευρώνες είναι μια μορφή έρωτα... 
 
 Α: Μα είσαι τόσο όμορφη... Και γεμάτη ... (Διστάζει.) 
 
 Γ: “Γεμάτη” από τι; 
 
 Α: (Μετανιωμένος για αυτό που πήγε να πει.) Από ... ηλεκτρονευρώνες... 
 
 Γ: (Με φτιαχτά αισθησιακή φωνή). “Γεμάτη” από τι, Τζον Φιτζέραλντ; 
 
 Α: (Διστακτικά.) Ήθελα να πω ... γεμάτη χυμούς και ιμέρους... 
 
 Γ: (Βάζοντας τα γέλια.) “Γεμάτη χυμούς και ιμέρους...” Τελικά είσαι μεγάλη 
κουφαλίτσα, JFK… Απάτη ολκής... Άκου “γεμάτη χυμούς και ιμέρους”... 
 
 Α: (Χαμογελώντας αμήχανα.) Μα αφού πράγματι είσαι γεμάτη χυμούς– 
 



36 

 Γ: (Τον κόβει.) Πάντως,  αν για αυτό ανησυχείς, με το σεξ δεν έχω πρόβλημα... 
Για το σεξ βρίσκω αγοράκια στα τουριστικά μέρη... Νεαρά, διστακτικά, ευγενικά, cutie 
αγoράκια... 
 
 Α: Στα τουριστικά μέρη; 
 
 Γ: Στο London Eye, ας πούμε... Γνωρίζεσαι, πηδιέσαι, αποχαιρετιέσαι – κι έξω 
είναι ακόμη μέρα... Ούτε έρωτες, ούτε τίποτε... 
 

 Α: Και γιατί πρέπει να είναι έξω ακόμη μέρα; Τι χρειάζεται τόση βιασύνη; 
 

 Γ: Γιατί μπορεί να έχεις να πας κάπου... 
 

 Α: Εσύ έχεις να πας κάπου; 
 

 Γ: Ναι, έχω...  
 

 Γ: Πού; 
 

 Γ: Ίσως σε ένα θέατρο... 
 

 Α: Σε ποιο θέατρο; 
 

 Γ: Έχω ακούσει πως παίζεται ένας καταπληκτικός Γλάρος... Λένε πως ο 
ηθοποιός που παίζει τον Τρέπλιεφ είναι κούκλος... Και πως αυτοκτονεί υπέροχα... 
 

 Α: (Γελώντας.) Πώς γίνεται “να αυτοκτονεί υπέροχα”; 
 

 Γ: Άμα είσαι ωραίος, όλα τα κάνεις υπέροχα, γλυκό αγόρι... 
 
 Α: Πες μου κάτι άλλο... Για τους γονείς σου... 
 
 Γ: Νομίζω πως είναι η δική σου σειρά... 
 
 Α: Πες μου για τους γονείς σου – και μετά θα σου πω κι εγώ.... 
 
 Γ: Τι θέλεις να σου πω για τους γονείς μου... (Σαν να την ενοχλεί κάτι.) Οι 
γονείς δεν έχουν σημασία... Δεν τους διαλέξαμε... 
 
 Α: Ο Φρόιντ μας είπε πως έχουν σημασία – και μάλιστα πολύ μεγάλη... 
 
 Γ: Ο Φρόιντ έχει πεθάνει πριν από πάρα πολλά χρόνια... Είναι σχεδόν 
αρχαίος... 
 
 Α: Ωστόσο, αν θέλεις, πες μου κάτι για αυτούς... Ας πούμε, πού είναι τώρα; 



37 

 
 Γ: Η μητέρα μου έχει πεθάνει... Ο πατέρας μου έχει ξαναπαντρευτεί, έχει κάνει 
μια καινούρια οικογένεια... 
 
 Α: Από τι πέθανε η μητέρα σου; Πόσο χρονών ήσουν εσύ; 
 
 Γ: Νομίζεις πως βρήκες λαβράκι, JFK; Αν και νομίζω πως πρέπει πλέον να σε 
λέω, “κύριε Ζίγκμουντ”... 
 
 Α: Νομίζω πως είναι ένα κομμάτι από τη ζωή σου... Αν το μάθω, θα σε γνωρίσω 
καλύτερα... 
 
 Γ: Η μητέρα μου αυτοκτόνησε, κύριε Ζίγκμουντ... Είσαι ευχαριστημένος τώρα; 
Αν και είχα την αίσθηση πως εσένα σε νοιάζουν οι σχέσεις των πατεράδων με τις 
κόρες... 
 

 Α: (Χαμηλότονα.) Λυπάμαι πολύ... 
 

 Γ: Γιατί λυπάσαι τώρα κι όχι πριν; Αν είχε πεθάνει από καρκίνο θα λυπόσουν 
λιγότερο; 
 

 Α: Αν θέλεις να μιλήσω για τον εαυτό μου... 
 

 Γ: (Σχεδόν τον κόβει – με ένταση.) Γιατί δεν με ρωτάς το πώς και το γιατί; 
 

 Α: Δεν ήθελα να... 
 

 Γ: (Τον κόβει.) Κοίταξε, δεν έχω πρόβλημα να σου το πω... Η μητέρα μου είχε 
καταθλιπτική διαταραχή με πρωτεύοντα αυτοκτονικό ιδεασμό...  Εκδηλώθηκε από 
τότε που ήμουν μωρό... Για χρόνια μπαινόβγαινε στα ψυχιατρεία... Αυτοκτόνησε όταν 
ήμουν δεκατριών...  
 

 Α: (Με σκυμμένο το κεφάλι.) Λυπάμαι πολύ... 
 

 Γ: (Σχεδόν πάνω στα λόγια του.) Θέλεις να μάθεις πώς το έκανε; 
 

 Α: Δεν νομίζω πως υπάρχει λο- 
 

 Γ: (Και πάλι τον κόβει – με σχετική ένταση.) Γιατί να μην θέλεις να μάθεις. κύριε 
Ζίγκμουντ; Αν το μάθεις θα με γνωρίσεις καλύτερα... Η μαμά πήδηξε από την 
ταράτσα... Ανέβηκε στην ταράτσα και πήδηξε... Αυτό... (Κάπως πιο ήρεμα.) Και δεν 
ντρέπομαι για αυτό... Η κατάθλιψη είναι μια αρρώστια – σαν τον καρκίνο ή τα 
καρδιαγγειακά νοσήματα... 
 

 Α: (Με ουδέτερη φωνή.) Νομίζω πως ήρθε η ώρα να σου πω για μένα... 



38 

 

 Γ: (Τον κοιτάζει μένοντας σιωπηλή για  λίγο. Κατόπιν μιλάει πιέζοντας ελαφρά 
τον εαυτό της.) Ας μου πεις, λοιπόν, για σένα... 
 

 Α: Με ρώτησες για ποιο κορίτσι έκλαιγα πριν στο τραγούδι... 
 

 Γ: Για ποιο κορίτσι ή για ποιο αγόρι... Είμαι μοντέρνος άνθρωπος... Θέλω να 
θυμάσαι καλά τι σου είπα... 
 

 Α: Θυμάμαι πολύ καλά... 
 

 Γ: (Πολύ κοφτά.) Αν είσαι γκέι, μου κάνει απολύτως το ίδιο – να είμαστε 
εξηγημένοι... 
 

 Α: (Πολύ κοφτά.) Για σένα... 
 

 Γ: (Κάπως αιφνιδιασμένη.) Δεν κατάλαβα... 
 

 Α: Πριν στο τραγούδι... Έκλαιγα για σένα... 



39 

 

 
 

7. 
 
 

 Γ: Για μένα; (Βάζει τα γέλια.) Με ερωτεύτηκες σε μισή ώρα, Τζον Φιτζέραλντ; 
 
 Α: Είναι πιο σύνθετο... 
 
 Γ: (Πολύ ειρωνικά.) Τι λες, βρε παιδί μου... Ο κόσμος γέμισε με σύνθετα 
πράγματα... 
 
 Α: Πιθανώς... Αλλά – 
 
 Γ: (Τον κόβει.) Πάντως το μισή ώρα δεν μου κάνει... Αν ήσουν σωστός άντρας 
θα έπρεπε να με είχες ερωτευτεί με την πρώτη ματιά... Σε ένα δευτερόλεπτο... 
 

Α: Στ’ αλήθεια, δεν σου κάνει εντύπωση; 
 
Γ: Να μου κάνει εντύπωση τι; 
 
Α: Που είμαστε μόνοι οι δυο μας σε αυτό το βαγόνι... 
 
(Σε όλο τον διάλογο που ακολουθεί η Γ υπονομεύει τον Α με ειρωνικές 

απαντήσεις.) 
 
Γ: Ήταν το πεπρωμένο μας, Τζον Φιτζέραλντ... 
 
Α: Είμαστε μόνοι μας... Δεν σε προβληματίζει αυτό; 
 
Γ: Μα το βαγόνι έχει δυο θέσεις... Δεν χωράνε περισσότεροι... 
 
Α: Αυτό εννοώ... Είναι δυνατόν να φτιάξανε βαγόνια μόλις δύο θέσεων; 
 
Γ: Κι όμως έτσι τα φτιάξανε... 
 
Α: Ψάξε στο Internet… Όλες οι αντίστοιχες ρόδες στον κόσμο έχουν βαγόνια 

είκοσι και τριάντα ανθρώπων... Είναι απολύτως παράλογο να φτιάξεις βαγόνια δύο 
ανθρώπων σε μια ρόδα σαν το London Eye… Και απολύτως αντιοικονομικό... 

 
Γ: Είσαι και οικονομολόγος, Τζον Φιτζέραλντ; 
 



40 

Α: Η οικονομία είναι πολύ σημαντική... Δεν μπορείς να πας πουθενά χωρίς την 
οικονομία... 

 
Γ: (Με δυσφορία.) Εντάξει, κύριε Γκαλμπρέιθ... Κάνανε λάθος και φτιάξανε τα 

βαγόνια με δύο θέσεις... Εμείς τι μπορούμε να κάνουμε; 
 
Α: Επιπλέον τα βαγόνια σε αυτές τις ρόδες είναι κλειστά... Σαν γυάλινες 

κάψουλες... Για λόγους ασφαλείας... 
 
Γ: Όπως βλέπεις, το δικό μας είναι ανοιχτό... 
 
Α: Αυτό λέω... Δεν θα έπρεπε να είναι ανοιχτό... 
 
Γ: Να σου πω την αλήθεια, ευτυχώς που είναι... Αν τυχόν πλήξω μαζί σου θα 

πηδήξω κάτω... 
 
Α: Και ο χρόνος της περιστροφής μας.... Δυο ώρες... Είναι πάρα πολύς... 
 
Γ: Αν δεν σου άρεζε, να μην ερχόσουν... 
 
Α: Δεν είναι φυσιολογικό να είναι δυο ώρες... Καμιά ρόδα στον κόσμο δεν είχε 

δυο ώρες περιστροφής... Δεν συμφέρει... 
 
Γ: Κάπου το πας – αλλά δεν μπορώ να καταλάβω πού... 
 
Α: Δεν γίνεται να φτιάχνεις μια ρόδα με τριάντα δύο βαγόνια δύο ανθρώπων και 

χρόνο περιστροφής δύο ώρες... 
 
Γ: Γράψε ένα άρθρο στο διαδίκτυο για αυτό... Εμένα δεν με νοιάζει... 
 
Α: Κι ο Πύργος του Άιφελ;  
 
Γ: Τι συμβαίνει με τον Πύργο του Άιφελ; Είναι κι αυτός αντιοικονομικός;  
 
Α:  Σου φαίνεται λογικό να βρίσκεται στο Λονδίνο; 
 
Γ: Τι θα πει λογικό... Είναι εδώ που είναι... 
 
Α: Θα χάριζαν οι Γάλλοι τον Πύργο τους στους προαιώνιους ανταγωνιστές τους;  
 
Γ: Κι όμως τον χάρισαν... Οι Γάλλοι είναι απρόβλεπτοι...  
 
Α: Και οι Αιγύπτιοι θα έδιναν την Πυραμίδα του Μυκερίνου για να πάρουν ... 

(Με υποτιμητικό ύφος.) ... ένα αντίγραφο του Στόουνχετζ; 



41 

 
Γ: Τι να σου πω... Ίσως να σκέφτηκαν πως έχουν άλλες δύο... 
 
Α: Νομίζεις πως μπορεί να μεταφερθεί μια Πυραμίδα; 
 
Γ: Τα πάντα μπορούν να γίνουν... Ο άνθρωπος πήγε στη Σελήνη... 
 
Α: Και το Σορέντο; Είναι δυνατόν να αφανίστηκε το Σορέντο; 
 
Γ: Κι όμως αφανίστηκε... 
 
Α: Κι αν δεν αφανίστηκε στ’ αλήθεια; 
 
Γ: Φυσικά και αφανίστηκε... Το ξέρει όλος ο κόσμος... Το γράφουν οι 

εγκυκλοπαίδειες... Έχουν γυριστεί ντοκιμαντέρ... 
 
Α: Και τον Χριστό τον ξέρει όλος ο κόσμος... Αυτό δεν σημαίνει πως υπήρξε... 
 
Γ: JFK, κόντινέ το... Πες αυτό που θέλεις προτού τελειώσει ο χρόνος σου... Ο 

Λη Χάρβει Όσβαλντ καραδοκεί... 
 
Α: (Κοφτά.) Είκοσι πέντε ανθρώπους... 
 
Γ: Δεν σε καταλαβαίνω... Τι σχέση έχουν οι είκοσι πέντε άνθρωποι... 
 
Α: Η κάθε Κάψουλα χωράει είκοσι πέντε ανθρώπους... Και είναι φυσικά κλειστή 

από άθραυστο γυαλί... Και η κάθε περιστροφή κρατάει τριάντα λεπτά... 
 
Γ: Πού γίνονται όλα αυτά; 
 
Α: Στο London Eye… 
 
Γ: Σε αυτό το London Eye; Το δικό μας; 
 
Α: Ένα είναι το London Eye… 
 
Γ: Και αυτό που είμαστε εμείς, αυτό που έχει ανοιχτές κάψουλες του δύο 

ατόμων τι είναι; 
 
Α: Είναι το London Eye… (Σαν να διστάζει.) Είναι το London Eye μιας 

Άλλης Ζωής... 
 
Γ: (Ξεσπάει σε γέλια.) Μιας Άλλης Ζωής; Τι λες, ρε παιδί μου... 
 



42 

Α: Ναι, μιας Άλλης Ζωής... 
 
Γ: (Πλησιάζει το πρόσωπό της στο δικό του. Με δήθεν ερωτική διάθεση.) 

Δηλαδή ζούμε σε μια Άλλη Ζωή; 
 
Α: Ακριβώς... 
 
Γ: (Κοφτά.) Τώρα ησύχασα... 
 
Α: (Πηγαίνοντας προς τα πίσω για να την αποφύγει.) Στην θέση σου δεν θα 

ησύχαζα... 
 
Γ: Μουσικολόγε, ως ξεναγός τα έλεγες καλύτερα... Ως μοιραίος άντρας είσαι 

απελπιστικός... 
 
Α: Κι όμως, αυτό που ζούμε ανήκει στην Άλλη Ζωή... Ξέρω πως σου φαίνεται 

απίστευτο αλλά έτσι είναι... 
 
Γ: Κοίτα, Τζον Φιτζέραλντ, πρέπει να σου πω κάτι που θα σου είναι χρήσιμο 

στη ζωή σου από εδώ και πέρα... Γιατί εσύ μπορεί να είσαι και παρθένος... Κρίμα το 
δοξασμένο όνομά σου, δηλαδή... Άκου με λοιπόν: με την Άλλη Ζωή δεν γάμησε 
κανείς... Το πολύ πολύ να σε περάσουν για μαλάκα και να ξενερώσουν... Είσαι cutie 
boy, έχεις χιούμορ, φαίνεσαι καλό παιδί... Αν θέλεις, μόλις κατεβούμε πάμε σε ένα 
ξενοδοχείο και πηδιόμαστε... Γρήγορα, όμορφα και καθαρά... Και χωρίς Άλλες 
Ζωές... Κι όταν τελειώσουμε έξω, θα είναι ακόμη μέρα... 

 
Α: (Την κόβει – με ένταση, σαν να τον ενοχλούν αυτά που λέει.) Στην κανονική 

ζωή... (Πιο ήπια.) ...Στην κανονική ζωή ο Πύργος του Άιφελ είναι στο Παρίσι... Ούτε 
υπάρχει Βράχος του Σουνίου στο Λονδίνο... Η Πυραμίδα του Μυκερίνου παραμένει 
στην Αίγυπτο... Το Σορέντο υπάρχει – και κάθε χρόνο το επισκέπτονται χιλιάδες. 
τουρίστες.. 

 
Γ: Δεν βάζεις μυαλό... Είσαι ξεροκέφαλος και κάτι μου λέει πως θα γεράσεις 

παρθένος... 
 
Α: (Κοφτά.) Πήγαμε μαζί στο Σορέντο... Πολλές φορές… 
 
Γ: (Ειρωνικά.) “Πήγαμε” εγώ κι εσύ; 
 
Α: Ναι, πήγαμε... 
 
Γ: Στο Σορέντο; Οι δυο μας; 
 
Α: Ναι, οι δυο μας... 



43 

 
Γ: Στην κανονική ζωή; 
 
Α: Στην κανονική ζωή... 
 
Γ: Δηλαδή στην κανονική ζωή γνωριζόμαστε; 
 
Α: (Απρόθυμα.) Ναι, γνωριζόμαστε... 
 
Γ: Και πάμε μαζί ταξίδια σε αφανισμένες πόλεις.... 
 
Α: Σου είπα, δεν είναι αφανισμένες... Στην κανονική ζωή το Σορέντο ζει και 

βασιλεύει... 
 
Γ: (Με προσποιητό αισθησιασμό.) Τι άλλο κάνουμε στην κανονική ζωή, Τζον 

Φιτζέραλντ; 
 
Α: Είναι πιο σύνθετο. 
 
Γ: Είμαστε ζευγάρι; 
 
Α: Ναι, είμαστε... Αλλά – 
 
Γ: (Τον κόβει.) Αλλά δεν κάνουμε σεξ... Ντρέπεσαι... 
 
Α: Είναι πιο σύνθετο... 
 
Γ: Η στυτική δυσλειτουργία θεραπεύεται... Δεν υπάρχουν βιάγκρα στην 

κανονική ζωή; 
 
Α: Σου είπα, είναι πιο σύνθετο... 
 
Γ: Κατάλαβα... Είσαι ομοφυλόφιλος... Σου το είπα και πριν, δεν έχω πρόβλημα 

με αυτό... Αλλά τότε γιατί είμαι ζευγάρι μαζί σου; 
 
Α: Έχεις πεθάνει... 
 
Γ: (Με έκπληξη.) Τι έχω κάνει; 
 
Α: (Διστακτικά.) Στην κανονική ζωή ... έχεις πεθάνει... 
 



44 

 
 

8. 
 
 

 Γ: (Ξεσπώντας σε γέλια.) Αυτό είναι, λοιπόν... Είσαι νεκρόφιλος... Σου αρέσουν 
τα πτώματα... 
 
 Α: Είναι πιο σύνθετο... 
 
 Γ: Πέσαμε μαζί από τον Πύργο του Άιφελ και βγήκαμε στην Άλλη Ζωή... 
 
 Α: Αν με αφήσεις, μπορώ να σου πω... 
 
 Γ: Ή μήπως πέσαμε από το Σούνιο; Βρήκαμε μια τρύπα στο σύρμα και πέσαμε 
από τον Βράχο... 
 
 Α: Αν με άφηνες- 
 
 Γ: Ή μήπως πέσαμε από την Πυραμίδα του Μυκερίνου; (Πλησιάζει κοντά του.) 
Ή μήπως από τo London Eye; 
 
 Α: Όπως σου είπα, στην κανονική ζωή το London Eye έχει κλειστές κάψουλες 
από αλεξίσφαιρο τζάμι... Δεν μπορεί να σπάσει ούτε από πυροβόλο όπλο... 
 
 Γ: (Βγάζει τσιγάρο και το ανάβει.) Δεν μπορώ να πω... Έχεις ένα ενδιαφέρον, 
JFK...  Ίσως περισσότερο ενδιαφέρον από το πήδημα σε ένα ξενοδοχείο... 
 
 Α: Όπου όλα τελειώνουν γρήγορα, όμορφα και καθαρά – ενώ έξω είναι ακόμη 
μέρα...  
 
 Γ: (Φυσώντας τον καπνό της.) Άντε, λοιπόν, γλυκέ Τζον Φιτζέραλντ... Για πες 
μου την σύνθετη ιστορία... 
 
 Α: (Την κοιτάζει στα μάτια για μερικές στιγμές.) Λέγεται B/Y… 
 
 Γ: Ποιο πράγμα... 
 
 Α: Είναι η συντομογραφία της λέξης Beyond και της φράσης Be You… (Μικρή 
σιωπή, σαν να σκέφτεται κάτι.) “Πέρα από...” και “Να είσαι...” 
 
 Γ: Δεν καταλαβαίνω... Και αρχίζω και πάλι να πλήττω... 
 



45 

 Α: Είμαστε στη χρονιά 2053... (Η χρονιά “2053” είναι ενδεικτική. Σε κάθε 
παράσταση η ημερομηνία που λέει ο Α είναι 33 χρόνια μετά από την χρονιά που 
παίζεται η παράσταση. Για παράδειγμα, αν η παράσταση γίνεται το 2020 ο Α λέει 
“2053”· αν η παράσταση γίνεται το 2025 ο Α λέει “2058” – και ούτε καθεξής.) 
 
 Γ: Εκτός από Άλλη Ζωή έχουμε και επιστημονική φαντασία... Κι εγώ είμαι ένα 
ζόμπι από το μέλλον... 
 
 Α: To Β/Υ είναι το καινούριο project της Hyperlife – κι όλοι μιλούνε για 
αυτό...  
 
 Γ: “Όλοι”; Ποιοι “όλοι”; 
 
 Α: Όλοι οι άνθρωποι που ζούνε στις Μητροπολιτικές Ζώνες... 
 
 Γ: “Μητροπολιτικές Ζώνες”.... Θεέ μου, πόσο κοινότοπο.... 
 
 Α: Στα 2053 η Hyperlife είναι η κυρίαρχη πρακτική ζωής – και μέσα στη ζωή 
βάλε και την διασκέδαση, βάλε και την ψυχαγωγία, βάλε και την θρησκεία και ό,τι άλλο 
θέλεις... 
 
 Γ: Μην πλατειάζεις, γλυκό αγόρι... Μπορεί να πλήξω ανά πάσα στιγμή... 
 
 Α: Υπόσχομαι πως το επόμενο θα σε ενθουσιάσει... Η Hyperlife στηρίζεται 
στους ηλεκτρονευρώνες... 
 
 Γ: (Ειρωνικά φυσώντας τον καπνό.) Τώρα πραγματικά ενθουσιάστηκα... 
 
 Α: Ευτυχώς σε σένα δεν χρειάζεται να εξηγήσω τίποτε για τους 
ηλεκτρονευρώνες... Είσαι ειδική επί του θέματος: τεχνητά εγκεφαλικά κύτταρα που 
μπορούν να μεταφέρουν κάθε λογής μνήμη... Ουσιαστικά τη ζωή ενός ανθρώπου μέσα 
στο μυαλό κάποιου άλλου... 
 
 Γ: Πρόσεξε, cutie – αυτοσχεδιάζεις ενώ είσαι άσχετος... Κάποια στιγμή θα την 
πεις την μαλακία... 
 
 Α: Ξέρω πως θα σου φανεί απίστευτο – αλλά είναι η αλήθεια... 
 
 Γ: Άσε τις σάλτσες και προχώρα στο ψητό... 
 
 Α: Στο 2053, λοιπόν, οι άνθρωποι ζούνε περισσότερο στην Hyperlife και 
λιγότερο στον ... Trashworld… Έτσι λένε ... την πραγματική ζωή... 
 
 Γ: Παίζει να κάνω εμετό από την κοινοτοπία... 



46 

 
 Α: Ίσως να μην έχεις κι άδικο... Η πραγματική ζωή φαίνεται πως είναι πολύ 
βαρετή... Αυτό είναι και ο λόγος που το B/Υ βγήκε τον Μάρτιο του 2053 και ήδη από 
τον Ιανουάριο έσπασε το ρεκόρ αιτήσεων συμμετοχής... Πάνω από τριάντα 
εκατομμύρια άτομα ήθελαν να μπούνε – και η Εταιρία Παραγωγής μπορούσε να 
εξυπηρετήσει μόλις τα δύο... Ευτυχώς εγώ είχα Ειδική Κάρτα Συνεργάτη... 
 
 Γ: (Καθώς ετοιμάζεται να πετάξει το τσιγάρο της κάτω από το βαγόνι.) 
Επιτέλους, να ‘σαι κι εσύ... 
 
 Α: Αν θέλεις ... μην πετάς το τσιγάρο κάτω από το βαγόνι... 
 
 Γ: Γιατί; Δεν είμαστε στην πραγματική ζωή... 
 
 Α: Δεν έχει σημασία... Οι κανόνες είναι κανόνες... 
 
 Γ: (Πετώντας το επιδεικτικά έξω από το βαγόνι.) Το πέταξα, Τζον 
Φιτζέραλντ... Αν θέλεις φώναξε την Αστυνομία της Άλλης Ζωής... 
 
 Α: Πάντοτε το ’κανες αυτό – και με πείραζε πολύ... Πετούσες τα τσιγάρα 
κάτω... 
 
 Γ: Τι να κάνουμε; Οι άνθρωποι δεν αλλάζουν... 
 
 Α: Οι αλήθεια είναι πως οι χαρακτήρες των ανθρώπων  δεν αλλάζουν... Αλλά 
μπορούν να αλλάξουν τα υπόλοιπα... 
 
 Γ: Γίνε συγκεκριμένος... Έχω ήδη πλήξει πάρα πολύ... 
 
 Α: Το B/Y είναι στ’ αλήθεια απίστευτο... Η τελευταία λέξη της 
Παραπραγματικότητας... Συνδέεσαι με αυτό και ... και όλα γίνονται δυνατά... Γίνεσαι 
όποιος θέλεις, πηγαίνεις όπου θέλεις, συναντάς όποιον θέλεις... Μπορείς να γίνεις 
πειρατής του 1600, ηθοποιός του βωβού κινηματογράφου, μεσαιωνικός βασιλιάς – να 
βρεθείς στην Αρχαία Αίγυπτο, στην Ρώμη του Καίσαρα στη Φλωρεντία του Λεονάρντο 
ντα Βίντσι... Κι ακόμη μπορείς να μπλέξεις πρόσωπα και αιώνες – να φτιάξεις ένα δικό 
σου αλλόκοτο υβρίδιο παραπραγματικότητας... 
 
 Γ: (Πολύ ειρωνικά.) Μιλάμε για τρομερά πράγματα... 
 
 Α: Μπορείς να γίνεις ο Φαραώ Ακενατόν και να ζήσεις στην Γαλλική 
Επανάσταση... Να γίνεις ο Καραβάτζιο και να ταξιδέψεις στο διάστημα... Να γίνεις ο 
Ροβεσπιέρος και να πας στον 20ο αιώνα και να ερωτευτείς την Ρίτα Χέιγουορθ...  
 



47 

 Γ: Ή να γίνεις ο Τσόρτσιλ που θα ερωτευτεί τον Αδόλφο... Αυτό μπορεί να έχει 
λίγο γούστο... 
 
 Α: Επίσης μπορείς να γίνεις και ο εαυτός σου... 
 
 Γ: (Κάπως αηδιασμένη.) Ο εαυτός σου; Γιατί να γίνεις ο εαυτός σου; 
 
 Α: Θέλω να πω μπορείς να γίνεις ο εαυτός σου σε μια προηγούμενη ηλικία – και 
να ξαναζήσεις την ζωή σου από την αρχή... Ή έστω κάποια γεγονότα... Και σε αυτή 
την καινούρια συνθήκη να συναντηθείς με όποιο πρόσωπο έχεις στη μνήμη σου... 
 
 Γ: (Χαμογελώντας πονηρά.) Νομίζω πως καταλαβαίνω, Τζον Φιτζέραλντ... 
ήσουν στο 2053 και μπήκες σε αυτήν την μηχανή με τους ηλεκτρονευρώνες, την πως 
την λένε... 
 
 Α: Στο B/Y…. Aλλά δεν είναι ακριβώς μηχανή.... Είναι Ζωτικό Περιβάλλον... 
 
 Γ: Στο B/Y που είναι Ζωτικό Περιβάλλον – καμία αντίρρηση… Μπήκες σε 
αυτό, λοιπόν, για να ταξιδέψεις στον χρόνο και να ξαναζήσεις την ζωή σου μαζί μου....  
 
 Α: Ναι, αυτό έκανα... 
 
 Γ: Δηλαδή εγώ και όλος ο κόσμος είμαστε ένα Ζωτικό Περιβάλλον στο μυαλό 
σου – σωστά; 
 
 Α: Σωστά... 
 
 Γ: Δηλαδή εγώ τώρα δεν υπάρχω στα αλήθεια… Υπάρχω μονάχα στο μυαλό 
σου… Για την ακρίβεια, υπάρχω μόνο στους ηλεκτρονευρώνες του μυαλού σου… 
 
 Α: Πες το κι έτσι…  
 
 Γ: Κι εκεί που θα μπορούσες να είχες όποια θέλεις, διάλεξες εμένα... Ξανά μανά 
το ίδια... 
 
 Α: Δεν είναι ακριβώς τα ίδια... 
 
 Γ: Μπορούσες να διαλέξεις την αληθινή Μέριλιν... Ή την Μόνικα Μπελούτσι... 
Ή αν γυρεύεις class, την Όντρει Χέιμπορν... 
 
 Α: Όπως βλέπεις, ήθελα εσένα... 
 



48 

 Γ: Εγώ στη θέση σου θα διάλεγα τον Στηβ Μακ Κουίν... Είναι ένας παλιός 
ηθοποιός – πολύ ωραίος... Δυστυχώς πέθανε νέος... Ψαξ’ τον... Σκληρός άντρας – σε 
πηγαίνει στο ξενοδοχείο χωρίς πολλά λόγια....  
 
 Α: Πάντοτε σου άρεσε ο Στηβ Μακ Κουίν... Αλλά... (Διστάζει να συνεχίσει.) 
 
 Γ: “Αλλά” τι; 
 
 Α: Αλλά αυτοκτόνησες για μένα... 
 



49 

 
 

9. 
 
 

Γ: (Ξεσπώντας σε γέλια.) Αυτοκτόνησα για ... σένα; 
 
Α: Και όχι για τον Στηβ Μακ Κουίν... 
 
Γ: Δυστυχώς οι γυναίκες είμαστε μαλακισμένες... 
 
Α: Δεν είναι έτσι... Εγώ ήμoυν ο άντρας σου... Οι γυναίκες είστε καμωμένες για 

να αγαπάτε τον άντρα σας...  
 
Γ: Χριστέ μου... Έτσι γίνεται στο 2053; 
 
Α: Έτσι γίνεται πάντοτε... Είναι μέσα στη φύση των γυναικών... Ειδάλλως...  
 
Γ: Ειδάλλως τι; 
 
Α: Ειδάλλως θα είχατε αυτοκτονήσει όλες οι γυναίκες από το 1980... 
 
Γ: Γιατί, τι έγινε το 1980; 
 
Α: Γιατί τότε πέθανε ο Στηβ Μακ Κουίν... 
 
Γ: Ξέρεις κάτι; 

 
 Α: Τι; 
 
 Γ: Νομίζω πως είσαι, πως να το πω, ανώμαλος... 
 
 Α: Ανώμαλος; 
 
 Γ: Δεν το λέω για να σε βρίσω... Αλλά νομίζω πως κουβαλάς βαριά ανωμαλία... 
 
 Α: Επειδή είπα αυτό για την φύση των γυναικών; 
 
 Γ: Επειδή φαίνεσαι μια χαρά παιδί... Ωραίος, έξυπνος, έχεις χιούμορ... Ξέρεις 
και ιταλικά τραγούδια... Θα μπορούσε να σε ερωτευτεί κάποια κοπέλα... Γιατί να λες 
τόσες μαλακίες;… 
 
 Α: Πρέπει να τρέξουμε τον χρόνο... Ειδάλλως δεν θα προλάβουμε... 
 



50 

 Γ: Και τώρα νομίζω πως έπληξα οριστικά... 
 
 Α: Αν μου αφήσεις να σου εξηγήσω, θα καταλάβεις... Είσαι πολύ έξυπνη, 
ασχολείσαι με ηλεκτρονευρώνες, θα καταλάβεις... 
 
 Γ: Δεν θέλω να σε καταλάβω... Είσαι ανώμαλος... Δεν είμαι υποχρεωμένη να 
καταλαβαίνω την ανωμαλία του κάθε ανώμαλου... 
 
 Α: (Με σοβαρό ύφος.) Στην Πραγματική Ζωή συναντηθήκαμε στο London Eye 
στις ... (ο Α λέει την ημερομηνία της παράστασης) στις 12 το μεσημέρι... 
 
 Γ: Οπότε εσύ ήρθες την ίδια μέρα και ώρα... 
 
 Α: Έτσι είναι βέβαιο πως θα σε συναντήσω... 
 
 Γ: Δεν γινόταν να βρεις μια άλλη; Γιατί εμένα... 
 
 Α: Γιατί είσαι η γυναίκα μου... Οι άντρες γυρίζουν πάντοτε στην γυναίκα τους... 
 
 Γ: Θέλω να κατέβω... Δεν υπάρχει ένα κουμπί με συναγερμό όταν κάποιος θέλει 
να κατέβει; 
 
 Α: Πρέπει να με ακούσεις... Δεν έχουμε χρόνο... Κοιτάζει το ρολόι του... Μας 
μένουν πενήντα τρία λεπτά.... Ήρθα τριάντα τρία χρόνια πίσω για να το σώσουμε... 
 
 Γ: Τώρα ξαφνικά το θυμήθηκες πως έχουμε πενήντα τρία λεπτά; 
 
 Α: Το είχα στο νου μου από την αρχή... Αλλά... (Διστάζει.) 
 
 Γ; Αλλά τι; 
 
 Α: Αλλά δεν έπρεπε να σου μιλήσω για το B/Y από την αρχή... Δεν θα με 
πίστευες... Έπρεπε να οικοδομηθεί μια σχέση σχετικής εμπιστοσύνης... 
 
 Γ: Χαζούλη Τζον Φιτζέραλντ, διάβασε τα χείλια μου: Ούτε και τώρα σε 
πιστεύω... 
 
 Α: Οι μελέτες λένε πως μετά από μια ώρα κουβέντας δημιουργείται μια σχέση 
εμπιστοσύνης... 
 
 Γ: (Ειρωνικά.) Δηλαδή κάνετε και μελέτες το 2053; [Η ημερομηνία είναι 
συμβατική. Η Γ αναφέρει μια ημερομηνία 33 χρόνια μετά την χρονιά της 
παράστασης.]  
 



51 

 Α: Οι άνθρωποι μελετούνε γενικά... Από πάντα... Κι εσύ μελετάς τους 
ηλεκτρονευρώνες.... 
 
 Γ: Νόμιζα πως κάποια στιγμή η ανθρωπότητα θα είχε τελειώσει με τις μελέτες... 
 
 Α: Οι μελέτες πάντοτε χρειάζονται... 
 
 Γ: Και οι μελέτες σου λένε πως μπορεί να σε πιστέψω... 
 
 Α: Οι μελέτες μου λένε πως έχω μεγαλύτερες πιθανότητες... 
 
 Γ: Για να τις δούμε αυτές τις πιθανότητες... Εμπρός Τζον Φιτζέραλντ... Πες 
μου την πραγματική ιστορία μας... 
 
 Α: Συναντηθήκαμε στο London Eye την ... ... ... [Λέει την ημερομηνία της 
παράστασης.] 
 
 Γ: Σαν να λέμε σήμερα δηλαδή... 
 
 Α: Ναι, σαν να λέμε σήμερα... 
 
 Γ: Αλλά είπες πως ήταν μια κλειστή κάψουλα είκοσι ανθρώπων... 
 
 Α: Εικοσιπέντε... 
 
 Γ: Και τι μπορείς να πεις ανάμεσα σε είκοσι πέντε ανθρώπους... 
 
 Α: ”Στ’ αλήθεια είναι υπέροχο...” Αυτό σου είπα... 
 
 Γ: Πολύ πρωτότυπο... 
 
 Α: Κι εσύ έκανες την αιφνιδιασμένη:” Με συγχωρείτε;”. “Λέω, είναι υπέροχο...” 
επέμεινα... Με κοίταξες γελώντας κι  διάπλατα μάτια σου: “Ποιο;” “Όλο αυτό... Όλο 
αυτό που βλέπουμε...” “Η θέα;” “Ας πούμε, η θέα”... “Α, κατάλαβα... Εννοείται πως η 
θέα είναι πολύ όμορφη...” 
 
 Γ: Αφόρητες κοινοτοπίες... 
 
 Α: Κι ύστερα σε ρώτησα: “Κι εσείς;” 
 
 Γ: Να μαντέψω την απάντησή μου; 
 
 Α: Να την μαντέψεις... 
 



52 

 Γ: “Κι εγώ, τι; Είμαι κι εγώ όμορφη;” 
 
 Α: Και τότε σε φίλησα μονομιάς... 
 
 Γ: (Με προσποιητό ενθουσιασμό.) Γουάου... Τζον Φιτζέραλντ, με εκπλήσσεις... 
 
 Α: Το ξέρω... Αλλά το έκανα... 
 
 Γ: Με φίλησες στο στόμα; 
 
 Α: Ναι... 
 
 Γ: (Με φτιαχτή ηδυπάθεια.) Με γλώσσα, Τζον Φιτζέραλντ; 
 
 Α: Με γλώσσα... 
 
 Γ: Κι εγώ τι έκανα... 
 
 Α: Με φίλησες κι εσύ... 
 
 Γ: Μέσα στους εικοσιπέντε ανθρώπους; 
 
 Α: Μέσα στους εικοσιπέντε ανθρώπους... 
 
 Γ: Με γλώσσα; 
 
 Α: Με γλώσσα... 
 
 Γ: (Τον σπρώχνει δήθεν θυμωμένη.) Εγώ, Τζον Φιτζέραλντ, είμαι μια κυρία... 
 
 Α: Πάντως μόλις κατεβήκαμε από την Ρόδα ζήτησες να πάμε στο ξενοδοχείο... 
 
 Γ: (Βάζοντας τα χέρια στο πρόσωπο δήθεν ντροπιασμένη.) Έκανα τέτοιο 
πράγμα... 
 
 Α: “Δεν είσαι κι ο Στηβ Μακ Κουίν αλλά είσαι cutie...” Έτσι είπες... 
 
 Γ: (Δήθεν σοκαρισμένη.) Χριστέ μου, δεν θα το αντέξω... 
 
 Α: Κι έτσι γίναμε ζευγάρι για είκοσι χρόνια... 
 
 Γ: (Με αλλαγμένο ύφος.) Τώρα το έτρεξες πολύ... 
 

 Α: Αναγκάζομαι να το τρέξω... Με πιέζει ο χρόνος... 



53 

 

 Γ: Πρόσεξε να μην με υποτιμήσεις, Τζον Φιτζέραλντ... 
 
 Α: Έχουμε μόνο πενήντα ένα λεπτά... 
 
 Γ: Δεν μπορείς να τρέχεις στο fast forward είκοσι χρόνια από την ζωή μιας 
κυρίας... 
 
 Α: Αγαπηθήκαμε πολύ... Tουλάχιστον, για να μιλήσω για μένα, εγώ σε αγάπησα 
πολύ... 
 
 Γ: Κι εγώ τι έκανα; 
 
 Α: Νομίζω πως αγάπησες ακόμη περισσότερο... 
 
 Γ: Και τότε γιατί αυτοκτόνησα; (Δήθεν θυμώνει.) Πήγες με άλλη, παλιοαρχίδι; 
 
 Α: Όχι, δεν πήγα με καμία άλλη... Εξάλλου ... εξάλλου εσύ δεν θα θύμωνες ποτέ 
με κάτι τέτοιο... 
 
 Γ: Προφανώς δεν ξέρεις τις γυναίκες, Τζον Φιτζεραλντ... 
 
 Α: Δεν είχαμε σχέση σεξουαλικής αποκλειστικότητας... Απλώς εγώ δεν ήθελα 
κάποιαν άλλη... 
 
 Γ: Δηλαδή εγώ πήγαινα και με άλλους; 
 
 Α: Κάποιες φορές το έκανες... 
 
 Γ: Κι εσύ με άφηνες; 
 
 Α: Εγώ έκανα αυτό που έπρεπε να κάνω... 
 
 Γ: Και γιατί έπρεπε να γαμιέμαι με άλλους και εσύ να το ανέχεσαι; 
 
 Α: Αν αγαπάς, οφείλεις να ανέχεσαι τον άλλον... 
 
 Γ: Τι λες βρε παιδί μου... Και δεν μου λες, ποιος σπουδαίος φιλόσοφος μάς λέει 
κάτι τόσο πρωτότυπο; 
 
 Α: Το λέω εγώ και πρέπει να με πιστέψεις... Έχουμε μόνο πενήντα λεπτά... 
 
  

 



54 

 
 

10. 
 

 
 Γ: Και δεν μου λες, αστέρι μου; Γιατί έχουμε μόνο πενήντα λεπτά;  
 
 Α: (Κοιτώντας το κινητό του.) Σαρανταεννιά τώρα... 
 
 Γ: Σαρανταεννιά, δεν θα στο χαλάσω... Προς τι η τόση βιασύνη; 
 
 Α: Γιατί… γιατί έχουμε συνολική διάρκεια δύο ωρών... 
 
 Γ: «Διάρκεια δύο ωρών…» Τι θέλεις να πεις, ποιητή; 
 
 Α: Πως στις δύο ώρες θα σβήσουν τα πάντα… 
 
 Γ: Γουάου, θα ακούσω και πάλι επιστημονική φαντασία... 
 
 Α: Δυο ώρες είναι το όριο για το B/Y… Προκειμένου να εγκριθεί η κυκλοφορία 
του για το κοινό, η Επιτροπή Προστασίας αποφάσισε να μένει κανείς στο B/Y το  
περισσότερο δυο ώρες... Εκατόν είκοσι λεπτά... 
 
 Γ: Γιατί; 
  
 Α: Το Β/Υ είναι ένα θεματικό ταξίδι εναλλακτικής πραγματικότητας... Και όπως 
ίσως ξέρεις η εναλλακτική πραγματικότητα έχει πολλά προβλήματα... 
 
 Γ: Προβλήματα; Τι προβλήματα; 
 
 Α: Μπορεί να γίνει ιδιαίτερα ελκυστική… Την έχεις διαλέξει για να είναι 
ιδιαίτερα ελκυστική... 
 
 Γ: Και γιατί είναι κακό αυτό; 
 
 Α: Γιατί κάποιος μπορεί να θελήσει να μείνει εκεί που μεταφέρθηκε στο πλαίσιο 
του B/Y… 
 
 Γ: Και γιατί να μην μείνει; Ποιον ενοχλεί; 
 
 Α: Σύμφωνα με την Επιτροπή Προστασίας Αληθινής Ζωής ενοχλεί την 
ανθρωπότητα… Την ηθική της ανθρωπότητας… 
 



55 

 Γ: Σαν να άκουσα την λέξη ηθική… Φαντάζομαι πως ετοιμάζεσαι να πεις κάτι 
πολύ αστείο… 
 
 Α: Η Επιτροπή αποφάσισε πως δεν είναι ηθικό να ζει κανείς ολόκληρη την ζωή 
του σε μια νοερή παραπραγματικότητα... Πως κάτι τέτοιο αντιβαίνει τον βασικό 
κανόνα της συνύπαρξης των ανθρώπων... 
 
 Γ: (Υποτιμητικά.) Από όσο βλέπω από τους ανθρώπους του 2053 λείπει 
απολύτως η αίσθηση της ντροπής… 
 
 Α: Δεν καταλαβαίνω τι εννοείς… 
 

Γ: (Με εκνευρισμό.) Φαντάζομαι πως υπάρχουν πεινασμένοι το 2053, έτσι δεν 
είναι; 

 
Α: Υπάρχουν… Πιο πολλοί από ότι φαντάζεσαι… 

 
Γ: Κι εσείς μιλάτε για «κανόνες της συνύπαρξης των ανθρώπων…»; 

 
 Α: Μα πάντοτε οι άνθρωποι μιλάνε έτσι… Υπάρχουν λέξεις που μπορούν να 
τακτοποιήσουν τα πάντα…… 
 
 Γ: Και τι πειράζει την συνύπαρξη των ανθρώπων άμα μείνεις στο παιχνίδι σου για 
περισσότερο; 
 
 Α: Σκέφτηκαν πως είναι αντιπαραγωγικό… Για φαντάσου μια ανθρωπότητα 
βυθισμένη στο B/Y… Εκατομμύρια καλωδιωμένα κουφάρια που ζούνε μέσα στον 
αιώνιο ύπνο τους την Άλλη Ζωή… 
 
 Γ: Έχουν δικαίωμα να το κάνουν… 
 
 Α: Η Επιτροπή Προστασίας σκέφτηκε διαφορετικά… Και αποφάσισε το B/Y 
να κρατάει μόνο για δυο ώρες… 
 
 Γ: (Σαρκαστικά, τονίζοντας τις δύο τελευταίες λέξεις.) «Η Επιτροπή 
Προστασίας … Αληθινής … Ζωής.» 
 
 Α: Αυτή… 
 
 Γ: Ξέρεις τι μου θυμίζει αυτό το δίωρο… Είναι σαν μια γλειψιά παγωτό από το 
χωνάκι… Σου ανοίγει την όρεξη και μετά σου το παίρνει… 
 
 Α: Τόσο είναι… Δεν μπορεί να το αλλάξεις αυτό… 
 



56 

 Γ: (Με σεξουαλική πρόκληση.) Μια γλειψιά παγωτό ποτέ δεν είναι αρκετή, 
γλυκό αγόρι… 
 
 Α: Πιθανώς να μην είναι… 
 
 Γ: Δηλαδή, σαν να λέμε, εμείς θα ζήσουμε μαζί για κάτι λιγότερο από δυο 
ώρες… 
 
 Α: Έχουμε ακόμη σαράντα έξι λεπτά… 
 
 Γ: Τίποτε… Ούτε καν μια γλειψιά… 
 
 Α: Τόσο είναι πάντως… 
 
 Γ: Και μετά πάπαλα… Εμείς θα εξαφανιστούμε και εσύ θα ξυπνήσεις… 
 
 Α: Ωστόσο… 
 

Γ: «Ωστόσο» τι; 
 
Α: Εμείς ζήσαμε μαζί για είκοσι χρόνια… 

 
 Γ: Είκοσι χρόνια έζησες μαζί με την άλλη της Πραγματικής Ζωής… 
 
 Α: Ίσως και να έχεις δίκιο… 
 
 Γ: Εγώ, Little John, είμαι κορίτσι στα ντουζένια του… 
 
 Α: Το δίχως άλλο… 
 
 Γ: Απορώ τι μου έταξες για να μείνω μαζί σου… 
 
 Α: Με αγάπησες… 
 
 Γ: (Με προσποιητή απόγνωση.) Χριστέ μου… 
 
 Α: Ποτέ δεν το παραδέχτηκες… Έλεγες πως είμαι μια καλή παρέα για τα 
ταξίδια, πως κάνω καλές ξεναγήσεις στα αξιοθέατα… 
 
 Γ: (Με επιτηδευμένη απογοήτευση – και εξίσου επιτηδευμένη σεξουαλική 
πρόκληση.) Ήσουν … καλός ξεναγός στα αξιοθέατα; 
 
 Α: Τα διάβαζα στο κινητό – αλλά μετά τα αφηγούμουν ωραία… 
 



57 

 Γ: (Παριστάνοντας την απελπισμένη.) Τίποτε άλλο έκανες ωραία … Τζον 
Φιτζέραλντ; 
 
 Α: Τίποτε άλλο; Δεν νομίζω… 
 
 Γ: Και τότε γιατί εγώ να σκαλώσω μαζί σου; 
 
 Α: Μου πρότεινες να παντρευτούμε μετά το πρώτο μας ταξίδι στην Βενετία. 
 
 Γ: (Ξεσπάει στα γέλια) Σου πρότεινα … να παντρευτούμε … εγώ; 
 
 Α: Ναι, περιμέναμε το δειλινό στα σκαλιά της Σάντα Μαρία Ντελά Σαλούτε…. 
Εσύ επέμενες… Είχες διαβάσει για κάποιον συγγραφέα που μιλούσε για τα «ένδοξα 
βενετσιάνικα δειλινά»… 
 
 Γ: Συνέχισε, έχει πλάκα αυτό… 
 
 Α: Ενώ περιμέναμε, λοιπόν, μου είπες να παντρευτούμε… Ίσως επειδή σε 
εκνεύριζε η αναμονή… 
 
 Γ: Κι εσύ δέχτηκες; 
 
 Α: Εγώ δεχόμουν ό,τι κι αν έλεγες… 
 
 Γ: Και; Παντρευτήκαμε; 
 
 Α: Ναι, φυσικά… 
 
 Γ: Πού και πότε… Τα μαλακισμένα κορίτσια σαν κι εμένα τρελαίνονται να 
ακούνε λεπτομέρειες για το γάμο τους… 
 
 Α: Παντρευτήκαμε στο Σορέντο μετά από τρεις εβδομάδες… Ίσα ίσα για να 
βγούνε τα χαρτιά… 
 
 Γ: Στο Σορέντο; Γιατί στο Σορέντο; 
 
 Α: Γιατί είχες αποφασίσει πως το Σορέντο θα είναι η πόλη μας… 
 
 Γ: Και πότε το αποφάσισα; 
 
 Α: Την πρώτη  μέρα της γνωριμίας μας… Στο ξενοδοχείο μετά το σεξ… 
 
 Γ: Τότε που ήταν ακόμη μέρα… Προφανώς το έκανα από τον ενθουσιασμό 
μου… 



58 

 
 Α: Μου ζήτησες να σου βάλω ένα Ναπολιτάνικο τραγούδι… 
 
 Γ: Κι εσύ έβαλες το χιτάκι σου… 
 
 Α: Εδώ που τα λέμε έχει διαχρονική επιτυχία… 
 
 Γ: (Ψάχνοντας στο κινητό της.) Πώς το είπαμε; Torna e Surriento… 
 
 Α: Ακριβώς αυτό… 
 
 (Η Γ βάζει στο κινητό της το τραγούδι. Από τα μεγάφωνα αρχίζει η μουσική.) 
 
 Γ: Εδώ που τα λέμε είναι ωραίο τραγούδι… Δημιουργεί ένα κλίμα, που λέμε… 
 
 (Αρχίζουν τα λόγια του τραγουδιού: 
 

Vide 'o mare quant’è bello, 
spira tantu sentimento, 

Comme tu a chi tieni mente, 
Ca scetato 'o fai sunnà. 

 
Guarda gua' chistu ciardino; 
Siente, sie’ sti ciur' arance: 
Nu prufumo accussi fino 
Dinto 'o core se ne va… 

 
E tu dice: "I’ parto, addio!" 

T’alluntane da stu core… 
Da sta terra del l’ammore… 
Tieni 'o core 'e nun turnà? 

 
Ma nun me lassà, 

Nun darme stu turmiento! 
Torna a Surriento, 

Famme campà! 
 

… 
 

Μετά το τέλος της πρώτης στροφής η Γ αρχίζει να μιλάει.) 
 
Γ: Να υποθέσω πως αυτό ήταν το τραγούδι μας; 
 
Α: Υποθέτεις πολύ σωστά… 



59 

 
Γ: Το ιταλικό… Όχι αυτό του Έλβις Πρίσλεϊ… 
 
Α: Στην κανονική ζωή είμαι ο ίδιος μουσικολόγος που είμαι και εδώ… Δεν θα 

μπορούσα να υποφέρω τον Έλβις Πρίσλεϊ… 
 
Γ: Κι εγώ τι έκανα στην κανονική ζωή; Έφτιαχνα κι εκεί ηλεκτρονευρώνες; Ή 

μήπως έκοβα νύχια… 
 
Α: Όχι, όχι – έφτιαχνες ηλεκτρονευρώνες… Μάλιστα δούλευες στο Ινστιτούτο 

Βιοτεχνικής Υποστήριξης… Έπαιρνες πολύ μεγάλο μισθό και μεγάλα bonus… 
 
Γ: Σαν να λέμε ήμουν λαμπρή επιστήμονας… 
 
Α: Αυτό περίπου… 
 
Γ: Κι εσύ; Τι περίπου έκανες… 
 
Α: Σου είπα… Εγώ αναλάμβανα την ξενάγηση στα ταξίδια… 
 
Γ: Κουραζόσουνα πολύ σαν να λέμε… 
 
Α: Μα δεν είναι εύκολο πράγμα μια καλή ξενάγηση… 
 
(Το τραγούδι συνεχίζει από τα μεγάφωνα: 

 
Vid'o mare de Surriento, 
che tesoro tene nfunno: 

chi ha girato tutto 'o munno 
nun l'ha visto comme'a ccà. 

 
Vide attuorno sti Sirene, 
ca te guardano 'ncantate, 
e te vonno tantu bene... 

Te vulessero vasà. 
 

…) 
 

Γ: Πήγαμε πολλά ταξίδια; 
 
Α: Πολλά… Τουλάχιστον έξι τον χρόνο… 
 
Γ: Δεν περνούσες άσχημα μαζί μου, ασήμαντε μουσικολόγε… 
 



60 

Α: Αποφάσιζες πάντοτε εσύ το πού θα πάμε… Είχες κάποιες εμμονές… 
 
Γ: Αν δεν σου άρεζαν οι εμμονές μικρέ μου χίπυ, να πήγαινες τα ταξίδια μόνος 

σου… Με ότο-στοπ… 
 

(Ο Α Σηκώνει τα χέρια με μια κίνηση παραίτησης. Μικρή σιωπή αναμεταξύ τους 
όπου ακούνε το τραγούδι. 

 
E tu dice: "I’ parto, addio!" 

T’alluntane da stu core… 
Da sta terra del l’ammore… 
Tieni 'o core 'e nun turnà? 

 
Ma nun me lassà, 

Nun darme stu turmiento! 
Torna a Surriento –) 

  
 Γ: Παιδιά; Κάναμε παιδιά; 
 
 Α: Όχι, δεν κάναμε… 
 
 Γ: Γιατί; 
 

Α: Γιατί δεν ήθελες… (Διστακτικά.) Νομίζω … πως… (Σταματάει.) 
 
Γ: «Νομίζεις πώς»; 
 
Α: Νομίζω πως δεν ήθελες γιατί φοβόσουν… 
 
Γ: Τι φοβόμουν… 
 
Α: Να μην τους κληρονομήσεις την αρρώστια σου… 
 
Γ: Αρρώστια;  
 
(Η Γ σταματάει το τραγούδι, λίγο πριν από την κορύφωση του τελευταίου 

στίχου.) 
 
Γ: (Κοφτά, με αλλαγμένο ύφος.) Ποια αρρώστια; 
 
 

 



61 

 
 

11. 
 
 

Α: Μην κόβεις το τραγούδι έτσι… Δεν είναι καλό… 
 
Γ: (Επιτακτικά, με έναν φανερό εκνευρισμό.) Ποια αρρώστια είχα, Τζον 

Φιτζέραλντ;  
 
Α: Όταν κόβεις έτσι ένα τραγούδι είναι σαν να το ακρωτηριάζεις… 
 
Γ: (Βγάζει από την τσάντα της το πακέτο με τα τσιγάρα.) Θα σε συμβούλευα να 

μου πεις για την  αρρώστια προτού εκνευριστώ… 
 
Α: (Κομπιάζοντας.) Είχες … αυτοκτονικό ιδεασμό… Κατάθλιψη με πρωτεύοντα 

αυτοκτονικό ιδεασμό… 
 
Γ: (Με αηδία.) Τελικά είσαι μαλάκας… Απολύτως μαλάκας… 
 
Α: Ξέρω, νομίζεις πως– 
 
Γ: (Θυμωμένη.) Σου είπα πριν για την μαμά μου και αυτοσχεδιάζεις πάνω σε 

αυτό… Και χρησιμοποιείς και την ίδια  Αλλά αυτό πια δεν είναι αστείο… Είναι 
σιχαμένο… 

 
Α: (Με ένταση και παράπονο.) Με έχεις για τόσο ηλίθιο, λοιπόν; 
 
Γ: (Βγάζοντας το τσιγάρο της.) Για τόσο και ακόμη περισσότερο… (Το ανάβει.) 
 
Α: (Με αγανάκτηση.) Πρέπει να σκεφτείς… Να βάλεις το μυαλό σου να 

σκεφτεί… Αν ήμουν κάποιος που απλώς σου κολλάει, δεν είχα λόγο να σου μιλάω για 
αυτοκτονίες… 

 
Γ: (Παίρνοντας βαθιά ρουφηξιά καπνό – κάπως πιο ήρεμη.) Αν είσαι ανώμαλος 

έχεις κάθε λόγο να λες ανωμαλίες… 
 

 Α: Δεν είναι ανωμαλία να έχει κανείς κατάθλιψη… Εσύ το είπες πριν… Είναι μια 
αρρώστια… Εξάλλου… (Σαν να διστάζει.) 

 
Γ: «Εξάλλου» τι; 
 
Α: Εξάλλου κι εσύ το παραδεχόσουν… Ήθελες να το αντιμετωπίσεις… 
 



62 

Γ: (Ειρωνικά.) Μιλάς προφανώς για την πραγματική ζωή; 
 
Α: Ναι, μιλάω για τότε… Είμασταν μαζί και το αντιμετωπίζαμε μαζί… Για 

είκοσι χρόνια… 
 
Γ: (Με διάθεση παιχνιδιάρικη, σαν να της έχει περάσει ο θυμός.) Τότε ήταν 

τότε, καλέ μου… Τώρα είναι αλλιώς… Είμαστε στην Άλλη Ζωή… (Φυσώντας τον 
καπνό της πάνω του.) Αυτοί στο B/Y σου με προγραμμάτισαν πιο άγρια… 

 
Α: (Σκύβει προς το μέρος της – με ένταση και πάθος.) Πρέπει να με 

πιστέψεις… Είναι πολύ σημαντικό να με πιστέψεις…  
 
Γ: (Σχηματίζοντας ένα κυκλάκι με τον καπνό της προς το πρόσωπό του.) Ξέρεις 

κάτι; Είσαι θρασύς τελικά… Παριστάνεις το cutie boy αλλά κατά βάθος είσαι για 
πολλές μπάτσες… 

 
Α: (Απομακρύνεται και συνεχίζει να μιλάει ουδέτερα, σχεδόν άψυχα.) Είχες 

εμμονή με τον θάνατο από πτώση στο κενό… Ήθελες να πηδήξεις από κάπου ψηλά – 
ακριβώς όπως η μητέρα σου… Το ήξερες πως ήταν μια τρέλα – αλλά ήταν κάτι που σε 
τραβούσε… Πήγαινες σε ψηλά μέρη και βυθομετρούσες τις πιθανότητες να πηδήξεις 
στο κενό… Εξάλλου γι αυτό ήρθες σήμερα και στο London Eye…  

 
Γ: Στο London Eye ήρθα γιατί έπληττα… 
 
Α: Η πτώση στο κενό ήταν στο κέντρο του νου σου και σε τραβούσε προς ένα 

ακόμη βαθύτερο κέντρο… Σαν να μην μπορούσες να υπάρξεις δίχως αυτό… 
 
Γ: (Πάντοτε ειρωνικά.) Και γιατί δεν με πήγες στους γιατρούς να με πλακώσουν 

στα χάπια… Ή και στο τρελάδικο; 
 
Α: Οι γιατροί και οι ψυχαναλυτές επέμεναν πως το είχες κατασκευάσει εσύ… 
 
Γ: (Γελώντας.) Εγώ; 
 
Α: Λέγανε πως ο αυτοκτονικός ιδεασμός μπορεί να κληρονομηθεί – αλλά οι 

εμμονές δεν κληρονομούνταν… Πως λειτουργούσε μέσα σου ένα σχήμα υποβολής – 
κάτι σαν αυτοεκπληρούμενη προφητεία… Σε όλες τις εξετάσεις επαναλάμβαναν πως 
ήσουν ασυνήθιστα ευφυής… Τόσο ευφυής ώστε μπορούσες να κατασκευάσεις τις 
εμμονές σου… 

 
Γ: Αυτό με την ασυνήθιστη ευφυΐα μου αρέσει… 
 
Α: Ουσιαστικά αυτή η ευφυΐα ήταν η αρρώστια σου…. 
 



63 

Γ: Και γιατί δεν μου έκανες λοβοτομή, γλυκό αγόρι; 
 
Α: Γιατί η λοβοτομή απαγορεύεται… Και επιπλέον αποφασίσαμε κάτι άλλο… 
 
Γ: Τι αποφασίσαμε, Τζον Φιτζέραλντ; 
 
Α: Αποφασίσαμε να επιτεθούμε στην εμμονή… 
 
Γ: Γουάου… Να επιτεθούμε… Μου αρέσουν οι επιθέσεις… 
 
Α: Αποφασίσαμε να γυρίσουμε όλους τους γκρεμούς του κόσμου… Και να 

ανεβούμε σε όλα τα ψηλά κτήρια – από τις Πυραμίδες μέχρι το Εμπάιαρ Στέιτ… 
 
Γ: Και τι θα μας βοηθούσε αυτό; 
 
Α: Θα μάθαινες να το ελέγχεις… Θα συναντούσες ευθέως την εμμονή σου – δεν 

θα κρυβόσουν από αυτήν… Αυτό θα την έκανε να φοβηθεί και να κρυφτεί… 
 
Γ: (Παίρνει την τελευταία ρουφηξιά από το τσιγάρο της.) «Να φοβηθεί και να 

κρυφτεί…» Ξέρεις κάτι; Αυτό τα λόγια των ψυχολόγων μού φαίνονται τόσο 
παιδαριώδη… Νομίζεις πως απευθύνονται σε ηλιθίους… 

 
Α: (Βλέποντας την να σβήνει το τσιγάρο της.) Αν θέλεις μην το πετάξεις κάτω… 
 
Γ: Τι σε νοιάζει για το κάτω… Όπου να ‘ναι όλα θα σβήσουνε… 
 
Α: Είναι ζήτημα αρχής… Δωσ’ το σε μένα… 
 
Γ: (Του δίνει το σβησμένο αποτσίγαρο.) Παρ’ το, λοιπόν, Τζον Φιτζέραλντ… 
 
Α: (Βάζει το αποτσίγαρο σε ένα χαρτομάντηλο και έπειτα στην τσέπη του.) Σε 

ευχαριστώ, Μέριλιν… 
 

Γ: Και; Πήγαμε πράγματι σε όλους τους γκρεμούς του κόσμου; 
 
Α: Πήγαμε σε αρκετούς… Επί είκοσι χρόνια ταξιδεύαμε στους γκρεμούς και τα 

ύψη… 
 
Γ: Φαντάζομαι πώς πήγαμε και στον Πύργο του Άιφελ – που … βρίσκεται στο 

Παρίσι… 
 
Α: Φυσικά και πήγαμε στον Πύργο του Άιφελ που βρίσκεται στο Παρίσι… Και 

στην ταράτσα της Ντεφάνς… Και στην ταράτσα του Σαμαριτέν… Και στον Άγιο 
Στέφανο της Βιέννης… Και στην Ρόδα του Πράτερ…. 



64 

 
Γ: Και στο Σούνιο που βρίσκεται στην Αθήνα…  
 
Α: Πήγαμε παντού: στο Σούνιο που βρίσκεται στην Αθήνα, στους γκρεμούς των 

νορβηγικών φιόρδ, στην Σαντορίνη, στους καταρράχτες της λίμνης Βικτόριας, στις 
Άλπεις, στον Γκραντ Κάνιον, στην Αίτνα της Σικελίας, στον Ταΰγετο της 
Πελοποννήσου… 

 
Γ: Και στην Πυραμίδα του Μυκερίνου που είναι φυσικά στην Αίγυπτο… 
 
Α: Εκεί μάλιστα πήραμε ειδική άδεια για να ανεβούμε με μια ομάδα 

αρχαιολόγων… Κανονικά κανείς δεν μπορεί να ανέβει στις Πυραμίδες της Γκίζας… 
 
Γ: (Σαν να μονολογεί – πάντοτε ειρωνικά.) Α, δεν επιτρέπετε… 
 
Α: Όμως εμείς ανεβήκαμε… 
 
Γ: Και δεν μου λες, αγόρι μου, πώς τα πληρώναμε όλα αυτά τα ταξίδια στους 

γκρεμούς και στις Πυραμίδες; Ληστεύαμε τράπεζες; 
 
Α: Στο είπα και πριν… Ήσουν η Κεντρική Ερευνήτρια του Ινστιτούτου 

Βιοτεχνικής Υποστήριξης… Ουσιαστικά ήσουν το μεγάλο χαρτί τους… Όλες οι 
προσαρμογές των ηλεκτρονευρώνων ήταν δικές σου ιδέες…  Μπορούσες σαν κάνεις 
ό,τι ήθελες… Ουσιαστικά έναν μήνα δούλευες και έναν μήνα είχες πληρωμένη άδεια… 

 
Γ: Και όλα αυτά γιατί ήμουν ιδιοφυΐα… 
 
Ήσουν κάτι περισσότερο από ιδιοφυΐα… 
 
Γ: Μεγαλοφυΐα… 
 
Α: Ναι, αυτό ήσουν… 
 
Γ: Και εσύ; 
 
Α: Εγώ τι; 
 
Γ: Εσύ τι ήσουν; Εκτός από ξεναγός εννοώ… Δούλευες πουθενά; 
 
Α: (Διστακτικά.) Εγώ … δούλευα το διδακτορικό μου… 
 
Γ: Για τα ναπολιτάνικα τραγούδια… 
 



65 

Α: Και την σύνδεση τους με τους μεσαιωνικούς ύμνους της Μεγάλης 
Εβδομάδας… 

 
Γ: (Πολύ ειρωνικά.) Και την έκανες την σύνδεση; 
 
Α: Ξέρεις, τα διδακτορικά άμα δεν τα κάνεις στον καιρό τους βαλτώνουν… 
 
Γ: Κατάλαβα, Τζον Φιτζέραλντ… Σε έτρεφα εγώ… Χρυσάφι τις πλήρωνα τις 

ξεναγήσεις… 
 
Α: Έκανα και ιδιαίτερα ιταλικών σε παιδιά… 
 
Γ: Α, τώρα ησύχασα… Βγήκαν τα έξοδα για την Λίμνη Βικτόρια… 
 
Α: Γενικά σου άρεσε πολύ η παρέα μου… Μπορώ να πω πως με αγαπούσες… 
 
Γ: Χριστέ μου… Σε αγαπούσα… Τουλάχιστον έβλεπα καμία άλλη χαρά μαζί 

σου ή μέναμε στις ξεναγήσεις και στις αγάπες;… 
 
Α: Γενικά έδειχνες ευτυχισμένη… 
 
Γ: (Σαν να μονολογεί – ειρωνικά.) «Γενικά έδειχνα ευτυχισμένη…» 
 
Α: Μπορώ να πω, πολύ ευτυχισμένη… 
 
 



66 

 
 
 

12. 
 
 
Γ: Και δεν μου λες, Τζον Φιτζέραλντ, αφού έσκαγα από την τόση ευτυχία, γιατί 

αυτοκτόνησα; 
 
Α: (Την κοιτάει επίμονα.) Αυτοκτόνησες … επειδή κάποια στιγμή αποφάσισες 

να αυτοκτονήσεις… 
 
Γ: Κάτι πιο συγκεκριμένο θα μας πείτε, γιατρέ; 
 
Α: Δεν μπορώ να πω κάτι πιο συγκεκριμένο… Ήσουνα καμωμένη για να το 

κάνεις… Κάποια στιγμή ένιωσες πως είσαι πλήρης και το έκανες… 
 
Γ: «Πλήρης»… Τι εννοείς «πλήρης», γιατρέ; 
 
Α: (Δυσανασχετώντας κάπως.) Πώς δεν είχες να περιμένεις κάτι άλλο… 
 
Γ: Και η επίθεση που κάναμε στον αυτοκτονικό ιδεασμό; Τα ταξίδια μας στους 

γκρεμούς; Η αγάπη μας; Δεν δούλεψαν όλα αυτά; 
 
Α: Φαίνεται πως δεν ήταν αρκετά… 

 
Γ: Πώς έγινε, γλυκό αγόρι… 
 
Α: Τι εννοείς «Πώς έγινε»; 
 
Γ: Εννοώ αυτό που εννοώ… 
 
Α: Στ’ αλήθεια θέλεις να μάθεις; 
 
Γ: Γιατί να μην θέλω; Κοτζάμ αυτοκτονία έκανα – να μην θέλω να μάθω τις 

λεπτομέρειες; 
 
Α: Πήδησες από το μπαλκόνι του ξενοδοχείου μας… Στο Σορέντο… 

Πηγαίναμε συχνά στο Σορέντο… Μέναμε σε ένα ξενοδοχείο πάνω στον βράχο… Και 
την τελευταία φορά έγινε… 

 
Γ: (Πολύ ειρωνικά.) Το απονενοημένο διάβημα… 
 



67 

Α: Ήταν το δεύτερο απόγευμα της διαμονής μας εκεί… Την ώρα του δειλινού… 
Πήγα μέσα να πάρω τον αναπτήρα μου και πήδηξες κάτω… 

 
Α: Το έλεγαν “Τζορντάνο Μπρούνο”… Hotel Giordano Bruno…   

 
Γ: Δεν είναι λίγο βαρύ για όνομα ξενοδοχείου; 
 
Α: Είναι… Αλλά ο Τζορντάνο Μπρούνο ήταν πράγματι από εκεί… Και 

επιπλέον είχε υπέροχο μπαλκόνι… 
 
Γ: (Κοιτάζοντας το κινητό της.) Για να το δω το μπαλκόνι… 
 
Α: Δεν θα το βρεις στο κινητό σου… Στην Άλλη Ζωή το Σορέντο έχει αφανιστεί 

από το πρόσωπο της γης… Μην το ξεχνάς αυτό… 
 
Γ: Σωστά…Σε αυτό που ζούμε τώρα, Σορέντο γιοκ… 
 
Α: Είχα λόγους να το κάνω… 
 
Γ: Και δεν μου λες αστέρι μου - γιατί αυτοκτόνησα για σένα; 
 
Α: (Αμήχανος.) Για μένα; Τι εννοείς; 
 
Γ: Το είπες πριν, Τζον Φιτζέρλαντ… Είπες ότι αυτοκτόνησα για σένα… 
 
Α: Δεν είπα κάτι τέτοιο… 
 
Γ: «Σου άρεσε ο Στηβ Μακ Κουίν αλλά αυτοκτόνησες για μένα…» 
 
Α: Εγώ το είπα αυτό; 
 
Γ: Γλυκό τριανταφυλλάκι, έχω την μνήμη μας μεγαλοφυΐας… 
 
Α: (Πάντοτε αμήχανος.) Εννοούσα… 
 
Γ:  (Τον κόβει.) Θα σε συμβούλευα να πεις έναν συναρπαστικό λόγο… Και όχι 

τις παπαριές περί πληρότητας που είπες πριν… 
 
Α: (Πολύ διστακτικά.) Ήθελες… Ήθελες να με αφήσεις ελεύθερο… 
 
Γ: Ελεύθερο; Τι «ελεύθερο»; 
 
Α: Πίστευες… (Διστάζει.) 
 



68 

Γ: (Επιθετικά.) Τι πίστευα, Little John; 
 
Α: Πίστευες πως κοντά σου ζούσα μια ζωή κολοβωμένη… Πως ήμουνα δεμένος 

με την αρρώστια σου και ασφυκτιούσα… Πως ήθελα να κάνω παιδιά… Πως αν 
έφευγες από το πλάνο θα μπορούσα να το κάνω αυτό… 

 
Γ: Μήπως μου τα είπες εσύ αυτά, μικρό παλιοτόμαρο; 
 
Α: Σου είχα ζητήσει να κάνουμε μαζί ένα παιδί… Αυτό μόνο… Ή να 

υιοθετήσουμε… Αλλά ήθελα το παιδί να το έχω μαζί σου… Μόνο μαζί σου… 
 
Γ: Δεν με έπεισες όμως… 
 
Α: Όπως φαίνεται , δεν σε έπεισα… 
 
Γ: Και γιατί να αυτοκτονήσω; Γιατί δεν σε χώριζα – να γλιτώσω κι από σένα; 
 
Α: Το προσπάθησες πολλές φορές… Αλλά δεν σε άφηνα… Είχα κολλήσει πάνω 

σου σαν στρείδι… 
 
Γ: Σαν βδέλλα που μου έπινες το αίμα… 
 
Α: Ελπίζω να μην πίστευες κάτι τέτοιο… 
 
Γ: Εν πάση περιπτώσει, στο τέλος σου ξέφυγα και πήδηξα από το μπαλκόνι του 

Σορέντο… 
 
Α: Αυτό ακριβώς, μου ξέφυγες… 
 
Γ: (Με ερωτική πρόκληση.) Σου γλίστρησα μέσα από τα χέρια, τριανταφυλλάκι; 
 
Α: Δεν σε άφηνα ποτέ μόνη… Ιδίως την ώρα του δειλινού… Έλεγες πως στο 

δειλινό αποκαλύπτεται η ψυχή του ήλιου… Είναι η κατακόκκινη ψυχή του ήλιου που 
πετιέται σαν πουλί όταν ο πύρινος δίσκος πεθαίνει… Και πως αν μάθουμε να την 
βλέπουμε, καμία ομορφιά δεν θα μπορεί να συγκριθεί με αυτήν… 

 
Γ: Και; Την βλέπαμε εκείνη την ψυχή του ήλιου… 
 
Α: (Σηκώνοντας τους ώμους.) Δεν ξέρω… Ίσως και να την βλέπαμε… Δεν ξέρω 

τίποτε πια… 
 
Γ: Κι εγώ πως έπεσα απ’ το μπαλκόνι… 
 



69 

Α: Ήταν το δεύτερο απόγευμα εκείνης της τελευταίας διαμονής μας στο 
Τζορντάνο Μπρούνο… Ένα πανέμορφο απόγευμα του Αυγούστου… Τα φούλια στο 
κάγκελο μύριζαν … μύριζαν υπέροχα… Παντού απλώνονταν μια υπερκόσμια 
γαλήνη… Και τα πάντα μπροστά μας έμοιαζαν σαν μια γυάλινη εικόνα που κοκκίνιζε… 
Κι εγώ κι εσύ περιμέναμε το δειλινό… Να δούμε την ψυχή του ήλιου να πεταρίζει… 

 
Γ: Και τι έγινε τότε; 
 
Α: Τότε έβγαλες από το πακέτο σου ένα τσιγάρο… Πάντοτε άναβες τσιγάρο με 

το δειλινό… Και αφού ψάχτηκες στις τσέπες σου γύρισες και μου είπες… «Τον 
αναπτήρα μου… Μήπως μπορείς να μου φέρεις τον αναπτήρα μου; Νομίζω πως τον 
άφησα στο κομοδίνο…» Ποτέ δεν σου χάλαγα χατίρι… Πήγα αμέσως μέσα – με δεν 
υπήρχε τίποτε στο κομοδίνο… Έψαξα στην τσάντα σου – μα ούτε εκεί βρήκα τον 
αναπτήρα… Και τότε, σαν να μου ήρθε έκλαμψη, σήκωσα το μαξιλάρι…Ο αναπτήρας 
ήταν εκεί – επίτηδες τοποθετημένος κάτω από το κέντρο του μαξιλαριού… 

 
Γ: Τον είχα κρύψει εκεί για να σε καθυστερήσω μέσα στο δωμάτιο, λοιπόν… 
 
Α: Πετάχτηκα έξω… Αλλά πια … εσύ δεν ήσουν εκεί… (Παίρνει ανάσα.) Και ο 

ήλιος απέναντι μου ξεψυχούσε…  
 
Γ: Ποτέ δεν πρέπει να πιστεύεις τις γυναίκες, Τζον Φιτζέρλαντ… 
 
Α: Εσύ είχες φύγει – κι εγώ ήμουνα μισός… 
 
Γ: (Σηκώνεται όρθια.) Ωραία… Τα λες πολύ ωραία, γλυκό αγόρι… Και 

συγκινητικά… Αλλά συνήθως η ζωή δεν είναι τόσο συγκινητική… 
 
Α: Αυτό έγινε… Ακριβώς αυτό… 
 
Γ: Κι ούτε πιστεύω πως δεν με γκρεμοτσάκισες… 
 
Α: Ποιον λόγο είχα να το κάνω;  
 
Γ: Ποιος ξέρει γιατί… Είστε ύπουλα φίδια εσείς οι μουσικολόγοι… 
 
Α: Κι όλα τα χρόνια που πέρασαν από τότε ζω μαζί σου… 
 
Γ: Και δεν μου λες, Τζον Φιτζέραλντ; Γιατί είσαι εδώ; 
 
Α: Τι εννοείς; 
 
Γ: Ας πούμε πώς λες την αλήθεια… Η τρελή πήδηξε από το μπαλκόνι και 

πέθανε… Το Κεφάλαιο αυτό έκλεισε… 



70 

 
Α: Φυσικά και δεν έκλεισε… 
 
Γ: Γιατί να μην πας για κάπου αλλού… Ας πούμε, στον καιρό της Μαρίας 

Αντουανέτας; Ή στην Αίγυπτο τους αιώνες που φτιάχνονταν οι Πυραμίδες; 
 
Α: (Χαμογελάει – με κάπως πιο παιγνιώδη διάθεση.) Δεν με ενθουσιάζουν οι 

Πυραμίδες... Είναι κάπως… 
 
Γ: Είναι «κάπως» τι; 
 
Α: Είναι κάπως απλοϊκές… 
 
Γ: Θα μπορούσες να πας στην Προϊστορία... Θα κυκλοφορούσες με προβιές και 

θα έτρωγες βελανίδια... 
 
Α: Δεν μου αρέσουν τα βελανίδια... Και επιπλέον... 
 
Γ: (Με αισθησιακή φωνή.) Επιπλέον τι; 
 
Α: Επιπλέον μου αρέσουν τα κορίτσια του 21ου αιώνα… 
 
Γ: (Με αισθησιακή φωνή.) Γιατί, τι κάνεις με τα κορίτσια του 21ου αιώνα; 
 
Α: Μπορώ να κάνω πολλά πράγματα… 
 
Γ: (Ακόμη πιο αισθησιακά.) Τι πράγματα; 
 
Α: Μπορώ να ανέβω μαζί τους στο London Eye… 
 
Γ: Και τι θα κάνεις μαζί τους στο London Eye 
 
Α: Θα σε δω... Θα δω το πρόσωπό σου… Τα μάτια σου… 
 
Γ: (Με προφανή απογοήτευση.) «Θα με δεις;» Τίποτε άλλο θα κάνεις, αγοράκι; 
 
Α: Ήταν σημαντικό για μένα να σε δω... 
 
Γ: Και γιατί να με δεις εδώ; Στο London Eye; 
 
Α: Μα τι ερώτηση, Μέριλιν... Εδώ γνωριστήκαμε... 
 
Γ: Και γιατί μας έβαλες σε ανοιχτή κάψουλα… Τι σε πείραζε η κάψουλα με τους 

άλλους είκοσι πέντε; 



71 

 
Α: Για να είμαστε πιο πριβέ, Μέριλιν... Ήθελα να σε ξεμοναχιάσω... Κι η 

ανοιχτή κάψουλα είναι πάντοτε πιο ... αληθινή... 
 
Γ: Κι αν έβρεχε; 
 
Α: Ζήτησα από το B/Y μια ηλιόλουστη μέρα... 
 
Γ: Και τον Πύργο του Άιφελ τι τον ήθελες στο Λονδίνο; 
 
Α: Ήθελα να φέρω γύρω μας όλα τα μέρη που ταξιδέψαμε... Την Πυραμίδα του 

Μυκερίνου, τον Πύργο του Άιφελ, το Σούνιο... 
 
Γ: Γιατί; 
 
Α: Γιατί ... ήταν η ζωή μας... Ήθελα να φέρω όλον τον κόσμο μπροστά στα 

πόδια σου... 
 
Γ: Και το Σορέντο; Γιατί δεν έφερες το Σορέντο; 
 
Α: Γιατί στο Σορέντο αυτοκτόνησες... Αυτό ήθελα να το εξαφανίσω από 

προσώπου γης... 
 
Γ: (Με προσποιητό πάθος.) Μου φαίνεται πως είσαι σατανικό αγόρι, Τζον 

Φιτζέραλντ... 
 
Α:  Μπορείς να πεις πως είμαι και ο διάβολος… 



72 

 

 

13. 
 

 
Γ: (Με επιτηδευμένη πρόκληση.) Και δεν μου λες, κύριε Βεελζεβούλ... Εκείνη 

την μέρα που συναντηθήκαμε στην Αληθινή Ζωή – 
 
Α: (Την κόβει βιαστικά.) Ήταν ηλιόλουστη όπως σήμερα... 
 
Γ: (Με επιτηδευμένη αυστηρότητα.) Λίγο με ενδιαφέρει αυτό, κύριε Εωσφόρε... 
 
Α: Συγνώμη, νόμιζα πως σε ενδιέφερε... 
 
Γ: Είπες πως πήγαμε σε ένα ξενοδοχείο και κάναμε έρωτα... 
 
Α: Ναι, έτσι έγινε... 
 
Γ: (Και πάλι με προκλητικό αισθησιασμό.) Και όταν τελειώσαμε ήταν ακόμη 

μέρα... Σωστά; 
 
Α: Σωστά... Αλλά μείναμε μαζί και τη νύχτα... 
 
Γ: Δεν με ενδιαφέρει αυτό... Να απαντάς σε αυτό που σε ρωτάω... 
 
Α: Ζητώ συγνώμη... 
 
Γ: (Πολύ προκλητικά, πλησιάζοντας το πρόσωπό της.) Και δεν μου λες, 

Λούσιφερ... Ήταν καλό; 
 
Α: Να υποθέσω πως μιλάς για το σεξ... 
 
Γ: (Προσπαθώντας να συγκρατήσει τον εκνευρισμό της.) Ναι, τριανταφυλλένιο 

αγόρι, μιλάω για το σεξ... 
 
Α: Ήταν υπέροχο... Για την ακρίβεια, εσύ ήσουν υπέροχη... Το ξέρεις εξάλλου...  
 
Γ: (Πλησιάζοντας το πρόσωπό της. Κοφτά και προκλητικά.) Και εσύ πώς ήσουν, 

παιδί μου; 
 
Α: Εγώ ήμουν κάπως μέτριος... 
 
Γ: (Τραβιέται τάχα ενοχλημένη.) “Κάπως μέτριος”; Τι εννοείς “κάπως 

μέτριος”; 



73 

 
Α: Ότι μπροστά σου έμοιαζα ένα τίποτε... Καθόμουν και σε χάζευα... 
 
Γ: (Πολύ προκλητικά.) Δεν μου λες, καλό μου αγόρι; Μήπως είσαι μικρός; 
 
Α: Να υποθέσω ότι μιλάς – 
 
Γ: (Τον κόβει δήθεν εκνευρισμένη.) Να υποθέσεις ακριβώς αυτό... 
 
Α: (Αμήχανα.) Δεν ξέρω τι να σου πω... Αυτό είναι υποκειμενικό... 
 
Γ: Αυτό, τριανταφυλένιο αγόρι, είναι αντικειμενικότατο... Παίζει να είναι το πιο 

αντικειμενικό πράμα στον κόσμο... 
 
Α: Νομίζω πως είμαι ... μέτριος... Στη βάση, που λέμε... Ίσως και λίγο κάτω από 

την βάση... 
 
Γ: Αυτό δεν μας αρέσει, παιδί μου... 
 
Α: Στο είπα, είμαι μια μετριότητα... 
 
Γ: Κι εγώ γιατί έμεινα μαζί σου όλο το βράδυ αφού εσύ ήσουν μέτριος; 
 
Α: Τι να σου πω... Αυτό εσύ το ξέρεις... Ίσως να δέθηκες με το σεξ... 
 
Γ: (Ξεσπώντας σε γέλια.) Τι να έκανα, λέει; 
 
Α: Να δέθηκες με το σεξ... Οι γυναίκες δένονται με το σεξ.... 
 
Γ: Είσαι βλακάκος, τριανταφυλλένιο αγόρι... 
 
Α: Το λέει το  Ίντερνετ – δεν είναι δικό μου... 
 
Γ: Οι γυναίκες δένονται από τους σκληρούς άντρες, παιδί μου... Για την 

ακρίβεια, δένονται από τις σκληρές πούτσες των σκληρών αντρών... 
 
Α: Τι να πω... Για να το λες εσύ έτσι θα είναι... 
 
Γ: Ελπίζω να μην πλήγωσα την τριανταφυλλένια σου καρδιά... 
 
Α: Όχι, όχι, καθόλου... Πάντοτε έτσι μιλούσες... 
 
Γ: (Βάζει το χέρι της ανάμεσα στα πόδια του.) Τουλάχιστον μπορείς κάπως να 

σκληρύνεις; 



74 

 
Α: (Τραβιέται έκπληκτος.) Μα τι κάνεις; Είμαστε σε δημόσιο χώρο... 
 
Γ: (Πέφτει πάνω του και τον στριμώχνει.) Δεν βλέπω κανέναν δημόσιο χώρο... 

Είμαστε μόνοι μας σε μια κάψουλα... 
 
Α: Η κάψουλα είναι ανοιχτή... Και χιλιάδες τουρίστες φωτογραφίζουν το 

London Eye… 
 
Γ: (Βάζοντας την μπλούζα της.) Θα είμαστε ασήμαντες κουκκίδες στις 

φωτογραφίες τους... Κι επιπλέον... 
 
Α: (Προσπαθώντας να την εμποδίσει να του ξεκουμπώσει το πουκάμισο.) 

Σταμάτα... 
 
Γ: Επιπλέον δεν μας νοιάζουν οι τουρίστες, sweety… Είναι όλοι τους 

Προσομοιώματα... Σε λίγα λεπτά θα γίνουν ανυπαρξία... Κι αυτοί, και οι φωτογραφίες 
τους, και όλοι μας... (Τον φιλάει και τον χαϊδεύει.) Όπως κι εγώ, άλλωστε... 

 
Α: Δεν έχω κάνει ποτέ μου έρωτα έτσι... 
 
Γ: Για όλα υπάρχει μια πρώτη φορά, πίστεψέ με... (Βάζει το χέρι της μέσα στο 

παντελόνι του Α. Με έκπληξη και ενθουσιασμό.) Κι επιπλέον δεν μου φαίνεσαι τόσο 
μέτριος, καλό τριανταφυλλάκι...  

 
Α: (Αμήχανα.) Στο είπα, αυτά είναι υποκειμενικά πράγματα...  
 
Γ: (Ερεθισμένη.) Αυτό, Τζον Φιτζέραλντ, είναι μια μπάρα... (Βγάζοντας 

βιαστικά τα ρούχα της και το εσώρουχό της.) Προφανώς το μεγάλωσες για την 
Προσομοίωση του B/Y… 

 
Α: Δεν έκανα κάτι τέτοιο... Δεν το σκέφτηκα καν... 
 
Γ: (Ανεβαίνοντας πάνω του.) Ωστόσο εμένα θα μπορούσες να μου βάλεις λίγο 

παραπάνω βυζί... 
 
Α: (Πολύ ερεθισμένος φιλώντας της τα στήθη.) Πάντοτε λάτρευα τα βυζιά σου... 
 
Γ: (Βογκώντας, καθώς αρχίζει η σεξουαλική πράξη.) Κ ά ρ φ ω σ έ  μ ε ,  

γ α μ ι ά  μ ο υ . . .  
 
(Το σύμπλεγμα των Α και Γ αρχίζει να κουνιέται στον ρυθμό της ερωτικής 

πράξης. Ο διάλογος που ακολουθεί μπερδεύεται με λαχανιάσματα και βογγητά.) 
 



75 

Γ: Κ ά ρ φ ω σ έ  μ ε  . . .  κ ά ρ φ ω σ έ  μ ε ,  τ ρ ι α ν τ α φ υ λ λ έ ν ι ο  
α γ ό ρ ι . . .  

 
(Ενώ η Γ φωνάζει, ο Α απαντάει σχεδόν ψιθυριστά.) 
 
Α: Φ ί λ α  μ ε ,  α γ ά π η  μ ο υ . . .  Φ ι - λ α - μ ε . . .  
 

 Γ: Κ ά ρ φ ω σ έ  μ ε  σ κ λ η ρ ά . . .  Α - λ ύ - π η - τ α . . . .  
 
 Α: Μ ε ί ν ε  μ α ζ ί  μ ο υ ,  α γ ά π η  μ ο υ . . .  
 
 Γ: Α λ ύ π η τ α ,  π α λ ι ο π ο ύ σ τ η . . .  Α λ ύ π η τ α . . .  
 
 Α: Ε ί σ α ι  δ ι κ ή  μ ο υ . . .  
 
 Γ: Δ ε ν  έ χ ε ι ς  π ο ύ τ σ ο  ν α  γ α μ ή σ ε ι ς ;  Δ ε ν  έ χ ε ι ς  τ ί π ο τ ε  ν α  
μ ε  γ α μ ή σ ε ι ς ;  
 
 Α: Ε ί σ α ι  δ ι κ ή  μ ο υ . . .  Μ ό ν ο  δ ι κ ή  μ ο υ . . .  
 
 Γ: Δ ε ν  έ χ ε ι  π ο ύ τ σ ο  ν α  μ ε  τ ρ υ π ή σ ε ι ς  μ έ χ ρ ι  τ ο ν  λ α ι μ ό  
μ ο υ ,  β ρ ω μ ο π ο υ σ τ ρ ά κ ι ;  
 
 Α: Σ ε  α γ α π ά ω . . .  Σ ε  α γ α π ά ω . . .  Μ ε ί ν ε  μ α ζ ί  μ ο υ . . .  
 
 Γ: Π ι ο  δ υ ν α τ ά . . .  Π ι ο  δ υ ν α τ ά . . .  Π ι ο  δ υ ν α τ ά ,  σ ο υ  
λ έ ω . . .  (Σχεδόν μουγκρίζοντας.) Σ Κ Ι Σ Ε  Μ Ε  Π Ι Ο  Δ Υ Ν Α Τ Α ,  
Π Ο Υ Σ Τ Ρ Α Κ Ι . . .  
 
 Α: Μ ε ί - ν ε - μ α - ζ ι - μ ο υ . . . .  
 
 Γ: (Ουρλιάζει με την φωνή της παραμορφωμένη από τον ερεθισμό.) Λ Ι Ω Σ Ε  
Μ Ε ,  Γ Α Μ Η Μ Ε Ν Ε ,  Λ Ι Ω Σ Ε  Μ Ε …  Το ουρλιαχτό της καταλήγει σε ένα 
διακεκομένο σκλήρισμα ηδονής.) Α Α Α Α Α Α Α Α . . .  Α Α Α Α Α Α Α Α . . .  
Α Α Α Α Α Α Α Α . . . .  
 
 Α: (Ουρλιάζοντας, καθώς έρχεται σε οργασμό.) Μ Ε Ι Ν Ε  Μ Α Ζ Ι  Μ Ο Υ  
Α Γ Α Π Η  Μ Ο Υ . . .  Μ Ε Ι Ν Ε  Μ Α Ζ Ι  Μ Ο Υ  Α Γ Α Π Η  Μ Ο Υ . . .  
Μ Ε Ι Ν Ε  Μ Α Ζ Ι  Μ Ο Υ . . . .  Μ Ε Ι - Ν Ε  Μ Α - Ζ Ι  Ι Ι Ι Ι Ι Ι Ι Ι . . .  
 
 (Καθώς ο οργασμός τους τελειώνει, η Γ απομένει σιωπηλή, ενώ ο Α συνεχίζει να 
επαναλαμβάνει ψιθυριστά την ερωτική ιαχή του.) 
 



76 

 Α: Μείνε μαζί μου, αγάπη μου... Μείνε μαζί μου, αγάπη μου... Μείνε μαζί 
μου.... 
 
 (Η Γ σηκώνεται πάνω από τον Α και ανάβει τσιγάρο. Ο Α παραμένει σιωπηλός 
– κοιτάζει κάτω συλλογισμένος.) 
 
 Γ: Πάντως στο σεξ είσαι καλός... Κι είσαι και πονηρούλης... Δημιουργείς πολύ 
χαμηλές προσδοκίες – κι έπειτα... (Κάνει με τον καπνό του τσιγάρου της κυκλάκια.) 
Βέβαια, μην πιστέψεις πως είσαι στ’ αλήθεια μπάρα... Στα έλεγα πάνω στην φάση... 
Μην παίρνουν τα μυαλά σου αέρα... Ένας κανονικός είσαι... Μέτριος σαν να λέμε... 
 
 (Κάνει πάλι κυκλάκια με τον καπνό.) 
 
 Γ: Κι εγώ για Προσομοίωμα κάτι λέω, έτσι; (Καθώς ο Α σιωπά, τον κοιτάζει 
επίμονα.) Δεν λέω; 
 
 Α: (Χαμηλόφωνα.) Τι θα μπορούσα να σου πω εγώ... 
 
 Γ: (Με σχετικό εκνευρισμό.) Τι λες, Τζον Φιτζέραλντ; Θα καταδεχτείς να μας 
κάνεις μια αξιολόγηση; 
 
 Α: (Χαμογελώντας μελαγχολικά.) Είσαι απίστευτη,... 
 
 Γ: (Ειρωνικά.) Τώρα πρέπει να λιποθυμήσω από συγκίνηση... Ο Τζον 
Φιτζέραλντ μας ενέκρινε... 
 
 Α: Πάντοτε ήσουν απίστευτη.... 
 
 Γ: Και δεν μου λες, Τερμινέιτορ; Πότε ήμουν καλύτερη; Τότε στο ξενοδοχείο ή 
τώρα... 
 
 Α: Νομίζω πως τώρα... 
 
 Γ: Άλλη χάρη έχει η κάψουλα του London Eye... 
 
 Α:Την πρώτη φορά είχα σοκαριστεί από αυτά που έλεγες... 
 
 Γ: Τι λες; Είχε σοκαριστεί το τριανταφυλλάκι μας; Μήπως είχες κοκκινίσει 
κιόλας; 
 



77 

 
 

14. 
 
 

 Α: Δεν θυμάμαι... Ίσως να είχα κοκκινίσει... 
 
 Γ: Δηλαδή, σαν να λέμε, εσύ έχεις μπει στο B/Y πολλές φορές; 
 
 Α: (Διστακτικά.) Έχω μπει ... κάποιες φορές... 
 
 Γ: (Ενώ αρχίζει να εκνευρίζεται.) Δηλαδή σαν να λέμε πόσες φορές; 
 
 Α: Αν θέλεις, μην πετάξεις το τσιγάρο σου κάτω... 
 
 Γ: (Πετάει επιδεικτικά το τσιγάρο της στο κενό. Επιθετικά.) Πόσες φορές έχεις 
μπει, αρχιδάκι; 
 
 Α: Δεν... δεν θυμάμαι... 
 
 Γ: Δεν γίνεται να μην θυμάσαι... 
 
 Α: (Απρόθυμα.) Έξι-εφτά... 
 
 Γ: Έξι ή εφτά; 
 
 Α: Εφτά... Αυτή είναι η έβδομη... 
 
 Γ: Και πάντοτε έρχεσαι στο London Eye το πρωινό της 5ης Φεβρουαρίου του 
2020 (Η ημερομηνία είναι ενδεικτική – οι ηθοποιοί λένε την ημερομηνία της κάθε  
παράστασης.) ... και την πέφτεις σε μένα... 
 
 Α: Ναι, περίπου αυτό κάνω... 
 
 Γ: Γιατί; 
 
 Α: Τι εννοείς; 
 
 Γ: Εννοώ αυτό που εννοώ... (Ρωτάει συλλαβιστά για να δώσει έμφαση.) Για-τι; 
 
 Α: Στο είπα και πριν... Έρχομαι για να σε δω... 
 
 Γ: Τι θα κερδίσεις αν με δεις... Θα είναι για δυο ώρες.... 
 



78 

 Α: Αυτή ήταν ... (Σαν να κομπιάζει.) ... αυτή είναι η ζωή μου... Δεν είχα να πάω 
κάπου αλλού... 
 
 Γ: Η ζωή είναι μία, αρχιδάκι... Και δεν γίνεται να την ζήσεις σε λούπα... 
, 
 Α: (Χαμηλόφωνα, σχεδόν από μέσα του.) Η ζωή είναι αυτό που διαλέγεις να 
ζήσεις... 
 
 Γ: Και κάθε φορά γίνεται το ίδιο... Πρώτα μου κάνεις τον ξεναγό, μετά μου 
βάζεις ναπολιτάνικα τραγούδια, μετά γαμιόμαστε... Έτσι δεν είναι; 
 
 Α: Η ζωή είναι αυτό που διαλέγεις να ζήσεις...  
 
 Γ: Δηλαδή, σιχαμένο τριανταφυλλάκι, έρχεσαι, γαμάς και φεύγεις... Και πάνω 
στις δύο ώρες εξαφανίζεσαι σαν την Σταχτοπούτα.... 
 
 Α: Δεν είναι έτσι... 
 
 Γ: Κοντολογίς, αντί να πηγαίνεις στις  πουτάνες, έρχεσαι να γαμήσεις εδώ... 
 
 Α: (Φωνάζει πολύ εκνευρισμένος.) Δ ε ν  ε ί ν α ι  έ τ σ ι . . . .  
 
 Γ: (Φωνάζει πάνω στην φωνή του.) Φ υ σ ι κ ά  κ α ι  ε ί ν α ι  έ τ σ ι . . . 
 
 Α: Πάντοτε ήσουν κακομαθημένη... Πίστευες πως τα ξέρεις όλα... Πως δεν 
αξίζει να σκεφτείς αυτό που λέει ο άλλος... Καν δεν με άκουγες... 
 
 Γ; Τι είπες που αξίζει να ακούσω, μαλακισμένο τριανταφυλλάκι; 
 
 Α: Πώς η ζωή είναι αυτό που διαλέγεις να ζήσεις... 
 
 Γ: Τι μας λες, κύριε Σοπενάουερ; “Ζωή είναι αυτό που διαλέγεις να ζήσεις...” 
Μήπως πρέπει να σε πληρώσω για την τεράστια σοφία που μόλις άκουσα... 
 
 Α: (Κοφτά, κομπιάζοντας.) Θέλω... (Μικρή σιωπή.) Θέλω να πέσουμε μαζί... 
 
 Γ: (Αιφνιδιασμένη.) Να ... πέσουμε; ...Κάτω; 
 
 Α: Να πέσουμε κάτω... 
 
 Γ: (Γελάει δυνατά.) Χα… Ένα-ένα μας τα λες, Τζον Φιτζέραλντ... 
 
 Α: Δίσταζα να σου το πω... 
 



79 

 Γ: Και τώρα που ένιωσες και γαμώ τους άντρες, σου έφυγε ο δισταγμός... 
 
 Α: Όχι, δεν είναι αυτό... Απλώς με πιέζει ο χρόνος... 
 
 Γ: (Γελάει και πάλι, σχεδόν ξεκαρδίζεται.) Δηλαδή εάν τώρα σου έλεγα ναι, εσύ 
θα έπεφτες; 
 
 Α: Θα έπεφτα μαζί σου... Θα πέφταμε... 
 
 Γ: Ξέρεις, μπορεί να σε βάλουν μέσα για αυτό που λες... 
 
 Α: Μέσα; Πού μέσα; 
 
 Γ: Στην φυλακή.... Είναι ποινικό αδίκημα... Πρόσκληση σε αυτοκτονία... 
 
 Α: Δεν ξέρω αν το  έχεις καταλάβει – δεν υπάρχει χρόνος ούτε για φυλακή, ούτε 
για τίποτε... 
 
 Γ: Σωστά, μας μένει μόνον ένα εικοσάλεπτο... 
 
 Α: Δεκαοχτώ λεπτά... 
 
 Γ: Δηλαδή ακόμη χειρότερα.... 
 
 Α: Κι εγώ πρέπει να σε πείσω μέσα σε αυτά τα δεκαοχτώ λεπτά... 
 
 Γ: Να με πείσεις; Για ποιο πράγμα να με πείσεις; Να πέσω μαζί σου … κάτω; 
 
 Α: Να πέσουμε μαζί πιασμένοι χέρι-χέρι... 
 
 Γ: (Ειρωνικά, με ηθελημένη πόζα.) Θέλεις να ρεφάρεις που με γκρεμοτσάκισες 
από το δωμάτιο του ξενοδοχείου στο Σορέντο; 
 
 Α: Δεν σε γκρεμοτσάκισα, έπεσες μόνη σου...  Πίστευες πως έπρεπε να πέσεις 
... και έπεσες.. 
 
 Γ: Αυτό το λες εσύ, τριανταφυλλάκι... Και δυστυχώς για σένα, έχεις ήδη 
παραδεχτεί πως είσαι ψεύτης... Μπαίνοντας στο B/Y μετακίνησες τον Πύργο του 
Άιφελ και τις Πυραμίδες... Και τον βράχο του Σουνίου... 
 
 Α: Σκέφτηκα πως έχουμε δυο ώρες... Ήθελα σε αυτές τις δυο ώρες να είναι 
δίπλα σου όλα τα μέρη όπου σκέφτηκες να πέσεις στο κενό... Μπορεί να επιδρούσαν 
στο μυαλό σου καταλυτικά για να με πιστέψεις... 
 



80 

 Γ: Και το Σορέντο; Γιατί βύθισες το Σορέντο στη θάλασσα με έναν δήθεν 
τρομακτικό σεισμό; 
 
 Α: Γιατί... δεν είμαι σίγουρος γιατί... (Κοιτώντας στο κενό.) Ίσως.... Ίσως για να 
εκδικηθώ το μέρος εκείνο... 
 
 Γ: Και δεν μου λες, Τζον Φιτζέραλντ, γιατί δεν πέφτεις μόνος; Τι την θέλεις την 
παρέα... Ανέβα στο κάγκελο και πέσε... 
 
 Α: Αν ήταν να πέσω μόνος, θα το έκανα στην Πραγματική Ζωή... Δεν θα 
έμπαινα στο B/Y… 
 
 Γ: Δηλαδή μπαίνεις στο B/Y επειδή θέλεις να πέσεις μαζί μου... 
 
 Α: Ναι... (Σαν να κομπιάζει κάπως.) ... ακριβώς αυτό... 
 
 Γ: Και πιστεύεις, τριανταφυλλάκι, πως θα σκεφτώ ότι αξίζει να πεθάνω για σένα... 
 
 Α:  Ναι, πιστεύω πως θα το σκεφτείς... 
 
 Γ: Ξέρεις, έχω κάνει πολύ καλύτερα πηδήματα από σένα... Σκληρότερα και 
βαθύτερα, που λέμε... Και κανένας δεν μου ζήτησε να πέσω μαζί του στο κενό... 
 
 Α: Για όλα υπάρχει πρώτη φορά... 
 
 Γ: Εξάλλου εσύ λες πως με αγαπάς... Γιατί θέλεις να πεθάνω με χυμένα τα μυαλά 
εκεί κάτω; 
 
 Α: Έτσι κι αλλιώς σε πολύ λίγο θα αφανιστείς... Είσαι ένα Προσομοίωμα... 
Μόλις με ξυπνήσουν, όλη η Προσομοίωση θα σβήσει... Αυτός που θα πεθάνει αν 
πέσουμε θα είμαι εγώ... Θα με βρούνε στον Θάλαμο Προσομοίωσης με χυμένα μυαλά 
στα 2053… (Η ημερομηνία είναι ενδεικτική – η σωστή ημερομηνία είναι 33 χρόνια 
μετά τον χρόνο της παράστασης.) Αλλά επιτέλους... (Κομπιάζει.) 
 
 Γ: Επιτέλους τι; 
 
 Α: Επιτέλους θα έχουμε πεθάνει μαζί... 
 
 Γ: Και τι αξία έχει να πέσεις με ένα Προσομοίωμα... 
 
 Α: Έχει... 
 
 Γ: Γιατί “έχει”; 
 



81 

 Α: Γιατί εσύ είσαι εσύ... Και εσύ δεν ξέρεις πως είσαι Προσομοίωμα στο μυαλό 
μου...  
 
 Γ: Το ξέρω... Μου το έχεις πει τόσες φορές... 
 
 Α: Δεν το πιστεύεις... Νομίζεις πως λέω ψέματα... 
 
 Γ: Νομίζω πως είσαι μια τρελή ανωμαλία, Τζον Φιτζέραλντ... 
 
 Α: Δεν διαφωνώ... Αλλά ξέρεις ... η ζωή η ίδια είναι μια ανωμαλία... 
 
 Γ: Γουάου... Η βαριά φιλοσοφία συνεχίζεται... 
 
 Α; Κι ο χρόνος ολοένα λιγοστεύει... 
 
 Γ: Και δεν μου λες, Μάρτιν Χάιντεγκερ, άντε πες πως με πείθεις... Που 
αποκλείεται δηλαδή – αλλά, για χάρη της συζήτησης, πες ότι με πείθεις και πηδάμε 
μαζί... Τι θα έχεις κερδίσει; 
 
 Α: Θα έχω δείξει ... πως άξιζα για την αγάπη... 
 
 Γ: Αξία έχει η αληθινή ζωή... Εκεί μετράει η αγάπη... ... 
 
 Α: Δεν ξέρουμε τι είναι η αληθινή ζωή... Μπορεί κι εκεί να είμαστε 
Προσομοιώματα... Ή και ίσκιοι μέσα στο όνειρο κάποιου άλλου... 
 
 Γ: Εδώ που τα λέμε, νομίζω πως πρέπει πράγματι να ενημερώσω την αστυνομία 
μόλις κατεβούμε... Παραστάνεις τον ηλίθιο αλλά στην πραγματικότητα είσαι ένας 
διεστραμμένος ανώμαλος... Είσαι τόσο ανώμαλος που πράγματι μπορείς να σκοτώσεις 
κάποιο κοριτσάκι... Μπορεί να πετύχεις κάποια παρθένα και να ψαρώσει από τις 
μαλακίες σου... Και να ανέβει στο περβάζι και να πηδήξει... 
 
 



82 

 
 

15. 
 
 

 Α: Θέλω να σου πω κάτι ακόμη... 
 
 Γ: Μένουν δεκατέσσερα λεπτά...  Είναι  ώρα να βάλεις τα μεγάλα μέσα... 
 
 Α: Θέλω να– 
 
 Γ: (Τον κόβει.) Κι επιτέλους είναι η ώρα να κατέβει αυτή η Ρόδα.... Θέλω να 
καλέσω ένα ταξί... (Πληκτρολογεί στο κινητό της.) Nα με περιμένει στην Οδό 
Μπελβεντέρε για να φύγουμε... 
 
 Α: Να καλέσεις ό,τι θέλεις... Ακόμη κι αν φτάσει, δεν θα το προλάβεις ποτέ... 
 
 Γ: (Με εκνευρισμένο ύφος.) Κι αν θέλεις, μπορούμε να σιωπήσουμε για λίγο... 
 
 Α: Θέλω να σου πω για εκείνο το τελευταία δειλινό στο Σορέντο... 
 
 Γ: Νομίζω πως μου το είπες... Πήδηξα από το μπαλκόνι... Εσύ ήσουν μέσα, 
πήγες να μου φέρεις τον αναπτήρα μου... 
 
 Α: Δεν έγινε ακριβώς έτσι... 
 
 Γ: Ό,τι και να πεις, δεν θα πιστέψω... Θα ήταν καλύτερα να σιωπήσουμε… 
 
 Α: (Μιλάει χωρίς να την βλέπει.) Ήταν ένα απόγευμα σπαρακτικά όμορφο... 
Αύγουστος στο Σορέντο... Το τοπίο έμοιαζε να τρίζει, σαν να ήταν ψεύτικο... Φυσούσε 
ένας ελαφρύς αέρας... Στο μπαλκόνι του Ξενοδοχείου Τζορντάνο Μπρούνο τα φούλια 
μύριζαν τόσο δυνατά που νόμιζες ότι θα σπάσει το κεφάλι σου... Θαρρείς εκείνη η 
αυγουστιάτικη μέρα να γιόρταζε ... (Σταματάει για λίγο.) ... να γιόρταζε τον ερχόμενο 
θάνατό της...  Ήμασταν οι δυο μας έξω, περιμέναμε όπως κάθε μέρα την δύση του 
ήλιου... Να δούμε μαζί την ψυχή του ήλιου να πετιέται σαν πουλί την ώρα που ο δίσκος 
χάνεται... Την κατακόκκινη ψυχή... Τότε γύρισες και μου είπες κάτι... 
 
 (Σταματάει για λίγο. Η Γ στέκεται ανέκφραστη, σαν να είναι κάπου αλλού.) 
 
 Α: Μου είπες ... “Άκου πως βουίζει η θάλασσα... Σαν να γιορτάζει τον θάνατο 
της ημέρας...” Αυτό μονάχα... Εγώ δυσανασχέτησα, εκνευρίστηκα... Η πίεση τόσων 
χρόνων χτύπησε τα μηνίγγια μου... Άρχισα να μιλάω θυμωμένος... Σου είπα πως δεν 
μπορώ να υποφέρω όλην αυτήν την αρρώστια σου... Την θανατολαγνεία σου, τις 
ψυχωσικές εμμονές σου... Σου είπα βαριά λόγια... Πως είσαι μια σκατένια εγωίστρια... 



83 

Μια εγωκεντρική βδέλλα που απομυζά την ζωή μου... Πως δικαιούμαι να ζήσω κι 
εγώ... Πως δεν αντέχω άλλο να είμαι ο νοσοκόμος σου... Πως θέλω να ζήσω, να κάνω 
οικογένεια... Παιδιά... “Ο άντρας πρέπει να κάνει παιδιά”, σου είπα... “Οι άνθρωποι 
είναι φτιαγμένοι για να αναπαράγονται... Όχι για να βλέπουν ηλιοβασιλέματα...” “Η 
ψυχή του ήλιου και μαλακίες...” Έτσι είπα... 
 
 (Μικρή σιωπή.) 
 
 Α: Γύρισες και με κοίταξες... Τα μάτια σου... (Κομπιάζει.) Πώς είχαν πυρώσει 
έτσι τα μάτια σου... Όχι από θυμό μα από πόνο... Σαν ένα πρόβατο που του έκοψαν 
την γλώσσα... Κι έπειτα χαμογέλασες ελάχιστα, για μια στιγμή τσεκάροντας αν 
αστειεύομαι... Σαν να με παρακάλεσες να αστειεύομαι... 
 
 (Μικρή παύση. Ο Α έχει συγκινηθεί.) 
 
 Α: Θύμωσα ακόμη περισσότερο... Αν είχες πει κάτι, θα είχα συνέλθει... Ήμουνα 
έξαλλος – κι ένιωθα πως είχα το δικαίωμα να εκραγώ... Σηκώθηκα όρθιος πολύ 
απότομα σπρώχνοντας με θόρυβο την καρέκλα μου. “Εγώ τέλειωσα.. Εγώ τέλειωσα με 
όλο αυτό...” είπα και πήγα μέσα... 
 
 (Η Γ στηλώνει τα μάτια της σαν να βλέπει κάτι πίσω από τους θεατές.) 
 
 Α: Στο δωμάτιο έμεινα λιγότερο από ένα λεπτό... Μπορεί να ήτανε σαράντα 
δευτερόλεπτα... Ή σαράντα πέντε... Όχι περισσότερα... Μπαίνοντας μέσα θυμωμένος 
κλώτσησα το κρεβάτι... Κι ύστερα πήρα τα μαξιλάρια από το κρεβάτι και τα έριξα 
κάτω... Τότε είδα πως κάτω από τα μαξιλάρια ένα ξύλινο μουσικό κουτί... Το είχες 
βάλλει εκεί για να μου κάνεις έκπληξη... Έσκυψα και διάβασα χαραγμένη πάνω του την 
φράση “Στον μικρό Τζον Φιτζέραλντ – η παντοτινή του Μ.”... Μονομιάς κατάλαβα τι 
είχε γίνει – τι γινόταν εκείνη την ώρα...  Και την ίδια στιγμή, το ίδιο κλάσμα του 
δευτερολέπτου τα συνειδητοποίησα όλα: σε αγαπούσα περισσότερο από όσο νόμιζα... 
Σε αγαπούσα περισσότερο από όσο μπορούσε να με υποστηρίξει ο νους μου και το 
σώμα μου... Ήμουν ένα μαζί σου – κι  ήθελα να πεθάνω τον θάνατό σου... 
 
 (Ο Α πάει να αγγίξει την Γ. Αυτή τον αποφεύγει.) 
 
 Α: Πετάχτηκα έξω... Μα το μπαλκόνι ήταν πια άδειο... Από την πρώτη στιγμή, 
από το πρώτο κλάσμα του δευτερολέπτου ήξερα πως είχες πηδήξει... Ο ουρανός είχε 
πια ξεψυχήσει – κι ο θόλος είχε παραδοθεί στη πιο ανεπανάληπτη αιμορραγία των 
αιώνων... Και μονομιάς σκέφτηκα ... πως εσύ είχες γίνει θυσία στον βωμό εκείνου του 
δευτερολέπτου της ομορφιάς...  Και τότε... 
 
 (Σταματάει για μια στιγμή, σαν να σκέφτεται κάτι). 
 



84 

 Α: Και τότε είδα μπροστά μου την επερχόμενη ζωή μου.. Την υπόλοιπη ζωή 
μου... Με είδα καθισμένο αμέτρητα απογεύματα με το ξύλινο κoυτί στην αγκαλιά, να 
ακούω τις νότες από το Torna e Surriento και να γυρεύω στο ηλιοβασίλεμα να 
πεταχτεί από τον δίσκο την ψυχή του ήλιου... Κάθε απόγευμα το ίδιο, μέχρι το 
σκοτάδι... Για χρόνια... (Χαμογελώντας αδιόρατα.) Για αιώνες θαρρείς... Μέχρι που 
αποφάσισα να αρχίσω να ψάχνω το B/Y... Να ψάχνω ... μια δεύτερη ευκαιρία για την 
αγάπη.... 
 
 (Ο Α σταυρώνει τα χέρια του στο στήθος του.) 
 
 Α: Αυτή είναι η ιστορία μας... Αυτό που ζήσαμε και αυτό που ζούμε τώρα... 
 
 (Ο Α κοιτάζει κάτω. Η Γ κοιτάζει νευρικά το κινητό της.) 
 
 Α: Τώρα μπορείς, αν θέλεις, να καλέσεις το ταξί σου... 
 
 Γ: (Ανέκφραστη.) Το κάλεσα από ώρα... Λογικά θα έχει φτάσει... 
 
 Α: Δεν θα απαντήσεις κάτι για όσα σου είπα; 
 
 Γ: Είναι υπερβολικά κοινότοπη ιστορία... Υπερβολικά... Άρα είναι ψεύτικη... 
Καμιά αληθινή ιστορία δεν είναι τόσο κοινότοπη... 
 

 Α: Δεν σε έπεισα...  
 

 Γ: Ο κόσμος πείθεται από ιστορίες πιο ιδιαίτερες... 
 

 Α: Είναι το πλαίσιο ασφαλείας του B/Y… Οι δύο ώρες... Δεν γίνεται να πείσεις 
κάποιον σε δυο ώρες... 
 

 Γ: Δεν πειράζει... Αύριο θα ξαναπροσπαθήσεις... Και μεθαύριο... Ίσως κάποτε 
να σου κάτσει... 
 

 Α: (Μάλλον κουρασμένα.) Ναι, ίσως κάποτε... 
 

 Γ: Ίσως να βρεις μια λίγο πιο μαλακισμένη Μέριλιν... 
 

 Α: (Χαμογελάει πικρά.) Αυτό είναι αδύνατο... 
  
 Γ: Θέλεις μια συμβουλή; Την επόμενη φορά να βάλεις την συνάντησή μας στο 
Σορέντο... Στο Ξενοδοχείο Τζορντάνο Μπρούνο... Μπορεί να σε κατακτήσει πιο 
γρήγορα ένα τέτοιο σκηνικό... Ενώ το London Eye είναι πολύ τουριστικό... Πολύ 
ξενέρωτο... 
 



85 

 Α: Μα στο Σορέντο ήμασταν ήδη ζευγάρι... Εγώ θέλω να τα φτιάξω όλα από την 
αρχή... Από την ..., ... ... ... (Λέει την ημερα -Δευτέρα ή Τρίτη ή Τετάρτη κλπ- και 
ημερομηνία της παράστασης.) 
 

 Γ: Θα μπορούσαμε να πρωτοσυναντιόμασταν την ... ... ... (Λέει κι αυτή την 
ημέρα και την ημερομηνία της παράστασης.) στο Σορέντο... Στο Ξενοδοχείο 
Τζορντάνο Μπρούνο...  Εσύ θα ήσουν εκεί για να μελετήσεις τα ναπολιτάνικα 
τραγούδια  του διδακτορικού σου... Εγώ θα ήμουν σε άδεια πληρωμένη από το 
Ερευνητικό Κέντρο μου... Θα συναντιόμασταν στα διπλανά μπαλκόνια ακριβώς δυο 
ώρες πριν από την δύση του ήλιου... Θα μας χώριζε ένα ασήμαντο καγκελάκι... Ακόμη 
και ένας φλώρος σαν κι εσένα θα μπορούσε να το καβαλήσει... 
 

 Α: Τι να πω... Ίσως να το σκεφτώ... 
 

 Γ: Και να έχεις μαζί σου και το μουσικό κουτί με το τραγούδι... Με την 
σκαλισμένη αφιέρωση που δήθεν σου έγραψα... Θα βοηθούσε για να με πείσεις... 
 

 Α: Μπορεί και να βοηθούσε... 
 

 Γ: Και ακόμη πιο πολύ θα βοηθούσε να υπάρχει ο Πύργος του Άιφελ στο λιμάνι 
του Σορέντο... Ή ακόμη καλύτερα, η Πυραμίδα του Μυκερίνου... 
 

 Α: (Ψυχρά κάπως ενοχλημένος.) Αν θυμάμαι καλά, σκεφτόσουν να πας σε μια 
του παράσταση του Γλάρου απόψε το βράδυ... Δεν είναι καθόλου άσχημη ιδέα... Είμαι 
σίγουρος πως ο νεαρός Τρέπλιεφ σου θα είναι καταπληκτικός... 

 
 
 



86 

 
 

16. 
 
 

 Γ: (Σκύβοντας προς το μέρος του. Στοργικά – ή και ερωτικά.) Ξέρεις κάτι... 
 
 Α: Τι; 
 
 Γ: Δεν υπάρχει νεαρός Τρέπλιεφ... Ούτε παράσταση του Γλάρου... Πριν το είπα 
έτσι – για να το πω... 
 
 Α: (Κάπως κουρασμένος – ή και αποστασιοποιημένος.) Είμαι, ωστόσο, σίγουρος 
πως κάπου στο Λονδίνο θα παίζεται ένας Γλάρος... 
 
 Γ: (Σχεδόν μηχανικά.) Πιθανώς να βρω κάτι...  
 
 Α: Θα βρεις σίγουρα… Το Λονδίνο είναι πολύ μεγάλη πόλη… Βρίσκεις τα 
πάντα... 
 
 Γ: Αναμφίβολα... 
 
 (Μικρή σιωπή.) 
 
 Γ: Ωστόσο ίσως σε αυτό να έχεις δίκιο.... 
 
 Α: Σε ποιο; 
 
 Γ: Αυτό που είπες πριν για την οικονομία... 
 
 Α: Δεν θυμάμαι τι είπα... 
 
 Γ: Πως δεν μπορούμε να πάμε πουθενά χωρίς την οικονομία... 
 
 (Και σε αυτήν και στις επόμενες φράσεις της Γ ο Α απαντάει απρόθυμα.) 
 
 Α: Ναι, η οικονομία είναι πολύ σημαντική... 
 
 Γ: Είναι βασική προϋπόθεση... Δίχως την οικονομία η ζωή θα μαραθεί και θα 
πεθάνει... 
 
 Α: Μάλλον θα πεθάνει... 
 



87 

 Γ: Κι είναι στ’ αλήθεια αντιοικονομικό να κατασκευάσουν βαγόνια δύο θέσεων σε 
κοτζάμ London Eye... 
 
 Α: Ναι, είναι... 
 
 Γ: Κι ο Πύργος του Άιφελ... Δεν γίνεται να είναι στο Λονδίνο... 
 
 Α: Ίσως και να μην γίνεται... 
 
 Γ: Σιγά μην τον χαλούσανε οι Γάλλοι τον Πύργο... Δεν είναι μαλάκες οι 
Γάλλοι... Είχανε τον Βολτέρο και τον Ουγκώ... Όχι μόνο κράτησαν τον Πύργο του 
Άιφελ αλλά τον κάνανε και σύμβολο της πόλης τους... 
 
 Α: Μπορεί και να τον κράτησαν... 
 
 Γ: Τον κράτησαν και το ξέρεις... Κι ο Μπάιρον ποτέ του δεν έφερε πέτρες από 
το Σούνιο στο Λονδίνο... 
 
 Α: Τι να σου πω... Είναι παλιές ιστορίες όλα αυτά... 
 
 Γ: Και η Πυραμίδα του Μυκερίνου... Άλλη τρέλα κι αυτή... Είναι παράλογο να 
την έχουν φέρει στο Λονδίνο... Και οι Αιγύπτιοι δεν θα το δέχονταν... 
 
 Α: Όχι, δεν θα το δέχονταν... 
 
 Γ: Εδώ την Μούμια του Τουταγχαμόν και την κράτησαν στο Κάιρο... Μια χαζή 
μαλακισμένη μούμια... Θα έδιναν μια ολόκληρη Πυραμίδα; 
 
 Α: Μάλλον δεν θα την έδιναν... 
 
 Γ: Και το Σορέντο... Α, το Σορέντο... Δεν μπορεί ποτέ να βούλιαξε το 
Σορέντο... 
 
 Α: Η ώρα είναι πια περασμένη... 
 
 Γ: Αν είχε βουλιάξει, δεν θα υπήρχαν τα αρωματικά λεμόνια του Σορέντο... Κι 
αυτό που σκέφτηκες για τις λεμονιές που τις πήραν και τις φύτεψαν αλλού, πόσο 
γελοίο... 
 
 Α: “Γελοίο”; Γιατί “γελοίο”; 
 
 Γ: Γιατί το άρωμα από τις λεμονιές το δίνει η θερμότητα της γης... Η λάβα από 
τον Βεζούβιο... Αν πας τις λεμονιές αλλού, τα λεμόνια τους θα μυρίζουν σαν πατάτες... 
 



88 

 Α: Αυτό δεν το ξέρω... Δεν είμαι γεωπόνος... 
 
 Γ: Μπορείς να το ψάξεις στο Ίντερνετ... Εσύ το δουλεύεις μια χαρά το 
Ίντερνετ... 
 
 Α: Το Ίντερνετ δεν είναι αξιόπιστο... Ο καθένας γράφει το μακρύ του και το 
κοντό του... 
 
 Γ: Τι έγινε, μικρέ Τζον Φιτζέραλντ; Κώλωσες; 
 
 Α: Να κωλώσω σε τι; Δεν υπάρχει τίποτε για να κωλώσω... 
 
 Γ: Ήρθες από το μέλλον για μια δουλειά... Δεν θέλεις να την τελειώσεις; 
 
 Α: Από όπου κι αν ήρθα, ο χρόνος μου τέλειωσε... Απομένουν λιγότερα από 
πέντε λεπτά...  Διακόσια ενενήντα τρία δευτερόλεπτα... Και τώρα, διακόσια ενενήντα... 
Δεν φταις εσύ... Ίσως να είναι η τραγωδία του ανθρώπου αυτή... Οι άνθρωποι δεν 
προλαβαίνουμε να τελειώσουμε τις δουλειές μας... 
 
 Γ: Βλέπω έγινες και φιλόσοφος τώρα... 
 
 Α: Ίσως κανένας δεν προλαβαίνει να τελειώσει τις δουλειές του... Ο χρόνος... 
(Σταματάει, σαν να σκέφτεται κάτι.) 
 
 Γ: (Πολύ ειρωνικά.) Για πες μας, Μάρτιν Χάιντεγκερ, για τον χρόνο... 
Κρεμόμαστε από τα χείλη σου... 
 
 Α: Ο χρόνος πάντοτε λείπει... 
 
 Γ: Νομίζω πως ήρθα σε οργασμό από την άφθαστη σοφία σου, Δάσκαλε... 
 
 Α: Χαίρομαι όταν μπορώ να γίνομαι χρήσιμος... 
 
 Γ: Είσαι χέστης... Αυτό είσαι... Ένας μπάσταρδος χέστης... 
 
 Α: Νομίζω πως γίνεσαι υπερβολική.... Σε λίγο θα η κάψουλά μας θα κατέβει... 
Το ταξί σου ήδη σε περιμένει στην Οδό Μπελβεντέρε... Θα χαθείς μέσα στο απόγευμα 
του Λονδίνου... Το Λονδίνο είναι πολύ μεγάλο... Και σε κάποιο θέατρο θα παίζει όντως 
τον Γλάρο με έναν υπέροχο Τρέπλιεφ... 
 
 Γ: Ξέρεις κάτι... Ποτέ δεν είδες τον ήλιο να ξεψυχάει στο δειλινό του Σορέντο... 
Ούτε στο Σούνιο... Ούτε στις Πυραμίδες... Δεν είσαι άξιος για να δεις ένα δειλινό... 
 
 (Ο Α μένει σιωπηλός.) 



89 

 
 Γ: Το μόνο που ξέρεις είναι να λες ψέματα σε κορίτσια που συναντάς στη Ρόδα... 
Ήδη ετοιμάζεσαι για την επόμενη συνάντηση στο B/Y… Μόνο για τα ψέματα είσαι 
ικανός... 
 
 Α: Τι να σου πω... Μάλλον είναι έτσι όπως το λες... 
 
 Γ: Αλλά ξέρεις ... δεν είναι όλα ψέματα... Δεν γίνεται να είναι... Είναι 
νομοτελειακό... (Ανεβαίνει στο κάθισμα και πατάει πάνω στο περβάζι της ανοιχτής 
κάψουλας.)  
 
 Α: (Πάει να κινηθεί προς το μέρος της – και αμέσως κοκαλώνει.) Τι κάνεις; 
 
 Γ: (Κοφτά, με ξερή φωνή.) Θα πέσω.... Αν κάνεις ένα βήμα θα πέσω... Θα μου 
πεις, ένα Προσομοίωμα λιγότερο... 
 
 Α: (Μιλάει βιαστικά και ψυχρά.) Θα σκοτωθείς τζάμπα... Σου έλεγα μούφες... 
Λόγια του αέρα... Δεν υπάρχει B/Y, ούτε Άλλη Ζωή... Η έρευνα για τους 
ηλεκτρονευρώνες γίνεται για να θεραπευτούν κινητικές αναπηρίες... Το ξέρεις 
εξάλλου... Η ζωή είναι μία και... (Σαν να διστάζει.) ...και είναι αυτή... 
 
 Γ: Ξέρεις κάτι... Εκείνο το δειλινό του Αυγούστου στο Σορέντο το ένιωσα... Το 
ένιωσα ολόκληρο από την αρχή μέχρι το τέλος... 
 
 Α: (Προσπαθώντας να καπακώσει τα λόγια της.) Δεν υπάρχει Σορέντο... Το 
Σορέντο το ρούφηξε η θάλασσα πολύ προτού γεννηθούμε... Το Σορέντο είναι ένα 
ψέμα... (Βάζοντας τα χέρια του στο πρόσωπό του.) Ένα όμορφο ψέμα... 
 
 Γ: (Αγνοώντας τα λόγια του Α, μιλάει με μια αλλόκοτα υποβλητική ηρεμία. 
Κοιτάζει προς το κοινό – μα βλέπει πέρα από αυτό. Σαν να ψαρεύει από την μνήμη της 
μια παλιά ώρα.) Ήταν η ανάσα του ήλιου που ξεψυχούσε... Ήμασταν στο μπαλκόνι του 
Hotel Giordano Bruno... Εσύ πήγες μέσα ... πήγες … να φέρεις τον αναπτήρα μου...  
Τότε την είδα... Ναι, είδα την ψυχή του ήλιου... Την είδα για δύο ή τρία λεπτά να 
βαραίνει καθώς βυθίζονταν ο πυρακτωμένος δίσκος ... Γύρω μύριζαν τόσο δυνατά τα 
φούλια – νόμιζες πως θα σπάσει ο νους σου από την μυρωδιά... Κάποτε η εικόνα –η 
θάλασσα, ο ήλιος, ο φλογισμένος ουρανός– άρχισε να τρέμει... Και τότε κατάλαβα πως 
μόλις ο κόκκινος δίσκος χάνονταν οριστικά στη δύση, τότε η ψυχή του θα ερχόταν σε 
μένα.... 
 
 Α: (Υποτονικά, σχεδόν μονολογώντας.) Δεν ... δεν πήγες ποτέ σου στο 
Σορέντο... 
 
 Γ: Και πράγματι έγινε... Ο κόκκινος δίσκος βούτηξε στον ορίζοντα και τότε... 
Τότε μια ανάσα ήρθε μέσα μου... Ένα ελάχιστο αεράκι, μια πνοή ανέμου... Ήρθε και 



90 

με βρήκε πρώτα στο μάγουλο... Και μονομιάς μπήκε στην ανάσα μου και φώλιασε στο 
στήθος... Κι έγινε καρδιά που ενώθηκε με την καρδιά μου... Έγινε  η καρδιά μου... 
(Κατεβάζει το κεφάλι, με πολύ πιο πεζό ύφος.) Τότε κατάλαβα πως είχα να τελειώσω... 
 
 Α: (Με σπασμένη φωνή.) Γιατί δεν μου το είπες; Γιατί δεν μου το είπες... 
 
 Γ: Γιατί; Ίσως γιατί φοβήθηκα πως θα μου έλεγες ότι το ταξί μου με περιμένει 
κάτω... Γιατί ... δεν ήσουν έτοιμος... Μπορούσες μονάχα να σκεφτείς την αγάπη – δεν 
ήσουν έτοιμος να πας παραπέρα... 
 
 Α: (Ενώ σηκώνεται όρθιος.) Έχεις δίκιο... Δεν ήμουν έτοιμος... Αλλά... 
(Ανεβαίνει πάνω στο περβάζι.) Αλλά όσο ζούμε, πάντοτε μπορούμε να ελπίζουμε... 
 
 Γ: Άστο για το επόμενο B/Y… Αυτή η ριξιά δεν σου βγήκε... 
 
 Α: Έχω ογδόντα τρία δευτερόλεπτα για να γίνω άξιος... Ογδόντα ένα τώρα... 
Είναι υπεραρκετά ... αν θέλεις κι εσύ... 
 
 Γ: Εγώ είμαι Νοερό Προσομοίωμα... Έτσι κι αλλιώς, θα εξαφανιστώ... Εσύ, αν 
πέσεις, θα πεθάνεις στ’ αλήθεια... Στην πραγματική ζωή... 
 
 Α: (Την κοιτάζει με πολύ μεγάλη ένταση. Τα μάτια του είναι έτοιμα να 
δακρύσουν.) Εσύ είσαι η πραγματική ζωή... 
 
 Γ: (Με ψεύτικη αδιαφορία.) Γενικώς δεν είσαι ο τύπος μου... Είσαι φλώρος κι 
εγώ ονειρευόμουν τον Στηβ Μακ Κουίν... Και είσαι και μέτριος... 
 
 Α: (Από τα μάτια του Α τρέχουν δάκρυα.) Είσαι η μόνη αληθινή ζωή... Μόνον 
εσύ... 
 
 Γ: Ωστόσο δεν μπορώ να πω... Αν και μέτριος έχεις κάτι τρυφερό ... Είσαι 
cutie… 
 
 Α: Αν πιαστούμε χέρι-χέρι, μπορεί να καταφέρουμε να φτάσουμε σε κάτι μαζί... 
 
 Γ: Και καθώς θα πέφτουμε ίσως να δούμε και την ψυχή του ήλιου...  
 
 Α: Σίγουρα θα την δούμε... Εξάλλου μυρίζουνε τόσο πολύ τα φούλια που ο νους 
σου – 
 
 Α και Γ μαζί: . . . σ π ά ζ ε ι  α π ό  τ η ν  μ υ ρ ω δ ι ά . . .  
 
 Γ: Και σηκώνεται ο άνεμος του Σουνίου... 
 



91 

 Α: (Της δίνει το χέρι του.) Και ακούγεται το τρίξιμο της ερήμου πάνω από τις 
Πυραμίδες... 
 
 Γ: (Πιάνει το χέρι του Α.) Και η βοή από την θάλασσα του Σορέντο... 
 
 Α: Είκοσι έξι δευτερόλεπτα... Είκοσι πέντε τώρα... 
 
 Γ: Εμπρός, Τζον Φιτζέραλντ... Βάλε το τραγούδι που πρέπει να βάλεις... 
Πρόσεξε μονάχα μην μπερδευτείς και βάλεις το Volare… 
 
 Α: Το Volare δεν είναι ναπολιτάνικο τραγούδι... 
 
 (Από τα μεγάφωνα αρχίζει για μια ακόμη φορά το Torna e Surriento.) 
 
 Α: (Την κοιτάει χαμογελώντας. Η φωνή του σαν να σπάζει.) Μέριλιν, γυρίζουμε 
στο Σορέντο... 
 
 Γ: (Την κοιτάζει χαμογελώντας κι αυτή.) Ναι, Τζον Φιτζέραλντ... Γυρίζουμε... 
 
 (Ο Α και η Γ πιασμένοι χέρι χέρι πηδάνε στο κενό. 
 
 Την ίδια ώρα αρχίζουν τα λόγια του τραγουδιού: 
 

Vide 'o mare quant’è bello, 
spira tantu sentimento, 

Comme tu a chi tieni mente, 
Ca scetato 'o fai sunnà. 

 
Guarda gua' chistu ciardino; 
Siente, sie’ sti ciur' arance: 
Nu prufumo accussi fino 
Dinto 'o core se ne va… 

 
E tu dice: "I’ parto, addio!" 

T’alluntane da stu core… 
Da sta terra del l’ammore… 
Tieni 'o core 'e nun turnà? 

 
Ma nun me lassà, 

Nun darme stu turmiento! 
Torna a Surriento, 

Famme campà! 
 

(...) 



92 

 
 Το ηλεκτρονικό ρολόι του τοίχου, αυτό που τρέχει τα δευτερόλεπτα φτάνει στο 
μηδέν. Όλα τα φώτα σβήνουν – το τραγούδι συνεχίζεται μέσα στο σκοτάδι. 
 

 Το έργο μπορεί να έχει τελειώσει εδώ.) 
  



93 

 
 

[17. 
 
 

 (Η σκηνή 17 είναι προαιρετική – πιθανώς περιττό συμπλήρωμα του έργου. 
 
 Στον τοίχο εμφανίζεται ξανά το ηλεκτρονικό χρονόμετρο στον τοίχο αρχίζει και 
πάλι να μετρά αντίστροφα από τις δύο ώρες, καταπίνοντας τα δευτερόλεπτα. 
 
 Ανάβουν τα φώτα. Στη σκηνή βρίσκονται ο Α και η Γ και κοιτάζουν τους θεατές.) 
 

Α: Στ’ αλήθεια, είναι υπέροχο... 
 
Γ: Με συγχωρείτε; 
 
Α: Λέω, είναι υπέροχο... 
 
Γ: Ποιο; 
 
Α: Όλο αυτό... Όλο αυτό που βλέπουμε... 
 
Γ: Η θέα; 
 
Α: Ας πούμε, η θέα... 
 
Γ: Α, κατάλαβα... Εννοείτε πως η θέα είναι πολύ όμορφη... 
 
Α: Κι εσείς; 
 
Γ: Εγώ, τι; Είμαι κι εγώ όμορφη; 
 
Α: (Αιφνιδιασμένος, και αμήχανος.) Δεν εννοούσα αυτό... Ήθελα να ρωτήσω αν 

σας αρέσει η θεά... 
 
Γ: (Γελώντας.) Α, δεν εννοούσες αυτό... 
 
Α: Θέλω να πω, εγώ μιλούσα για την θέα... 
 
Γ: (Πάντοτε γελώντας, ειρωνικά.) Για τη θέα... 
 
Α: Ναι, δεν θα είχα το θάρρος να μιλήσω για την ομορφιά σας, δεν θα – 
 
Γ: (Τον κόβει, πάντοτε γελώντας.) Να πούμε για την θέα, λοιπόν... 



94 

 
Α: Δεν θα ήταν σωστό να πω κάτι για εσάς... Δεν σας γνωρίζω... Εξάλλου.... 
 
Γ: Εξάλλου τι; 
 
Α: Εξάλλου ... θα σας το έχουν πει πολλοί... 
 
Γ: Ποιο; 
 
Α: Πως είστε όμορφη... 
 
Γ: (Με παιγνιώδη διάθεση.) Είσαι βέβαιος για αυτό; 
 
Α: Ναι, είμαι βέβαιος... 
 
Γ: Το εννοείς, δηλαδή... 
 
Α: Ναι, το εννοώ... 
 
Γ: Σίγουρα-σίγουρα; 
 
Α: Σίγουρα-σίγουρα... 
 
Γ: Ε αφού το εννοείς σίγουρα-σίγουρα, σε ευχαριστώ... 
 
Α: Εντελώς σίγουρα... 
 
Γ: Ωραία, λοιπόν... Προχώρα παρακάτω... 
 
Α: Πού παρακάτω; 
 
Γ: Ξέρω κι εγώ; Στη θέα... Εξάλλου βρεθήκαμε εδώ για την θέα... 
 
Α: Σας είπα για την θέα... Είναι υπέροχη... 
 
Γ: Πες μου για την θάλασσα...  
 
Α: Για τη θάλασσα; 
 
Γ: Ναι, για την θάλασσα... Λένε πως είναι τόσο ξεχωριστή η θάλασσα του 

Σορέντο... 
 
Α: Ναι, έτσι λένε... 
 



95 

Γ: Να μου πεις και για τις λεμονιές... Και για τα ναπολιτάνικα τραγούδια... Και 
για τα φούλια που μυρίζουν τόσο ώστε να σπάσει ο νους σου από την μυρωδιά... 

 

Α: (Βγάζει από την τσάντα του ένα ξύλινο μουσικό κουτί.) Τι σύμπτωση... Ξέρω 
πολλά για τα ναπολιτάνικα τραγούδια... Κάνω διδακτορικό πάνω σε αυτά… 

 
Γ: Για φαντάσου… Ο κατάλληλος άνθρωπος την κατάλληλη ώρα… Σαν να σε 

είχα κάνει παραγγελία… Θαρρείς μαζί με το δωμάτιο που έκλεισα στο Σορέντο, να 
παρήγγειλα τον κατάλληλο γείτονα… 

 
Α: Εγώ πάντως έκλεισα δωμάτιο σε αυτό το ξενοδοχείο μόλις χθες το βράδυ… 
 
Γ: (Γελώντας.) Για δες πώς τα φέρνει η ζωή… 
 
Α: (Ενώ της δίνει το μουσικό κουτί.) Πολλές φορές η ζωή μας κάνει όμορφα 

παιχνίδια… 
 
Γ: (Ενώ αποφεύγει με χάρη την προσφορά του Α.) Πρώτα από όλα, όμως, θέλω 

να μου πεις για την Πυραμίδα του Μυκερίνου... 
 
Α: (Αιφνιδιάζεται.) Μα δεν είμαι κατάλληλος να μιλήσω για την Πυραμίδα του 

Μυκερίνου… Δεν έχω κάνει διδακτορικό… 
 
Γ: Εγώ σε βρίσκω καταλληλότατο… Και μην μασάς από διδακτορικά… Αυτοί 

που κάνουν διδακτορικά είναι και λίγο βαρεμένοι… 
 
Α: Επιπλέον, φαντάζομαι πως τα ξέρετε όλα για την Πυραμίδα του 

Μυκερίνου… Όλοι όσοι έρχονται στο Σορέντο ξέρουν τα πάντα για την Πυραμίδα…  
 
Γ: Να μου τα ξαναπείς... Θέλω να τα ξανακούσω με την φωνή σου…  Να μου 

πεις το πώς την έφερε στο Σορέντο ο Οκταβιανός Αύγουστος το 22 προ Χριστού, ως 
λάφυρο από την κατάκτηση της Αιγύπτου...  

 
Α: (Ψάχνοντας στο κινητό του το λήμμα για την Πυραμίδα.) Δεν ξέρω αν 

μπορώ να τα καταφέρω… 
 
Γ: Φυσικά και θα τα καταφέρεις… Σε έχω καταλάβει – είσαι γεννημένος 

αφηγητής… Θα κουρδίσεις το μουσικό σου κουτί και θα αρχίσεις… 
 
Α: (Την κοιτάζει χαμογελώντας διστακτικά. Κατόπιν κουρντίζει το μουσικό 

κουτί και, μαζί με την μουσική, ξεκινά να μιλά.) Πρόκειται για την ταφική κατοικία του 
Φαραώ Μυκερίνου, εγγονού του Χέοπα και γιου του Χεφρή... Ολοκληρώθηκε το 
2.600 π.Χ. και είναι η τρίτη σε μέγεθος και σειρά κατασκευής από τις Πυραμίδες της 
Γκίζας... Μετά από την νίκη του στο Άκτιο και την κατάκτηση της Αιγύπτου το 31 π.Χ. 



96 

ο Οκταβιανός αποφάσισε να μεταφέρει την συγκεκριμένη Πυραμίδα στην Ρώμη ως 
λάφυρο… Η αποσυναρμολόγηση της Πυραμίδας και η φόρτωσή της σε πλοία κράτησε 
εννιά χρόνια, ωστόσο το αρχικό σχέδιο για μεταφορά στη Ρώμη εγκαταλείφθηκε ως 
πολυδάπανο και ο Αύγουστος αποφάσισε την εγκατάστασή της στο λιμάνι του 
Σοριέντο… 
 

(Η μουσική από το μουσικό κουτί δυναμώνει σταδιακά και καλύπτει τα λόγια του 
Α. Είναι η νότες από το  Torna a Surriento. 

 
Το έργο τελειώνει εδώ.)] 

 


