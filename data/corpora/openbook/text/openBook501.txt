













































Το Χρονικό Ενός Τυχαίου Θανάτου


Το Χρονικό Ενός Τυχαίου Θανάτου 

 

 

1 | Σ ε λ ί δ α  

 

 

 
 

 

  



Το Χρονικό Ενός Τυχαίου Θανάτου 

 

 

2 | Σ ε λ ί δ α  

 

 

 

 

 

 

 

 

 

  

ΤΟ ΧΡΟΝΙΚΟ ΕΝΟΣ ΤΥΧΑΙΟΥ ΘΑΝΑΤΟΥ 

 
Μυθιστόρημα 

  



Το Χρονικό Ενός Τυχαίου Θανάτου 

 

 

3 | Σ ε λ ί δ α  

 

 

  



Το Χρονικό Ενός Τυχαίου Θανάτου 

 

 

4 | Σ ε λ ί δ α  

 

 

 
 

 

 

 

 

 
 

 

 

 

 
 

 

 

 

 

 
 

 

 

 

 
 

 

 

 

 

 
 

 

 

 

 
 

 

 

 

«Το Χρονικό Ενός Τυχαίου Θανάτου» 

Έτος Έκδοσης 2018 
Φωτογραφία Εξωφύλλου: Λία Πετμεζά 

Σχεδιασμός Εξωφύλλου, σελιδοποίηση, επιμέλεια: Μιχάλης Κατράκης 

ISBN: 978-960-93-9903-6 

Άδεια Ελεύθερης Διανομής CC: 
Αναφορά Δημιουργού- Μη Εμπορική Χρήση- Όχι Παράγωγα Έργα 

 
https://creativecommons.org/licenses/by-nc-nd/4.0/deed.el 

  

https://creativecommons.org/licenses/by-nc-nd/4.0/deed.el


Το Χρονικό Ενός Τυχαίου Θανάτου 

 

 

5 | Σ ε λ ί δ α  

 

 

 

 

 

 

 

 

«Την ανάσα σου δώσ μου! 

Μια τελευταία σου ανάσα κρύψε μου, 

σαν παιδική ανάμνηση της μοίρας παιχνίδι, 

Μια τελευταία ανάσα σου κλέψε μου, 

σαν λαθροκυνηγός του παρθένου δάσους. 

Της θύμησης της πρώτης ανάσας, 

γίνε ξανά η ζωή μου. 

Θύμισε μου! 

Δώσ’ μου του ανέμου θωριά, 

να φουσκώσω ξανά τα πανιά μου, 

σε πελάγη ξανά να χαθώ, 

μιας ανάσας αγάπης παλιάς, 

στην αγκάλη ξανά να βρεθώ. 

Θύμισε μου! 

Τότε που σε είχα δική μου.» 

 

ΧΩΡΙΣ ΤΙΤΛΟ 

Χαράλαμπος Παπαδόπουλος 
Δράμα, 2018 

  



Το Χρονικό Ενός Τυχαίου Θανάτου 

 

 

6 | Σ ε λ ί δ α  

 

 

Περιεχόμενα 
ΠΕΡΙΕΧΟΜΕΝΑ 6 
ΠΕΡΑ ΑΠΟ ΤΟΝ ΧΡΟΝΟ 9 

Το Χωράφι 9 

ΤΡΙΤΗ, 03 ΟΚΤΩΒΡΙΟΥ 2017 13 
Οικογενειακά Γενέθλια 13 

ΚΥΡΙΑΚΗ, 21 ΜΑΡΤΙΟΥ 2004 18 
01:26 π.μ. Μία μικρή αράχνη 18 

05:18 π.μ. Πείνα 20 

ΚΥΡΙΑΚΗ, 01 ΟΚΤΩΒΡΙΟΥ 2017 21 
Δεν Πεθαίνει η Ψυχή Του Ανθρώπου 21 

Ο Πύργος Κατοικείται 22 

ΤΡΙΤΗ, 20 ΦΕΒΡΟΥΑΡΙΟΥ 2009 26 
Αραχίδες 26 

Όλα καλά 38 

ΤΕΤΑΡΤΗ, 29 ΙΟΥΛΙΟΥ 2015 40 
Παρθένες Νεφέλες 40 

Ασκήσεις Πιλάτες 48 

Θα ‘ρθουν βροχές 49 

Χαράμι τ’ όνομα 50 

ΤΡΙΤΗ, 03 ΟΚΤΩΒΡΙΟΥ 2017 53 
Τζόνυ Μπλε 53 

ΤΕΤΑΡΤΗ, 17 ΟΚΤΩΒΡΙΟΥ 2012 61 
Θριάσιο 61 

ΤΡΙΤΗ, 03 ΟΚΤΩΒΡΙΟΥ 2017 68 
Η Νεράιδα Των Δοντιών 68 

Nutty Berry 69 

ΠΑΡΑΣΚΕΥΗ, 04 ΔΕΚΕΜΒΡΙΟΥ 2015 75 
Ποπ-κορν 75 

ΤΕΤΑΡΤΗ, 13 ΣΕΠΤΕΜΒΡΙΟΥ 2017 79 
Το «Θέλω» και το «Γιατί» 79 

Πες το και θα γίνει 86 

Ένα της συμπάθειας και της Συμπόνιας 88 

ΤΡΙΤΗ, 03 ΟΚΤΩΒΡΙΟΥ 2017 92 
Μια Καλημέρα 92 

ΤΡΙΤΗ, 03 ΟΚΤΩΒΡΙΟΥ 2017 96 
Σε άλλα νέα 96 

Πέντε Χιλιάδες Αργύρια 99 

ΤΡΙΤΗ, 03 ΟΚΤΩΒΡΙΟΥ 2017 101 
Με τον λευκό μπερντέ 101 

Του χεριού της 102 

Μια βαρετή μέρα 105 



Το Χρονικό Ενός Τυχαίου Θανάτου 

 

 

7 | Σ ε λ ί δ α  

 

Υγιή συμπεράσματα 106 

Όλη η οργή 107 

Για έναν καφέ ακόμα 108 

Περί διακρίσεων 109 

Κακοί υπολογισμοί 110 

Περί Δικαίου Αίσθημα 111 

Έναντι Βιοπορισμού 112 

Όλα τα Μηχανικά Μέρη Λειτουργούν Άψογα 113 

ΠΕΜΠΤΗ, 07 ΣΕΠΤΕΜΒΡΙΟΥ 2017 114 
Το Περήφανο Λιοντάρι 114 

ΤΡΙΤΗ, 03 ΟΚΤΩΒΡΙΟΥ 2017 119 
Το Σήμα 119 

ΤΡΙΤΗ, 03 ΟΚΤΩΒΡΙΟΥ 2017 122 
Στην Υγειά Μας 122 

ΤΡΙΤΗ, 03 ΟΚΤΩΒΡΙΟΥ 2017 125 
Περί Ερωτικών Δεινών 125 

Παραβίαση Των Κανόνων 128 

ΤΡΙΤΗ, 03 ΟΚΤΩΒΡΙΟΥ 2017 131 
Η Πρώτη Μέρα της Υπόλοιπης Ζωής Σου 131 

ΤΡΙΤΗ, 03 ΟΚΤΩΒΡΙΟΥ 2017 133 
Πράξη Πρώτη 133 

Πράξη Δεύτερη 136 

Πράξη Τρίτη 137 

Πράξη Τέταρτη 138 

ΤΕΤΑΡΤΗ, 04 ΟΚΤΩΒΡΙΟΥ 2017 140 
Ψηλά στον Ουρανό 140 

ΤΕΤΑΡΤΗ, 04 ΟΚΤΩΒΡΙΟΥ 2017 141 
Μην Γυρίσεις Ποτέ 141 

ΠΑΡΑΣΚΕΥΗ, 06 ΟΚΤΩΒΡΙΟΥ 2017 144 
Ανεξόφλητοι Λογαριασμοί 144 

ΔΕΥΤΕΡΑ, 09 ΟΚΤΩΒΡΙΟΥ 2017 146 
Παλιά Χρέη 146 

ΠΕΜΠΤΗ, 05 ΟΚΤΩΒΡΙΟΥ 2017 148 
Τικ- Τακ 148 

ΤΡΙΤΗ, 07 ΝΟΕΜΒΡΙΟΥ 2017 149 
Ένα Βουνό Σκουπίδια 149 

ΣΑΒΒΑΤΟ, 02 ΔΕΚΕΜΒΡΙΟΥ 2017 152 
Αγαπημένο Άγχος 152 

ΣΑΒΒΑΤΟ, 02 ΔΕΚΕΜΒΡΙΟΥ 2017 155 
Ομολογία 1 155 

Ομολογία 2 155 

Ομολογία 3 156 

Ομολογία 4 157 



Το Χρονικό Ενός Τυχαίου Θανάτου 

 

 

8 | Σ ε λ ί δ α  

 

Ομολογία 5 158 

Ομολογία 6 159 

ΣΑΒΒΑΤΟ, 02 ΔΕΚΕΜΒΡΙΟΥ 2017 161 
Για Ένα Τέλος 161 

Θέλει να Κρυφτεί 161 

ΚΥΡΙΑΚΗ, 03 ΔΕΚΕΜΒΡΙΟΥ 2017 164 
Κάτι για τον Πόνο 164 

Παλιοί Φίλοι 164 

ΣΑΒΒΑΤΟ, 02 ΔΕΚΕΜΒΡΙΟΥ 2017 166 
Βροχή Μετεωριτών 166 

ΤΡΙΤΗ, 14 ΝΟΕΜΒΡΙΟΥ 2017 171 
Άγιο Είχες 171 

ΠΑΡΑΣΚΕΥΗ, 1 ΔΕΚΕΜΒΡΙΟΥ 2017 172 
Matiz 172 

ΚΥΡΙΑΚΗ, 3 ΔΕΚΕΜΒΡΙΟΥ 2017 173 
Λέξεις και Λίρες 173 

Ο Αετός με τα Κόκκινα Πόδια 175 

ΚΥΡΙΑΚΗ, 3 ΔΕΚΕΜΒΡΙΟΥ 2017 178 
Αμαρό Μπαρό Γκιβέ 178 

Παραμονή Λαμπρής Γιορτής 180 

ΠΕΜΠΤΗ, 16 ΦΕΒΡΟΥΑΡΙΟΥ 2051 186 
Το Ανθρωπόδεντρο 186 

  



Το Χρονικό Ενός Τυχαίου Θανάτου 

 

 

9 | Σ ε λ ί δ α  

 

Πέρα από τον Χρόνο 

Το Χωράφι 

 

«Δεν ξέρω, ίσως καλύτερα να φυτρώνουμε. Να μην έχουμε γονείς, 

να μην έχουμε αδέλφια. Τίποτα. Απλή καλλιέργεια. Να ξεπεταγόμαστε 

όπως τα καλαμπόκια σ’ ένα χωράφι και κάποιο πρωί, να ανοίγουμε τα 

μάτια, να πηδάμε στο χώμα και να αρχίζουμε να ζούμε. Λες τότε, όλα 

αυτά που θεωρούμε σημαντικά να εξακολουθούν να είναι σημαντικά ή 

ξαφνικά όλα όσα νοιώθουμε θα χάσουν κάθε αξία; 

Θα ερωτευόμαστε με το ίδιο πάθος αν δεν είναι ο σκοπός μας η 

αναπαραγωγή; Θα πηδιόμαστε το ίδιο; Θα θρηνούμε; Θα ξέρουμε τι θα 

πει απώλεια; Κι αν όχι, θα υπάρχει ορισμός για την απόλαυση, την 

ευτυχία και την ανέχεια; Αν απλά υπάρχουμε ως που να μαραθούμε και 

να μουχλιάσουμε -όπως τα κρεμμύδια που ξεχνάμε καμιά φορά μισά, 

μέσα στο ψυγείο- χωρίς να υπάρχει σαφής λόγος που να δικαιολογεί την 

ύπαρξη μας, θα είμαστε το ίδιο ανθρώπινοι;  

 Γεννιέσαι, μαθαίνεις, μεγαλώνεις, ερωτεύεσαι, μισείς, κάνεις 

παιδιά, τα μαθαίνεις, τα λατρεύεις, σε κουράζουν, θες να δημιουργήσεις, 

να μην πάνε στράφι οι μέρες σου, δεν θέλεις να κάνει τίποτα, να 

απολαύσεις την ζωή, να μην σε νοιάζει η ζωή, ξέρεις τι θέλεις, δεν ξέρεις 

τι σου γίνεται, αναπνέεις, τρως, κοιμάσαι, ξενυχτάς, κάνεις φίλους, 

κάνεις εχθρούς, φοβάσαι, τολμάς, το σκέφτεσαι, είσαι στην κορυφή του 

κόσμου, μετράς κάθε λέξη, δεν δίνεις δεκάρα, θέλεις αυτό που έχει ο 

διπλανός σου, θέλεις τον διπλανό σου. Ζεις. Πεθαίνεις. 

Κάτι από όλα έχει σημασία, κάτι όχι. Για τον κάθε έναν ξεχωριστό, 

διαφορετικό. Μία προσωπική επιλογή. Και όμως, κατά κάποιο τρόπο 

γενεαλογική. Κάθε απόφαση μας είναι το αποτέλεσμα του τρόπου με τον 

οποίο έχουμε μάθει να φοβόμαστε, να μισούμε, να βιώνουμε την θλίψη, 

την ευτυχία και τον έρωτα. Κάθε θέληση, τόλμη ή ικανότητα, είναι ότι 

έχει μείνει μέσα μας από τους άλλους, τους προηγούμενους από εμάς 

που είδαν ένα κομμάτι της πρόσφατης προηγούμενης ζωής, το πέρασαν 



Το Χρονικό Ενός Τυχαίου Θανάτου 

 

 

10 | Σ ε λ ί δ α  

 

σε εμάς και μας έμαθαν να το αντιλαμβανόμαστε με ένα συγκεκριμένο 

τρόπο. Μία αφήγηση της δικής τους αντίληψης για την ζωή που πέρασε. 

Ό,τι ξέρουμε μέχρι σήμερα για τον κόσμο, το ξέρουμε από αυτά 

που κάποιος μας δίδαξε. Ποιος διδάσκει και πως; Με λόγια, με πράξεις, 

με αποδοχή ή απόρριψη, ηθελημένα ή εκούσια, με σκοπό την 

εκπαίδευση ή με την ύπαρξη του και μόνο.»  

Μονολογώ σαν τον τρελό του χωριού εδώ και ώρα. Άρχισε να 

χαράζει νομίζω, βλέπω τους λόφους μακριά, πέρα από το χωράφι. Μέσα 

στον αγρό, μία γυμνή γυναίκα κρατάει ένα καλάθι γεμάτο σπόρους. 

Πιάνει με τα χέρια της και τους σκορπάει, σ’ όλα τα μήκη και τα πλάτη, 

μέχρι εκεί που φτάνει το βλέμμα. Βλέπω την σπορά κι έπειτα την 

γυναίκα να χάνεται στον θολό ορίζοντα. Έρχεται μετά η βροχή, πέφτει 

στο χώμα, κάνει την δουλειά της και επιστρέφει ξανά στην θάλασσα. 

Μπροστά μου τώρα φυτρώνει ένα ατελείωτο πράσινο αρχιπέλαγος. 

Μικρά βλαστάρια που μεγαλώνουν γρήγορα κάτω από τον ήλιο και τον 

απαλό αέρα. Απλώνουν τα πλατιά τους φύλλα και ο ήλιος σύντομα τα 

ξεραίνει και τα ρίχνει στο χώμα και την θέση τους παίρνουν οι καρποί. 

Κάτω από κάθε σκισμένο φύλλο απλώνονται χέρια, ξεπροβάλουν 

κεφάλια, ανεμίζουν μαλλιά και μάτια ανοίγουν δειλά. Οι άνθρωποι 

παίρνουν τις πρώτες τους ανάσες.  

Όμορφοι άντρες, άσχημοι, αδιάφοροι. Αγαλμάτινα κορμιά, 

πλαδαρά ή ισχνά. Ψηλοί, θεόρατοι άντρες κι άλλοι μικροσκοπικοί. Στα 

ματιά κάποιοι έχουν σπίθες και φλόγες, άλλοι σκοτεινιά, κάποιοι 

κρύβουν τα πρόσωπα τους και τα γυμνά τους μέλη κι άλλοι τα 

επιδεικνύουν. 

Γυναίκες με μάτια σαν χώμα, συνηθισμένα. Σαν κάρβουνο  

απρόσμενα. Σαν βασάλτη, σαν συννεφιασμένες Κυριακές. Λιγνές, 

παχουλές, με κοντά πόδια και λεπτή μέση, με πλούσια στήθη και 

καμπουριασμένες πλάτες, αέρινες, λεπτεπίλεπτες, πληθωρικές.  

Όλοι διαφορετικοί. Κι έχουν άλλοι στο βλέμμα συστολή κι άλλοι 

τον πόθο. Άλλοι έχουν μοχθηρία, άλλοι ζηλόφθονα κοιτούν τα κορμιά 

που ανθίζουν κι άλλοι τα μάτια έχουν στραμμένα χαμηλά και κοιτούν 



Το Χρονικό Ενός Τυχαίου Θανάτου 

 

 

11 | Σ ε λ ί δ α  

 

όλο θαυμασμό το χνούδι τους που φυτρώνει φρέσκο ανάμεσα στα δυο 

τους πόδια. 

Προσπαθούν να μιλήσουν. Πρώτα με ηχόχρωμα και φθόγγους 

μέχρι να συνηθίσουν τον ήχο της φωνής τους. Κι έπειτα μικρές συλλαβές. 

Μαθαίνουν ο ένας απ’ τον άλλο το «ναι» κι ο ένας εξαιτίας του άλλου το 

«όχι». Το «θέλω» ύστερα, το «μπορώ» και το «νοιώθω».  

Στέκομαι σε μία γωνιά του χωραφιού και τους κοιτάζω. Μου 

φαίνονται όμορφοι, γεμάτοι ελπίδα. Μία γυναίκα που δεν γνωρίζω με 

πλησιάζει. Νοιώθω άβολα όπως την βλέπω γυμνή, όμως κάτι μέσα μου 

φουντώνει ευχάριστα και ενοχικά. 

«Είμαι παντρεμένος», σκέφτομαι και διαπιστώνω πως δείχνω 

ανόητος, έτσι όπως είμαι γυμνός και ερεθισμένος με αυτή την σκέψη στο 

μυαλό μου. Εκείνη δεν αντιδρά, μόνο στέκεται κοντά μου και με κοιτάζει. 

«Σου αρέσει;» με ρωτάει. «Είσαι μόνος σου. Αυτό δεν θες;» 

Κοιτάζω γύρω μου, κοιτάζω εμένα. Δεν μπορώ να περπατήσω, έχω 

ακόμα ρίζες μέσα στο χώμα. Προσπαθώ να φωνάξω αλλά δεν ξέρω πως, 

κανείς δεν μου έμαθε να φωνάζω. Προσπαθώ ξανά, τίποτα. Θέλω να 

ζητήσω βοήθεια, να κλάψω όμως δεν τα καταφέρνω. Μου κόβεται η 

ανάσα, ο κόσμος γυρίζει κι αρχίζω να πέφτω, όλο να πέφτω. 

[…] Άνοιξε τα ματιά την προκαθορισμένη ώρα, στις έξι και πέντε 

ακριβώς. Το ξυπνητήρι του κινητού τον καλημέριζε με τον απαλό ήχο 

από κάποια τρυφερή παιδική ταινία που είχε δει μαζί με τον γιο του και 

την γυναίκα του πριν λίγους μήνες στον κινηματογράφο. Εκείνη δίπλα 

του, κοιμόταν μέσα στις φανελένιες πιτζάμες της, κάτω από τρεις 

στρώσεις κουβέρτας, ζεστή και απαλή όπως πριν δεκαπέντε χρόνια. 

«θα φτιάξεις καφέ;» του μουρμούρισε δίχως να ανοίξει τα βλέφαρα. 

Ακούμπησε τα πόδια του στο ψυχρό ξύλο κι ένοιωσε την πρωινή 

δροσιά του δάσους ακόμα ζωντανή μέσα του. Είπε πως θα φτιάξει και 

σηκώθηκε. Πήγε στο δωμάτιο του παιδιού και το είδε τυλιγμένο στις 

φυλλωσιές του. Έκλεισε την πόρτα μην τύχει και το ξυπνήσει και βγει 

κάτω από τα φύλλα κι αρχίσει να βαδίζει πρόσκαιρα στον κόσμο που έτσι 



Το Χρονικό Ενός Τυχαίου Θανάτου 

 

 

12 | Σ ε λ ί δ α  

 

κι αλλιώς, μπορούσε για λίγο ακόμα να το περιμένει.  



Το Χρονικό Ενός Τυχαίου Θανάτου 

 

 

13 | Σ ε λ ί δ α  

 

Τρίτη, 03 Οκτωβρίου 2017 

Οικογενειακά Γενέθλια 

 

Έβαλε τον αχνιστό καφέ σε δυο κούπες λευκές, με μαύρη 

μπορντούρα ελαφρά παλαιωμένο φινίρισμα και ματ πορσελάνη. Η δική 

του έχει επάνω μια φωτογραφική μηχανή, κάπως ρετρό κι η δική της μια 

βέσπα, σίγουρα ρετρό, σκιτσαρισμένα στο χέρι. Δίπλα έγραφαν ευχές για 

μια όμορφη μέρα. 

Πήρε τις κούπες στα χέρια και βγήκε στο πίσω μπαλκόνι, από την 

μεριά της κουζίνας. Εκείνο το μικρό μπαλκονάκι έκοβε πολύ από την 

πρωινή υγρασία που κατέβαζε το βουνό. Έστριψε δυο τσιγάρα, ένα για 

εκείνον κι ένα για εκείνη, όπως έκανε κάθε πρωί. Μπήκε μέσα και 

πλησίασε τις σκάλες που οδηγούσαν στον πάνω όροφο. 

«Όμορφη! Είμαστε έτοιμοι!» ψιθύρισε και πήρε την θέση του στο 

τραπέζι του μπαλκονιού. 

Λίγο αργότερα, εκείνη φάνηκε στην σκάλα, μισοντυμένη με ρούχα 

καθημερινά και προσεγμένα, μισοβαμμένη με απαλό  μακιγιάζ, κρέμα 

ημέρας, μια ελαφριά στρώση μάσκαρας και λίγη σκιά πάνω από τα 

πράσινα της μάτια, μισοχτενισμένη και με τις χοντρές βαμβακερές 

κάλτσες που δεν αποχωριζόταν ποτέ καθ' όλη την διάρκεια του χειμώνα 

και για μεγάλο μέρος του φθινοπώρου. Μισοέτοιμη για την μέρα, 

μισοξεχασμένη στην νύχτα, ολότελα όμορφη κι ολότελα συνηθισμένη. 

Ένα ευχάριστο δεδομένο. 

Βγήκε έξω φορώντας μια χοντρή, πλεκτή ζακέτα. 

«Καλημέρα! Όμορφος είσαι σήμερα!» του είπε, του πέταξε ένα φιλί 

τόσο φυσικό που έμοιαζε αφύσικο για εραστές και κάθισε απέναντι του. 

«Αχ… καφεδάκι!» μουρμούρισε και ήπιε μια γενναία γουλιά. 

Εκείνος καθόταν απλά εκεί και την κοιτούσε. Ήπιε κι άναψε το 

τσιγάρο της, έπειτα το δικό του. 

Πήρε βαριά να χαράζει, τεμπέλικα σύρθηκαν οι πρώτες νότες 

γαλάζιου, ξεπλυμένου κίτρινου και λιλά. Χαλούσε η νύχτα, σκόρπιζε κι 



Το Χρονικό Ενός Τυχαίου Θανάτου 

 

 

14 | Σ ε λ ί δ α  

 

οι δυο τους έπιναν βουβοί καφέ και κάπνιζαν. Κάπου στα μέσα του 

τσιγάρου τον ρώτησε πως ήταν ο Κωνσταντίνος. Της απάντησε ότι 

κοιμόταν του καλού καιρού και συμφώνησαν και οι δυο ότι κουραζόταν 

στο σχολείο και πως θα έπρεπε να τον βάζουν νωρίτερα για ύπνο το 

βράδυ. 

«Οκτώμισι θα ‘ναι καλά νομίζω», είπε εκείνος.  

«Είναι καλά;» ρώτησε εκείνη αφηρημένη. 

Χαμογέλασε, της έπιασε το χέρι και έγειρε προς το μέρος της. 

«Είναι πολύ καλά. Στην Πρώτη πήγε, όχι στον πόλεμο.» της έστρωσε μια 

ατίθασης τούφα που έπεφτε μπροστά στα μάτια της.  «Πότε θα 

σταματήσεις να αγχώνεσαι;» 

Εκείνη γέλασε. «Ποτέ!;» του απάντησε και συνέχισε να γελάει. 

Άρχισαν να μιλάνε. Αποτίναξαν το μούδιασμα του «καλημέρα», 

ξεγύμνωσαν τον λόγο από τα στολίδια των ερωτευμένων, τα βλέμματα από 

την λαγνεία ή το μίσος  κι απέμειναν εκεί, μέσα στο χάραμα μιας άλλης 

φθινοπωρινής μέρας, μιας καλής μέρας, να μιλάνε ο ένας στον άλλο για 

πράγματα καθημερινά. Ήρεμοι, βαριεστημένοι, συνηθισμένοι σ’ αυτό το 

απλό τελετουργικό λίγο πριν ξεσπάσει ο πανικός της μέρας και ξεχυθούν 

μέσα στο κεφάλι τους τα θέλω κι τα πρέπει και αιματοκυλιστούν 

διεκδικώντας το καθένα κομμάτια ολόκληρα της ύπαρξης τους. 

Του είπε πως θα πήγαινε εκείνη τον Κωνσταντίνο στο σχολείο, πως 

θα τον ετοίμαζε και πριν ανοίξει το μαγαζί θα τον άφηνε μαζί με τους 

συμμαθητές του, δεν θα ξεχνούσε την νεράιδα των δοντιών και να μην 

ανησυχεί. 

Εκείνος της είπε πως έπρεπε να πάει στην Ξάνθη για να κλείσει τη 

συμφωνία με τον Τούρκο, το φορτίο ήταν έτοιμο, έπρεπε απλά να 

υπογράψουν, δεν θα έτρεχε  και να μην ανησυχεί. 

Κάθισαν για λίγο σιωπηλοί ακούγοντας την απαλή αναπνοή του 

μικρού από την ενδοεπικοινωνία. Τα τσιγάρα είχαν τελειώσει κι εκείνος 

έστριβε καινούργια. 

«Είδα ένα όνειρο πολύ παράξενο εχθές», της είπε. Εκείνη ρώτησε τι 



Το Χρονικό Ενός Τυχαίου Θανάτου 

 

 

15 | Σ ε λ ί δ α  

 

είδε και συμπλήρωσε πως δεν το συνηθίζει να θυμάται τα όνειρα του. 

«Αυτό ήταν αλλιώτικο, πολύ ζωντανό!» συνέχισε εκείνος και της 

αφηγήθηκε την παράξενη σπορά και τους ανθρώπους που φύτρωναν σαν 

καλαμποκιά και έτρεχαν να ανταμώσουν το πεπρωμένο τους. Ούτε λόγος 

για άλλες γυμνές γυναίκες, περισσότερο για να αποφύγει το δούλεμα που 

θα του έριχνε. 

«Ήσουν κι εσύ εκεί. Εσύ πετούσες τους σπόρους». 

Του χαμογέλασε. 

«Πες μου ότι φορούσα και τις κάλτσες μου…» τον πείραξε. 

«Όχι Θεέ μου, ευτυχώς!» απάντησε εκείνος και γέλασε. «Ήσουν 

ολόγυμνη, στ’ ορκίζομαι! Αφού να φανταστείς τρόμαξα να σε γνωρίσω!» 

Τώρα γελούσαν και οι δύο. 

«Αυτό που πάντα ήθελες, σωστά;» του είπε εκείνη καθώς 

σηκωνόταν από την καρέκλα. «Ούτε συγγενείς, ούτε μαμάδες, ούτε 

μπαμπάδες. Τίποτα. Μόνο ο καθένας ξεχωριστά. Να φυτρώνουμε 

καλύτερα, αυτό δεν λες;» 

Της απάντησε ληθαργικά πως ναι, αυτό έλεγε. 

«Και; Πως σου φάνηκε;» τον ρώτησε, έσκυψε και τον φίλησε στο 

μάγουλο σε έναν συνδυασμό στοργής και επιθυμίας που όμως, έμεινε 

ανεκπλήρωτη. «Πάω να ετοιμάσω πρωινό για τον μικρό. Θα αργήσουμε.» 

Ψωμί. Βούτυρο. Μέλι. Ταχίνι. Που είναι το μαχαίρι; Α, να το. Μου 

‘ταξες ταξίδι να με πας…  το τάπερ για σχολείο, το ‘πλυνα; …όσο μακριά 

ο κόσμος φτάνει. Που αλ… 

Εκείνος πέρασε πίσω της για να πάρει τα πράγματα του και να 

φύγει. Καθώς περνούσε, το χέρι του ακούμπησε πάνω της. Απαλά στην 

μέση, διακριτικά σαν χάδι, πιο χαμηλά ύστερα, προκλητικά. 

«Φύγε βρε σάτυρε!» του είπε εκείνη  και κούνησε απειλητικά το 

μαχαίρι για το βούτυρο. Γύρισε, πέρασε τα χέρια της γύρω απ’ τον λαιμό 

του και τον φίλησε. Λύγισε την μέση της, τρίφτηκε πάνω του, διαπέρασε 

τη ραχοκοκαλιά του, έστειλε κάθε ερυθρό αιμοσφαίριο που 

κυκλοφορούσε στις φλέβες του ανάμεσα στα δυο του πόδια, έσβησε τον 



Το Χρονικό Ενός Τυχαίου Θανάτου 

 

 

16 | Σ ε λ ί δ α  

 

ήχο και έκαψε όλες τις λάμπες του σπιτιού. 

Τραβήχτηκε λίγα χιλιοστά και ψιθύρισε «μου έλειψες» και «σ’ 

αγαπάω». 

«Κι εγώ. Καλημέρα όμορφη.» απάντησε και πήγε με μισή καρδιά 

να πάρει την τσάντα του από το πάτωμα του σαλονιού. 

«Θυμήσου να το συνεχίσουμε από εκεί που τ’ αφήσαμε, αφού 

κοιμηθεί ο μικρός!» της είπε καθώς φόρτωνε τάμπλετ, κινητά και 

φορτιστές στην τσάντα του. 

«Σίγουρα!» απάντησε εκείνη κάπως ειρωνικά. «Πριν ή αφού 

λιποθυμήσουμε;» 

Δεν απάντησε, παρά μονάχα χαμογέλασε. Περνώντας ξανά δίπλα 

της για να βγει από την πόρτα της κουζίνας, της πέταξε μισό φιλί για 

αντίο κι εκείνη το ‘πιάσε, το κόλλησε στο δικό της και το στόλισε πάνω 

στα μάτια της, κάτω από την σκιά και την μάσκαρα, να λάμπει 

διαμαντένιο και κατάδικο της για όσο αντέξει μέσα στην μέρα  και 

συνέχισε να φτιάχνει το πρωινό του Κωνσταντίνου.  

Άκουσε την πόρτα να ανοίγει. 

«Δημήτρη;» είπε και γύρισε να τον κοιτάξει. 

Ποτέ δεν τον έλεγε Δημήτρη. Στην αρχή τον έλεγε μωρό, αγάπη, 

έρωτα κι όταν η ηλεκτροχημική θύελλα του εγκεφάλου της κόπασε, τον 

έλεγε όμορφο ή συνήθως Αποστόλου, πιο πολύ για να τον πειράξει, να 

του θυμίσει τα χρόνια στον στρατό ή ίσως κάποια ακόμα χειροτέρα που 

είχε επιμελώς διαγράψει από την μνήμη του και περιλάμβαναν πολλά 

βιβλία, κοπάνες κι άλλα όμορφα και φριχτά των σχολικών εποχών. 

«Ελένη;» ρώτησε εκείνος περιπαιχτικά, μιμούμενος τις 

σαπουνόπερες του ’90. Εκείνη δεν ανταποκρίθηκε. 

«Σήμερα είναι τα γενέθλια του θείου σου.» του είπε. 

Της απάντησε ένα κοφτό ναι. 

«Θα τον πάρεις τηλέφωνο;» συνέχισε εκείνη. «Ο Χρήστος λέει ότι σε 

ψάχνει». 

Τα ματιά του καρφώθηκαν σε ένα λεκέ από σάλτσα πάνω στο 



Το Χρονικό Ενός Τυχαίου Θανάτου 

 

 

17 | Σ ε λ ί δ α  

 

χερούλι του ψυγείου. Το πατρικό του, εφτακόσια χιλιόμετρα μακριά, 

στην Αθήνα. Ο Χρήστος παίζει με ένα ολοκαίνουργιο τρανσφόρμερς. 

Είναι ο Μέγκατρον που γίνεται όπλο. Το συναρμολογεί, το θαυμάζει και 

γελάει, ξεκαρδίζεται. 

«Ψηλά τα χέρια μικρέ!» φωνάζει καθώς τον σημαδεύει. 

ΜΠΑΜ! Θρύψαλα το σπίτι, τα δοκάρια, τα ρολά, οι τέντες, τα 

τραπέζια, οι γονείς του, οι θείοι και οι θείες, τα ξαδέλφια, ο ίδιος. Όλα 

θρύψαλα. 

«Έχει έναν λεκέ από σάλτσα στο ψυγείο. Πρόσεχε μη λερωθείς.» 

της απαντάει. 

«Δημήτρη, ο θείος σου έχει τα γενέθλια του.» επιμένει εκείνη. 

«Πάρε τηλέφωνο. Θα χαρεί να σε ακούσει.» τον προτρέπει με εκείνο τον 

τρόπο που έχουν οι γυναίκες και που δεν αφήνει περιθώρια επιλογής. 

«Θα δω», της πετάει από την πόρτα που έχει ήδη μισοκλείσει. 

Το λευκό αυτοκίνητο της εταιρείας παίρνει μπρος αμέσως. Δεν 

μιλά, δεν προτρέπει, δεν υποδεικνύει. Σωστό ή λάθος, μόνο υπακούει. 

Τίποτα δεν έχει να πει για τα εφτακόσια χιλιόμετρα, για το παιδί που 

κοιμάται, για την γυναίκα που κάνει τις φλέβες του να σφυροκοπούν 

μέσα του και το νευρικό του σύστημα να μουδιάζει. Τίποτα για την απλή 

αναπνοή, ούτε για καμιά από τις δεδομένες αισθήσεις. Ούτε και για όσα 

εξαιτίας ενός νευρολογικού σπόγγου έχουμε μάθει να αγαπάμε, να 

μισούμε ή να λατρεύουμε. Τίποτα απολύτως. Σε πάει μόνο από δω, εκεί. 

Ακριβώς εκεί, ακριβώς τότε. Χωρίς να ζητάει εξηγήσεις. Χωρίς να φταίει 

σε τίποτα. Τίποτα. 

Έφυγε λίγο πριν από το χάραμα μιας όμορφης φθινοπωρινής 

ημέρας. Μιας καλής ημέρας. 

  



Το Χρονικό Ενός Τυχαίου Θανάτου 

 

 

18 | Σ ε λ ί δ α  

 

Κυριακή, 21 Μαρτίου 2004 

01:26 π.μ. Μία μικρή αράχνη 

 

Βγήκε από το σκυφτό καφενείο, στους δρόμους μίας σκυφτής 

πόλης που κοιμόταν στα πόδια του βουνού. Παραπάτησε, λίγο έλειψε να 

πέσει και μουρμούρισε βλαστήμιες, όμως κατάφερε να σταθεί στα πόδια 

του. Φορούσε ακόμα τα ρούχα της δουλειάς, τα ρούχα του Βασιλάκη του 

καλού παιδιού που πουλούσε από το φορτηγάκι του λαχανικά και 

φρούτα. Βρώμικα ρούχα, αταίριαστα πάνω του, ότι περίσσευε από τους 

άλλους κι ότι καταδεχόταν ο καθένας να του δώσει αντί να το πετάξει στα 

σκουπίδια. 

Περπατούσε βαριά και γύριζε στα μάτια του την σκοτεινή πόλη 

ξανά και ξανά σε ένα καρουζέλ που έστριβε τα σωθικά του και μπέρδευε 

το μυαλό του. Διέσχισε τον έρημο δρόμο με τα συνεργεία αυτοκινήτων 

και τις εταιρείες μεταφορών, πέρασε δίπλα από τις νέες πολυκατοικίες, 

δίπλα στο πάρκο, σύρθηκε στις σκιές του διοικητηρίου κι από ‘κει, πίσω 

από τις γραμμές, πέρασε στα σύνορα της ανθρωπότητας που ατάραχη 

κοιμόταν, χωρίς αντίληψη της απειλής, χωρίς σκοτούρες, χωρίς 

ενδιαφέρον για ότι κρυβόταν πέρα από τα φωτεινά της ασφάλτου. 

Ο  πατέρας του είχε φτιάξει ένα μικρό σπίτι από τσιμεντόλιθους 

και ελενίτ  δίπλα στο ρέμα που τώρα το ‘χε για δικό του. Στον έναν τοίχο 

είχε ένα παράθυρο ανοιχτό, χωρίς τζάμια κι από πάνω έναν μουσαμά 

από αυτούς που βάζουν στα περίπτερα και διαφημίζουν αναψυκτικά με 

μακρά ιστορία και σπουδαιότητα για τον κόσμο και τις χαρές. Έδειχνε 

χαρούμενους ανθρώπους, όμορφους, με περιποιημένα γένια, απαλά 

χείλη και δίψα για ζωή, να απολαμβάνουν παγωμένα αναψυκτικά ο ένας 

δίπλα στον άλλο, αγκαλιά με τον άλλο, λουσμένοι στο χρυσαφένιο φως 

του ηλιοβασιλέματος. Ήταν ένα ευχάριστο θέαμα αυτός ο μουσαμάς και 

σίγουρα, σταματούσε τον αέρα που κάποιες νύχτες έμπαινε παγωμένος 

μέσα στο σκυφτό δωμάτιο. 

Μπήκε μουγκρίζοντας και παραπατώντας. Στη γωνία έκαιγε μία 



Το Χρονικό Ενός Τυχαίου Θανάτου 

 

 

19 | Σ ε λ ί δ α  

 

λάμπα σαράντα πέντε βατ κρεμασμένη με ένα σύρμα πάνω από τον 

νεροχύτη. Έσφιξε τα βλέφαρα και μόρφασε καθώς οι ακτίνες τρυπούσαν 

το κεφάλι του. 

Εκείνη καθόταν στην γωνία του κρεβατιού, ήρεμη, με τα χέρια 

σταυρωμένα πάνω στα πόδια της. Με τα δάχτυλα μετρούσε ροζ, φουξ και 

κίτρινα μεγάλα τροπικά άνθη πάνω στην πράσινη φούστα της. Τα μαύρα 

της μαλλιά κουβάρι, το σκούρο δέρμα της λεκιασμένο, τα μάγουλα 

κόκκινα. Δίπλα της είχε ένα μεγάλο καλάθι με κουρέλια και παλιά 

σεντόνια. Κι εκεί πάνω, στην κορφή των λειψάνων άλλων κρεβατιών, 

πάνω στους νεκρούς έρωτες, στα νεκρά όνειρα, στους νεκρούς 

ανθρώπους άλλων ανθρώπων, κοιμόταν ένα μελαμψό μωρό, ένας μικρός 

Μεσσίας, το πολύ δύο χρονών. 

Την πλησίασε. Εκείνη βρήκε στον τοίχο μια ρωγμή. Αναρωτήθηκε 

πότε να έγινε. Τράβηξε την μπλούζα της, τύλιξε το ένα στήθος μέσα στην 

παλάμη του. Μία μικρή ρωγμή γεμάτη νυχτερινό ουρανό. Την έσπρωξε να 

ξαπλώσει κι εκείνη το έκανε. Στο ταβάνι, στην γωνία με τον τσιμεντόλιθο 

μια αράχνη άπλωνε ιστό. Πόσο κόπο έκανε για ένα απλό φαγητό. Σήκωσε 

τη φούστα της. Και στο κέντρο μία μύγα πάσχιζε να φτερουγίσει ενώ η 

αράχνη την περίμενε να κουραστεί. Έπεσε πάνω της, έπεσε μέσα της 

ολόκληρος, ξανά και ξανά. Ίσως να είχε μπει στο δωμάτιο από εκείνη την 

χαραμάδα. Ίσως να είδε τον ιστό και να τον αψήφησε, να πίστεψε πως 

χωράει να περάσει από μέσα του ή ακόμα και να τον καταστρέψει. Πιο 

βαθιά μέσα της, μέχρι την καρδιά της που είχε από καιρό σαπίσει. 

Προσπαθούσε να ξεφύγει ακόμα και χτυπούσε τα φτερά της. Τα χέρια του 

της έκλειναν το στόμα, ίσως από συνήθεια, ίσως για να πνίξουν τη 

σιωπηλή ανάσα της που τρυπούσε το ελενίτ κι έκοβε στα δυο τη γαλήνη 

της νύχτας. Σταμάτησε. Κατάλαβε πως δεν υπήρχε τρόπος. Έσπρωξε τον 

κόσμο μέσα της, μούγκρισε κάτι μισές λέξεις και άφησε πάνω της το 

σώμα του να βαριανασαίνει. Έπειτα τον πηρέ ο ύπνος. 

Τον έσπρωξε από πάνω της και πήγε στον νεροχύτη. Τράβηξε ένα 

πανί από μια στοίβα δίπλα στα τηγάνια και τις γαβάθες και το έχωσε 

ανάμεσα στα πόδια της σηκώνοντας την φούστα. Έτριψε καλά, ξανά και 



Το Χρονικό Ενός Τυχαίου Θανάτου 

 

 

20 | Σ ε λ ί δ α  

 

ξανά και ξανά. Έτριψε εκείνον από πάνω της μέχρι που στο τέλος μάτωσε 

το δέρμα  της. Κι αφού μούδιασε από τον πόνο και δεν ένοιωθε τίποτα 

άλλο πέρα από αυτόν, φόρεσε την μπλούζα της, ξάπλωσε δίπλα του κι 

αποκοιμήθηκε όμορφα κι ωραία με την ψυχή καθαρή και τον νου 

ελεύθερο από ιστούς και ξάστερες χαραμάδες. 

 

05:18 π.μ. Πείνα  
 

 

 Το κλάμα των μωρών λένε πως είναι διαφορετικό ανάλογα με την 

ανάγκη που το προκαλεί. Άλλο το κλάμα του φόβου  και άλλο της 

νύστας. Διαφορετικό της μοναξιάς από αυτό της επιθυμίας. Όμως της 

πείνας, της ανάγκης για ζωή, είναι σαρωτικό. 

Έκλαιγε με όλη του την δύναμη, του κοβόταν η ανάσα κι όταν την 

έβρισκε ξανά, γέμιζε την μητέρα του με πανικό. 

 Έψαχνε βιαστικά τις κονσέρβες με το γάλα να βρει μια καλή, μια 

γεμάτη να την αδειάσει ολόκληρη στο στόμα του να χορτάσει και να 

σταματήσει, να κοιμηθεί ξανά μέχρι αργά το επόμενο πρωί ακόμα και ως 

το μεσημέρι αν ήθελε, δεν την ένοιαζε. Αρκεί να σταματούσε. Άργησε 

πολύ. 

 Σηκώθηκε αθόρυβα από το κρεβάτι του και δίχως να πει λέξη 

πλησίασε τον γιο του. 

«Μολισαράβ τουτ! Αέρ…1» πρόλαβε να πει εκείνη καθώς άπλωνε τα χέρια 

του. 

 Δεν χρειάστηκε πολύ για να απλωθεί ξανά η ησυχία του πρωινού. 

Εκείνος έπεσε πάλι για ύπνο την ώρα που μια γυναίκα σκορπούσε ροζ, 

φουξ και κίτρινα τροπικά λουλούδια πίσω της μέχρι να φτάσει λουσμένη 

στον ιδρώτα στο νοσοκομείο κρατώντας στην αγκαλιά της ένα μωρό, 

τρομαχτικά ήρεμο για πεινασμένο. 

  

                                            
1
 Μολισαράβ τουτ! Αέρ…(Διάλεκτος Ρομάνι): Σε παρακαλώ! Όχι…  



Το Χρονικό Ενός Τυχαίου Θανάτου 

 

 

21 | Σ ε λ ί δ α  

 

Κυριακή, 01 Οκτωβρίου 2017 

Δεν Πεθαίνει η Ψυχή Του Ανθρώπου 

 

Στους ήσυχους δρόμους με τις νεραντζιές και τα στενά 

πεζοδρόμια βηματίζουν ακόμα τα φαντάσματα της Σμύρνης. Μυρίζει ο 

τόπος πιροσκί και κεφτέδες με κόκκινη, βαριά σάλτσα, ακούγονται 

κλαψιάρικα μπουζούκια κι οι κυράδες βάζουν κοντά τα καρεκλάκια 

τους η μια δίπλα στην άλλη, έξω από την πρόσοψη κάποιου 

προσφυγικού της Κοκκινιάς. Στα γόνατα ακουμπούν εγγόνια ή 

φασολάκια για να καθαρίσουν μύξες και δάκρυα ή λεπτές χλωρές 

κλωστές, όλα κομμένα προσεκτικά από πρόσωπα ή ράχες, τόσο βαθιά 

όσο είναι αναγκαίο να κοπούν, ούτε λιγότερο, ούτε περισσότερο. Κι 

αρχίζουν να μιλάνε η μια με την άλλη και να σουφρώνουν τα 

ρυτιδιασμένα χείλη, να κάνουν σταυρούς με το δεξί, να λένε το κουπάκι 

και να βλέπουν ξένους και λαχτάρες στο αρωματικό κατακάθι. 

Περνάνε αυτοκίνητα κάθε τόσο με κατεβασμένα παράθυρα και 

δυνατή, λαϊκή μουσική, σπάνε τη μουρμούρα τους, ξυπνούν βαριά 

βλέμματα αποδοκιμασίας και ζήλιας για την νιότη τους που έφυγε παρέα 

με τα πιτσιρίκια που οδηγούν. 

Απλώνεται το βλέμμα στα χαμηλά σπίτια με τις πόρτες που 

βγάζουν στα πεζοδρόμια και τα περβάζια με τα γεράνια, τους βαμμένους 

τενεκέδες με τα βασιλικά και τις κουρτίνες που έκαναν τις ώρες της 

ανίας, λαογραφική άνοιξη πλεγμένη με βελονάκι και λευκή κλωστή. 

Πίσω τους, οι παππούδες με τα μουστάκια και τα αμάνικα φανελάκια 

ρουφούν καφέδες αχνιστούς και διαβάζουν για πολιτική, διαβάζουν «Το 

Ποντίκι», διαβάζουν για τον Ιωνικό και τον Θρύλο. Κάθε τόσο, ρίχνουν 

βλέμματα έξω από το παράθυρο και μετρούν με τον ίσκιο τον δρόμο. 10, 

11, 12. Βράζει το φαΐ, η κυρά θα το κάψει, ανάθεμα τη βεγγέρα, 

ανάθεμα! 

Όλα στη σειρά, όλα λίγα και μουντά και αποπνικτικά και γεμάτα 

ομορφιά που δεν χωράει στα μικρά υπνοδωμάτια, περισσεύει από τις 



Το Χρονικό Ενός Τυχαίου Θανάτου 

 

 

22 | Σ ε λ ί δ α  

 

κουζινούλες και τελικά, ξεχειλίζει από τις ταράτσες. Κι εκεί ακριβώς, στη 

μέση αυτού του χαμηλού δρόμου της Κοκκινιάς, υψώνεται ένας 

τριώροφος πύργος,  μια πολυκατοικία φριχτή σε σχεδιασμό, στενή και 

μακριά σαν λόγχη, κατάλοιπο ενός εφηβικού οικοδομικού οργασμού του 

εβδομήντα, πρόωρου και μίζερου. Υπόγειο, μικρή υπερυψωμένη αυλή, 

ίσα που χωράει ένα βρώμικο τραπεζάκι, τρεις άδειες γλάστρες κι ένα 

σκυλόσπιτο από καουτσούκ για το μπάσταρδο του πύργου, σπίτι πάνω 

στο σπίτι πάνω στο σπίτι, στοίβα κάγκελα και ποτίστρες και ταΐστρες. Μα 

ούτε ίχνος ζωής. 

Η κυρά-Νίνα από τον Μαρμαρά που καθόταν σε ένα μικρό 

κιτρινωπό σπιτάκι κουρνιασμένο ήσυχα στα πόδια του πύργου, έχει δει 

πολλές φορές στεφάνια και λουλούδια στην πόρτα του. Έχει πιει 

πολλούς καφέδες βρασμένους σε κατσαρολάκι για τους πολλούς που 

πήγαν να ευχηθούν σ’ όσους έμειναν πίσω. Μια φορά, δυο, τρεις, 

τέσσερις συνολικά, ώσπου στο τέλος δεν απόμεινε κανείς , ούτε καν ο 

σκύλος, μέσα στον πύργο πρόθυμος ή ικανός να φτιάξει καφέ στο 

κατσαρολάκι για τους γείτονες, με χείλη που μπορούσαν να πουν μια 

καλημέρα. Ρήμαξαν τα υπόγεια και τα λουλούδια κι ακούμπησε απάνω 

του τη σκόνη του ο χρόνος.  

Μόνο που καμιά φορά έβλεπαν στην γειτονιά τα παράθυρα στα 

μπαλκόνια του πύργου να ανοίγουν και τις κουρτίνες να θροΐζουν και 

τότε τους θυμόντουσαν όλους με τις συνήθειες τους και τις λέξεις τους 

και τα πρόσωπα τους όλο προσμονή, πλήξη και βουβά όνειρα. Τότε 

έλεγαν οι παλιές οι Σμυρνιές και οι Κωνσταντινουπολίτισες πως δεν 

πεθαίνει του ανθρώπου η ψυχή και πως πάντα επιστρέφει κι ας χαθεί το 

σώμα. 

 

Ο Πύργος Κατοικείται  

 

Τικ- τακ, τικ- τακ, τικ- τακ. 

Κάπου από το βάθος ακουγόταν το μεγάλο ρολόι τοίχου, 

ενοχλητικό, ακούραστο. Προσπάθησε να θυμηθεί ποτέ του άλλαξε 



Το Χρονικό Ενός Τυχαίου Θανάτου 

 

 

23 | Σ ε λ ί δ α  

 

τελευταία φορά μπαταρία και διαπίστωσε πως ποτέ δεν το είχε κάνει, 

ούτε μια φορά σε αυτά τα εφτά χρόνια. Τικ- τακ, τικ- τακ. 

Σηκώθηκε αργά και κοίταξε προς το γραφείο του, εκείνο το ίδιο 

γραφείο που του είχαν αγοράσει σετ με το κρεβάτι και την βιβλιοθήκη 

όταν έκαναν την οριστική αλλαγή του δωματίου, τότε που ο μικρός έφυγε 

για να σπουδάσει και τους ανακοίνωσε πως δεν θα επέστρεφε ποτέ. 

Τικ- τακ. Τικ- τακ. Θρόισε η πικέ κουβέρτα καθώς σερνόταν στο 

μάρμαρο, θρόισε το φανελάκι του πάνω του, οι δίνες του αέρα μέσα στο 

δωμάτιο καθώς σηκωνόταν. Τικ- τακ, τικ-τακ, τικ-τακ… Μπήκε στο μπάνιο 

και καλημέρισε με ένα ξερό βλέμμα τον καθρέφτη. Τικ- τακ, τικ-τακ, τικ-

τακ… Έκανε τέσσερα βήματα και βρέθηκε στο σαλόνι με τα ψεύτικα 

λουλούδια και τα Μουράνο. Τικ- τακ, τικ-τακ, τικ-τακ… Ανέβασε αργά το 

παντζούρι και τρύπωσε το φως και τα λαϊκά της κυρά- Δέσποινας από 

απέναντι. Τικ- τακ, τικ-τακ, τικ-τακ… Πήγε στην κουζίνα. Τικ- τακ, τικ-τακ, 

τικ-τακ… Άνοιξε το ψυγείο και έβγαλε το γάλα. Τικ- τακ, τικ-τακ, τικ-τακ… 

Άνοιξε το ντουλάπι και έβγαλε τα δημητριακά, κάτι λαχταριστά, 

πολτοποιημένα άλευρα εμπλουτισμένα με βιταμίνες, γεύση καραμέλας 

και άρωμα κακάο που δεν του άρεσαν ιδιαίτερα αλλά έτρωγε έτσι κι 

αλλιώς, με τον ίδιο τρόπο, την ίδια συνταγή και την ίδια αποστροφή από 

παιδί. Το ρολόι δεν ακούστηκε καθώς έπεφταν μέσα στο μπολ και 

έγραφαν ολόκληρες συμφωνίες πρωινών. Νυσταγμένων, ψυχρών πρωινών, 

γεμάτων χαμόγελα και τσίμπλες και γκρίνια για το κουδούνι που δεν 

ήταν διατεθειμένος να ακούσει και την προσευχή που δεν ήθελε να κάνει. 

Πίεσε τον εαυτό του να φάει, όμως δεν τα κατάφερε. Κάθισε έτσι 

για λίγο κι άκουγε το ρολόι από το βάθος. Κοίταξε το κινητό του. Τρία 

μηνύματα… Τικ- τακ, τικ-τακ, τικ-τακ…  

«Καλημέρα όμορφε! Ήταν τέλεια εχθές. Θα βρεθούμε;» Τικ- τακ, 

τικ-τακ, τικ-τακ… «Τι λες για φαγητό;» Τικ- τακ, τικ-τακ, τικ-τακ… «Αν δεν 

μπορείς οκ. Μιλάμε μετά, ε;», φιλάκι, φατσούλα. Τικ- τακ, τικ-τακ, τικ-

τακ… 

Ακούμπησε απαλά το κινητό στο τραπέζι και πήγε στην πόρτα 

όπως ήταν. Ξυπόλυτος, με τα εσώρουχα και όσο από το άρωμα εκείνης 



Το Χρονικό Ενός Τυχαίου Θανάτου 

 

 

24 | Σ ε λ ί δ α  

 

είχε απομείνει πάνω του. Βγήκε έξω και κατέβηκε τις εσωτερικές σκάλες 

μέχρι την πόρτα του κάτω σπιτιού. Γύρισε το κλειδί και μπήκε.  

Η ησυχία ενός άδειου σπιτιού, κλειστού για χρόνια είναι πυκνή, 

γεμάτη από όσα περιμένεις να ακούσεις, όλα εκείνα που έχεις συνηθίσει 

να συμβαίνουν και τα υπόλοιπα που κάθε τόσο προέκυπταν κι έχουν 

όλα αφήσει έναν τόνο σιωπής μέσα στον χώρο. Ο Χρήστος κάθισε στην 

πολυθρόνα του παππού και έκλεισε τα μάτια. Μέτρησε τις εικόνες όσων 

δεν υπήρχαν, άκουσε όλους τους ήχους, το ποτήρι όπως ακουμπά στον 

νεροχύτη, τα φύλλα της εφημερίδας να γυρίσουν, ένα χασμουρητό.  

Έμεινε έτσι για ώρες πριν καταφέρει να σηκωθεί και πάλι. Βγήκε 

έξω και κοίταξε το σπιτάκι του σκύλου. Λίγες τρίχες, μια κουβέρτα μα 

πουθενά ουρά και γάβγισμα και σάλια στα πλακάκια. 

Ανέβηκε ξανά στο διαμέρισμα του, εκεί όπου κάποτε ζούσε με 

τους γονείς του και τον Δημήτρη. Κάθισε στο στενό σαλόνι του κι εκεί 

έμεινε μέχρι αργά το απόγευμα, μέχρι να γύρει ο ήλιος και να απλωθεί 

ξανά σκοτάδι, ακούνητος, γαλήνιος σαν έρημος,  σαν πεθαμένος 

κρατήρας ηφαιστείου. 

Κοίταζε το τραπέζι του σαλονιού. Κοίταζε το λάπτοπ της δουλειάς, 

τη στοίβα τα έγγραφα και τους προϋπολογισμούς, τα άπλυτα του ρούχα, 

τα πλαστικά λουλούδια που είχαν ανθίσει σε μια άλλη εποχή και δεν 

πρόλαβαν να μαραθούν, τον κόκορα από Μουράνο που κρατούσε χρόνια 

τον αέρα μέσα στα πνευμόνια του δίχως να λαλεί, μια πορσελάνινη 

κυρία της αυλής, μια φθηνή ρέπλικα του Έρως και Ψυχή και στοίβες 

βιντεοκασέτες από παιδικές παραστάσεις και διακοπές. Κοίταζε το κινητό 

του και συχνά άπλωνε το χέρι να το πιάσει όμως πάντα το άφηνε πάλι να 

πέσει πάνω στα πόδια του. Στο τέλος, ξεφύσηξε και προσπάθησε ξανά. Τα 

κατάφερε αυτή τη φορά και πάτησε τα πλήκτρα. 25210… σταμάτησε. Το 

έκλεισε, σηκώθηκε αργά και σύρθηκε μέχρι το μπάνιο. Θα δοκίμαζε 

ξανά αύριο, υποσχέθηκε απρόθυμα στον εαυτό του, όταν θα φορούσε το 

κουστούμι του και τα μαλλιά του θα ήταν όπως συνηθίζει να τα βλέπει ο 

κόσμος και οι καλημέρες κι οι καλησπέρες θα έπρεπε να βγουν από τα 

χείλη του και όλα θα ήταν μια χαρά. Ναι, μια χαρά. 



Το Χρονικό Ενός Τυχαίου Θανάτου 

 

 

25 | Σ ε λ ί δ α  

 

Όταν έπεσε για τα καλά η νύχτα, έκλεισε τα παντζούρια, ντύθηκε 

και βγήκε να γιορτάσει την τελευταία μέρα άδειας, με τον τρόπο που 

ήξερε και μπορούσε. Βαρύ ρούμι μέχρι να σκάσει ο κόσμος όλος σε ένα 

κινέζικο πυροτέχνημα και μια εκείνη τυχαία να τον κρύψει στα πόδια 

της μέχρι να πέσει το κορμί στο γκρεμό του πόθου και της λυτρωτικής 

έκστασης, σε ένα τρικ φθηνό που μιμούνταν με τρόπο ήπιο και χυδαίο 

ότι είχε μείνει μέσα του από παλμό και ανάσα και ζωή. 

Έξω, είδαν παντζούρια να ανοίγουν και να κλείνουν στον σκοτεινό 

πύργο, είδαν μια σκιά να σεργιανίζει στα σκαλιά του και στην σάπια 

καγκελόπορτα, την άκουσαν να τρίζει στο άγγιγμα της και έπειτα την 

ησυχία να επιστρέφει και να καλύπτει τα ντουβάρια, τους σοβάδες και 

τις κεραίες, να τυλίγει από άκρη σε άκρη ότι είχε απομείνει ανήσυχο σε 

εκείνο το κτήριο, επαναφέροντας την φυσιολογικότητα του κόσμου στα 

σωστά της μέτρα. Μιας και κανείς στην γειτονιά, κανείς που ήξερε 

πραγματικά και έμενε χρόνια σε εκείνη τη μεριά της πόλης, δεν πίστεψε 

στιγμή ότι ο πύργος κατοικείται. Όλοι τους ήταν ή από καιρό νεκροί ή 

από χρόνια χαμένοι. 

 

 

 

  



Το Χρονικό Ενός Τυχαίου Θανάτου 

 

 

26 | Σ ε λ ί δ α  

 

Τρίτη, 20 Φεβρουαρίου 2009 

Αραχίδες  

 

Περπατούσε βιαστικά στο κέντρο της πόλης. Φορούσε ένα 

δερμάτινο μπουφάν με επένδυση, πραγματικά ζεστό που είχε αγοράσει 

με τις εκπτώσεις κάποια παλιά του γκόμενα και του το είχε κάνει δώρο 

λίγο πριν καταλάβει πόσο χοντρόπετσος ήταν ο ίδιος και πόσο άδικα είχε 

σπαταλήσει τα χρήματα της για ένα άχρηστο δώρο και τον χρόνο της για 

«ένα άχρηστο κορμί». Έτσι του είχε πει τουλάχιστον πριν βροντήξει την 

πόρτα πίσω της και τον παρατήσει. 

 Κάθε τόσο, έριχνε καχύποπτες ματιές πάνω από τον γιακά του 

δερμάτινου καθώς βάδιζε. Είχε το ένα χέρι στην τσέπη του μπουφάν και 

έπαιζε νευρικά τα κλειδιά του ενώ με το άλλο κρατούσε ένα κίτρινο 

υπηρεσιακό φάκελο. 

Από καμιά φορά κι απ’ όλες τις πρώην εκείνη την θυμόταν, όχι με 

ιδιαίτερη νοσταλγία αφού ήταν ολότελα τρελή -σπούδαζε στην Καλών 

Τεχνών και τα ‘χε κάπως μπερδεμένα τα πράγματα στο μυαλό της- αλλά 

γιατί ήταν η μοναδική που τον είχε βρίσει. Όλες οι υπόλοιπες απλώς 

έφευγαν. Και γιατί για κάποιον παράξενο λόγο, της έκανε συχνά τα 

γούστα και έβλεπαν μαζί Κοστουρίτσα και Αλμοδοβάρ ή διάβαζαν 

Μπρέχτ. Μετά πηδιόντουσαν. 

“Παρεξηγημένος ο Μπρεχτ”, σκεφτόταν καθώς την άκουγε να 

απαγγέλει: 

«Ανάγκη δεν σας έχω, μήτε χρεία μου 

Στο πήδημα τα λόγια φτιάχνουν καύλα 

Το χαίρεται ο γαμιάς να λέει γα- μη- σι.»2 

 

Φρόντιζε βέβαια επιμελώς να κάνει πράξη τα σοφά λόγια που 

έγραφε ο ποιητής τέσσερις στίχους παρακάτω. 

Έστριψε σε ένα στενό και περπάτησε λίγα μέτρα ακόμα 
                                            
2
 Μπέρτολτ Μπρεχτ, Σονέτο Υπ’ αριθμ. 15 (Η Χρήση Χυδαίων Λέξεων ) 



Το Χρονικό Ενός Τυχαίου Θανάτου 

 

 

27 | Σ ε λ ί δ α  

 

κοιτάζοντας συνεχώς πίσω του. Στο κέντρο ξεσπούσαν συχνά ταραχές 

αυτή την περίοδο και ήξερε πως μερικά τετράγωνα πιο κάτω συνήθως 

είχε μια διμοιρία σε ετοιμότητα ο διοικητής. 

Τότε που ζούσαν μαζί, αυτός ήταν φρέσκος στο σώμα, τον είχαν 

τοποθετήσει στα ΜΑΤ όμως τότε ακόμα δεν είχε τύχει να δει και πολύ 

δράση αν και έτρεμε από έξαψη κάθε φορά που τους κατέβαζαν στα 

Εξάρχεια για να μαζέψουν καμιά μικρή ομάδα Αναρχικών κωλόπαιδων ή 

στήνονταν στο πεζοδρόμιο για να περάσει καμιά ψευτοδιαμαρτυρία για 

τα νέα μέτρα. Εκείνη κουνούσε το κεφάλι της κάθε φορά που τον άκουγε 

να μιλάει για την δουλειά του και του έλεγε συχνά πως δεν την πάλευε 

να είναι με μπάτσο. Με αστυνομικό δεν είχε θέμα, οι μπάτσοι δεν της 

έκαναν.  

Είχε σχεδόν φτάσει όταν πέρασε δίπλα του ένα περιπολικό. 

Έσκυψε το κεφάλι και έκρυψε το πρόσωπο του μέσα στους γιακάδες του. 

Το τελευταίο πράγμα που ήθελε ήταν να συναντήσει κανέναν από τους 

υπόλοιπους και να πρέπει να εξηγεί ή να λέει ψέματα. 

«Και ποια η διαφορά ρε Φρόσω, γάμησε μας!» Της πετούσε εκείνος 

κι η Φρόσω γύριζε στον καμβά της και στις τέμπερες της σαν καλό 

κορίτσι. Ώσπου κάποια φορά, αντί να γυρίσει στους καμβάδες της τον 

έστειλε στον διάολο και έφυγε από το σπίτι. Εκείνος δεν κατάλαβε ποτέ τι 

την είχε πειράξει τόσο πολύ. Ίσως ότι είχε πέσει λίγο ξύλο στην πορεία 

εκείνη την μέρα αλλά όχι πολλά πράγματα, κάτι σφαλιάρες και κάνα- 

δυο σπασμένες μύτες. Απέδωσε την κρίση στο ημίτρελο του χαρακτήρα 

της και σκέφτηκε θα ξαναγυρίσει. Δεν γύρισε. Κι όχι μόνο δεν γύρισε, 

του παράτησε κι ένα κάρο καμβάδες και χρώματα και σχέδια κι έψαχνε 

μετά να την βρει τη μαλακισμένη. Τελικά τα έδωσε σε μια φίλη της με 

την ευχή να πάνε όλοι μέσα σ’ εκείνο το μπουρδέλο τη σχολή τους στο 

διάολο και μην τύχει και πέσει κανένας σας στα χέρια μου, σας γάμησα, 

κι όλα καλά. Το μπουφάν πάντως το κράτησε, καλό ήταν. 

Η Φρόσω έφυγε, τα ΜΑΤ όμως τα παντρεύτηκε και μάλιστα από 

έρωτα. Είχε βολευτεί πίσω από την ασπίδα, στον τοίχο ώμο με ώμο με τα 

άλλα τα παιδιά και ένοιωθε υπέροχα στην πρώτη γραμμή, αντρίκια 



Το Χρονικό Ενός Τυχαίου Θανάτου 

 

 

28 | Σ ε λ ί δ α  

 

πράγματα όχι σαν κάτι άλλους που προτιμούσαν την σήμανση ή τα 

γραφιάδικα πόστα σαν γεροντοκόρες δημόσιες υπάλληλοι.  

Ήταν πια τέσσερα χρόνια  στην μονάδα και ήταν παρών σε όλα τα 

σημαντικά γεγονότα, είχε μάλιστα και αρκετές προσαγωγές στο 

ενεργητικό του, όμως τα πράγματα τώρα δεν ήταν καλά. Πάντα ήταν 

πιστός στο καθήκον του, δεν είχε κάνει ποτέ του κάτι πέρα από αυτό που 

του έλεγαν να κάνει, ποτέ δεν είχε κάνει κάτι διαφορετικό από τους 

υπόλοιπους. Απλώς, αυτός ήταν πιο άτυχος. 

«Άκου καρδιοπαθής», μουρμούρισε και κοντοστάθηκε να δει τον 

αριθμό. 

Επί της οδού Αγίας Σοφίας και στον αριθμό 83 υπάρχει μια παλιά 

πολυκατοικία, από εκείνες που έχουν ελάχιστο μπαλκόνι, ίσα που να 

χωράει ένα πόδι φαρδύ και μακρύ απ’ άκρη σ’ άκρη σε ολόκληρη την 

πρόσοψη του κτηρίου. Φαντάζει κάπως ειρωνική η κατασκευή του αν  

αναλογιστεί κανείς την θέα που προσφέρουν οι μπαλκονόπορτες στον 

πολυσύχναστο αστικό δρόμο και την ζωή που τον διατρέχει, με 

τροχοφόρα ή και χωρίς. Αν και το κτήριο είχε σχεδόν εξήντα χρόνια 

ιστορίας και ήταν τόσο άσχημο που γινόταν καλτ παρέμβαση, δεν 

υπήρχε ούτε ένα διαμέρισμα που να κατοικείται. Όλα είχαν γίνει εδώ και 

χρόνια γραφεία. Εκεί είχε την έδρα της μια διαφημιστική, τρεις 

δικηγόροι, χαμηλού βεληνεκούς, δυο συμβολαιογράφοι, ένας 

οδοντίατρος, ένα ινστιτούτο αισθητικής… 

«Που στο διάολο είναι;» είπε καθώς έψαχνε. 

Και ένας ψυχολόγος. Ευστράτιος Καλούδης. Δεύτερος όροφος. 

Έσπρωξε την πόρτα και μπήκε στον σκοτεινό προθάλαμο. 

Σκέφτηκε να ανέβει με τα πόδια αλλά τον ενοχλούσε η μυρωδιά του 

παλιού, του χιλιοπατημένου και της χρήσης, έτσι μπήκε στο ασανσέρ. 

Ήταν τόσο μικρό που χρειάστηκε να βγει πισοπατώντας στον δεύτερο 

όροφο όταν άνοιξε την πόρτα μιας και δεν είχε αρκετό χώρο για να 

γυρίσει μέσα στο κουβούκλιο που θύμιζε αόριστα φουτουριστικό φέρετρο 

με ομιχλώδη φωτισμό, πλήκτρα με led λαμπάκια και τελείως ανούσια 

τοποθετημένο καθρέφτη στο ένα του πλευρό.  



Το Χρονικό Ενός Τυχαίου Θανάτου 

 

 

29 | Σ ε λ ί δ α  

 

Η πόρτα του γραφείου ήταν ανοιχτή και δεν μπήκε στον κόπο να 

χτυπήσει κουδούνι. Ήταν πάντα συνεπής και στην ώρα του, έτσι έφτασε 

ακριβώς την στιγμή  που από το γραφείο έβγαινε το προηγούμενο 

ραντεβού, μία στρουμπουλή μεσόκοπη γυναίκα με μάτια πρησμένα και 

κόκκινα. Παραμέρισε για να περάσει και την ακολούθησε για λίγο με το 

βλέμμα όταν άκουσε  τον κύριο Καλούδη να τον φωνάζει. «Πέρνα μέσα 

και κλείσε την πόρτα αν θες». Υπάκουσε ενστικτωδώς. 

Ο γιατρός –είναι, άραγε, γιατροί και οι ψυχολόγοι;- καθόταν σε 

ένα μικρό , σκονισμένο γραφειάκι στο βάθος του δωματίου. Πίσω του οι 

μπαλκονόπορτες, εμπρός του μία πολυθρόνα που έδειχνε επαρκής για 

τις ανάγκες του μέσου ανθρώπου, δίχως τίποτα προκλητικό ή αξιόλογο 

πάνω της και στον άλλο τοίχο, αντίθετα από το γραφείο υπήρχε μία 

μικρή βιβλιοθήκη, χωρίς βιβλία. 

«Είμαστε λίγο φτωχικά, αλλά τα ‘χω μαζέψει. Αλλάζω γραφείο στο 

τέλος της εβδομάδας.» είπε ο ψυχολόγος. «Βολέψου όμως όσο καλύτερα 

μπορείς. Θέλεις καφέ;» 

Απάντησε πως δεν ήθελε. «Λέγομαι Ιορδάνης Σοφιανός και θέλω 

μία υπογραφή, αν είναι εύκολο» συμπλήρωσε και πρότεινε τον κίτρινο 

φάκελο στον ψυχολόγο. Εκείνος τον κοίταξε ήρεμα πίσω από τα χοντρά 

γυαλιά του και με μία μάλλον άκομψη χειρονομία παραμέρισε τον 

φάκελο. 

«Ξέρω Ιορδάνη. Ξέρω, ξέρω. Δεν θα σε καθυστερήσω πολύ. Κάτι 

τέτοια είναι συνήθως ζητήματα τυπικά, συχνά συμβαίνουν» του είπε και 

κάθισε αδιάφορα στην καρέκλα του πίσω από το γραφείο. Έσκυψε και 

άνοιξε ένα συρτάρι. «Με πήρε ο διοικητής σου –καλός άνθρωπος, με έχει 

βοηθήσει πολύ στο παρελθόν με κάτι θεματάκια που με ταλαιπωρούσαν- 

και με ενημέρωσε για το… ατυχές περιστατικό». 

 «Μα δεν είναι ατυχές, γαμώ τη τύχη μου;» εξεράγει ο Ιορδάνης και 

χαλαρωμένος από το ύφος του ψυχολόγου αλλά και το γεγονός πως ο 

ψυχολόγος είχε κάτι «θεματάκια» στο παρελθόν, κάθισε στην πολυθρόνα 

με τα πόδια ανοιχτά και τα χέρια κρεμασμένα από τα μπράτσα. Τους 

ήξερε καλά κάτι τέτοιους τύπους με «θεματάκια». Ήταν το επιδόρπιο 



Το Χρονικό Ενός Τυχαίου Θανάτου 

 

 

30 | Σ ε λ ί δ α  

 

κάθε ικανού άντρα στο Σώμα που ήθελε να κάνει καριέρα. 

 «Πράγματι, πράγματι» απάντησε ο ψυχολόγος και έβγαλε μέσα 

από το συρτάρι μία τεράστια σακούλα με αράπικα φιστίκια. Την 

ακούμπησε απαλά μπροστά του και πήρε ένα στα χέρια του. «Για δώσε 

μου λίγο εκείνα τα χαρτιά τώρα» το έσπασε απαλά -ΚΡΑΚ!- και σκόρπισε 

τα τσόφλια μπροστά του πριν αρχίσει να μασουλάει τον καρπό. 

 Ο Ιορδάνης τον κοίταξε με επιφυλακτικότητα και του έδωσε τον 

φάκελο. «Εδώ τα έχω. Ο διοικητής θεωρεί πως καλό είναι να έχουμε την 

γνώμη ενός ειδικού, σε περίπτωση που ο γέρος τα τινάξει τελικά, μη 

βρεθούμε μπλεγμένοι στα καλά καθούμενα». 

 -ΚΡΑΚ!- Ο ψυχολόγος πήρε την βεβαίωση στα χέρια του. «Μην 

ανησυχείς…» ξεκίνησε να λέει και μόρφασε με έκπληξη. «Μα τι κάνω; Τι 

απέγιναν οι τρόποι μου;» συμπλήρωσε και πρόσφερε μια γεμάτη χούφτα 

φιστίκια στον Ιορδάνη. «Πάρε, μην ντρέπεσαι, είναι πρώτης ποιότητας! 

Φοβερός καρπός το φιστίκι! Δεν είναι τυχαίο που αρέσει τόσο πολύ στο 

μεγαλύτερο θηλαστικό του πλανήτη, σωστά;». 

 Εκείνος αρνήθηκε ευγενικά και θορυβημένα. «Ναι, κάτι θα ξέρουν 

παραπάνω οι ελέφαντες, δε λέω. Στο θέμα μας, αν θέλετε…» συμπλήρωσε 

μετά. 

 «Α, ναι! Έλεγα πως δεν πρέπει να ανησυχείς. Τυπικότητες είναι 

όλα αυτά, φυσικά και θα υπογράψω την βεβαίωση. Άλλωστε μια χαρά 

λογικός και υγιής δείχνεις. Για πιο λόγο να έχει ψυχολογικά 

προβλήματα ένας νέος γερός, δυνατός και όμορφος σαν εσένα;» είπε ο 

ψυχολόγος και ο Ιορδάνης χαμογέλασε ήρεμα. «Μόνο που, έτσι για το 

τυπικό της υπόθεσης, θα πρέπει να μου αναφέρεις το περιστατικό ο ίδιος. 

-ΚΡΑΚ!- Μου τα είπε βέβαια ο διοικητής σου αλλά αν, λέω τώρα, αν πάει 

κάτι στραβά και πρέπει να καταθέσω ως υπεράσπιση σου, καλό θα ήταν 

να τα ήξερα από εσένα τα γεγονότα. Από πρώτο χέρι που λένε!» 

βολεύτηκε στην καρέκλα του και -ΚΡΑΚ!- συνέχισε να τρώει φιστίκια. Ο 

Ιορδάνης τον κοιτούσε αποσβολωμένος.  

 Ο διοικητής του είχε πει πως ο ψυχολόγος ήταν δικός του 

άνθρωπος, μιλημένος και πως θα έπαιρνε την υπογραφή χωρίς πολλά- 



Το Χρονικό Ενός Τυχαίου Θανάτου 

 

 

31 | Σ ε λ ί δ α  

 

πολλά και τώρα βρισκόταν μπροστά από έναν τύπο κοντό, φαλακρό και 

χοντρό που τον κοιτούσε με κοφτερό βλέμμα και χαμογελούσε κάπως 

ύποπτα ενώ έσπαγε και έτρωγε αραχίδες.  

«Τι θες δηλαδή να μάθεις;» ρώτησε τελικά. 

«Εσύ –ΚΡΑΚ!- τι θεωρείς πως πρέπει να μάθω;»  

Άρχισε να θυμώνει, αλλά σκέφτηκε πως θα έπρεπε να τον έχει από 

κοντά τον τρελογιατρό. Πήρε βαθιά ανάσα , ανακάθισε στην πολυθρόνα, 

έκλεισε τα πόδια και ξεκίνησε. 

«Λοιπόν άκου, ένα κι ένα κάνουν δύο. Εγώ έκανα απλά την 

δουλειά μου, μη τρελαθούμε τώρα!» ξεκίνησε να λέει -ΚΡΑΚ!- και έτριψε 

νευρικά το πρόσωπο του. 

«Ήταν στάνταρ η διαδικασία. Ντέρμπυ, στο Φάληρο, 12 διμοιρίες 

μέσα κι άλλες τόσες έξω για το κυνήγι στα στενά. Στην αρχή ήταν καλά. 

Όλοι κυρίες. Ούτε βεγγαλικά, ούτε μπουκάλια, ούτε καν έναν αναπτήρα 

δε πέταξαν. Μέχρι το ενενήντα δύο κι εκείνο το πέναλτι».-ΚΡΑΚ!- 

«Έβγαζε όμως μάτι! Και μετά τι έγινε;» ρώτησε ο ψυχολόγος. «Όχι 

ότι δεν ξέρω, βούιξε ο τόπος τρεις μέρες τώρα με τα media…» 

Ο Ιορδάνης κούνησε το κεφάλι του. «Εγώ ήμουν μέσα, κοντά στο 

κενό πέταλο. Με το που σφυρίζει την λήξη γίνεται κόλαση, τα είδες μη 

στα ξαναλέω. Αρχίζει και πέφτει ξύλο. Πολύ ξύλο,  μπας και τους 

κρατήσουμε. Και μετά έγινε πανικός, δεν κατάλαβα και πολλά -πολλά. 

Μόνο έκανα αυτό για το οποίο πληρώνομαι.» 

«Νοιώθεις -ΚΡΑΚ!- ότι σε πληρώνουν για να δέρνεις τον κόσμο;» 

ρώτησε ο ψυχολόγος. 

«Τώρα τι μαλακίες με ρωτάς;», δεν άντεξε και πετάχτηκε όρθιος. 

«Τη δουλειά μου έκανα κι εγώ και οι άλλοι. Τι να κάναμε δηλαδή; Να 

τους παρακαλούσαμε να κάνουν ησυχία; Να τους λέγαμε να 

σταματήσουν τις κλωτσιές και να κάτσουμε όλοι μαζί να βρούμε μια 

λύση; Σου λέω γινόταν της τρελής, άμα περνούσαν το πέταλο θα είχε 

χυθεί αίμα!» 

«Ενώ κάτι τέτοιο εντέλει δεν συνέβη;» 



Το Χρονικό Ενός Τυχαίου Θανάτου 

 

 

32 | Σ ε λ ί δ α  

 

Ο Ιορδάνης πλησίασε το γραφείο και ακούμπησε τις παλάμες 

πάνω στα τσόφλια. 

«Άκου, φίλε. Βάλε την υπογραφή να φύγω. Στο εξήγησα. Έκανα το 

καθήκον μου και τίποτα παραπάνω. Έσπρωχνα και χτυπούσα στα τυφλά, 

ούτε που τον είδα.» 

«Όμως, -ΚΡΑΚ!- ένας άνθρωπος είναι στην εντατική». 

«Κοψ’ το σου λέω, δεν ήθελα να τον χτυπήσω τόσο! Το πράγμα θα 

ξέφευγε από κάθε έλεγχο. Σπρώχναμε και προσπαθούσαμε να τους 

διαλύσουμε αλλά αυτοί ερχόντουσαν ξανά και ξανά. Ήταν χιλιάδες ρε! 

Χιλιάδες, καταλαβαίνεις;» 

«Σε κώμα». -ΚΡΑΚ!- 

«Ήταν καρδιοπαθής! Η καρδιά του τον έστειλε, όχι το ξύλο», 

μουρμούρισε με βλέμμα καυτό από οργή. Οργή που πήγαζε από 

άγνωστο τόπο, βαθιά θαμμένο. 

«Ένας ηλικιωμένος -ΚΡΑΚ!- άνθρωπος. Που χτύπησες δώδεκα 

φορές.» 

«Βουλωσ’ το σου είπα! Έπρεπε να το κάνω!» 

«Στο κεφάλι.» 

Ο Ιορδάνης έπεσε βαρύς στην πολυθρόνα κι στήριξε το κεφάλι του 

με τα χέρια. «Γιατί το κάνεις αυτό; Βάλε την υπογραφή να φύγω…» 

μουρμούρισε.  

«Πες μου Ιορδάνη.» είπε και καθάρισε το δόντι του με την γλώσσα, 

«στα ΜΑΤ, τοποθετήθηκες -ΚΡΑΚ!- τυχαία ή από επιλογή;» 

Εκείνος απάντησε πως είχε δηλώσει το σώμα ο ίδιος, με το κεφάλι 

σκυφτό και τα μάγουλα ξαναμμένα. Τα βλέμμα του είχε καρφωθεί σε ένα 

τσόφλι που είχε σταθεί πάνω στα χοντρά παπούτσια του. 

«Μπορείς να μου εξηγήσεις τον λόγο;» 

«Ήθελα να είμαι ενεργός. Να κάνω ότι καλύτερο μπορώ για να 

προστατεύσω τους άλλους», ψιθύρισε εκείνος. 

«Και; Πως το βλέπεις τώρα. Πιστεύεις πως τους προστατεύεις 

αρκετά από αυτή την θέση;» 



Το Χρονικό Ενός Τυχαίου Θανάτου 

 

 

33 | Σ ε λ ί δ α  

 

Σήκωσε το βλέμμα και κοίταξε τον ψυχολόγο με πείσμα. «Αν δεν 

ήμουν εγώ και όλοι οι υπόλοιποι σαν κι εμένα, κάθε μέρα θα 

αλληλοσκοτώνονταν χιλιάδες, ώσπου στο τέλος δε θα ‘μένε κανείς όρθιος. 

Πιστεύω ότι αυτό που κάνω, όσο ωμό κι αν νομίζεις ότι είναι, είναι 

αναγκαίο». 

Ο ψυχολόγος έσπασε ένα ακόμα φιστίκι, σκόρπισε στο γραφείο τα 

τσόφλια και το έφερε στο ύψος των ματιών του εξετάζοντας του πολύ 

προσεκτικά. 

«Πόσα φιστίκια πιστεύεις πως συνηθίζει να τρώει ένας  μέσος 

ελέφαντας την ημέρα;» ρώτησε έπειτα τον επισκέπτη του. Ο Ιορδάνης 

μούδιασε και κατάφερε μόνο να ρωτήσει τον ψυχολόγο τι εννοούσε. 

«Απλή ερώτηση είναι», απάντησε εκείνος. 

«Δεν έχω όρεξη για παιχνιδάκια. Απλά υπέγραψε.» 

«Θα γίνει κι αυτό, αφού στο είπα.» απάντησε ο ψυχολόγος. «Πόσα 

φιστίκια πιστεύεις ότι συνηθίζει να τρώει αυτός ο πανίσχυρος γίγαντας, το 

μεγαλύτερο θηλαστικό που περπατάει αυτή τη στιγμή στον πλανήτη;» 

Ρουθούνισε βαριά και χαμογέλασε. «Είσαι θεότρελος, έτσι; Έχεις 

στ’ αλήθεια πτυχίο;»  

Ο ψυχολόγος τον κοίταξε ατάραχος. «Πόσα… πιστεύεις;» 

«Δεν ξέρω» απάντησε παραιτημένος. «Πολλά κιλά υποθέτω». 

Ο ψυχολόγος χαμογέλασε. «Γιατί ως γνωστόν, οι ελέφαντες 

απολαμβάνουν αυτόν τον πολύ γευστικό καρπό όπου τον 

συναντήσουν…» 

Ο Ιορδάνης κατένευσε δίχως να κοίτα τον χαμογελαστό άντρα που 

έψαχνε μέσα του αδιάκριτα και χωρίς συστολή. Έψαχνε για κάτι καλά 

κρυμμένο πίσω από κράνη, ασπίδες , αλεξίσφαιρα και δακρυγόνα νέφη. 

«Τα τρώνε παντού και όλοι. Τα τρώει ο ελέφαντας στο τσίρκο, 

σωστά;» συνέχισε ατάραχος. «Τους δείχνουν να τα τρώνε στα ντοκιμαντέρ. 

Στους ζωολογικούς κήπους. -ΚΡΑΚ!- Θέλω να πω, τα τάισε ο Γουόλτερ 

Ντίσνεϊ στον Ντάμπο, σωστά;» 

«Ναι, τα γαμημένα τα παχύδερμα τα τρώνε τα γαμωφιστίκια σου. 



Το Χρονικό Ενός Τυχαίου Θανάτου 

 

 

34 | Σ ε λ ί δ α  

 

Βάλε την υπογραφή!» ξέσπασε ο μπάτσος. 

Ο ψυχολόγος άνοιξε τον κίτρινο φάκελο, έβγαλε τα έγγραφα και 

ξεκίνησε να τα διαβάζει. 

«Και τι θα απαντούσες, αν σου έλεγα ότι οι ελέφαντες  αποκτούν 

τον τεράστιο όγκο τους εξαιτίας αυτού του μικροσκοπικού καρπού; Τι θα 

σκεφτόσουν αν σου έλεγα ότι χρωστάνε την μακροζωία τους σε αυτόν κι 

ότι επειδή ακριβώς  τρώνε τόσα πολλά φιστίκια, έχουν ασύγκριτα καλή 

μνήμη;» 

 Ο Ιορδάνης έβαλε τα γέλια. «Θα έλεγα πως ή έχεις ψύχωση με τα 

φιστίκια ή έχεις δει πολλές φορές τον Ντάμπο όταν ήσουν παιδί. Και θα 

σκεφτόμουν πως αν ήταν στο χέρι μου θα σε συλλάμβανα, έτσι χωρίς 

λόγο, μόνο και μόνο γιατί με φρικάρεις!» 

«Ενδιαφέρον», απάντησε ο ψυχολόγος κοιτάζοντας τον πάνω από 

τα γυαλιά του στιγμιαία. Συνέχισε έπειτα ατάραχος την ανάγνωση του 

κειμένου. Επικράτησε μια σιγή που στο κουρασμένο μυαλό του Ιορδανή 

παρουσιάστηκε σαν δώρο. Μέχρι που άρχισε ο χρόνος να κυλά, πρώτα 

σε μικρά, στιγμιαία δευτερόλεπτα κι έπειτα σε βαριά λεπτά. Ατελείωτα, 

τεντωμένα λεπτά που τον οδηγούσαν σε έναν αγωνιώδη μονόλογο, βήμα 

στο βήμα από την οργή και τον θυμό στην αμφιβολία, στον φόβο όχι των 

συνεπειών αλλά της πράξης της ίδιας,  μέχρι τον τελικό προορισμό που 

απευχόταν, σε μια παράξενη περιπλάνηση σε εκείνες ακριβώς τις 

γειτονιές που είχε αποφασίσει να μην βαδίζει.  

Και να λοιπόν, αυτός ο νέος άντρας, ο δυνατός, ο ατρόμητος με 

όλες τις βρισιές και τις φωνές να γεμίζουν τον αέρα, κρυμμένος πίσω από 

την ασπίδα του, κοιτά στα μάτια έναν αναψοκοκκινισμένο ασπρομάλλη 

τύπο που κάτι φωνάζει για γουρούνια, κάτι λέει για μια πουτάνα που 

κάτι πέταξε και φτύνει σάλια καθώς κουνάει τα χέρια του προσπαθώντας 

να σταθεί όρθιος μέσα στο μπουλούκι. Σηκώνει την ασπίδα πιο ψηλά και 

νοιώθει τον κόσμο να γυρίζει. Πίσω, φωνάζει, “κάνε πίσω” μα ο γέρος δεν 

τον ακούει, παραληρεί, χτυπιέται και βρίζει. Και τότε όλα γίνονται 

προβολείς, νύχτα και κόκκινες φωτοβολίδες. Αρχίζει να χτυπάει, πιο 

πολύ, πιο σκληρά. Κι όταν ο γέρος πέφτει, πέφτει κι εκείνος και κλαίει 



Το Χρονικό Ενός Τυχαίου Θανάτου 

 

 

35 | Σ ε λ ί δ α  

 

και φωνάζει “βγαλ’ τε με από ‘δω, βγαλ’ τε με από δω”. Και τα παιδιά, τα 

αδέλφια του στο τοίχος το κάνουν, όχι από λύπηση ή συμπάθεια, αλλά 

για να μπορέσει άλλος, πιο έτοιμος από αυτόν να σταθεί στην θέση του. 

«Λοιπόν το διάβασα. Δείχνει εντάξει» λέει ξαφνικά ο ψυχολόγος και 

τον τραβάει μακριά από το μπουλούκι και την σκοτεινιά της βίας. Όταν ο 

Ιορδάνης σηκώνει το κεφάλι του να τον κοιτάξει, τα μάτια  του είναι 

κόκκινα κα τα χείλια του γεμάτα μύξες. 

Ο ψυχολόγος παίρνει μια βαθιά ανάσα. 

«Αυτό είναι ενθαρρυντικό, τολμώ να ομολογήσω» λέει ενώ 

καθαρίζει τα γυαλιά του με την μάλλινη μπλούζα του. «Άκου τι θα κάνω 

για σένα, μιας και δείχνεις έστω και λίγο ζωντανός παρά τα όσα σου 

αρέσει να λες στον κόσμο και στον ίδιο σου τον εαυτό. Θα σου 

αποκαλύψω μια αλήθεια που θα σου αλλάξει τώρα και για πάντα τη ζωή, 

πως σου φαίνεται αυτό;» 

Του μουρμουρίζει ένα κοφτό, μυξιάρικο "κάνε ότι θέλεις, μονάχα 

υπόγραψε το κωλόχαρτο» και ρίχνει πάλι στο πάτωμα το βλέμμα, γεμάτο 

διάθεση να θολώσει το δωμάτιο σε ένα κινηματογραφικό φλουτάρισμα 

έτσι ώστε ολόκληρη η πλάση να μπορέσει να πάει να γαμηθεί με την 

ησυχία της. 

«Όλη αυτή η ιστορία, είναι μαλακίες», λέει ο ψυχολόγος και 

μαζεύει την σακούλα. «Δεν εννοώ βέβαια το ξύλο που έριξες σ’ εκείνον 

τον μπάρμπα, ούτε ότι μάλλον θα χάσει τη ζωή του επειδή σε είπε 

γουρούνι και δε ξέρω κι εγώ τι άλλο. Αυτά είναι αλήθεια». Έκανε μια 

παύση καθώς έψαχνε για στυλό μέσα στο συρτάρι του γραφείου του. 

Ο Ιορδάνης ανασήκωσε το βλέμμα και τον κοίταξε όπως θα κοίταζε 

πιστός μια θαυματουργή εικόνα. «Τότε ποιο πράγμα;» 

Ο ψυχολόγος πήρε ένα απλό Bic, μπλε χρώματος με ελαφρώς 

φαγωμένο καπάκι και έκλεισε το συρτάρι. 

«Τα φιστίκια», είπε ατάραχος. «Τα φιστίκια είναι μαλακίες. Και 

ξέρεις γιατί;»  

Κοίταξε τον νεαρό άντρα απέναντι του και χαμογέλασε πατρικά. 



Το Χρονικό Ενός Τυχαίου Θανάτου 

 

 

36 | Σ ε λ ί δ α  

 

«Φυσικά και δεν ξέρεις. Πως θα σου φαινόταν αν σου έλεγα ότι οι 

ελέφαντες τα έχουν χεσμένα τα φιστίκια; Αν σου έλεγα πως όχι απλά δεν 

τα τρώνε τακτικά, αλλά πως δεν υπάρχει ούτε ένας ελέφαντας σ’ 

ολόκληρο τον πλανήτη που να τα τρώει γενικώς, εκτός κι αν είναι μέρος 

μιας παράστασης, φυλακισμένος σε κάποιο κλουβί και του τα ταΐζουν 

χαρωπά οχτάχρονα ή σε ταινία κινουμένων σχεδίων;» 

Πήρε το στυλό και το έσυρε απαλά πάνω στην έτοιμη αναφορά 

καλής ψυχολογικής κατάστασης του νεαρού αστυνομικού χαράζοντας 

μια ασουλούπωτη υπογραφή κάπως βαριεστημένα. 

«Φυσικά, κάτι τέτοιο ακούγεται τρελό, έξω από την σφαίρα της 

πραγματικότητας, τελείως αντίθετο με τους φυσικούς νόμους. 

Διαταράσσει την τροφική αλυσίδα, ακόμα και την ίδια την φυσική ροή 

των πραγμάτων. Τέτοια είναι η βεβαιότητα που έχουμε για αυτό το απλό 

δεδομένο ώστε, όταν ξαφνικά διαπιστώνουμε πως είναι ολότελα λάθος να 

επιθυμούμε να συντηρήσουμε το λάθος αυτό με τρόπο νομοτελειακό 

μέχρι να αφήσουμε την τελευταία μας πνοή. Κι αυτό γιατί πρέπει 

ξαφνικά να αμφισβητηθούνε χρόνια ολόκληρα εκπαίδευσης στο 

ερέθισμα και το αποτέλεσμα αυτού -θέλω να πω, ελέφαντας και φιστίκι 

πάνε μαζί από πάντα, περίπου όπως σκύλος και κόκκαλο, μπάτσος και 

ντόνατς ή ποντικός και τυρί, σωστά;- που απλώς είναι ένας τεράστιος 

όγκος εσωτερικών διεργασιών, τόσο μεγάλος που συχνά, δειλιάζουμε να 

αντιμετωπίσουμε. Εκεί ακριβώς είσαι εσύ. Πατάς πάνω στις εικόνες του 

τσίρκου και στην εικονογραφία του Ντίσνεϊ για να συντηρήσεις ένα λάθος 

δεδομένο, του συστήματος αλλά και δικό σου, προσωπικό. Μια εικόνα 

που είναι καλά ριζωμένη μέσα σου. Τώρα, για να ανακαλύψουμε από 

που προέρχεται αυτή η εικόνα θα πρέπει να ψάξουμε βαθιά, να 

περάσουμε ώρες ολόκληρες μαζί, κάτι το οποίο έχω αρχίσει να πιστεύω 

πως απεύχεσαι και να με πληρώσεις τεράστια χρηματικά ποσά για να 

σου δείξω τον δρόμο για όλη την αλήθεια που σε αφορά. Άσε που, κάτι 

τέτοιο, θα ήθελε πολλά κιλά τόλμης και μηδενικές άμυνες και εσύ καλέ 

μου Ιορδάνη, δεν είσαι έτοιμος ακόμα για κάτι τέτοιο». 

Έβαλε την υπογεγραμμένη αναφορά και σφράγισε τον κίτρινο 



Το Χρονικό Ενός Τυχαίου Θανάτου 

 

 

37 | Σ ε λ ί δ α  

 

υπηρεσιακό φάκελο. Έγραψε επάνω του με μεγάλα, κεφαλαία γράμματα  

«ΓΙΑ ΚΑΘΕ ΝΟΜΙΜΗ ΧΡΗΣΗ» και τον κράτησε στα χέρια του. 

«Τώρα», ξεκίνησε να λέει, «πάρε το παραπάνω παράδειγμα και 

προσωποποίησε τις παραμέτρους. Ας πούμε ότι ο ελέφαντας είσαι εσύ 

και ότι το φιστίκι είναι ο τρόπος που λειτουργείς ως όργανο του νομού. 

Σκέψου για μια στιγμή, πως δεν έχεις βομβαρδιστεί με χιλιάδες εικόνες 

ανδρείας και πως είσαι πραγματικά ελεύθερος να επιλέξεις τον τρόπο 

που θα αφοσιωθείς στην προστασία των υπολοίπων, έξω από τα καρτούν, 

το τσίρκο ή τον ζωολογικό κήπο. Ας πούμε ότι έχεις μέσα σου “κάτι” 

τεράστιο, το μεγαλύτερο “κάτι” που κυκλοφορεί ελεύθερο -η προσφορά 

προς τους υπολοίπους είναι αυτό  το μεγαλύτερο “κάτι”  και λέω “κάτι” 

γιατί δεν μπορώ να το ορίσω διαφορετικά, είναι τελείως έξω από την 

ανθρώπινη φύση. Θα επέλεγες ποτέ να συντηρήσεις κάτι τόσο μεγάλο, με 

κάτι τόσο μικροσκοπικό, όσο ένα πενιχρό φιστίκι, το οποίο ούτε καν σου 

αρέσει; Όμως φίλε μου καλέ, εδώ γεννάτε ένα ακόμα μεγαλύτερο 

ερώτημα: Μήπως τελικά μόνος σου επιλέγεις το φιστίκι έναντι 

οποιασδήποτε άλλης τροφής;  Βία στην βία από επιταγή, από καθήκον, 

ή από επιλογή;» 

Πήρε τον φάκελο και τον ακούμπησε απαλά κάτω από το χείλος 

του γραφείου. Με το ένα χέρι άρχισε να σκουπίζει τα τσόφλια και να 

χρησιμοποιεί τον κίτρινο υπηρεσιακό φάκελο ως φαράσι. Ο Ιορδάνης 

κοιτούσε πίσω από τον ψυχολόγο, προς το παράθυρο και το μουντό φως 

που έμπαινε στο γραφείο. Εκεί είχε το βλέμμα. Μόνο. 

«Έτοιμος είσαι. Δεν εντόπισα κάποια ιδιαίτερη ψυχολογική αιτία 

για την συμπεριφορά σου. Σίγουρα, δεν έκανες κάτι πέρα από το 

αναμενόμενο και το καθήκον σου, όπως προείπες», είπε ο ψυχολόγος και 

σηκώθηκε προτείνοντας τον φάκελο με τα τσόφλια στον νεαρό. «Ορίστε, 

όλος δικός σου. Κάνε μου μόνο την χάρη και πέταξε τα τσόφλια στον 

κάδο, έξω από την πολυκατοικία. Το καλαθάκι των αχρήστων το έχω 

πακετάρει». 

Ο Ιορδάνης σηκώθηκε μουδιασμένα και πήρε με τα δυο του χέρια 

το φάκελο και το περίβλημα από κάτι μυστήριο και τρομαχτικό όσο και 



Το Χρονικό Ενός Τυχαίου Θανάτου 

 

 

38 | Σ ε λ ί δ α  

 

οι σκελετοί άλλοτε ζωντανών πραγμάτων. Έκανε μεταβολή και ξεκίνησε 

προς την πόρτα δίχως να πει λέξη. 

«Και κάτι τελευταίο!» ακούστηκε ο ψυχολόγος πίσω του και ο 

νεαρός γύρισε. Ο παράξενος άντρας στεκόταν τώρα κοντά και σήκωνε το 

κεφάλι για να μπορεί να κοίτα στα μάτια τον Ιορδάνη. «Πάρε κι αυτό. 

Μπορεί στον δρόμο σου να συναντήσεις κανέναν ελέφαντα και να μην 

έχεις τίποτα να του δώσεις», είπε και έβαλε στην τσέπη του Ιορδανή ένα 

φιστίκι. Έπειτα του άνοιξε την πόρτα και παραμέρισε. 

Ο Ιορδάνης βγήκε μεσόκοπος με ματιά πρησμένα και κόκκινα 

από το γραφείο. Στον διάδρομο προσπέρασε μια όμορφη, νεαρή γυναίκα 

που τον κοιτούσε να περπατάει σκυφτός μέχρι που ακούστηκε η φωνή 

του ψυχολόγου . «Πέρνα μέσα και κλείσε την πόρτα , αν θες.» Πίσω του 

άκουσε την πόρτα. 

 

Όλα καλά 

 

Βγήκε στον ήλιο, στο φως. Στη ζωή που συνεχιζόταν κανονικά , στα 

τροχοφόρα της, στην άσφαλτο και στα πεζοδρόμια, στα παλιά σπίτια, στα 

γήπεδα και στις ταβέρνες, στα μπαρ, στα σχολεία και στα μπουρδέλα. 

Όμως τίποτα δεν έδειχνε ίδιο, όλα μπερδεύονταν μέσα σε ένα 

ψυχεδελικό σκηνικό κανονικότητας. 

Βρήκε τον κάδο και πέταξε τα τσόφλια. Έβγαλε το τηλέφωνο του 

από το μπουφάν και πάτησε τους αριθμούς. 

«Έλα Σοφιανέ παιδί μου! Όλα καλά;» 

«Ναι κύριε Διοικητά, όλα καλά.» 

«Μπράβο, μπράβο. Αν και δεν θα σου χρειαστεί μάλλον η 

βεβαίωση. Με πήρε πριν λίγο ο διευθυντής της ΜΕΘ και με ενημέρωσε 

πως συνήλθε ο γέρος. Τη γλύτωσε και αναρρώνει περίφημα. Η αναφορά 

μίλα για οξύ έμφραγμα του μυοκαρδίου και τίποτα παραπάνω. Οπότε, 

όλα καλά Σοφιανέ. Όλα καλά!» 

-ΚΡΑΤΣ!- 



Το Χρονικό Ενός Τυχαίου Θανάτου 

 

 

39 | Σ ε λ ί δ α  

 

«Πράγματι. Όλα καλά», απάντησε ο Ιορδάνης και έφαγε τον καρπό 

σκορπώντας τα τσόφλια στο πεζοδρόμιο. «Κάτι τελευταίο κύριε Διοικητά». 

«Ότι θες παιδί μου, λέγε». 

Ο Σοφιανός χαμογέλασε, αληθινά για πρώτη φορά μετά από 

χρόνια. 

«Θέλω μετάθεση». 

 

  



Το Χρονικό Ενός Τυχαίου Θανάτου 

 

 

40 | Σ ε λ ί δ α  

 

Τετάρτη, 29 Ιουλίου 2015 

Παρθένες Νεφέλες 

 

Ο κύριος Ηλίας Κανταρτζίδης, ζούσε από μικρό παιδί στην 

Ανδριανή, λίγο πιο μακριά από το δάσος των Κυργίων. Φυσικά, όταν 

κανείς ακούει «δάσος» ενστικτωδώς προοικονομεί και την ύπαρξη 

κάποιου λύκου, ίσως και μιας Κοκκινοσκουφίτσας. Στην περίπτωση του 

δάσους των Κυργίων, δεν υπήρχε ούτε το ένα, ούτε το άλλο. Υπήρχαν 

μόνο τραπεζάκια για πικ- νικ και ψησταριές από τούβλα και πέτρες. 

Τόσο τα τραπεζάκια, όσο και οι ψησταριές γέμιζαν συνήθως κάθε πρώτη 

του Μάη, Καθαρά Δευτέρα και Πάσχα με κάτι λίγους ρομαντικούς να 

επιλέγουν το δάσος για να περάσουν εκεί και την αργία του Αγίου 

Πνεύματος. Καθώς λοιπόν τις υπόλοιπες μέρες του χρόνου στο δάσος δεν 

υπήρχαν λύκοι, άνθρωποι ή άλλα στοιχεία των παραμυθιών, ο κύριος 

Ηλίας Κανταρτζίδης, το είχε λίγο σαν αυλή του. 

Καταγόταν από μια μακριά γενιά Ποντίων προσφύγων και βαθιά 

μέσα στις φλέβες του έρεε πέρα και πάνω από όλα, η αγάπη για την 

χαμένη πατρίδα. Στα εβδομήντα του χρόνια πια, είχε μάθει τρία 

πράγματα: Να καλλιεργεί ηλίανθους και βαμβάκι, να μην τρώει ποτέ 

γλυκό με αλμυρό  (ή πιες τσίπουρο και φάε σαρδέλα ή πιες καφέ και 

φάε ωτία, και τα δυο μη τα μπερδεύεις, ασέβεια προς την νοικοκυρά, 

έτσι έλεγε) και τέλος, να παίζει λύρα για θάνατο. Σαν μεράκλωνε ο 

κύριος Ηλίας Κανταρτζίδης, έπαιρνε το δοξάρι του κεφάλια, ραγίζανε τα 

θεμέλια απ’ το μαράζι και σκιαζόντουσαν τα βουνά απ’ του πολέμου τον 

Πυρρίχιο χορό. Αν και, τίποτα από αυτά δεν συνέβαινε στην 

πραγματικότητα. Ούτε τα βουνά το έβαζαν στα πόδια,  ούτε γκρεμίζονταν 

οι γειτονιές, ούτε και έχανε κανένας το κεφάλι του. Έπαιζε όμως 

υπέροχα. 

Για να φτάσει λοιπόν σε αυτό το επίπεδο δεξιοτεχνίας ο κύριος 

Ηλίας  Κανταρτζίδης συνήθιζε κάθε πρωί, πολύ πριν το χάραμα  να 

βγαίνει στο δάσος και να καλημερίζει τον κόσμο όλο με την λύρα του. 



Το Χρονικό Ενός Τυχαίου Θανάτου 

 

 

41 | Σ ε λ ί δ α  

 

Έπαιζε για ώρα, μόνος αυτός  απ’ όλων των παραμυθιών τα πλάσματα 

που κατοικούν στα δάση, ένας παράξενος του Πάνα μύστης, αρχαίος 

ραψωδός κι ολίγον πειραγμένος, ώσπου αχνόφεγγε προς την Ανατολή, 

πάνω από την χαμένη πατρίδα ο ήλιος ή της συννεφιάς η πρωινή 

μουντάδα κι η υγρασία των δασών αγρίευε και του τρυπούσε τα πλευρά. 

Σηκωνόταν τότε χαρούμενος, έκανε έναν λιτό, τεμπέλικο σταυρό και 

τραβούσε για το σπίτι. 

 Η κυρά- Νόπη, η κυρά του εδώ και σαράντα τέσσερα χρόνια, που 

την είχε πια μάθει την λόξα  του κι ενώ όλο γκρίνιες του έκανε πως τάχα 

την παρατάει μονάχη αξημέρωτα, όλο και κρυφοφούσκωνε από 

περηφάνια σαν τον άκουγε να βαράει με μαεστρία το δοξάρι, του ‘χε τον 

βαρύ γλυκό έτοιμο στο τραπέζι της κουζίνας κι ένα τσιγάρο (μέχρι τρία 

έλεγε ο γιατρός κι ο κυρ- Ηλίας έκανε πέντε κι ας μην τα ήθελε πάντα, 

έτσι, μόνο και μόνο για να μην κάνει τα γούστα του γιατρού) να τον 

περιμένουν με το πρώτο φως. Τα έπινε και τα δυο σιγά - σιγά με την ίδια 

βαριεστημένη απόλαυση κάθε πρωί, φιλούσε την κυρά- Νόπη και την 

επένευε για τον καφέ που τον είχε πετύχει στο καϊμάκι και έφευγε για το 

χωράφι. 

Είχε ένα παλιό αγροτικό πορτοκαλί στο χρώμα, του τύπου Τογιότα 

μα από μοντέλο ούτε το ίδιο δεν ήξερε πια, τόσες φορές που είχαν 

αλλάξει τα εξαρτήματα του κι οι λαμαρίνες. Κάθε που ο κύριος Ηλίας το 

χτυπούσε το παλιό Τογιότα σε κανέναν στυλό της ΔΕΗ μέσα στο άγριο 

χάραμα ή κάθε που μουλάρωνε το όχημα το ίδιο, προμηθευόταν 

μεταχειρισμένα ανταλλακτικά από τις μάντρες της περιοχής και το 

κουτσομαστόρευε μοναχός του μιας και 'πιαναν τα χέρια του.  

Και σαν έφτανε στο χωράφι με τους όμορφους ηλίανθους, πριν 

καβαλήσει το τρακτέρ κι αρχίσει να σέρνει τα ποτιστικά απ’ άκρη σ’ 

άκρη στον αγρό, έβγαζε από την τσέπη του ένα Ξανθιώτικο μπασμά, 

τυλιγμένο σε GR κόκκινο, βαρύ και με μπόλικες προειδοποιήσεις επάνω 

για αργό και επώδυνο θάνατο. Από καμιά φορά, μάλωνε με τον 

περιπτερά για να του αλλάξει το πακέτο και να του δώσει κανένα άλλο κι 

όχι αυτό με το πνευμόνι που έβρισκε πως ήταν το πιο αηδιαστικό. Κι 



Το Χρονικό Ενός Τυχαίου Θανάτου 

 

 

42 | Σ ε λ ί δ α  

 

αφού ο περιπτεράς του έκανε και λίγη καζούρα για τη στραβωμάρα του, 

του τ’ άλλαζε εν τέλει το πακέτο μιας και την είχε ακούσει τη λύρα πως 

την γλεντούσε στα κέφια του ο κύριος Ηλίας κι αφού κι ο ίδιος ήταν 

Πόντιος, δε βαριέσαι αδερφέ! 

Το άναβε λοιπόν το δεύτερο της μέρας και καθόταν απάνω στο 

τρακτέρ και κοιτούσε του ηλίανθους να σαλεύουν αργά στην πρωινή 

δροσιά και τις ακρίδες να χοροπηδάνε φύλλο το φύλλο και να ζουν έναν 

βίο πιο απλό, λιγότερο βασανισμένο μα και τόσο βαρετό. Σαν έφτανε στο 

φίλτρο, πετούσε τη γόπα στο χώμα και πότιζε τα σπαρτά του ως το 

μεσημέρι. 

Το τι έκανε μετά, λίγη σημασία έχει μιας και εκείνη την μέρα, δεν 

έκανε τίποτα από τα παραπάνω κι ας σηκώθηκε μέσα στη νύχτα, και 

βγήκε με τις πιτζάμες και την κυρά- Νόπη αγκαζέ φουριόζος από την 

πόρτα του σπιτιού του. Τον γύρισε πίσω άρον- άρον να φορέσει παντελόνι 

και πουκάμισο καθαρό και κολλαρισμένο στο γιακά ξυράφι. 

«Που θα πας βρε με την σκελέα, το Θεό σου δεν έχεις! Να σε δει 

και το παιδί και να τρομάξει, αχ! Η ψυχούλα μου!» έλεγε και θαρρείς 

φτερά είχε στα πόδια η κυρά-Νόπη. Μέχρι και τα άσπρα του μαλλιά του 

έφτιαξε, όσα κι αν είχαν απομείνει τριγύρω απ’ τ’ αφτιά , γιατί παραπάνω 

άστραφτε στο σκοτάδι το κρανίο του, να ‘ναι σουλουπωμένος κι όχι 

σκουντούφλης μέρα που ήταν. 

«Τέλειωνε Νόπη, είκοσι λεπτά έχει που πήρε ο Μπάμπης ότι 

ξεκινάνε! Μέχρι να φτάσουμε στη Δράμα θα φέξει έτσι που το πας και θα 

‘ναι μόνα τους τα παιδιά! Τέλειωνε!» της έλεγε με φούρκα κι εκείνη 

έτρεχε πάνω - κάτω μέσα στο σπίτι και μάζευε πράγματα. 

«Στάσου μωρέ Ηλία, μια στιγμή! Έτσι που ‘φύγε η κόρη σου με τα 

νερά σπασμένα από το σπίτι ούτε παντόφλες δε πήρε μαζί της!» απάντησε 

εκείνη και έβαζε παντόφλες, νυχτικιές και πετσέτες σε ένα ροζ βαλιτσάκι 

τόσο δα που είχε πάρει πριν λίγες μέρες από το παζάρι ειδικά για την 

περίσταση. «Βιαστική μας βγήκε η εγγόνα! Ζαβαλού!» έλεγε και γελούσαν 

μέχρι και τα αφτιά της, μα μέσα της έτρεμε το φυλλοκάρδι της γιατί 

ήξερε πως δεν είναι η γέννα απλό πράγμα για το κορμί της γυναίκας. 



Το Χρονικό Ενός Τυχαίου Θανάτου 

 

 

43 | Σ ε λ ί δ α  

 

Όση ομορφιά, μυστήριο και χάρη φανερώνει, άλλη τόση φοβέρα κρύβει 

να βγάζεις άνθρωπο ολόκληρο από τα σωθικά σου.  

Σαν έδωσε το σήμα η Νόπη, άρπαξε ο Ηλίας το βαλιτσάκι με το ‘να 

χέρι και με το άλλο έσερνε ξοπίσω του τη γυναίκα,  το σπίτι ανοιχτό, 

αξημέρωτα ακόμα, και τα πέταξε και τα δυο στο πορτοκαλί φορτηγάκι. 

Το σανίδωσε από τη λαχτάρα του και δίπλα του η κυρά- Νόπη 

σταυροκοπιόταν. Βάλε Παναγιά το χέρι σου, μουρμούριζε, επί του 

παρόντος όχι από φόβο για τη γέννα αλλά από τις στραβοτιμονιές του 

μπάρμπα- Ηλία που όσο μάστορας ήταν στη λύρα και στο να κάνει 

θυγατέρες, άλλο τόσο ατζαμής ήταν πια σαν οδηγούσε. 

Έφτασαν στο κέντρο της Δράμας, στην κλινική του Γαληνού λίγο 

πριν τις τέσσερις το πρωί. Όρμισαν στις σκάλες, κουβάρια το βαμβακερό 

ζακετάκι της Νόπης, πισία στα χέρια για το κέρασμα κι ανάθεμα την ώρα, 

τίποτα ανοιχτό να πάρω στο πουλάκι μου ένα λουλούδι, προχώρει τώρα 

κι άμα φέξει ολόκληρο μπαχτσέ της φέρνουμε. Μπρος εκείνος, 

φουριόζος, έτρεμε από τη λαχτάρα και είχε στα ματιά σκαλωμένα όλα τα 

τριάντα πέντε χρόνια της Μαρίας, της μονάκριβης του κόρης που κάποτε 

τον έλεγε μπαμπούλη μα τώρα πια πατέρα, ξοπίσω η Νόπη, κοκέτα με το 

μαλλί μπούκλα -πως το κατάφερε αυτό, μυστήριο του φαινόταν μέσα στη 

μαύρη νύχτα - κραγιονάκι απαλό και λίγο άρωμα, από το καλό που το 

‘βάζε τις Κυριακές στην εκκλησία κι από καμιά φορά, άμα ήθελε να τον 

πικάρει, στη βόλτα με τις κοπέλες του Συλλόγου, με τη γαμψή τη μύτη 

της και τα μεγάλα μαύρα μάτια της όλο ένταση και μητρική απορία. Πως 

δεν σταματούν να σε εκπλήσσουν αυτά τα πλάσματα, από τη πρώτη τους 

ανάσα μέχρι και τώρα που είναι άνθρωποι μεγάλοι; Πόσα δεν ξέρεις κι 

ας λες πως είδες αρκετά; 

Έφτασαν στον προθάλαμο ανακατωσούρες και φωνακλάδες μέχρι 

που τους έπιασε η μαία στα καλημέρα σας, λίγο πιο ήρεμα στο δίπλα 

δωμάτιο μια νέα μαμά προσπαθεί να μάθει τον θηλασμό και από ‘δω 

είναι η κόρη σας μαζί με τον άντρα της, ναι, μια χαρά είναι, ελάτε να σας 

πάω. Ηρέμησαν λίγο και οι δύο μέχρι που άνοιξε η πόρτα και τους είδαν, 

γελαστούς και μουδιασμένους, ξανά παιδιά, τόσα δα, πρώτη μέρα στο 



Το Χρονικό Ενός Τυχαίου Θανάτου 

 

 

44 | Σ ε λ ί δ α  

 

σχολείο, πρώτη μέρα μόνοι σε ξένη πόλη, πρώτη μέρα στο στρατό. 

Εκείνος, ο Μπάμπης, ο γαμπρός τους, άξιο παλικάρι, καλό παιδί που 

ήξερε τα νομικά κι ήτανε δικηγόρος στη Δράμα, ήταν όρθιος με ένα τζιν 

παντελόνι κι ένα μπλουζάκι αθλητικό  -μα πως ήρθε έτσι, σκέφτηκε η 

Νόπη, ασουλούπωτος ο ζεβζέκης - της έλεγε ανοησίες για να ξεχνάει τους 

πόνους που έρχονταν πιο συχνά τώρα, κι εκείνη, καθισμένη στο κρεβάτι, 

παράξενα όμορφη για την ώρα, με μολύβι στο μάτι και ρουζ στα 

μάγουλα -δε πάει καλά το παιδί μου!- με τη νυχτικιά της λερωμένη από 

τα νερά που έσπασαν μέσα στη νύχτα και… μπότες φοράει, στ’ αλήθεια; 

Και άρχισε ο κύριος Ηλίας Κανταρτζίδης πρώτος το κλάμα κι 

ακολούθησε κι η κυρά - Νόπη. Κι αφού δεν έβρισκαν τα λόγια για να 

πουν όσα ένοιωθαν, τους φίλησαν και τους δυο απαλά, για το μπράβο, το 

ευχαριστώ και το κουράγιο που δε μπορούσαν να πουν και έδωσε ο 

κύριος Ηλίας το βαλιτσάκι. «Πάρε να αλλάξεις πουλάκι μου. Βάλε και 

παντόφλες… Μα, αυτά βρήκες; Σα τον παπουτσωμένο γάτο είσαι!» της 

είπε για να γελάσουνε. Και γέλασαν όλοι αμήχανα, μόνο και μόνο για να 

ξεφορτώσουν λίγο το παράξενο βάρος της στιγμής. 

Πλησίασε έπειτα κι η κυρά- Νόπη όλο επισημότητα, ξετύλιξε το 

αλουμινόχαρτο που είχε για καπάκι κι άπλωσε τη πιατέλα στο γαμπρό 

της πρώτα, πάρε Μπάμπη μου πισία, το βράδυ τα ‘κανα να σου κόψει τη 

λιγούρα. Ε, τώρα πια έσκασαν όλοι να γελάνε  και να την πειράζουν για 

την μανία της να τους μπουκώνει μέχρι που κλώτσησε γερά η μικρή και 

σφίχτηκαν τα δόντια της Μαρίας κι οι καρδιές ολονών μιας και δεν είχαν 

τρόπο για να την βοηθήσουν κι ας ήταν όλοι ψόφιοι να το κάνουν. 

Όταν πέρασε η κράμπα και κάπως ηρέμησε η Μαρία, είπε στην 

μητέρα της να την βοηθήσει να κάνει ένα ντουζάκι κι εκείνη απόρησε 

που δεν την είχε πιάσει βιασύνη και πανικός την Μαρία. Κάθε δεκαοχτώ 

λεπτά είχε συσπάσεις κι ο γιατρός που την είδε είπε πως έχει διαστολή 

τρία και πως αν δεν πάει έξι δεν θα κάνουν επισκληρίδιο. Ηρέμησε και 

να μετράς τις συσπάσεις. Όταν φτάσουν να είναι κάθε δέκα λεπτά, πες 

στην μαία να με ειδοποιήσει, αλλά να ξέρεις, θέλεις ώρα ακόμα. 

«Άντε να πιείτε κάναν καφέ», είπε απαλά η Νόπη στον Ηλία κι 



Το Χρονικό Ενός Τυχαίου Θανάτου 

 

 

45 | Σ ε λ ί δ α  

 

εκείνος που την ήξερε καλά, άκουσε κάτω από την απαλή φωνή της, την 

κόφτη εντολή και δεν έφερε αντιρρήσεις, όσο κι αν δεν ήθελε να φύγει. 

«Πάμε ρε Μπάμπη, να σε κεράσω έναν διπλό ν’ ανοίξει το μάτι. Ασ’ 

τες να κάνουν τα δικά τους» είπε και χτύπησε φιλικά τον γαμπρό του 

στην πλάτη. Απρόθυμοι κι οι δυο, έσερναν τα πόδια τους και κάθε λίγο 

γύριζαν και ρωτούσαν κι από κάτι τις γυναίκες τους. Μήπως θες το ένα, 

μήπως να βρω το άλλο, είσαι βολικά, δώσε τη πιατέλα, τι την κρατάς κι 

άλλα τέτοια μέχρι που πέσανε τα βλέμματα ορθά κοφτά λεπίδια από τα 

κορίτσια και το πήραν τελικά απόφαση και βγήκαν του σκοτωμού από το 

δωμάτιο.  

Έμειναν μόνες. Τρεις γενιές γυναίκας σε ένα μικρό δωμάτιο είναι 

κάτι που συμβαίνει συχνά και όμως προσπερνάμε, παρά τους δεσμούς 

που πλέκονται κουβάρι και το αίμα που κυλάει από την μια στην άλλη, 

ίδιο μέσα στα χρόνια. 

«Μαμά;» είπε η Μαρία κι η Νόπη γύρισε και την κοίταξε. 

«Φοβάμαι» μουρμούρισε και χαμογέλασε γλυκά και ψεύτικα. 

«Μη φοβάσαι πουλάκι μου. Ξέρει το σώμα σου τι να κάνει και 

πως» την παρηγόρησε  η μητέρα και την βοήθησε να σηκωθεί από το 

κρεβάτι. Όπως πέρασε τα χέρια της γύρω από τους ώμους της κόρης της 

με έναν τρόπο που θύμιζε αγκαλιά, ένοιωσε ενοχές που έλεγε ψέματα, 

τύψεις που παρίστανε την γενναία και ένας βάρος φοβερό που δεν 

μπορούσε να ξαλαφρώσει μέσα στην αγωνία. Τι να έκανε όμως; Τέτοια 

ήταν η φύση και καλύτερα, σκεφτόταν, γιατί άμα είχε βάλει ο Θεός τους 

άντρες να τα κάνουν τα παιδιά, δεν θα ‘χαν μείνει ούτε μια χούφτα 

άνθρωποι τόσο λιγόψυχοι που είναι.  

Βοήθησε την Μαρία να πλυθεί και να βάλει καθαρή νυχτικιά με 

την ίδια στοργή που κάποτε της άλλαζε την πάνα, με την προσοχή που 

έβαζε «κόκκινο» στα γδαρμένα της γόνατα και την βουβή περηφάνια που 

δεν τόλμησε να μοιραστεί ποτέ και με κανέναν, γιατί κανείς δεν θα 

μπορούσε να την νοιώσει. Έπειτα, πιάσανε ψιλή κουβέντα οι δυο τους, 

του απογευματινού καφέ για τους γειτόνους και την δουλειά και την 

συνταγή για βαρένικα και κάθε τόσο μετρούσαν τις συσπάσεις όσο να 



Το Χρονικό Ενός Τυχαίου Θανάτου 

 

 

46 | Σ ε λ ί δ α  

 

περάσει η ώρα και να πει το τρίτο θηλυκό, το μικρότερο που είχε και το 

πάνω χέρι, πότε θα ‘φτανε επιτέλους η στιγμή. 

Η κλινική βρισκόταν πίσω από τα χαλάσματά του βυζαντινού 

τοίχους, λίγο πιο μακριά από τον Άγιο Νικόλαο και είχε εκεί γύρω 

μπόλικους φούρνους και μικρά καφέ που άνοιγαν κατά τις πέντε τα 

ξημερώματα, να πιάσουν τους πολύ πρωινούς που πήγαιναν στα 

χωράφια, στα λατομεία ή στο τιμόνι. Πήγαν σε ένα καφέ υπερυψωμένο, 

λίγα μόλις μέτρα από την είσοδο της κλινικής, κάθισαν σε ένα τραπέζι 

και παρήγγειλαν στον αγουροξυπνημένο σερβιτόρο ελληνικούς διπλούς 

και να μην τσιγκουνευτείς, μπόλικος να ‘ναι ο καφές, γεμάτες κουταλιές.  

«Γέννα;» ρώτησε ο σερβιτόρος καθώς ερχόταν με τα καφεδάκια και 

ο Μπάμπης κατένευσε χαρούμενα και αγχωμένα. «Είναι η ώρα τέτοια. 

Μόνο όσοι περιμένουν κάθονται. Οι άλλοι τον παίρνουν στο χέρι τον 

καφέ. Με το καλό! Στην υγειά σας». 

Τον ευχαρίστησαν και ρουφήξανε όλο απόλαυση. Πιάσανε έπειτα 

να συζητούν για πράγματα ιατρικά της γέννας, για την επισκληρίδιο που 

δεν την ήξερε στην εποχή του ο κύριος Ηλίας, τις συσπάσεις και τους 

καρδιοτοκογράφους. Πέρασε κανένα μισάωρο έτσι και μισή κούπα καφέ 

ώσπου το εξάντλησαν το θέμα και  απόμειναν έπειτα για λίγο σιωπηλοί. 

Υπάρχει μερικές φορές μια παράξενη χημεία ανάμεσα σε δυο άντρες 

που επιβάλει το ύφος το βαρύ, τ’ αντρίκιο και υπακούει σε κανόνες 

απαράβατους. Ο κύριος Ηλίας Κανταρτζίδης ήταν κομμάτι βαρύς, 

παλαιάς κοπής από μόνος του και ένοιωθε άβολα πολύ που τα ‘χε 

μπήξει μπρος στον γαμπρό του σαν κοριτσούδι. Ο Μπάμπης από την 

άλλη, ήθελε να νοιώθει καλά ο πεθερός του με την επιλογή της κόρης 

του και ήταν τυπικός μέχρι αηδίας σε σημείο, που να τον αρπάζει η 

Μαρία για να τον συνεφέρει ώρες - ώρες. Εύκολα καταλαβαίνει κάνεις, 

πως η σιωπή ήταν μια βολική λύση εκείνο το πρωί και μ’ όλο το νεύρο 

και την ένταση καθισμένα πάνω στους ώμους τους, καλύτερα να μην 

έλεγαν και πολλά - πολλά. 

Μα πάνω από τον ρόλο και την εικόνα  υπάρχει κι η ανάγκη, ίδια 

και απόλυτη όπως η βαριά πείνα  και αυτή η ανάγκη έσπρωχνε τον 



Το Χρονικό Ενός Τυχαίου Θανάτου 

 

 

47 | Σ ε λ ί δ α  

 

κύριο Ηλία να βγάλει τα σώψυχα του. 

«Στο διάολο να πάει» μουρμούρισε στον εαυτό του, έσκυψε προς 

την μεριά του Μπάμπη και πέρασε τα χέρια του γύρω από την πλάτη του 

αγκαλιάζοντας τον σφιχτά.  

«Είσαι καλό παιδί και θα γενείς και άξιος πατέρας», του είπε και 

πήρε να δακρύζει. Ο Μπάμπης δεν το περίμενε να δει τον πεθερό του 

έτσι και δεν ήξερε πως να αντιδράσει. Ακούμπησε το χέρι του διστακτικά 

στην πλάτη του κυρίου Ηλία και τον χτύπησε φιλικά, μουρμουρίζοντας 

ευχαριστώ. 

Άμα κόπηκε η αγκαλιά και σκούπισε με τη χαρτοπετσέτα ο κύριος 

Ηλίας τα μάτια του, άναψε το πρώτο του και ξόρκισε το αίσθημα με τον 

καπνό. Κάπνισε για λίγο σιωπηλός. 

«Χαρά που θα κάνει η πεθερά σου που θα ακούσει τ’ όνομα της 

στα βαφτίσια, δε λέγετε!» είπε ξαφνικά ο κύριος Ηλίας, φύσηξε καπνό και 

γέλασε φεγγοβολώντας. Ο Μπάμπης πάλι δεν κάπνιζε  καθόλου κι αντί 

να φέγγει, σκοτείνιασε σαν έκλειψη και μάλιστα ολική. Κάτι 

ψυλλιάστηκε ο κύριος Ηλίας μα έκανε τον ψόφιο κοριό. «Παρθένα την 

βάφτισαν, σαν την Παναγιά, μα Νόπη τηνε φώναζε η μάνας της κι όλο το 

χωριό για να την ξεχωρίζουν από τη μεγάλη της τη ξαδέλφη που ‘χε το 

ίδιο όνομα, Θεός σχωρεσ’ την. Μα τη δικιά μας να τη φωνάζουμε 

Παρθένα κανονικά, χωρίς τζιβιτζιλίκια.» 

Ξεροκατάπιε ο Μπάμπης, του ‘κάτσε το καϊμάκι στο λαιμό κι 

άπλωσε για το ποτήρι. Ενώ ο πεθερός του τον χτυπούσε στην πλάτη και 

σιγά παλικάρι μου, θα πνιγείς, εκείνος σκεφτόταν όλο αχ, ρε Μαρία, τι 

με βάζεις και κάνω, τη τρέλα μου μέσα και στο ‘λεγα, πρέπει να του το 

πεις του Πόντιου.  Μόλις ήπιε λίγο νερό και μετά από τα καλά είσαι, ναι 

μια χαρά και τα λοιπά, μάζεψε το θάρρος του και το ξεφούρνισε. 

«Κυρ- Ηλία;» Πες μου, απάντησε εκείνος. «Δε θα το πούμε 

Παρθένα το παιδί. Δεν της αρέσει της κόρης σου το Παρθένα» είπε και 

σταμάτησε για ανάσα. «Νεφέλη θέλει να το βγάλουμε». Ξεφύσηξε και 

ρούφηξε καφέ. Ξεφύσηξε κι ο κύριος Ηλίας Κανταρτζίδης που δεν είχε 

ακούσει άλλη Πόντια Νεφέλη στα εβδομήντα του χρόνια και ρούφηξε κι 



Το Χρονικό Ενός Τυχαίου Θανάτου 

 

 

48 | Σ ε λ ί δ α  

 

αυτός καφέ. 

Κουβέντα άλλη δεν αλλάξανε οι δυο τους μέχρι που χτύπησε το 

τηλέφωνο του Μπάμπη και τους ειδοποίησαν πως ο γιατρός ήταν στον 

δρόμο και πως έφτανε η ώρα. Σηκώθηκαν σαν βέλη μουρμουρίζοντας ο 

ένας στον άλλο άντε, πάμε και έφυγαν σκοντάφτοντας σε καρέκλες και 

παραμερίζοντας τραπέζια. Ο κύριος Ηλίας άφησε δεκάρικο για τους 

καφέδες που δεν έκαναν παραπάνω από τέσσερα και τα ρέστα για την 

ευχή του σερβιτόρου. 

Ασκήσεις Πιλάτες 

 

«ΑΑΑΑΑΑΑΑ!» Ήταν στην τρίτη της προσπάθεια και σήκωνε τον 

τόπο. Πάνω από τον ώμο της ο Μπάμπης της τραβούσε τα μαλλιά που 

έπεφταν μουσκίδι πάνω στο χλωμό μέτωπο της κι η μαία είχε ρίξει όλο 

της το βάρος πάνω στην κοιλιά της κι έσπρωχνε με τον αγκώνα για να 

την κατεβάσουν. Είχε ασπρίσει καλά – καλά από τον πόνο και το ζόρι κι 

είχαν απομείνει δυο φλόγες μόνο πυρωμένες πάνω στα μάγουλα της κι 

άλλες τόσες μέσα στα υγρά της μάτια. Έσφιγγε με μανία με το ένα χέρι 

το μπράτσο του Μπάμπη κι όποτε περνούσε η οδύνη έστρεφε και του 

έριχνε κλεφτές ματιές, καλά είμαι, μη φοβάσαι. 

«Πέρασε, πέρασε, μη σπρώχνεις άλλο, πάρε ανάσες βαθιές τώρα», 

της είπε ήρεμα ο γιατρός. «Άκου Μαράκι, το ‘χεις φέρει το μωρό, βλέπω 

το κεφάλι της, μαλλιαρή είναι η κούκλα σου. Πρέπει μόνο να περάσεις 

τους ώμους για να μπορέσω να την τραβήξω. Κάτσε λίγο να βοηθήσω» 

συμπλήρωσε, πήρε το χειρουργικό ψαλίδι και έκανε μια μικρή τομή 

χαμηλά με μια κόφτη ψαλίδια που χαράχτηκε στα κατάβαθα του 

Μπάμπη, μην τύχει και σκιστεί ολόκληρος ο μυς από την πίεση. 

Σκούπισε το αίμα και την κοίταξε. «Άκουσε με και σε δυο λεπτάκια θα 

‘χεις το μωρό σου στα χέρια, μ’ ακούς;» 

Εκείνη κούνησε πάνω- κάτω το κεφάλι χωρίς να σταματήσει τις ανάσες 

και το παράπονο κι έσφιξε ακόμα περισσότερο το μπράτσο του άντρα της. 

«Σε λίγο θα ‘ρθει η οδύνη. Η μήτρα σου, όλο σου το κορμί 

προσπαθεί να την βγάλει έξω κι εσύ πρέπει να την βοηθήσεις. Κάνεις 



Το Χρονικό Ενός Τυχαίου Θανάτου 

 

 

49 | Σ ε λ ί δ α  

 

γυμναστική;» την ρώτησε κι εκείνη απάντησε σε τρία μέρη πι-λά-τες. 

«Φαίνεται, είσαι δυνατή, την έφερες εύκολα για πρωτάρα. Ούτε τη μαία 

δε θα βάλω να σε βοηθήσει αρκεί να με ακούσεις. Όταν θα έρθει ο πόνος, 

η μήτρα σου θα σφιχτεί για να σπρώξει το μωρό. Εκείνη τη στιγμή 

ακριβώς θα πρέπει να σφιχτείς κι εσύ, όχι όμως σαν να κάνεις ασκήσεις 

πιλάτες», συμπλήρωσε και όλη αυτή την ώρα κουνούσε τα χέρια του και 

έσφιγγε τις γροθιές του για την ενθαρρύνει. «Τότε, πως;» τον ρώτησε 

κλαμένα. 

«Όπως όταν θες να κάνεις κακά. Πολλά όμως!» της απάντησε και 

την έπιασαν τα γέλια. Μετά ήρθε η οδύνη. Κι έσπρωξε ακριβώς όπως της 

είπε ο γιατρός κι επάνω που έσβηνε ξέπνοα η κραυγή της, φούντωσε 

ένας βαθύς αναστεναγμός και γέλιο ανάκατο με δάκρυα που δεν 

μπορούσε ούτε εκείνη, ούτε ο Μπάμπης, ούτε καν η μαία να 

κουμαντάρει. Γιατί παρέα με αυτούς, έκλεγε κι η Νεφέλη. 

 

Θα ‘ρθουν βροχές  

 

Η αίθουσα τοκετού ήταν πίσω από μια συρόμενη, δίφυλλη πόρτα, 

σαν αυτές που είχαν τα παλιά σαλόνια, με τζάμι όλο σκάλισμα και τέχνη 

που δεν άφηνε να βλέπεις μέσα και ξύλο βαμμένο σε μπεζ- γκρι χρώμα 

να ταιριάζει με τους τοίχους. Από κάθε άποψη, ήταν μια όμορφη πόρτα 

την οποία λίγο έλειψε να την γκρεμίσει ο κύριος Ηλίας που βρισκόταν 

απ’ έξω, στο μικρό σαλονάκι μαζί με την κυρά - Νόπη -ή Παρθένα - κι 

έκοβε βόλτες, θεριό ανήμερο. Ήταν λίγο ζοχάδας μετά το φρέσκο 

κουλούρι που του σέρβιρε ο γαμπρός του  πρωί- πρωί και τέτοια μέρα, 

μα σύντομα ξεχάστηκε και το μόνο που τον ένοιαζε ήταν οι φωνές της 

Μαρίας που κάθε τόσο ούρλιαζε και φώναζε πως δεν αντέχει άλλο και 

χαλούσε τον τόπο. Δε τα θυμόταν έτσι στην εποχή του πράγματα. 

«Μα, τι της κάνουν εκεί μέσα! Εσύ πιο βολικά, θυμάμαι, τη 

ξεφούρνισες τότε. Κάνουν κι αναισθησία τώρα, λέει. Δηλαδή άμα δεν 

έκαναν τι θα γινόταν;» ρώτησε έξαλλος την γυναίκα του που καθόταν με 

τα πόδια κολλητά και τα χέρια σταυρωμένα στην μικρή πολυθρόνα  και 



Το Χρονικό Ενός Τυχαίου Θανάτου 

 

 

50 | Σ ε λ ί δ α  

 

τον κοιτούσε με βλέμμα γεμάτο στοργή κι αστεϊσμούς. 

«Θυμάσαι, πως γεννήθηκε η Μαρία; Αλήθεια; Εμ, βέβαια σου 

φάνηκε πιο βολικό, αφού όση ώρα κράτησε η γέννα κερνούσες μπύρες 

και καφέδες στο κυλικείο, Ηλία μου! Κι άμα δεν της είχαν κάνει την 

ένεση, θα σου ‘λεγα ‘γω πως θα ‘φτιαχνε! Κάτσε τώρα κάτω και ηρέμησε. 

Μια χαρά τα πάει», του απάντησε μα στα τελειώματα του λόγου της, 

τσάκισε η φωνή της. 

Σαράντα λεπτά κράτησε αυτό το βιολί. Φωνές και ξανά φωνές. Της 

Μαρίας πως δεν αντέχει άλλο, του Μπάμπη το λίγο ακόμα μωρό μου, 

λίγο ακόμα, του γιατρού το πάμε, πάμε, πάμε, σπρώξε τώρα. Ώσπου στο 

τέλος, άκουσαν την Μαρία να φωνάζει, να της κόβεται η ανάσα  και μετά 

να γελάνε όλοι και να λέει Μπράβο Μαράκι ο γιατρός και κάτι ακόμα 

σαν νιαούρισμα. Τους κόπηκαν τα πόδια  κι όπως ήταν και οι δυο όρθιοι 

με τ’ αφτιά κολλημένα στην πόρτα και την καρδιά στα πόδια, 

κοιταχτήκαν για μια στιγμή με μάτια γουρλωμένα μόλις άκουσαν το 

κλάμα. 

«Σ’ ευχαριστώ Παναγία μου!» μουρμούρισε η κυρά- Νόπη κι έκανε 

τον σταυρό της. Γύρισε έπειτα κι έπεσε στην αγκαλιά του άντρα της. «Να 

μας ζήσει Ηλία μου!» είπε και ξέσπασε το κλάμα που έκρυβε μέσα της 

όλη αυτή την ώρα. 

«Να μας ζήσει ρε γυναικά» απάντησε εκείνος απαλά κι όλο τη 

χάιδευε για παρηγοριά, που δεν χωρούσε η  ανακούφιση και η χαρά της 

μέσα της κι έσταζε στο πάτωμα βροχή. Έτσι κάνουν οι νεφέλες, σ’ όποια 

γωνία του πλανήτη κι αν κοιτάξεις. Βροχές φέρνουν. 

 

Χαράμι τ’ όνομα 

 

Άνοιξε προσεκτικά την συρόμενη πόρτα η μαία και έκανε στην 

άκρη να περάσει. Εκείνος περπατούσε αργά, προσεκτικά και δεν έβλεπε 

μπροστά του. Ήταν απολύτως άκαμπτος σαν κολώνα κι είχε τα μάτια 

καρφωμένα στην αγκαλιά του. Πλυμένη, χτενισμένη, τυλιγμένη μέσα στο 

ροζ βαμβακερό της κοιμόταν η κόρη του. Η κόρη μου, σκεφτόταν κι όλο 



Το Χρονικό Ενός Τυχαίου Θανάτου 

 

 

51 | Σ ε λ ί δ α  

 

δεν ήξερε τι ήθελε πιο πολύ, να γελάσει ή να κλάψει. 

Τους πλησίασε και στάθηκε μπροστά τους. «Αυτή είναι», είπε μόνο. 

Κι αυτό ήταν αρκετό για να λιώσουν και οι δύο. Ενώ η κυρά-Νόπη τον 

πλησίασε να δει από κοντά το μωρό και να πιάσει τα φτου σου κούκλα 

μου, ψυχή μου, ζωή μου, γιαβρί  μου όμορφο, ο Μπάμπης, με το μωρό 

στην αγκαλιά σήκωσε τα μάτια κι αντίκρισε τον πεθερό του. Χαμογέλασε 

σαν τον είδε να ‘χει επιδοκιμασία για σημαία. Του έκανε νόημα να έρθει 

κοντά κι εκείνος πλησίασε. 

Στάθηκε από πάνω της, με το καλό του το πουκάμισο λίγο 

τσαλακωμένο, τα φτιαγμένα του μαλλιά λίγο ανάκατα και το κεφάλι του 

να γυαλίζει από τον ιδρώτα, τα μάτια κόκκινα και τα χείλη του ξερά. Μα 

σαν την πρωτοείδε να κοιμάται, ήξερε καλά πως πια, δεν θα έπαιζε τη 

λύρα του για την πατρίδα που έχασε, αλλά για εκείνη την μικρή. 

Κι όταν τρεις μήνες αργότερα έμεινε η Μαρία με το μωρό για 

πρώτη φορά στο πατρικό της, μιας κι ο Μπάμπης χρειάστηκε να λείψει 

με τη δουλειά , τότε άρχισε να πιστεύει ο κύριος Ηλίας Κανταρτζίδης ότι 

δεν ήταν και τόσο κακό το Νεφέλη  για αυτό το πλάσμα. Παρθένα πάντως 

καλύτερα να μην την έλεγαν και πήγαινε χαράμι της Παναγιάς ο τίτλος, 

τέτοιο πουτανί που ήταν η μικρή! 

Σαν έβαζε κάτι στο κεφάλι της η μπέμπα, ο τόπος όλος χαλούσε 

άμα δεν γινόταν τι δικό της. Αγκαλιά ήθελε; Τσιρίδες μέχρι να βρεθεί ο 

πιο ψυχοπονιάρης να την σηκώσει, συνήθως η γιαγιά της κι η μάνα της 

να λέει ασ’ την ρε μαμά, μη την κακομαθαίνεις. Κι η κυρά- Νόπη 

απαντούσε εγώ θα την χαλάω κι εσύ θα τήνε φτιάχνεις. Ο καθένας στη 

δουλειά του. 

Γάλα ήθελε; Να σκάσει απ’ το κλάμα μέχρι να την βάλει η μάνα 

της στο βυζί. Τραγουδάκια ήθελε και βόλτες;  Να τρέχουν όλοι σα τρελοί 

μέχρι να την βολέψουν με ρούχα για έξω. Την είχαν βέβαια και 

χαϊδεμένη την τσούπρα. Κι όλο ολόλυζε ο κύριος Ηλίας για χάρη της την 

λύρα, πιο γλυκά, με πιο στοργή και παιχνιδιάρικα βαρούσε δοξαριές. 

Και έλεγε στον καφενέ που όποτε έμπαινε μέσα τον έπιαναν όλοι στο 

κάζο και καλώς τον χαζοπαππού, πως για Παρθένα η μικρή δεν έκανε, 



Το Χρονικό Ενός Τυχαίου Θανάτου 

 

 

52 | Σ ε λ ί δ α  

 

καλύτερα Νεφέλη γιατί είναι κι άστατη πολύ. Κι αν δεν είναι στο όνομα 

Πόντια, είναι σίγουρα στο κεφάλι τέτοιο αγύριστο και πεισματάρικο που 

είναι, ίδιο με του παππού της. 

  



Το Χρονικό Ενός Τυχαίου Θανάτου 

 

 

53 | Σ ε λ ί δ α  

 

Τρίτη, 03 Οκτωβρίου 2017 

Τζόνυ Μπλε 

 

Είναι η Δράμα τόπος για έναν νέο άνθρωπο; Όχι φυσικά! Και 

είναι το Γενικό Νοσοκομείο της πόλης μέρος για γιατρό που θέλει να 

μάθει, ουσιαστικά εννοώ, όχι απλά να κάνει την ειδικότητα του αραχτός 

με τα πόδια πάνω στο γραφείο; Δηλαδή, τι είδους περιστατικά μπορεί να 

προκύψουν, σκέψου λίγο! Άμα δε η ειδικότητα σου είναι χειρουργική; 

Ας’ το! Ράμματα, τσιμπούρια και αν είσαι τυχερός κύστη κόκκυγος! Άσε 

που, και κάτι να συνέβαινε που να ήταν λίγο πιο σοβαρό,  συνήθως 

κάναμε πρώτες βοήθειες και μετά διακομίζαμε στην Θεσσαλονίκη. Να 

φανταστείς, όταν είχαμε σκωληκοειδή μαζευόμασταν και οι τέσσερις 

ειδικευόμενοι της χειρουργικής, κάνα - δυο καρδιολογικής και ένας 

ουρολογικής (έναν είχε όλο κι όλο!) έξω από την πόρτα του διευθυντή με 

το που γινόταν  η εισαγωγή και κατασκηνώναμε εκεί μέχρι να τον 

ψήσουμε να μας αφήσει να μπούμε μαζί του στο χειρουργικό. Αφού 

κόντεψα να ξεχάσω την ΜακΜπάρνεϊ από την αχρηστία. Κι αυτός όμως, 

μεγάλο κωλόπαιδο. Άμα δεν έπεφτε Τζόνυ μπλε και πάνω, μας έριχνε 

άκυρο. 

Κι όμως, αν και γνώριζα τι είδους βάλτος  -επιστημονικός και 

προσωπικός – ήταν η πόλη αυτή, εδώ έκανα ολόκληρη την ειδικότητα 

μου. Βέβαια, παρά το γεγονός ότι ιατρικά ήμουν λίγο πίσω σε σχέση με 

όσους έκαναν ειδικότητα στον Ερυθρό Σταυρό, ας πούμε, που όλη την 

ώρα είχε χειρουργεία, εν τέλει αποδείχθηκα άξιος μαθητής και πολύ 

καλός γιατρός αφού έμεινα τελικά στην Δράμα και για τα εδώ δεδομένα, 

είχα χρυσά χέρια. Ξέρεις τι λένε άλλωστε για τις μικρές πόλεις: «Πρώτος 

στο χωριό, τελευταίος στην πόλη». Ε, εγώ κατέληξα να είμαι πρώτος στο 

χωριό. Τόσο πρώτος, που λίγα χρόνια μετά την ολοκλήρωση της 

ειδικότητας μου πήρα την διεύθυνση της χειρουργικής στο Γενικό 

Νοσοκομείο που όταν έφτασα εγώ σαράντα δυο χρονών και Διευθυντής, 

αυτό θύμιζε κέντρο υγείας. Δεν με ένοιαξε και πολύ. Υπάρχουν τρόποι να 

γίνει παραγωγικός ένας νέος, σχετικά, γιατρός με όρεξη και πάθος για τα 



Το Χρονικό Ενός Τυχαίου Θανάτου 

 

 

54 | Σ ε λ ί δ α  

 

χειρουργεία -πάντα μου προκαλούσε τρομερή έξαψη να κοιτάζω μέσα 

στα πράγματα, ξέρεις, να βλέπω πως λειτουργούν, γιατί κάνουν αυτό που 

κάνουν με τον τρόπο που το κάνουν, ίσως γιατί εγώ ήμουν κάπως… 

διαφορετικός, ας πούμε. Δεν ξέρω αν το γνωρίζεις, υποθέτω πως ναι, δεν 

είναι δα και μυστικό. Η σκωληκοειδής απόφυση είναι τελείως άχρηστο 

πράγμα και συχνά ιδιαίτερα προβληματική. Ήμουν και λίγο παραπάνω 

προνοητικός σε μερικές περιπτώσεις -θέλω να πω, άχρηστη είναι, ας την 

βγάλουμε καλύτερα, να ‘χούμε το κεφάλι μας ήσυχο - και τα 

περιστατικά σχεδόν διπλασιάστηκαν επί των ημερών μου. 

Εννοείται ότι δεν το κάνω για το χρήμα. Άσε που, ποιο χρήμα; 

Ντομάτες, ναι. Μελιτζάνες, ναι. Τσίπουρο, εννοείται! Άντε και κανένα 

αυγό. Αυτά ήταν τα φακελάκια μου.  Όσοι έχουν φράγκα για φακελάκια 

τα ακουμπάνε κανονικά στο Διαβαλκανικό και στον Άγιο Λουκά. Το 

κάνω για να μην βρεθεί στο μέλλον άλλος νέος με χρυσά χέρια και 

ελάχιστο αίμα πάνω τους που να το παίζει εξυπνάκιας διευθυνταράς 

χειρουργικής -όπως τώρα εγώ- και να ξεστραβωθούν οι τρεις 

ειδικευόμενοι που έχω. Εντάξει, και για το Τζόνυ. Το έχω αδυναμία το 

μπλε. 

Μη φανταστείς ότι δεν είχα όνειρα για μένα και να σου πω την 

αλήθεια, και πείσμα είχα και πρόγραμμα και μεθοδικότητα και ναι, είχα 

και ταλέντο στην χειρουργική. Μεγάλο ταλέντο αλλά το σπατάλησα όλο 

στο Γενικό Νοσοκομείο Δράμας. Εντάξει, οι γονείς μου ήταν και οι δυο 

από εδώ. Από τον Μαυρόβατο ο πατέρας μου και η μάνα μου από την 

Πέτρούσα. Καλά  ήταν οικονομικά, μην σου περνάνε απ’ το μυαλό 

τίποτα παιδικά χρόνια σε σέπια, με τρύπια ρούχα. Να φανταστείς ήμουν 

από τους πρώτους με παπάκι στο γυμνάσιο και το σπίτι μας είχε 

τεράστια αυλή, στους Κομνηνούς και όλη την ώρα είχαμε κόσμο και 

ψήναμε. Καλά, η πόλη μίζερη, δε λέω, αλλά εγώ ωραία περνούσα μέσα 

στην άγνοια μου. Αφού δεν είχα βγει παραέξω, με τι να την συγκρίνω την 

μαρτυρική Δράμα; Με το μαρτυρικό Δοξάτο; Με την μαρτυρική Χωριστή; 

Ναι, όλα μαρτυρικά είναι εδώ πάνω. Μαρτύριο μέχρι να σου βγει η ψυχή. 

Αλλά τότε, δεν το ήξερα πως υπάρχουν και τόποι που αν και μαρτύρησαν, 



Το Χρονικό Ενός Τυχαίου Θανάτου 

 

 

55 | Σ ε λ ί δ α  

 

σηκώθηκαν από το χώμα και δεν παρέμειναν σκυφτοί και νικημένοι. 

Ίσως γι’ αυτό έμεινα, επειδή είχα μεγαλώσει μέσα στην πλάνη μου και με 

όμορφα πράγματα γύρω μου. Με αγάπη, πως το λένε. Για τον τόπο, για 

τους φίλους, για τους γονείς μου. Για όλη τη φάση μου που τότε πετούσα 

αετό και δεν ήξερα τίποτα για τον κόσμο. Μα τι λέω; Δεν ήξερα τίποτα 

ούτε καν για μένα. Καλά- καλά δεν ήξερα που πέφτουν τ’ αρχίδια μου. 

Ωραίο πράγμα η παρθενιά και η εφηβική βλακεία, αν και εγώ τα είχα 

λίγο χαμένα τότε, πραγματικά. Τα θυμάμαι ώρες- ώρες και χαμογελάω 

μόνος μου. Μετά άρχισαν τα δύσκολα που την είδα «σε επαφή με την 

φύση μου», τρομάρα μου!  

Τέλος πάντων, ακόμα δεν ξέρω γιατί γύρισα, κι ας έλεγα όταν 

πέρασα Θεσσαλονίκη πως δεν θα γυρίσω στο κωλοχώρι ποτέ. Αφού την 

είχα βρει την άκρη μέσα στο πλήθος της μεγάλης πόλης και ήμουν 

χαλαρά ο εαυτός μου. Καλά, καλά. Όχι τελείως αλλά ήμουν κάτι που 

θύμιζε το εαυτό μου κι αυτό τότε, μου φαινόταν λες και ξαφνικά κάποιος 

είχε ανάψει το φως σε ένα θεοσκότεινο δωμάτιο. Ξέρεις τι θα πει 

ελευθερία; Φυσικά και ξέρεις. Ε, λοιπόν εγώ τότε το ανακάλυψα, όσο 

σπούδαζα μακριά από τη Δράμα. Και αφού έχω βγει στο δρόμο, άλλος 

Οδυσσέας Σπυρίδης από αυτόν που ήμουν πριν φύγω από εδώ και από 

αυτόν που βλέπεις τώρα, τρισευτυχισμένος, έτοιμος να κατακτήσω  

ολόκληρο τον κόσμο, παίρνω την απόφαση να έρθω εδώ; Μα, γιατί, αν 

έχεις τον Θεό σου, ρωτούσαν όσοι με ήξεραν καλά και δεν έβρισκα 

τίποτα να τους πω.  

Έβαλε φυσικά ο πατέρας μου λιτούς και δεμένους, και με έφερε 

εδώ με το που τελείωσα. Δεν τον κατηγορώ, για καλό το έκανε. Αλλά τόσο 

που το είχα αδυναμία αυτό το πράγμα της χειρουργικής, δεν μπορώ 

παρά να αναρωτηθώ τι θα γινόταν αν είχα πάρει ένα διδακτορικό στη 

Σουηδία ή στην Γερμανία. Αν έκανα την ειδικότητα μου έξω. Που να 

αποχωριστούν τον μονάκριβο, αστειεύεσαι; Τους ήταν αδιανόητο να μην 

ζω κοντά τους, και πάνω τους αν ήταν δυνατό! Στάσου να βάλω ένα Τζόνυ, 

-μπλε εννοείται, τι αναρωτιέσαι!- είχαμε χειρουργείο εχθές, καλά πήγε 

παρεμπιπτόντως, για να χαλαρώσω λίγο. Είχα μεγάλη μέρα. 



Το Χρονικό Ενός Τυχαίου Θανάτου 

 

 

56 | Σ ε λ ί δ α  

 

Εντάξει, ήρθα, ειδικεύτηκα, χειρουργώ, διευθύνω. Όλα βαίνουν 

αισίως. Ευτυχώ; Αδύνατον να απαντήσω. Ήθελα πραγματικά να είμαι 

εδώ; Σίγουρα όχι. Τώρα θέλω; Να το θέσω κάπως έτσι: Εάν μου το 

επέτρεπε η καρδιά μου, θα έφευγα αύριο κιόλας! Τι με κρατάει πίσω; Να 

σου πω. Οι γονείς μου έχουν πεθάνει και οι δυο. Ο πατέρας μου έπαθε 

εγκεφαλικό  πριν τέσσερα χρόνια. Όταν τον έφερε το ασθενοφόρο εδώ 

ήταν νεκρός. Η μητέρα μου από καρδιά. Την είδα λίγο πριν πέσει σε 

κώμα. Ας βάλω άλλο ένα, εσύ δεν θέλεις; Όπως ποθείς, δεν επιμένω. 

Ναι, Είναι λοιπόν και οι δυο νεκροί. Πια. Αχ, καλό είναι, πολύ καλό. 

Πάντα με εκπλήσσει η πρώτη γουλιά του ποτηριού. Κουβαλάει όλο το 

άρωμα. 

Αδέλφια δεν έχω. Μοναχοπαίδι. Δικά μου παιδιά; Μπα, όχι, όχι. 

Πως να το πω… Δεν είμαι ο τύπος άντρα που θα έκανε δικά του παιδιά, 

αν με καταλαβαίνεις. Δεν ευνοεί η προτιμώμενη μεθοδολογία για 

τεκνοποίηση. Ναι, ναι. Δεν μου φαίνεται. Στις Δράμες όλου του κόσμου 

μαθαίνεις να τα κρύβεις κάτι τέτοια λάθη της φύσης. Αχ, μην το 

πιάσουμε τώρα το θέμα, να χαρείς. 

  Σύντροφο άξιο λόγου, δεν έχω. Τότε τι με κρατάει εδώ; Ένα 

γυφτάκι. Καλά άκουσες. Ένα γυφτάκι. Βέβαια τώρα είναι κάπως 

μεγαλύτερο, το βλέπω συχνά, γυρίζει στα χωριά με ένα τρίκυκλο και 

φτιάχνει ζαχαρωτά και ποπ- κορν στα πανηγύρια. Είναι και πολύ καλός 

μάλιστα, όλος ο κόσμος τον ξέρει. Είναι βέβαια και κατάλληλα 

εφοδιασμένος με τις βασικές ελλείψεις του επαγγέλματος. Τι εννοώ; Να 

σου πω. Περίμενε να γεμίσω πάλι το ποτήρι, στο καλό σου σήμερα, όλο 

θα το πιώ και δε βοηθάς κι εσύ λιγάκι, και θα σου εξηγήσω γιατί 

βρίσκομαι ακόμα σ’ αυτό το σκατόλακο. 

Ορίστε, καλύτερα τώρα. Μετά το τρίτο  λύνεται η γλώσσα μου! 

Ατύχησες!  Έγινε πριν μερικά χρόνια, ίσως καμιά δεκαπενταριά, μπορεί 

και παραπάνω, δε θυμάμαι ακριβώς. Πάντως τότε ήμουν ή στον πρώτο ή 

στον δεύτερο χρόνο της ειδικότητας μου και ακόμα έκανα γενική ιατρική 

περισσότερο παρά χειρουργική. Βασικά έκανα ακόμα τις υπηρεσίες των 

«αληθινών γιατρών». Άσε, η ξυπασιά του επαγγέλματος ξεπερνάει τα όρια 



Το Χρονικό Ενός Τυχαίου Θανάτου 

 

 

57 | Σ ε λ ί δ α  

 

της φαντασίας. Είχα εφημερία εκείνο το βράδυ, η τρίτη στην σειρά και 

τα ‘χα παίξει. Να πεθάνω μου ερχόταν ώρες- ώρες. Είχε και μια ησυχία, 

άλλο πράγμα! Καλέ ούτε καν μια γαστρεντερίτιδα, ένας πυρετός, ένα 

εγκεφαλικό! Τίποτα σου λέω. Έβγαλα ρόμπα, την έκανα κουβάρι για 

μαξιλάρι και καρφί στον καναπέ των θεραπόντων. Θα ‘χε κανένα 

μισάωρο που με είχε πάρει ο ύπνος όταν πετάχτηκα όρθιος, τι 

πετάχτηκα δηλαδή, σωριάστηκα από τον καναπέ. Το στόμα μου; Σαν 

τσαρούχι από τα τσιγάρα και την αφαγία, όλο το νοσοκομείο έφερνε 

βόλτες από τη θολούρα και με το ζόρι περπατούσα. Φωνές, κακό, πόρτες 

βροντούσαν, «ένας γιατρός! Βοήθεια! Βοηθήστε με!» της κακομοίρας 

γινόταν. Κι όταν βγήκα από το δωμάτιο, μια πατούσα εδώ και μια εκεί. 

Κάτι νεύρα με το που την είδα, τι να σου λέω… 

Μια γύφτισσα, καμιά εικοσάρια χρονών, κλαμένη, βρώμικη, 

τσιμπλιάρα με μια απερίγραπτη φούστα σε βρωμιά και κακογουστιά, με 

κάτι πολύχρωμα λουλούδια πάνω  βροντούσε πόρτες στα επείγοντα και 

φώναζε για βοήθεια. Όταν την πρωτοκοίταξα δεν κατάλαβα και μες στα 

νεύρα μου της έβαλα και χέρι. Τι φωνάζεις, καλέ; Της λέω όλο ύφος 

ιατρικό, ξέρεις, του κώλου. Και μετά βλέπω τι είχε στα χέρια της. Ένα 

μωράκι, μη χέσω! Ένα δίχρονο, μελανιασμένο, αναίσθητο και αιμόφυρτο. 

Ξενερώνω κατευθείαν. Στρώνω κεφάλι, πατάω γερά στα πόδια μου, όσο 

μπορώ δηλαδή γιατί όταν τον είδα τον πιτσιρικά τέτοιο χάλι μαύρο, 

λύθηκαν τα γόνατα μου και φωνάζω «όλοι εδώ, γρήγορα!» Την ρώτησα τι 

έπαθε. Έπεσε μου λέει. Κόψε μωρή μαλακισμένη τα φουκαρά και λέγε, 

της απαντάω. Μου τα ξερνάει όλα.  

Έκλαιγε λέει το μωρό και το έκανε ο πατέρας του, τόπι στο ξύλο. 

Βάζω κι άλλο, θες; Τώρα θες, ε; Πάρε ποτήρι κι έλα. 

Ο πατέρας του. Ο πατέρας του! Τον έσπασε στο ξύλο ο γαμημένος 

ο πατέρας του! Δεν το χωράει ο νους μου ακόμα. Κάποιοι άνθρωποι δεν 

πρέπει να κάνουν παιδιά, τελεία και παύλα. Ξέρεις τι πιστεύω; Πιστεύω 

πως όταν οι άντρες γίνονται δεκαοχτώ χρονών κι αρχίζουν να τον χώνουν 

όπου και όπως βρουν, θα πρέπει να υπάρχει μια επιτροπή. Έχω και 

όνομα. Εθνική Επιτροπή Πατρικής Ικανότητας. Να περνάνε όλοι 



Το Χρονικό Ενός Τυχαίου Θανάτου 

 

 

58 | Σ ε λ ί δ α  

 

υποχρεωτικά κι αν η επιτροπή αποφασίσει πως δεν είσαι στα καλά σου ή 

ότι έστω, είσαι απίστευτος μαλάκας, να στα κόβουν! Ναι, ναι! Να σου 

πατάνε μια στείρωση ρε καριόλη, γιατί να βασανίζεις μια ψυχούλα  μόνο 

και μόνο επειδή έχεις αρχίδια;   

Όμως δεν υπάρχει τέτοια επιτροπή. Κάθε σκουπίδι μπορεί να 

κάνει ένα παιδί. Να το παρατήσει μετά, αν είναι τυχερό. Αν όχι, γάμησε 

με, ούτε να πω δε θέλω. Το σύστημα μας βέβαια, έχει κάποιες δικλείδες 

προστασίας. Εγώ ας πούμε, δεν θα μπορούσα να αποκτήσω ποτέ παιδί. 

Γιατί είμαι ανώμαλος, προβληματικός. Τι ασφάλεια, τι πρότυπα να του 

προσφέρω; Το σκουπίδι μπορεί. Ο πούστης, όχι. Κάτι είναι κι αυτό, ε; 

Τέλος πάντων, παίρνω στα χέρια το μωρό και το ακουμπάω σ’ ένα 

εξεταστικό κρεβάτι μέσα στο ορθοπεδικό. Αρχίζουν και έρχονται κι από 

τους ορόφους μερικές νοσηλεύτριες. Πιάνω σφυγμό και διαπιστώνω πως 

είναι ακόμα ζωντανό. Πόση ώρα είναι έτσι, ρωτάω τη γύφτισσα. Όση ώρα 

μου πήρε να ‘ρθω, σωσ’ τον, να χαρείς! Τη κοιτάω κοφτά. Άμα χαθεί, εσύ 

θα φταις, της λέω. Εσύ, που δεν πήγες τόσο καιρό στους μπάτσους, κάνε 

στην άκρη τώρα. Και βάζει η ρουφιάνα ένα κλάμα που μου πάγωσε το 

αίμα. Κοιτάζω γύρω μου καμιά πέντε- έξι ζευγάρια μάτια με κοιτάνε και 

περιμένουν. Τώρα, φαντάζεσαι, πρωτάρης. Ούτε τι πρέπει να κάνω πρώτα 

δε ξέρω! Αίμα, ακτίνες, να τον πάω ΜΕΘ; Ποιος παπάς και ποιος 

κουμπάρος! Έχω χεστεί πάνω μου κι είναι όλοι «γιατρέ, τι κάνουμε τώρα» 

και «γιατρέ,  πόσο οξυγόνο» και «γιατρέ,  οι παλμοί είναι χαμηλοί» και 

«γιατρέ, να δώσω παυσίπονη». Νοιώθω να τον χάνω. Παθαίνω τότε πανικό. 

Βουλώστε το όλοι! Αφήστε με να σκεφτώ! 

Και στέκομαι πάνω από τον μικρό και τον κοιτάζω ν’ ανασαίνει 

αργά. Δεν πέρασε πολύ, ίσως ένα λεπτό αλλά ήταν ένα σημαντικό λεπτό 

μέχρι να αποφασίσω να τον ετοιμάσω για χειρουργείο. Να τον στείλω 

Θεσσαλονίκη; Τρελός είσαι; Με το ζόρι ανέπνεε, θα τον χάναμε στον 

δρόμο. Θα τον ανοίξουμε τώρα, λέω κοφτά, δίνω εντολή να ετοιμάσουν 

χειρουργείο και να πάρουν τον διευθυντή τηλέφωνο  και περνάω τον 

μικρό σε μηχανική υποστήριξη.  Κάνω μεταβολή όλο αέρα φούμαρα και 

πάω να ετοιμαστώ. 



Το Χρονικό Ενός Τυχαίου Θανάτου 

 

 

59 | Σ ε λ ί δ α  

 

Τι να σου πω για εκείνο το βράδυ που δεν έλεγε να ξημερώσει. Για 

καλή μου τύχη, ήρθαν όλοι πολύ γρήγορα, μόλις είχα ανακαλύψει την 

ρήξη στην σπλήνα και είχα καταφέρει να σταματήσω μια μικρή 

εσωτερική αιμορραγία όταν όρμησαν στο δωμάτιο οι διευθυντές 

Πνευμονολογικού, Ορθοπεδικού, Χειρουργικής, Παιδιατρικής  και 

Νευρολογικής, μαζί με σχεδόν όλους τους γιατρούς. Παρέδωσα στον 

Διευθυντή και έκανα μερικά βήματα πίσω. Έλα κοντά, μου είπε. Με τα 

δάχτυλα παραμέριζε όργανα πλημμυρισμένα στο αίμα. Καυτηρίασε εδώ, 

παροχέτευσε εκεί. Μου έδινε οδηγίες  κι εγώ εκτελούσα. Μετά από δυο 

ώρες μ’ αυτό το βιολί κι ενώ ήμουν πασαλειμμένος με το αίμα του 

μικρού, γυρίζει και μου λέει: Έσωσες ένα παιδί, Σπυρίδη. Μεγάλο καλό 

του έκανες. Κι εγώ εκείνη την ώρα σφίγγομαι ολόκληρος να μην κλάψω 

και του απαντάω: Αμφιβάλω, δόκτωρ. Αμφιβάλω. 

Ένα μήνα τον κρατήσαμε μέσα. Ήταν πολύ νωρίς για να 

καταλάβουμε αν όλα ήταν κανονικά. Και ήταν και πολύ μικρός. Ανέπνεε 

καλά, έτρωγε, πονούσε και έκλαιγε, έχεζε και κατουρούσε άρα εκ 

πρώτης, ήταν υγιής. Αργότερα, πολύ αργότερα κατάλαβα τι του είχε 

στοιχίσει εκείνο το λεπτό που χρειάστηκα για να αποφασίσω τι να κάνω. 

Κάποιο πρωί ήρθαν οι γονείς του και τον πήραν. Εκείνη αμίλητη 

σκιά, τον άλλο δεν το έπαιρνε το μάτι σου, τον ήξερα κιόλας! Τον μανάβη 

έκανε με ένα φορτηγάκι. Ο Βασιλάκης το καλό παιδί, πεπόνια όλο γλύκα, 

καρπούζια μέλι και τέτοια. Όταν τον είδα μου ανέβηκε το αίμα στο 

κεφάλι και δεν κρατήθηκα. Πήγα κοντά. Άκου, του λέω, άμα τον 

ξαναφέρεις έτσι δεν θα σου τον φτιάξω. Με κοίταξε καλά - καλά και 

χαμογέλασε μαλακωδώς. Τι λες ρε κουμπάρε; Άμα χτυπήσει να το 

πετάξω δηλαδή; Άμα χτυπήσει όχι, του απαντάω. Αλλά το ξέρουμε κι οι 

δυο πως ο μικρός δεν χτύπησε μόνος του. Γύρισε εκεί κι έριξε ένα 

βλέμμα στη γύφτισσα, να την σκοτώσει. Άμα τον χαλάσεις ξανά, θα τον 

πάρω και θα τον αφήσω έτσι, με τα αίματα, μέσα στον καταυλισμό. Και 

θα γράψω επάνω μια πινακίδα με μεγάλα γράμματα, το έκανε ο 

Βασιλάκης το καλό παιδί. Και θα βρουν τρόπο οι δικοί σου να φτιάξουν 

την αδικία. 



Το Χρονικό Ενός Τυχαίου Θανάτου 

 

 

60 | Σ ε λ ί δ α  

 

Δεν είπε λέξη. Πήρε στα χέρια τον μικρό και έφυγε με τη γύφτισσα 

να τον ακολουθεί. Να πω τώρα, ότι ο μικρός δεν έπαθε ποτέ ξανά τα ίδια; 

Θα το πω. Να πω ότι τρόμαξε ο Βασιλάκης το καλό παιδί; Σιγά μη 

φοβήθηκε από την τσάκιση στη φωνή μου. Ναι, όταν ταράζομαι δεν το 

μαζεύω, χέστηκα. Πάντως, ο μικρός έγινε Γιώργης και έβγαινε με τον 

πατέρα του στη γύρα. Καμιά φορά, όποτε είχα ρεπό τους περίμενα στο 

μπαλκόνι να περάσουν κι  όποτε τους πετύχαινα κατέβαινα κι έπαιρνα 

κανένα φρούτο ή καμιά ντομάτα. Έριχνα ματιές στον γύφτο που τάχα δε 

με αναγνώριζε και χαμόγελα στον πιτσιρίκα. Τον ρωτούσα τι κάνεις αγόρι 

μου κι εκείνος συχνά κουνούσε το κεφάλι του, αλλά όχι πάντα. Κάποιες 

φορές ήταν χαμένος τελείως, σαν μην με άκουγε καν.  

Αυτό έγινε λοιπόν και έμεινα εδώ. Γιατί το πήρα τόσο βαριά, ε; Ε, τώρα 

αυτό έχει να κάνει με την δικιά μου την ανωμαλία και ένα ιπποτισμό 

μαλακισμένο που… τι να πω! Αν δεν υπάρχουν δεσμοί, δεν έχεις κάτι να 

χάσεις, πέρα από το εαυτό σου. Τα υπόλοιπα είναι έτσι κι αλλιώς χαμένα. 

Θα μπορούσα να πάω στους Γιατρούς χωρίς Σύνορα για να προσφέρω, 

να βρω ένα νόημα σε όλα αυτά. Φαίνεται όμως πως το νόημα βρήκε 

εμένα  πρώτο. Αυτό εμένα κι εγώ τον εαυτό μου. Και το Μπλε Τζόνυ. 

  



Το Χρονικό Ενός Τυχαίου Θανάτου 

 

 

61 | Σ ε λ ί δ α  

 

Τετάρτη, 17 Οκτωβρίου 2012 

Θριάσιο 

 

«Έλα μικρέ». 

«Τι τρέχει;» 

«Ήρθε η ώρα αδερφέ». 

«Ξεκινάω τώρα». 

… 

Όταν χτύπησε το τηλέφωνο, ο Δημήτρης βρισκόταν στις Πρέσπες 

για δουλειά και θα επέστρεφε το απόγευμα στο σπίτι του, στην 

Θεσσαλονίκη και στην Ελένη με την οποία εδώ και δυο χρόνια ζούσαν 

μαζί. Όμορφες λίμνες, άσχημη εποχή. Όλο μουντούς ουρανούς και 

θλιβερά χωριά. Μα του Δημήτρη εκείνη την μέρα, δεν του έφταιγε ούτε 

το φθινόπωρο, ούτε η μίζερη αισθητική της ελληνικής υπαίθρου.  

  Είχε στο αυτοκίνητο μια βαλίτσα με μερικές αλλαξιές και κάτι 

λίγα βασικά για το ταξίδι. Όχι στις Πρέσπες, αυτό δεν ήταν καν ταξίδι. Το 

άλλο, που ήξερε ότι θα χρειαζόταν σύντομα να κάνει. Οδοντόβουρτσα, 

αποσμητικό σε σπρέι, φορτιστή, παντελόνι και πουκάμισο κατάλληλα για 

την περίσταση, παπούτσια να ταιριάζουν, μέχρι και κάλτσες και μάλιστα 

καινούργιες. Τα είχε έτοιμα εδώ και δυο μήνες για όταν θα τα χρειαζόταν. 

Όταν τα έβαζε πρόχειρα στην βαλίτσα σκεφτόταν πως αυτή ήταν μια 

κάπως νοσηρή πρόνοια και δεν συνειδητοποιούσε ακριβώς ούτε τον λόγο 

που το έκανε ούτε καν ότι κάποια στιγμή θα χρειαζόταν να την ανοίξει 

την βαλίτσα. Φρόντισε πάντως τότε, για όλα τα αναγκαία. 

Τώρα βρισκόταν στον δρόμο για την Αθήνα. Στο Θριάσιο του είχαν 

πει να πάει, στην Ελευσίνα. «Να μην περάσω από το σπίτι;» είχε ρωτήσει 

κι ο Χρήστος του είχε απαντήσει κι αυτός με ερώτηση. «Τι να κάνεις στο 

σπίτι;» 

Την περίμεναν μήνες αυτή την στιγμή. Από τότε που ο γιατρός 

τους είπε πως δεν μπορούν να κάνουν τίποτα. Ούτε καν χημειοθεραπεία. 

«Τι κάνουμε λοιπόν;» ρώτησε τότε τον γιατρό. Εκείνος είπε επιστημονικά 



Το Χρονικό Ενός Τυχαίου Θανάτου 

 

 

62 | Σ ε λ ί δ α  

 

πως σ’ αυτές τις περιπτώσεις φροντίζουμε για την ποιότητα ζωής του 

ασθενή και συμπλήρωσε ανθρώπινα, κάνουμε δηλαδή τους 

καραγκιόζηδες. 

Ο Δημήτρης έφυγε τότε και γύρισε στην Θεσσαλονίκη, στη ζωούλα 

του, στη δουλίτσα του και στη γκόμενα που τον είχε βάλει μέσα στο 

βρακί της. Ο Χρήστος όμως έμεινε, στο πατρικό του στην Κοκκινιά, να 

κάνει τον καραγκιόζη μαζί με τον πατέρα του και να κοίτα εκείνη που 

χανόταν μέρα με την μέρα. Για έναν ολόκληρο χρόνο. Κι ενώ αυτός και ο 

πατέρας την είδαν να ξεφεύγει μέσα από τα χέρια τους, παρά τα 

καραγκιοζιλίκιά και όσο ποιοτική κι αν έκαναν την ζωή της φροντίζοντας 

να μην της λείψει τίποτα, ήρθε τελικά μια μέρα που εκείνη έπαθε κρίση 

και έπεσε. Ο όγκος πίεζε τώρα υπερβολικά τον εγκέφαλο της και ήταν 

ζήτημα ημερών πια, ίσως και ωρών. 

Έφτασε στο νοσοκομείο προχωρημένο απόγευμα και τους βρήκε 

όλους στο δωμάτιο. Όλους. Τον Χρήστο, τον πατέρα τους, τους θείους, τις 

θείες, τα ξαδέλφια. Και την μητέρα τους ξαπλωμένη με όλον αυτό τον 

κόσμο να μπαινοβγαίνει στο δωμάτιο, να στέκεται πάνω από το κρεβάτι, 

να μην έχει τίποτα να πει, να λέει μια μαλακία τελικά, να βουρκώνει, να 

κουνάει το κεφάλι, α, ρε Πόπη, α ρε Πόπη, να μουρμουρίζει και να 

βγαίνει έξω. Η Πόπη τους άκουγε και μούγκριζε κάτι ασυναρτησίες μιας 

και το κέντρο λόγου είχε καταστραφεί κι ο Δημήτρης σκέφτηκε πως αν το 

είχε ακόμα, ήξερε ακριβώς τι θα τους απαντούσε. Βρε, δε μου γαμιέστε 

ένας - ένας; 

Όταν τον είδε βούρκωσε και προσπάθησε να του μιλήσει. 

Μπέρδεψε τους φθόγγους, έβγαλε κάτι μασημένα μωρουδιακά λογάκια, 

άκουσε τον εαυτό της, μούγκρισε θυμωμένα και έβαλε τα κλάματα. 

Εκείνος, είχε αποθέματα και της είπε μια σαχλαμάρα γελαστή για να 

ξεχαστεί και να γελάσει κι εκείνη, όμως δεν έπιασε. Αφού την αγκάλιασε 

και την φίλησε και κάθισε λίγο δίπλα της, βγήκαν έξω αυτός, ο Χρήστος 

κι ο πατέρας τους. Του είπαν το πως και το γιατί κι από όλα όσα άκουσε 

συγκράτησε μόνο μια ερώτηση που τους έκανε ο γιατρός. Σε λίγο θα 

πέσει σε κώμα. Όταν θα γίνει αυτό  μπορούμε να την βάλουμε σε 



Το Χρονικό Ενός Τυχαίου Θανάτου 

 

 

63 | Σ ε λ ί δ α  

 

μηχανική υποστήριξη και να την κρατήσουμε ζωντανή. Μέχρι; Και για 

πάντα, αν θέλετε. Όμως δεν θα συνέλθει ποτέ. Πως το ξέρετε; Ο γιατρός 

χαμογέλασε, χωρίς να απαντήσει. Αλλιώς; Αλλιώς την αφήνουμε να φύγει.   

Στη βαλίτσα του είχε μαύρα ρούχα, εδώ και δυο μήνες. Στο μυαλό του 

τη γνώση εδώ και ένα  χρόνο. Όλα ήταν κανονισμένα. Όμως λύγισε  εκεί, 

στις σκάλες του Θριασιου μαζί με τον αδελφό του και τον πατέρα του. 

Γιατί από βαλίτσες κι από ρούχα κατάλληλα ήταν εντάξει. Όλα τα 

υπόλοιπα τους έλειπαν. 

Αφού συνήλθαν και οι τρεις και βρήκαν τρόπο να μιλήσουν χωρίς 

να κλαίνε, ο Δημήτρης περισσότερο γιατί οι άλλοι δυο ζούσαν 

καθημερινά την απώλεια  για παραπάνω από χρόνο και από δάκρυα 

ήταν χορτάτοι κάθισαν σε ένα παγκάκι στον κήπο του νοσοκομείου και 

άναψαν τσιγάρα, ήπιαν και καφέδες για να πάρουν τα πάνω τους μιας 

και η ώρα ήταν πια περασμένη. Ο πατέρας τους, ο Κώστας, ένας 

άνθρωπος με μικρό παράστημα και Μανιάτικο κεφάλι που όμως την 

Ποπίτσα την είχε μη βρέξει και μη στάξει, αναστέναξε κι άρχισε να 

μιλάει με το βλέμμα χαμένο έξω από τα κάγκελα, στα αυτοκίνητα που 

περνούσαν αραιά και που. 

«Πριν λίγους μήνες , περπατούσε ακόμα τότε, μπήκε να κάνει 

μπάνιο. Ήμασταν μόνοι, μεσημεράκι, εσύ έλειπε Χρηστάκη, ήσουν στο 

γραφείο». Έκανε μια μικρή παύση, κι εσύ έλειπες γενικώς, ίσα για να 

τραβήξει τζούρα. «Είμαι στην κουζίνα, της φτιάχνω φαγητό  κι 

ετοιμάζομαι ν’ ακούσω τον εξάψαλμο που δεν έχει αλάτι η μπριζόλα, 

αλλά τι να την κάνω που είχε τις κορτιζόνες για ψωμοτύρι. Ψήνω λοιπόν 

μοσχαρίσια κι εκείνη πλένεται, όπως μπορεί, είναι όμως στα καλά της. 

Μου μιλάει, μου γελάει, λέει και κανένα καλαμπούρι» χαμογελάει μόνος 

του και μουρμουρίζει «α ρε Πόπη». Ρίχνει το αποτσίγαρο στο 

πλακόστρωτο και το πατάει με τη σόλα. «Κι εκεί πού είναι όλα καλά, 

πατάει κάτι φωνές και κάτι κλάματα… τι να σου λέω. Τα χρειάστηκα. 

Τρέχω στο μπάνιο  και την βλέπω με τα εσώρουχα, καθισμένη στο χείλος 

της μπανιέρας να προσπαθεί να φορέσει το παντελόνι της πιτζάμας της 

για μπλούζα. Έχει περάσει στα χέρια τα πατζάκια και κάθεται εκεί, 



Το Χρονικό Ενός Τυχαίου Θανάτου 

 

 

64 | Σ ε λ ί δ α  

 

λιγωμένη στο κλάμα. Τι έπαθες ψυχή μου, τη ρωτάω. Κλαίει και δεν 

μπορεί να πάρει ανάσα. Δεν το κατάλαβα, μου λέει. Δεν το κατάλαβα 

πως ήταν παντελόνι». Σκουπίζει με την ανάστροφη τα μάτια του. «Εκεί 

κατάλαβα ότι χάθηκε η μητέρα σας. Εκεί, μέσα στο μπάνιο πέθανε η 

Πόπη μας κι ας παίρνει ακόμα ανάσες το κορμί της εκεί πάνω». 

«Δεν μου το ‘πες αυτό…» είπε ο Χρήστος. Για μια στιγμή κοίταξε 

τον αδελφό του που έπαιζε νευρικά με το ποτήρι του καφέ με το βλέμμα 

να μετράει κουτσουλιές στις πλάκες του δρόμου. Έτσι είναι λοιπόν;  Να 

πονάς και να μην ξέρεις είναι προτιμότερο; Να θέλεις να είσαι κομμάτι του 

πόνου και αυτός να σου ξεφεύγει. Και τώρα, δε ρωτάς, δεν λες «κι εμένα 

δεν μου είπες!» Μα, τι να σου πει κι αυτός κι εγώ… Κάθε μέρα τρως, 

κοιμάσαι, φοράς ρούχα. Δεν είναι νέα αυτά. Αυτά απλά τα ζεις. Έτσι και με 

την μαμά. Ή το ζεις ή όχι. Δεν λέγεται μετά. Πετάς μετά ένα ξερό «καλά» 

άμα σε ρωτήσει ο άλλος πως είστε ή τι έγινε σήμερα, και τελειώνεις. Δεν 

μιλάς για τη ζωή. Μιλάς για αυτό που περισσεύει. 

«Τι να σου πω ρε Χρήστο», ακούστηκε ξαφνικά ο Κώστας. «Τι να 

σου πω κι εσένα, τζάμπα να σε κάνω χάλια. Αφού το βραδάκι που 

γύρισες ήταν καλά, είπα να μην σου το χαλάσω. Να το ‘χεις για καλή 

μέρα. Άλλωστε, είχες την ευκαιρία να δεις και χειρότερα.  

Με όρκισε όμως μετά να μην αφήσω κόσμο να την δει σε τέτοιο 

χάλι, να χάνει τα λογικά της και να κάνει ασυναρτησίες. Γι’ αυτό από το 

καλοκαίρι και μετά δεν άφηνα κανένα να έρθει, μόνο το θείο σας τον 

Σίμο που τον είχε αδυναμία και δεν τον ντρεπόταν». 

«Και τώρα γιατί γίνεται πάνω λαϊκό προσκύνημα, ρε πατέρα;» Αυτή 

είναι η φωνή του Δημήτρη πριν ξεσπάσει η πραγματική χιονοθύελλα, 

σκέφτεται ο Χρήστος και σφίγγεται ολόκληρος. 

 «Τι λες ρε μαλάκα; Τι είναι αυτά που λες;» του απαντάει ξέπνοα, 

παραιτημένα. 

Σηκώνεται τότε ο Μανιάτης από το παγκάκι και ακουμπώντας στον 

ώμο τον Χρήστο του ρίχνει ένα κοφτό, Σπαρτιατικό «ήρεμα τώρα». 

Στέκεται έπειτα μπροστά από τον μικρό του. 

«Είδες ποιοι είναι εκεί πάνω, Μητσάκη;» ρωτάει. Είδα, απαντάει ο 



Το Χρονικό Ενός Τυχαίου Θανάτου 

 

 

65 | Σ ε λ ί δ α  

 

Δημήτρης. 

«Και τι να πω σ’ αυτούς που την αγαπάνε; Να τους πω μην έρθεις 

για αντίο; Δε θέλει κόσμο;» 

«Είδα κι άλλους που το ξέρεις κι εσύ πως ούτε να τους βλέπει δεν 

ήθελε». 

«Και ποιος είμαι εγώ για να τους πω να μην την δουν για τελευταία 

φορά; Ποιος είσαι εσύ; Τι σου δίνει αυτό το δικαίωμα, αγόρι μου;» ρωτάει 

ο Κώστας και παρά το ότι το βλέμμα του είναι σκληρό σαν την πέτρα, 

κρατάει τη φωνή βελούδινη και μπάσα, όπως όταν τους μιλούσε τότε που 

έκαναν τη μια σκανδαλιά μετά την άλλη για να τους συνετίσει. 

«Είσαι ο άντρας της. Εγώ ο γιος της», επιμένει ο μικρός. 

«Κι αυτοί τ’ αδέλφια της και τα δικά μου και οι πιο κοντινοί της 

φίλοι. Είναι η ζωή της που ήρθε να την χαιρετήσει», απαντάει ο πατέρας 

και πιάνει την Δημήτρη από τους ώμους. «Μαλάκωσε τη ψυχή σου μικρέ. 

Κανείς δεν φταίει. Ήρθε απλά η ώρα κι όσο πιο γρήγορα το χωνέψουμε, 

τόσο το καλύτερο για όλους.  Δεν έχεις εσύ περισσότερο δικαίωμα στη 

απώλεια από τους άλλους ανθρώπους. Ούτε και έχει ο Θεός ζύγι, να 

βάζει επάνω την θλίψη του κάθε ανθρώπου και να την μετράει χωριστά 

και να βγάζει πόρισμα, σα δικαστής, δεν τον νοιάζει τόσο του καθενός 

μας η δύσκολη ώρα. Ξέρεις εσύ πως νοιώθω εγώ, που πέρασα μαζί της 

σχεδόν τριάντα χρόνια; Ξέρω εγώ για σένα; Μόνο να φανταστώ μπορώ και 

τώρα, αυτή τη στιγμή, όσο κι αν σε νοιάζομαι που είσαι γιος μου, δεν 

μπορώ να μπω στη θέση σου. Ούτε κι εσύ στην δική μου, αλλά ούτε και 

του καθενός. Άμα πιστεύεις ότι μπορείς, πήγαινε εσύ επάνω και πες τους 

να φύγουν. Πες στον αδελφό της να φύγει, να πάει σπίτι του. Πες στη 

συννυφάδα της. Πες στην ανιψιά της. Μπορείς;» Του σηκώνει το κεφάλι 

με τις χούφτες και τον κοίτα με μάτια κόκκινα. «Εσύ θα έφευγες;» 

Κανείς δεν έφυγε μέχρι αργά το βράδυ. Οι τρεις του έμεινα μόνοι 

κοντά στις δώδεκα. Το επισκεπτήριο είχε τελειώσει από τις οχτώ, αλλά οι 

γιατροί τους αφήνουν τους ανθρώπους σε τέτοιες περιπτώσεις να μένουν 

όσο θέλουν και αντέχουν. Οι τρεις τους κάθισαν κοντά της όλη νύχτα, 

από αγάπη, από υποχρέωση, από ανάγκη αλλά και γιατί δεν είχαν που 



Το Χρονικό Ενός Τυχαίου Θανάτου 

 

 

66 | Σ ε λ ί δ α  

 

αλλού να πάνε.  Έπεσαν οι μορφίνες βουνό και την σκέπασαν σε ένα 

ήρεμο ύπνο, ατάραχο. Και κοντά στα ξημερώματα, έφυγε και το σώμα. 

Το άλλο πρωί, άνοιξαν  οι βαλίτσες κι οι ντουλάπες, βρέθηκαν 

κατάλληλα ρούχα κι έκαναν όλοι το καθήκον τους, όπως αρμόζει. Στο 

πατρικό τους στην Κοκκινιά, στο μοναδικό τριώροφο της σκυφτής 

γειτονιάς, ο Κώστας, ο Δημήτρης και ο Χρήστος, έπαιρναν και έδιναν 

αλμυρά φιλιά, έσφιγγαν χέρια και έψηναν καφέδες κι ας  το έβρισκαν 

αβάσταχτο έστω και να μιλάνε. Όταν τελικά έμειναν μόνοι τους το βράδυ, 

δίχως άλλους ανθρώπους, με τα ρούχα φορεμένα και τις κάλτσες να 

κολλάνε στα πόδια μέσα στα παπούτσια τους, διαπίστωσαν τι ήταν 

πραγματικά αβάσταχτο και τράβηξαν ο καθένας για μια γωνιά του 

σπιτιού. Μα σπίτι με τρεις γωνίες δε στέκει, γέρνει  και καθώς πέφτει, 

τους κρύβει όλους στα χαλάσματα. 

«Μέσα σε κάθε σπίτι υπάρχει πάντα ένας που είναι η κόλλα για 

όλους τους υπόλοιπους, η ρίζα για το δέντρο και όλα τα κλαδιά του. Κι 

άμα κοπεί η ρίζα, τα παίρνει  ο άνεμος  τα ξερόκλαδα και τα κάνει 

βόλτες». Έτσι του είπε ο θείος του ο Σίμος, που τη λάτρευε την αδελφή 

του, όρθιος στην πόρτα με το σακάκι στα χέρια λίγο πριν τους αφήσει. 

«Το Ποπάκι ήταν για μας αυτός ο άνθρωπος. Κοίτα μικρέ, που είσαι και 

στου διαόλου τη μάνα, μόνος σου, μη γίνεις ξένος. Παίρνε και κάνα 

τηλέφωνο». Ο Δημήτρης απάντησε μη λες βλακείες ρε θείε, αλλά ο Σίμος 

που τον ήξερε από μικρό ότι ήταν ατίθασος πολύ και δεν του άρεσε να 

δίνει λογαριασμό, δεν τον πίστεψε.  

Δυο μέρες μετά, έφυγε ο Δημήτρης για το σπίτι του στην 

Θεσσαλονίκη. Η Ελένη τον παρακαλούσε να κατέβει στην Αθήνα μαζί 

του, έστω για την κηδεία, όμως εκείνος δεν ήθελε. Της είπε να τον 

περιμένει. Ο Χρήστος τον αγκάλιασε και τον φίλησε. «Πότε θα σε δω;» τον 

ρώτησε. Εκείνος του είπε σε ένα μήνα, στα σαράντα κι έφυγε βιαστικά. 

Μια εβδομάδα μετά έφυγε και ο Κώστας που τώρα πια κάπνιζε το ένα 

μετά το άλλο τα τσιγάρα, με την νταλίκα δρομολόγιο για Σουηδία. «Την 

πήρα τη δουλειά Χρηστάκη». «Καλό θα σου κάνει ο δρόμος ρε πατέρα, 

καλά έκανες. Να ξεχαστεί λίγο το μυαλό σου». 



Το Χρονικό Ενός Τυχαίου Θανάτου 

 

 

67 | Σ ε λ ί δ α  

 

Κι έμεινε μόνος  μέσα στον πύργο. Κλειστά παντζούρια. Νύχτα ή 

μέρα. Σκοτάδι μες στη σκοτεινιά. Κι όλο σκεφτόταν ένα καράβι δεμένο 

σε κάποιο ντοκ πολύ σφιχτά, με κάβους χοντρούς να το κρατάνε 

κολλητά στην προκυμαία. Κι άξαφνα σπάει ο ένας με κρότο και 

παρασύρεται το πλοίο ακυβέρνητο. Και γύρω του λυσσάει το κύμα κι όλο 

αφρίζει η θάλασσα που δείχνει τόσο μεγάλη. Τόσο μεγάλη. 

  



Το Χρονικό Ενός Τυχαίου Θανάτου 

 

 

68 | Σ ε λ ί δ α  

 

Τρίτη, 03 Οκτωβρίου 2017 

Η Νεράιδα Των Δοντιών 

 

Μπήκε στο δωμάτιο πατώντας στις μύτες των ποδιών και 

πλησίασε το κρεβάτι. Σήκωσε απαλά το μαξιλάρι κι έψαξε από κάτω. 

«Που στο καλό είναι;» μουρμούρισε ψιθυριστά, μην τύχει και την πάρει 

χαμπάρι και ξυπνήσει κι άντε μετά να εξηγεί πρωί- πρωί τι έπαθε η 

νεράιδα και δεν μπόρεσε να έρθει. Κάποια στιγμή καθώς ψαχούλευε 

προσεκτικά, τα δάχτυλα της ακούμπησαν την διπλωμένη χαρτοπετσέτα. 

«Σ’ έπιασα μπασταρδάκι!» 

Την πήρε, την ψηλάφισε, κι αφού βεβαιώθηκε ότι δεν έπεσε το 

παράξενο περιεχόμενο της  μέσα στην νύχτα, την έχωσε στην τσέπη του 

τζιν της. Έσπρωξε τότε απαλά κάτω από το μαξιλάρι μια μικρή δόση 

μαγείας, τυλιγμένη σε κόκκινο γυαλιστερό χαρτί. Έφτιαξε τα μαλλιά της 

και πήγε στο παράθυρο. Σήκωσε το παντζούρι και τράβηξε την κουρτίνα 

να μπει μέσα ο φθινοπωρινός ήλιος. 

«Καλημέρα υπναρά μου!» είπε τραγουδιστά. «Σήκω ζουζούνι! Ώρα 

για σχολείο!» 

Εκείνος τεντώθηκε στο κρεβάτι, μισάνοιξε το μάτι και την είδε εκεί, 

μπροστά από το ανοιχτό παράθυρο. Αυτή η αχλή φωτεινή αύρα δεν είναι 

οπτικό ιδίωμα, ούτε οφθαλμαπάτη. Είναι εγκεφαλικό δημιούργημα, 

ηλεκτροχημικό και δεν έχει να κάνει τόσο με την ομορφιά ή την χάρη. 

Έχει να κάνει με τον ρόλο, με την σημασία του ανθρώπου που περιβάλει. 

Και οι μητέρες έχουν τόσο έντονη αυτή την ιδιότητα , που καθώς 

περνούν τα χρόνια, τα πνίγει όλα τα «μη», τα «θα με σκάσεις», τα «δε θα 

βάλεις μυαλό παιδάκι μου εσύ» και στο τέλος μένει κυρίαρχη αυτή μέσα 

στο αρχείο τον αναμνήσεων, τόσο που τρώει ακόμα και την μορφή τους 

και στην θέση τους βάζει κάτι άλλο, όμορφο και ζεστό, μια αίσθηση 

οικείου που δεν ξεφτίζει ποτέ.   

Γύρισε από την άλλη και κουκουλώθηκε μέχρι το κεφάλι. «Λίγο 

ακόμα», μουρμούρισε όμως αμέσως το μετάνιωσε. Άνοιξε τα μάτια και 



Το Χρονικό Ενός Τυχαίου Θανάτου 

 

 

69 | Σ ε λ ί δ α  

 

πετάχτηκε όρθιος. «Ώπα, κάτσε λίγο…» είπε και εκτόξευσε το μαξιλάρι 

στο πάτωμα. 

«Απίστευτο! Κοίτα μαμά!» είπε και γύρισε προς το μέρος της. Το 

μούτρο του έλαμπε ολόκληρο, τα μάγουλα του κατακόκκινα, τα μάτια 

του γεμάτα φως και το χαμόγελο του τεράστιο. Και φαφούτικο. «Ήρθε η 

νεράιδα των δοντιών!»  

Εκείνη έβγαλε ένα επιφώνημα έκπληξης και θαυμασμού. 

Απίστευτο, πραγματικά! «Σοκολάτα; Σλουρπ!» και έγλυψε τα χείλη της. 

«Τυχεράκια! Μακάρι να μου έπεφταν κι εμένα τα δόντια!» 

Γέλασε ο Κωνσταντίνος, γέλασε και η Ελένη. Πήρε όλη τη 

γλυκουλιά του τότε ο μικρός, όλο τσαλίμια και πονηριά και  πήγε κάτι 

να ρωτήσει. «Μαμά…» «Ούτε να το σκέφτεσαι μεγάλε! Δεν παίζει να την 

φας τώρα! Δημητριακά θα φας για πρωινό κι άμα θέλεις! Αλλιώς έχει και 

μπάμιες από χθες!» «Μπλιαχ!» φώναξε εκείνος και σηκώθηκε κρατώντας 

σφιχτά στη χούφτα του τη δόση μαγείας που του είχε φέρει η καλή, η 

τυλιγμένη στην λάμψη των μυθικών πλασμάτων, νεράιδα των δοντιών. 

 

Nutty Berry 

 

Τα πρωινά της ήταν όμορφα και αγωνιώδη. Ώρες - ώρες 

αναρωτιόταν και το έλεγε συχνά στον Δημήτρη, γιατί να μην υπάρχει 

λίγη μαγεία στον κόσμο, ρε γαμώτο! Να ‘χεις ένα ραβδάκι, να το κάνεις 

ένα «τσακ», να φορτώνει τις τσάντες στο αυτοκίνητο ή να φοριούνται μόνα 

τους τα παπούτσια του μικρού, να ετοιμάζεται το πρωινό ή τέλος πάντων 

να τα κάνει για λίγο να σ’ ακούνε τα σκασμένα που πρέπει να του πω 

πέντε φορές πλύνε τα δόντια σου καλέ μου! Κι όταν τελικά του βάζω τις 

φωνές με κοιτάει σαν να είμαι εξωγήινος. Έχει κάνει κι ένα στόμα… Ε, 

καλά. Και τι φωνάζεις, μου λέει. 

 Ο Δημήτρης γελούσε με μια δόση περηφάνιας για την Ελένη που 

τα κατάφερνε τελικά αλλά και για τον Κωνσταντίνο που έβαζε ψηλά τον 

πήχη! Εκείνη το καταλάβαινε και δεν ήξερε αν έπρεπε να τον φιλήσει ή 



Το Χρονικό Ενός Τυχαίου Θανάτου 

 

 

70 | Σ ε λ ί δ α  

 

να τον σιχτιρίσει. Συχνά έκανε και τα δύο. Και τα απογεύματα που 

πάσχιζε εκείνος να τον ετοιμάσει για να τον πάει κολυμβητήριο εκείνη 

γελούσε με τη ψυχή της κι ούτε που κουνιόταν από την πολυθρόνα για 

να τον βοηθήσει. Θα τα κατάφερνε, πάντα τα κατάφερνε. Άσε που ήταν 

απολαυστικό θέαμα!  

Από τότε που ο Κωνσταντίνος άρχισε να πηγαίνει στο σχολείο, η 

Ελένη ντυνόταν πρακτικά. Όμορφα, αλλά πρακτικά. Γιατί είναι άλλο να 

προσπαθείς να διασχίσεις την αυλή του σχολείου με το αμμοχάλικο, 

φορτωμένη τσάντες, μπουφάν, κολατσιό  στο ένα χέρι και με το άλλο να 

σέρνεις τον σπόρο που θέλει τρία λεπτά πριν χτυπήσει το κουδούνι να 

παρατηρήσει τις κάμπιες που σέρνονται κάτω από τα πεύκα, πάνω σε 

ψηλά τακούνια και άλλο να κάνεις ακριβώς το ίδιο πράγμα με ένα ωραίο 

μποτάκι. Άλλο να το κάνεις με εφαρμοστή φούστα και άλλο με το τζινάκι 

σου, εντάξει;  

Τα έκανε λοιπόν όλα όπως έπρεπε, με άγχος και χαμόγελο, με 

νεύρα και αγάπη. Κι όταν τον βόλευε τελικά και τον άφηνε μόνο του στο 

σχολείο και έμπαινε ξανά στο αυτοκίνητο για να πάει στην δουλειά, 

φόρτωνε έναν Κραουνάκη στο cd, τέρμα τα ηχεία και έφευγε 

τραγουδώντας ενώ παράλληλα προσπαθούσε να μην νοιώθει τύψεις που 

του είχε φωνάξει νωρίτερα του αγοριού της και που είχε νευριάσει. 

Καταραμένη σχιζοφρένια, θα σκεφτεί κανείς όμως σίγουρα, αυτός ο 

κανείς δεν διατέλεσε ποτέ του μητέρα.  

Εκείνο το πρωί, ο Κωνσταντίνος ήταν πολύ χαρούμενος και 

ενθουσιασμένος που κατάφερε και το έβγαλε τελικά το δόντι που του 

κουνιόταν  γιατί αυτό σήμαινε πως μεγάλωνε, δυνάμωνε και θα έτρεχε 

πιο γρήγορα. Μπορεί ακόμα και να γινόταν ο Σπάιντερμαν ή ο Θορ! 

Μέσα στο κέφι του, ήταν πολύ συνεργάσιμος κι έτσι, η Ελένη, όταν 

έφτασε στο σχολείο δεν έδειχνε λες και είχε παλέψει με αρκούδα. Για την 

ακρίβεια, ήταν στα καλύτερα της.  

Λυγερή και αεράτη, απλή και στην τρίχα, αυτό που βγαίνει στην 

αναζήτηση της Google αν πληκτρολογήσει κάνεις την λέξη "μιλφάκι» και 

πατήσει enter. Της το είχε κολλήσει αυτό το «μιλφάκι» ο γιούτσος ο 



Το Χρονικό Ενός Τυχαίου Θανάτου 

 

 

71 | Σ ε λ ί δ α  

 

Δημήτρης, που καμιά φορά, αν είχε δουλειά στο κέντρο, περνούσε από 

το ξηροκαρπάδικο, έχωνε το κεφάλι του μέσα στην πόρτα και της 

πετούσε ένα «Ω ρε μάνα μου, τι μιλφάκι είσαι συ!» κι έφευγε μετά, ο 

γελοίος, χωρίς να τον νοιάξει αν εκείνη την ώρα είχε πελάτες στο μαγαζί 

που πάντα έμεναν με το στόμα ανοιχτό. Όσοι το καταλαβαίναν δηλαδή, 

γιατί συνήθως ήταν μεγάλοι σε ηλικία και δεν τα έπιαναν καλά κάτι 

τέτοια πειράγματα του εικοστού πρώτου αιώνα. Εκείνη τρελαινόταν απ’ 

τα νεύρα και ήθελε να του πετάξει το βάζο με τα μακαντέμια, που ήταν 

και βαρύ αλλά στα κρυφτά, την έφτιαχνε κιόλας και δεν έχανε ευκαιρία 

να του το δείχνει. 

Παρά το ότι ήταν και ένοιωθε όμορφη όμως, ήξερε πως ο 

Δημήτρης δεν θα περνούσε από το μαγαζί γιατί λογικά θα είχε φτάσει 

ήδη στην Ξάνθη για να μιλήσει με τον Τούρκο και να κλείσει την 

δουλειά με τα λινά που του τα είχε παραγγείλει εδώ και ένα μήνα σχεδόν 

το ξενοδοχείο κι ακόμα τα περίμενε. Ήταν μέσα στο άγχος όλες αυτές τις 

μέρες μη στραβώσει η δουλειά, μεγάλος λογαριασμός το πεντάστερο και 

καλός πελάτης. Οπότε, λογικά δεν θα την έβλεπε στα καλύτερα της. Πάλι 

με τις χοντρές κάλτσες και το κολάν θα την έβρισκε στο σπίτι. «Σόρυ 

φιλαράκι! Έχασες!» 

Το μαγαζί το είχε ο πατέρας της εκεί,  από το ενενήντα δύο, όταν 

έφυγε από το σπίτι. Γύρισε στην Δράμα, που είχε πέντε ανθρώπους 

δικούς του και έφτιαξε το ξηροκαρπάδικο στην Βενιζέλου. Τότε ο δρόμος 

είχε τα χάλια του και τα ενοίκια ήταν φθηνά. Παλιά μαγαζιά με 

εκκλησιαστικά είδη, φούρνοι με παξιμάδια, είδη ραφτικής, κάτι λευκά 

είδη και νεοτερισμοί, τέτοια πράγματα. Τώρα όμως, είχαν κλείσει όλα 

εκτός από ένα μαγαζί που πουλούσε κεριά και λιβάνια και το 

ξηροκαρπάδικο. Η γειτονιά είχε πάρει τα πάνω της κι έχε γεμίσει καφέ 

και εστιατόρια. Τα πλακόστρωτα στενά ήταν καθαρά και γεμάτα ζωή. Η 

Ελένη το ανέλαβε το μαγαζί λίγα χρόνια πριν και επειδή ήταν γέννημα 

θρέμμα σαλονικιά, ήταν αλέγκρα και ο κόσμος την γούσταρε με τα “με” 

και τα “σε” της. Το είχε φτιάξει κουκλίστικο, με ρουστίκ πάγκους, γυάλες, 

φρουτιέρες, τσουβάλια, τσίγκινα δοχεία και κάτι ρετρό ζυγαριές και 



Το Χρονικό Ενός Τυχαίου Θανάτου 

 

 

72 | Σ ε λ ί δ α  

 

ραδιόφωνα κι ήταν όταν έμπαινες μέσα, το κατώφλι του σωστή 

χρονομηχανή που σε έβγαζε καρφί στο δίχρωμο πλακάκι των πιο ωραίων 

λαϊκών της Πρωτοψάλτη. Του άλλαξε και όνομα όταν της το έγραψε ο 

πατέρας της κι από «Ξηροί Καρποί ΙΩΑΝΝΙΔΗΣ» το ονόμασε «Nutty 

Berry», λίγο γιατί της φάνηκε αστείο το λογοπαίγνιο με το όνομα της 

ηθοποιού αλλά πολύ περισσότερο γιατί και η ίδια ήταν κάπως nutty και 

σίγουρα berry. Γλυκόξινο και άγριο, του δάσους, όπως της έλεγε κι ο 

Δημήτρης.  

Αν και όταν πρωτοήρθε στην Δράμα, τότε που αποφάσισαν μαζί με 

τον Δημήτρη να αφήσουν αυτός την τεχνική υποστήριξη μηχανημάτων 

εστίασης σε ολόκληρη την Μακεδονία κι αυτή το σερβιτοριλίκι, κοντά 

στα τριάντα και οι δύο, δοκιμασμένοι ο καθένας μόνος και οι δυο μαζί 

μετά από εφτά χρόνια διαβαθμίσεων από την βάρια καψούρα, στην 

αδιαφορία και τελικά σε εκείνο που μένει αν κανείς τα καταφέρεις ως 

εκεί, δεν μπορούσε ούτε να το βλέπει το μαγαζί. Μίζερο και βρωμιάρικο, 

σε όλα του λειψό. Κι ο πατέρας της, αγύριστο κεφάλι. Λέξη δεν σήκωνε 

και όσο κι αν προσπαθούσε να του βάλει στο μυαλό την ιδέα πως έπρεπε 

να γίνουν κάποιες αλλαγές αν ήθελε να συνεχίσει το μαγαζί να είναι 

βιώσιμο εκείνος δεν άκουγε κουβέντα. Η Ελένη έκανε υπομονή και 

συνέχιζε να δουλεύει υπάλληλος στον πατέρα της, όχι από ανάγκη για 

δουλειά, αλλά από ανάγκη για πατέρα. Κούτσο, στραβό, λίγο; Πατέρα 

πάντως. 

«Τώρα ρε μανάρι, εμείς το σκεφτήκαμε καλά αυτό που πάμε να 

κάνουμε; Θα φύγουμε από την Θεσσαλονίκη και θα πάμε στην Δράμα; 

Αλήθεια;» έτσι την ρώτησε ο Δημήτρης λίγες μέρες πριν φύγουν οριστικά 

από την πόλη. Είχε χρόνια που την παρακαλούσε ο πατέρας της να πάει 

στην Δράμα και να βοηθήσει στο μαγαζί. Η Ελένη δεν ήθελε να αφήσει 

την Θεσσαλονίκη, όμως το ήξεραν και οι δυο πως αν ήθελαν να κάνουν 

οικογένεια, έπρεπε να βρουν λίγο πιο σταθερές δουλειές. Λιγότερα 

ταξίδια για αυτόν, λιγότερα ξενύχτια για εκείνη. Και το μαγαζάκι ήταν 

μια καλή λύση. Έτσι έλεγε, όμως ο Δημήτρης που την είχε ζήσει αρκετά 

πια, ήξερε πως δεν ήταν η δουλειά που της έλειπε, αλλά ο πατέρας της. 



Το Χρονικό Ενός Τυχαίου Θανάτου 

 

 

73 | Σ ε λ ί δ α  

 

Όταν ο Πέτρος έφυγε οριστικά από το σπίτι, η Ελένη ήταν δώδεκα 

χρονών. Ήταν γενικώς ένας απόμακρος, σκληρός άνθρωπος, αγριωπός, 

που μάλλον την γκάστρωσε την μάνα της και την πήρε. Είχε κι ένα 

κώδικα τιμής του εβδομήντα, στρυφνό και χουντικό, που του επέβαλε να 

την αποκαταστήσει την Ματίνα και να μην την αφήσει αστεφάνωτη. Την 

αποκατέστησε και την στεφάνωσε ένα βουνό κέρατα κι όταν η Ματίνα 

ξύπνησε ένα πρωί χειραφετημένο πλάσμα, μπουχτισμένη από την 

κοροϊδία, του πέταξε όλα τα ρούχα από το μπαλκόνι και τον έστειλε από 

το σπίτι. 

Η Ελένη τα είδε, τα άκουσε και τα ένοιωσε όλα. Ήταν αρκετά 

μεγάλη και έτσι όπως τους είχε πιάσει τρέλα μέσα στον χωρισμό, δεν 

κρατούσαν τα προσχήματα για χάρη της. Στα δεκαπέντε χρόνια που ήταν 

μαζί με τον Δημήτρη, είχαν μετρήσει εκατοντάδες ώρες ψυχανάλυσης 

του απόηχου αυτού του χωρισμού και μετά από λίτρα αλκοόλ και καφέ, 

ήταν πια αρκετά καλά. Μπορούσε ας πούμε πια, να μιλάει με τον 

πατέρα της χωρίς να τρέμει μην τον θίξει και εξαφανιστεί ένα βράδυ. 

Μεγάλη πρόοδος! 

Άνοιξε τα ρολά, άναψε τα φώτα, έβαλε μουσική, παρήγγειλε διπλό 

καπουτσίνο από το καφέ της γωνίας και άρχισε να τακτοποιεί ενεργειακά 

μιξ και ωμά αμύγδαλα για αθλητές, αμύγδαλα φίλε και ινδοκάρυδο 

τριμμένο για νοικοκυρές, κράνμπερι, τσία και ιπποφαές για μοδάτους, 

σπόρια για χασομέρηδες και πίνατς με πάπρικα για πότες, χαρούμενη, 

ανάλαφρη και ξεχασμένη στην καθημερινότητα της που την κούραζε 

αφάνταστα ώρες – ώρες κι όμως λάτρευε δίχως να το καταλαβαίνει το 

κάθε της λεπτό. 

«Γεια σου ρε κόρη!» ακούστηκε η φωνή του Πέτρου ξαφνικά. 

«Καλώς τον πατέρα!» απάντησε εκείνη και φώτισε το πρόσωπο της. «Τι 

κάνεις; Πως κι από ‘δω;» 

Εκείνος πήγε και την φίλησε. «Είχα δουλειά στο κέντρο και 

πέρασα να σε δω». Η Ελένη δεν ρώτησε τι δουλειά. Είχε ρωτήσει πολλές 

φορές και έπαιρνε πάντα την ίδια απάντηση: Ε, μια δουλειά. 

«Καλά έκανες. Θες καφέ;» της απάντησε πως δεν ήθελε και πριν 



Το Χρονικό Ενός Τυχαίου Θανάτου 

 

 

74 | Σ ε λ ί δ α  

 

προλάβει η Ελένη να του πει άλλη κουβέντα, άρχισε. Αυτό τι είναι πάλι, 

γιατί είναι έτσι το τσουβάλι με τα στραγάλια, οι γυάλες σου θέλουν λίγο 

καθάρισμα, λάμπα να βάλεις εδώ, να τα φωτίζει, στη βιτρίνα δεν έβαλες 

ακόμα κουβερτούρα, θα βγει ο Νοέμβρης όπως το πας και δεν έλεγε να 

σταματήσει. 

Τον είχε απειλήσει πως θα φύγει. Ή εγώ ή εσύ, δεν γίνεται αλλιώς. 

Κι αυτός, που είχε εκείνο τον κώδικα του εβδομήντα μέσα του και 

ένοιωθε και τύψεις ενώπιον Θεού κι ανθρώπων να το πετάξει το παιδί του 

από το μαγαζί, βγήκε τελικά στην σύνταξη. Από τότε, κάθε τόσο, 

περνούσε από το μαγαζί και της έλεγε από καμιά μαλακία αλλά την 

Ελένη δεν τη ενοχλούσε πια. Της αρκούσε που τον έβλεπε κι ας της 

έκανε υποδείξεις. Κι ας μην ήξερε για την ζωή του απολύτως τίποτα. Που 

τρώει, που διασκεδάζει, που αγαπάει, που πονάει. Τίποτα. Καμιά φορά 

πιανόταν κατευθείαν με τις οδηγίες για την σωστή λειτουργία ενός 

ξηροκαρπάδικου που ξεχνούσε να ρωτήσει ακόμα και για τον εγγόνο του. 

Η Ελένη στην αρχή θύμωνε μαζί του όμως τώρα πια, απλά λυπόταν. Για 

εκείνον. Και το παιδί που δεν είχε παππού να του αξίζει. 

Ήρθε κι έφυγε ο Πέτρος  που για χάρη του άλλαξε όλη της τη ζωή. 

Για να μπορεί μια στο τόσο να τον βλέπει, να τον ακούει, να τον μυρίζει, 

να περιμένει από αυτόν την λύση στα μεγάλα τα προβλήματα και το χάδι 

στη στραβή, το πάμε πάλι και το μη φοβάσαι, το έλα και το αντίο. Ήρθε 

κι έφυγε κι έμεινε πίσω ένα άρωμα Old Spice, ανάκατο με ψημένο 

αμύγδαλο και κακάο. Και η αγωνία μήπως δεν γυρίσει ξανά, μήπως 

χαθεί όπως τότε και πρέπει πάλι να αλλάξει πόλη για να είναι κοντά του.  

«Κι άντε να πείσω πάλι τον Δημήτρη!» σκέφτηκε και συνέχισε να 

τακτοποιεί ξηρούς καρπούς και τρελαμένα μούρα, μέσα στο Nutty Berry 

ενώ ο Κραουνάκης φορτωμένος τα δυο παλτά του εκοβε βόλτες από τα 

ηχεία. 

 

  



Το Χρονικό Ενός Τυχαίου Θανάτου 

 

 

75 | Σ ε λ ί δ α  

 

Παρασκευή, 04 Δεκεμβρίου 2015 

Ποπ-κορν 

 

 

Η Δράμα είναι μια πόλη καθώς πρέπει. Σουλουπωμένη, με αυλές 

φρεσκοβαμμένες, μπαχτσέδες περιποιημένους, την προβλεπόμενη 

αναρχία των ελληνικών πόλεων και τυπικά ευγενικούς ανθρώπους. Είναι 

μια ήσυχη επαρχιακή πόλη κατάλληλη για να κάνεις οικογένεια και να 

μεγαλώσεις παιδιά. Ακούγετε βαρετό, όμως πριν ο επισκέπτης βυθιστεί 

στην πλήξη, αν καταφέρει και διασχίσει την ανιαρή συμβατικότητα της 

μέχρι τα ανατολικά της όρια, θα βρει την λύτρωση στον καταυλισμό των 

τσιγγανών. Μπροστά στην θέα του και λίγο πριν πιστέψει κανείς ότι έχει 

πέσει σε σφάλμα στο μάτριξ, μπορεί να αναφωνήσει «Ω, Θεέ μου! Είναι 

αληθινή πόλη!» 

Μέσα σ’ εκείνο το μίζερο συρφετό πραγμάτων και πρόχειρων 

σκεπών, ο πολιτισμένος άνθρωπος αναγνωρίζει τα προβλεπόμενα μέτρα 

αξιολόγησης της δικής του ευτυχούς ανωτερότητας, ο ιερέας την αμαρτία 

μαντρωμένη μακριά από μας, η πόρνη ξηγημένο μίσθιο, ο τοπικός 

πολιτικός άρχων φθηνές ψήφους του πεντάευρου, κι ο Γιωργάκης 

μεγαλώνει ελεύθερος. Πραγματικά ελεύθερος, χωρίς περιορισμούς. 

Χωρίς κοινωνικές επιταγές, χωρίς χαρτιά, χωρίς θεό για να λατρεύει, 

χωρίς εκπαίδευση, χωρίς παπούτσια και παιχνίδια. Τα άλλα παιδιά τον 

αποφεύγουν γιατί είναι αλλόκοτος, απόμακρος με ένα βλέμμα βαθύ που 

τα ανατριχιάζει. Έτσι, είναι ακόμα πιο ελεύθερος. Παίζει με τις κότες το 

πρωί κι άμα καμία τον τσιμπήσει ή τον στραβοκοιτάξει, την πάει 

μαδημένη στην μάνα του κι ας ξέρει πως είναι του γείτονα. Τα βολεύει 

μετά ο πατέρας του με κάνα δυο κιλά φρούτα και χαζά χαμόγελα. 

Ο Γιωργάκης έχει κάνει πολλές δουλειές αλλά ο πατέρας του τον 

είχε για άχρηστο. 

«Κοίτα με όταν σου μιλάω μαλακισμένο!» του έλεγε και τον 

τραβούσε από τον ώμο για να γυρίσει να τον κοιτάξει. Εκείνος έβλεπε το 



Το Χρονικό Ενός Τυχαίου Θανάτου 

 

 

76 | Σ ε λ ί δ α  

 

στόμα του να ανοιγοκλείνει και καταλάβαινε. Καταλάβαινε πως ο γέρος 

του ήταν ένα κοπρόσκυλο και η μοναδική του φυλακή. 

«Το φορτηγάκι δεν το παίρνεις, δε πιάνεις μια για μανάβης! Σιγά 

μην κατέβει ο άλλος από το σπίτι του να ψωνίσει πατάτες από σένα, που 

ούτε να τους κοιτάς δε θες! Άχρηστος ρε πούστη μου!»  

Τον έστειλε στα φανάρια. Τον έφαγαν οι Πακιστανοί. Δεν έχει και 

πολλά φανάρια στη Δράμα και τα δυο καλά είναι πιασμένα. Να τον 

στείλει στον Βασιλόπουλο με τη μάνα του; Πολύ μεγάλος, δεν περνάει 

για ταλαιπωρημένο παιδάκι. Ήταν και ψηλό το τσογλάνι.  

Καθώς ο χειμώνας μπαίνει και πέφτουν βαριές οι ομίχλες και τα 

μαύρα σύννεφα να σε πλακώσουν, δεν την αντέχει τόση ξαφνική 

καταχνιά ο άνθρωπος. Φωτίζει τις γωνίες του, στολίζει τα γύρω του και 

γιορτάζει. Και στην Δράμα, γιορτάζουν σαράντα ολόκληρες μέρες μέσα 

στον καταχείμωνο, από της Αγίας Βαρβάρας μέχρι μετά τα Φώτα. 

Ολόκληρη η πόλη γεμίζει από κόσμο που ψάχνει τρόπο να ξεφύγει από 

την χειμωνιά και να χαρεί, να ξοδέψει και να αγοράσει ζαχαρωτές και 

αχνιστές μερίδες χριστουγεννιάτικης χαράς. 

Ένα τέτοιο πρωινό, ανήμερα της Αγίας Βαρβάρας τον τράβηξε ο 

πατέρας του από τα στρωσίδια και τον έβγαλε στην παγωνιά. Το είδε 

κάπως έντρομος στην αρχή, αδιάφορος μόλις ξύπνησε, με λατρεία μόλις 

το καβάλησε. Ήταν ένα ποδήλατο που μπροστά του έσπρωχνε πάνω σε 

δύο ρόδες ένα τεράστιο κόκκινο κουβούκλιο και μία στρογγυλή χοάνη 

σαν στόμα χάλκινου θηρίου. 

«Θα φτιάχνεις καλαμπόκι και μαλλί της γριάς στην Ονειρούπολη. 

Τα κανόνισα όλα, μέχρι και άδεια έχεις κωλόπαιδο, κοίτα μη βγάλεις 

φράγκα, θα στα σπάσω τα πόδια», του είπε ο πατέρας του και τον 

έσπρωξε πάνω στο τρίκυκλο ποδήλατο. 

Ήταν τρισάθλιο. Χιλιοχτυπημένο, βρώμικα τα τζάμια του, 

ξεθωριασμένο το κόκκινο του όμως εκείνον δεν τον ένοιαζε, στην αρχή 

γιατί δεν έδινε σημασία. Αργότερα γιατί το αγαπούσε. Η σέλα ήταν 

φθαρμένη και η αλυσίδα δεν γύριζε καλά. Η μηχανή του ποπ-κορν 

έδειχνε πιο παλιά από αυτόν και η χοάνη για το μαλλί της γριάς πιο 



Το Χρονικό Ενός Τυχαίου Θανάτου 

 

 

77 | Σ ε λ ί δ α  

 

γέρικη από την ίδια την γριά. Το καβάλησε όμως και το ίδιο βράδυ 

στήθηκε στο πεζοδρόμιο έξω από την μεγάλη γιορτή των Χριστουγέννων. 

Από εκείνη την πρώτη μέρα, αυτός και η μηχανή του ποπ-κορν 

έγιναν ένα. Όταν άναβαν τα φώτα και η γεννήτρια,  το βουητό τους τον 

διαπερνούσε ολόκληρο  κι όταν το καλαμπόκι ζεσταινόταν κι άρχιζε να 

τινάζει το μεταλλικό καπάκι και να πέφτει σαν χαρωπή βροχή στην 

μηχανή, γέμιζε το είναι του από έναν ρυθμό που όμοιο του δεν είχε 

νοιώσει. Κι έπειτα ήταν κι η μυρωδιά, αυτό το άρωμα που σκορπούσε 

ευωδιαστές υποσχέσεις και τον έκανε να νοιώθει χορτάτος, όχι από φαΐ 

αλλά από όσα ο κόσμος νοιώθει ότι αγοράζει με ένα κουτί βουτυρωμένα 

ποπ-κορν. 

Περνούσαν γελαστοί γονείς και παιδιά από μπροστά του κι επειδή 

ήταν μικρός, ένα κουτσό χαμόγελο του, αρκούσε να ανοίξει τα 

πορτοφόλια τους. Κοιτούσαν όλοι μαγεμένοι να γεμίζει χάρτινα κουτιά με 

ποπ-κορν ή να φτιάχνει τεράστια καλάμια με μαλλί της γριάς. Άμα 

εκοβε τη φάτσα του γονιού και την έβρισκε του γούστου του, έριχνε λίγο 

μπλε χρώμα στο δοχείο κι έκανε μπλε μαλλί. Με το καιρό και με τα 

γούστα, έμαθε να κάνει ολόκληρα ουράνια τόξα από μαλλί της γριάς και 

όλοι τον έψαχναν τον γυφτάκο για να κάνει τα μαγικά του. Έβαλε και 

του έγραψαν με ωραία κίτρινα γράμματα πάνω στην κόκκινη λαμαρίνα 

της μηχανής «Γιωργάκης ο Μάγος» και τον ζητούσαν με το όνομα του οι 

ψαγμένοι γονείς για να πάρουν με το ενάμισι ευρώ τους όση παραπάνω 

χαρά μπορούσαν για τα παιδιά τους.  

Εκείνος τους κοιτούσε στο πρόσωπο κι έφτιαχνε ακριβώς ότι του 

έλεγαν. Άσε που δεν του έλεγαν και πολλά «ένα, δυο ποπ-κορν, ένα 

μαλλί» και φτάνει. Καλός ήταν για να φτιάχνει ποπ-κορν αλλά 

διαπίστωσε ότι ο κόσμος δεν ήθελε να ξέρει τίποτα παραπάνω για αυτόν. 

Κι αυτό τον βόλευε μια χαρά. 

Ο πατέρας του δεν του μίλησε ξανά. Έφερνε τα φράγκα που ήθελε 

και αυτό του αρκούσε μέχρι που ψόφησε ο σκύλος και ησύχασε ο 

καταυλισμός. Όταν πέθανε, ο Γιωργάκης ήταν πια δεκαπέντε. Πούλησε 

το φορτηγάκι, έδωσε τα λεφτά στην μάνα του και με κάτι λίγα που 



Το Χρονικό Ενός Τυχαίου Θανάτου 

 

 

78 | Σ ε λ ί δ α  

 

κράτησε, πέταξε το ποδήλατο και προσάρμοσε την μηχανή του ποπ-κορν 

σε ένα τρίκυκλο πετρελαίου και αρχισε να γυρίζει τα χωριά, από 

πανηγύρι σε πανηγύρι. Μέχρι και σε βαφτίσεις τον φώναζαν. 

Καβαλούσε την μηχανή που δεν πήγαινε με παραπάνω από 

σαράντα και ταξίδευε μαζί της, απαλλαγμένος εξαιτίας της από κάθε 

σύγχρονη φυλακή, ερωτευμένος μαζί της, με τον βόμβο της να χαϊδεύει 

τα σωθικά του και να μπερδεύετε με την ανάσα του, ενώ πίσω του 

έβγαινε πυκνός καπνός από την τρύπια εξάτμιση, που έκανε τον δρόμο 

του μαγικό, πνιγμένο στο ντουμάνι και την χαρά που κουβαλούσε μέσα 

στο τσίγκινο δοχείο. 

  



Το Χρονικό Ενός Τυχαίου Θανάτου 

 

 

79 | Σ ε λ ί δ α  

 

Τετάρτη, 13 Σεπτεμβρίου 2017 

Το «Θέλω» και το «Γιατί» 

 

 

 

 

«Αυτά είναι ρε φίλε!» μονολόγησε ο Σωτήρης και σήκωσε ψηλά το 

H&K USP. Το κοίταξε με καμάρι και ένα λοξό χαμόγελο, κούμπωσε τον 

γεμιστήρα, όπλισε την θαλάμη και ασφάλισε. «Μόνο να κουνηθεί ο 

καριόλης… Μόνο να κουνηθεί» συνέχισε ενώ περνούσε το όπλο στην 

ζώνη του. 

Ο Ιορδάνης τον πλησίασε χαμογελώντας. Φορούσε αλεξίσφαιρο 

γιλέκο και είχε όλο τον επιχειρησιακό εξοπλισμό πάνω του. 

«Να σου πω ρε Σωτηράκη», είπε καθώς πλησίαζε. «Γαμάς 

καθόλου;» 

Πήρε το γιλέκο του Σωτήρη και τον βοήθησε να το φορέσει. «Γιατί 

σε κόβω να πηγαίνει η μαλακία σύννεφο. Που νομίζεις ότι πάμε ρε 

μαλάκα; Σε κανένα μαφιόζο του Μπρονξ; Στη Ψηλή Ράχη πάμε ρε να 

μαζέψουμε έναν μπάρμπα που φύτεψε πέντε κανναβουριές!» 

Γέλασαν και οι οχτώ της ομάδας, μαζί και ο διοικητής που είχε 

φοβερό άγχος για το σημερινό. Μπάρμπας ή όχι, ο άνθρωπος των 

βουνών έχει δικούς του νόμους και δεν θα φοβηθεί να τους εφαρμόσει. 

Ένα βόλι με δυο σκάγια για γουρούνι ανοίγει τρυπά μεγάλη σαν μπάλα 

του μπάσκετ σε έναν άνθρωπο. Κι εκεί πάνω, αν και δεν έχουν ιδέα από 

μπάσκετ, πάνε όλοι στο κυνήγι του αγριόχοιρου. Ξέρουν καλό σημάδι. 

«Ρε, μόνο να κουνηθεί σου λέω! Τον γάμησα», συνέχισε ο Σωτήρης. 

«Εσύ τουλάχιστον θυμάσαι κολλητέ» είπε κοιτάζοντας τον Ιορδάνη «τι 

μπορεί να κάνει ο Σώτος με το κουκλάκι το USP, από τη σχολή. Δυο 

εξάμηνα για τις επιδείξεις εμένα είχε ο Καραδεμίρης». 

«Γιατί ρε Σωτηράκη, και να ήθελε να πάει στην επίδειξη κανένας 

άλλος τον άφηνες; Σα μωρό χτυπιόσουν! Όλοι πάσο κάναμε, μη σε 

πάρουν και τα κλάματα!» 



Το Χρονικό Ενός Τυχαίου Θανάτου 

 

 

80 | Σ ε λ ί δ α  

 

Πάλι γέλια και πειράγματα στον Σωτήρη που αν και έλεγε πολλά 

κι είχε και κάτι μπράτσα σαν κορμούς δέντρων, έκανε λίγα. Καλόψυχος 

ο μπαγάσας αλλά είχε ο πατέρας του μεγάλο θέμα με τον Τσαρλς 

Μπρόνσον και όταν ήταν μικρός πρέπει να είδε δεκάδες φορές το “The 

Mechanic” και τον «Εκτελεστή της Νύχτας» και κάπως το είχε πιστέψει 

ότι με ένα περίστροφο αυτός μόνος του, μπορούσε να ξεκάνει Κόζα 

Νόστρα και Γιακούζα μαζί. 

 Περνούσε καλά στην Δράμα. Είχαν περάσει κιόλας πέντε χρόνια 

από τότε που πήρε την μετάθεση. Ο Σωτήρης τον είχε βοηθήσει πολύ. 

«Έλα κολλητέ, θα πάθεις την πλάκα σου. Δεν έχει ρε τίποτα εδώ, θα δεις. 

Το πιο βαρύ να πάμε να μαζέψουμε κανέναν ξεκούτη γέρο που νόμιζε 

πως επειδή του χαμογέλασε η σερβιτόρα τον γουστάρει κιόλας και την 

στρίμωξε σε τίποτα σκοτάδια. Πολύ φούντα παίζει, λίγο πουταναριό 

μαύρο, κανένας λαθραίος από Βουλγαρία και κάτι λίγα μαχαιρώματα 

στα χωριά, ξέρεις ο ένας τον πεθερό του, ο άλλος τον γύφτο που πήγε να 

του βουτήξει τίποτα από τον πάγκο, τέτοια. Θα σκυλοβαρεθείς μαλάκα 

μου!» 

Ήταν ακριβώς αυτό που χρειαζόταν. Μακριά από την βία μέχρι να 

βρει την άκρη του. Την βρήκε. Και την άκρη και όλα τα υπόλοιπα μέχρι 

εκεί. Έμαθε πως να είναι αστυνομικός παροπλισμένος, μακριά από τους 

τσαμπουκάδες της πόλης. Έμαθε πως να κρατάει το στόμα του κλειστό. 

Έμαθε πως να προσφέρει με άλλους τρόπους. Έμαθε πως να 

καψουρεύεται στα ίσια. Και πως να μην είναι μαλάκας ολκής. Έμαθε να 

λέει «κι εγώ» στα «σ’ αγαπώ» της Δέσποινας. Έμαθε με την Δέσποινα. Και 

πως να λέει »ευχαριστώ» όταν η θεία Συμμέλα του είπε «και καλούς 

απογόνους». Έμαθε και ποντιακά για το γλέντι. Και τα χόρεψε μια χαρά. 

Και έμαθε ακόμα πως το να τρως τις Κυριακές με τα πεθερικά σου λύνει 

μια θαλπωρή που έχει τις ρίζες της βαθιά στον χρόνο. 

Είχαν περίπου δώδεκα μήνες παντρεμένοι και όλοι τους είχαν για 

χρυσό ζευγάρι. Προσπαθούσε να μην δίνει δικαιώματα στη γειτονιά και 

απαντούσε πάντα ευγενικά και τυπικά σε όσους συνταξιούχους 

καθηγητές ή εφοριακούς τον ρωτούσαν για το παρελθόν του, την γενιά 



Το Χρονικό Ενός Τυχαίου Θανάτου 

 

 

81 | Σ ε λ ί δ α  

 

του ή τον τόπο του. Σκεφτόταν πως ίσως τον είχαν για ξιπασμένο. Ίσως να 

πίστευαν πως επειδή είχε μεγαλώσει στην Αθήνα τους έβλεπε όλους αφ' 

υψηλού, γι’ αυτό και τους κρατούσε σε απόσταση. Εκείνος όμως 

προσπαθούσε απλά να γίνει κάτι νέο, να κλειστεί μέσα στο ήσυχο 

επαρχιακό κουκούλι του και να κρύψει ότι είχε μέσα του και τον έκανε 

να ντρέπεται. Και η αλήθεια ήταν πως ντρεπόταν για πολλά. Όμως δεν 

μπορούσε να γυρίσει τον χρόνο πίσω. Το μόνο που μπορούσε να κάνει 

ήταν να φροντίσει ο μπροστά χρόνος να είναι διαφορετικός και κατά 

κάποιο τρόπο, ανθρώπινος. Και ως προς αυτό τουλάχιστον, έδειχνε να 

είναι στον σωστό δρόμο. 

Καλώς ή κακώς -καλώς για αυτόν, πιθανότατα κακώς για εκείνη- 

είχε βρει στα μάτια της Δέσποινας ένα φως που ελειπε από την γκρίζα 

του ύπαρξη. Μια ανατολή του Ρενουάρ, μια ποιητική έκρηξη του 

Κίπλινγκ, μία σύσπαση στο κορμί του Μπαρίσνικοφ, ένα πλάνο κοφτό 

του Κισλόφσκι, ένα παραλήρημα του Προυστ –γαμώ τη Φρόσω μου, 

γαμώ και τις κουλτουριάρικες μαλακίες της! Είχε βρει τον άνθρωπο του 

και στο διάολο η τέχνη όλη, μαζί και οι ποιητές της. Χωρίς πολλά- πολλά 

και ροζ φραμπαλάδες, την είχε πατήσει για τα καλά μαζί της. Γιατί; Γιατί 

απλούστατα ήταν υπέροχο, καλόψυχο πλάσμα. Και γιατί τα βυζιά της 

έστεκαν περήφανα και προκλητικά σαν πυραμίδες του Χέοπα, στητά, 

ολόρθα και μυτερά όπως εκείνη η καρτ- ποστάλ με το απόλυτο βυζί και 

την βουνοκορφή της Σαντορίνης. 

«Πως είναι η κουμπάρα μου;» τον ρώτησε ο Σωτήρης όταν μπήκαν 

οι δυο τους στο περιπολικό. Πίσω τους ακολουθούσαν άλλα τρία 

οχήματα με ζευγάρια συναδέλφων σε μια ακόμα επιχείρηση που θύμισε 

περισσότερο εκδρομή παρά δίωξη εγκλήματος. 

«Καλά είναι αδελφέ», απάντησε ο Ιορδάνης και ο Σωτήρης τον 

κοίταξε λοξά. 

«Μη μου λες εμένα μαλακίες ψηλέ. Εσένα σε ξέρω χρόνια και την 

Δέσποινα από παιδί. Σας πάντρεψα μαλάκα μου! Τι λέω; Σας τα ‘φτιαξα 

ρε! Παπάρια καλά είναι!» του απάντησε κάπως χοντροκομμένα, με τον 

τρόπο που έχουν όσοι αγαπάνε πραγματικά να μιλάνε στους ανθρώπους 



Το Χρονικό Ενός Τυχαίου Θανάτου 

 

 

82 | Σ ε λ ί δ α  

 

τους δικούς του, λίγο σαν γονείς που μαλώνουν τα παιδιά τους και λίγο 

σαν βόθροι που ξεπλένουν ότι περισσεύει από τις πορσελάνινες λεκάνες. 

«Την είδα προχθές στο δρόμο. Σαν το βόδι πήγαινε, λίγο έλειψε να με 

σκοτώσει. Χαμπάρι δεν πήρε. Τι έχει ρε μαλάκα το κορίτσι, λέγε.» 

Ο Ιορδάνης άναψε τσιγάρο και κατέβασε το παράθυρο. 

«Θέλει παιδί» απάντησε. 

«Κι εσύ δε θέλεις;» ρώτησε και ο Ιορδανής χαμογέλασε και κοίταξε 

προς τον φιδωτό δρόμο. «Κι εγώ θέλω παιδί. Αυτό είναι το πρόβλημα.» 

Ο Σωτήρης δεν μίλησε, μόνο του έριξε μια κοφτή ματιά ενώ 

οδηγούσε. 

«Έχει περίπου οχτώ μήνες που προσπαθούμε. Εντάξει, ωραίο είναι 

το σεξ έτσι χύμα, δε λέω. Είναι σαν να έρχεσαι κοντά στην φύση κάθε 

φορά που πηδάς χωρίς μέτρα, ξέρεις, σαν να πηγαίνεις για ελεύθερο στο 

Φρακτό ή σε κανένα ξεκομμένο ξερονήσι και να αναπνέεις αληθινό 

οξυγόνο, να βλέπεις τον ουρανό χωρίς κεραίες και σύρματα. Πως να στο 

πω… τον πρώτο καιρό ήμασταν συνέχεια ο ένας πάνω στον άλλο. Μου 

έλεγε καλημέρα κι εγώ ήθελα να την βάλω κάτω και να της πετάξω τα 

μάτια έξω, έβγαινα από το μπάνιο και το μόνο που την ένοιαζε ήταν να 

μου τον αρπάξει! Μαλάκα σου λέω, κοιταζόμασταν και θέλαμε να 

πηδηχτούμε, τέτοιο πράγμα! Λες και καταπίναμε όλη μέρα βιάγκρα!» 

«Ε τι γκρινιάζεις τότε ρε ψηλέ; Εγώ ξέρεις τι πρέπει να κάνω για να 

πετύχω τέτοια φάση με γκόμενα;» τον ρώτησε ο Σωτήρης γελώντας. 

«Όλα είναι στο μυαλό αδελφέ.» ξεκίνησε να λέει ο Ιορδάνης. «Όταν 

πέρασαν δυο- τρεις μήνες έτσι, με τέτοια απερίγραπτα γαμήσια και δεν 

γινόταν τίποτα, άρχισαν να πέφτουν τα φτερά μας. Ξέρεις τι μας έφτιαχνε 

τόσο; Η προοπτική. Η πιθανότητα ή μάλλον η βεβαιότητα ότι θα 

γινόμασταν γονείς. Ήμασταν σαν εθισμένοι, σαν πρεζάκια για σεξ μόνο 

και μόνο γιατί νοιώθαμε πως θα…» σταμάτησε και πέταξε το αποτσίγαρο 

του. «Κι όταν δεν γινόταν τίποτα η προοπτική έγινε ανησυχία. Και έπαψε 

να ‘χει πλάκα. Γιατί από κει που ήμασταν δυο καψούρηδες, υγιέστατοι 

και ικανοί για όλα, ξαφνικά ανακαλύψαμε ότι κάποιος ή και οι δυο, δεν 

είναι και τόσο υγιής τελικά. Υπάρχει πρόβλημα. Φυσικά τώρα έχει 



Το Χρονικό Ενός Τυχαίου Θανάτου 

 

 

83 | Σ ε λ ί δ α  

 

γυρίσει μπούμερανγκ όλη η κατάσταση. Από τη μια δεν τολμάμε καν να 

σκεφτούμε ότι θα μείνει έγκυος, από την άλλη με το που τελειώσει το σεξ 

και γίνει η δουλειά το μυαλό μου πάει κατευθείαν εκεί και κάθε μήνα 

που την βλέπω να ξαπλώνει στον καναπέ με πόνους περιόδου σκέφτομαι 

πως τζάμπα προσπαθούμε. Γι' αυτό είναι μαύρο το Δεσποινάκι. Κι εγώ 

βέβαια, αλλά εκείνη το ‘χει πάρει πιο βαριά». 

«Πήγατε σε γιατρό;» ρώτησε ο Σωτήρης. 

«Πήγαμε πριν δυο εβδομάδες. Σήμερα θα βγουν τα αποτελέσματα 

αλλά όπως το είδε το θέμα μας είπε πως απλά δεν έτυχε ακόμα. Τώρα, 

πως γίνεται να μην έτυχε με τόσο πράμα, τι να σου πω ρε Σώτο…» 

Ο Σωτήρης δεν ήξερε τι να απαντήσει. Κοιτούσε νευρικά γύρω του 

και ξεφυσούσε ψάχνοντας κάτι αστείο ή κάτι έξυπνο να πει, να φτιάξει 

λίγο τα κέφια του φίλου του. Τελικά βρήκε και είπε ακριβώς το λάθος 

πράγμα, τόσο λάθος που δεν το καταλαβαίνεις παρά μονάχα αν έχεις 

ζήσει την γέννηση ενός ανθρώπου ή την αγωνία της προσμονής της. 

«Έλα μωρέ μαλάκα μου, τι να τα κάνεις τα παιδιά; Μια χαρά 

κουκλάκια είστε κι έτσι!» 

Ο Ιορδάνης του χαμογέλασε και είπε ένα ευχαριστώ κοφτό για να 

μπορέσει να αλλάξει θέμα, όχι τόσο γιατί τον ενοχλούσε αλλά γιατί 

μπροστά στην δική του ανεπάρκεια ο φίλος του ένοιωθε αμήχανα. 

«Να κάνω ένα παιδί. Να κάνουμε παιδάκι. Να κάνουμε μωρό». 

Όταν φτάσει απρόσκλητη τέτοιου είδους σύνταξη λέξεων στο μυαλό του 

ανθρώπου, ασχέτως φύλλου, αλλάζει συθέμελα και οριστικά ο τρόπος 

θεώρησης του κόσμου αλλά και ο τρόπος χρήσης της ίδιας της γλώσσας. 

Το «να κάνω» δίπλα στο «μια ομελέτα, ένα μπάνιο, ένα κέικ, τον μαλάκα» 

βγάζει καταπληκτικά απλό νόημα. Η πράξη αποκτά εύκολα ουσία και 

εικόνα ακόμα κι αν πρόκειται να κάνει κάποιος τον μαλάκα. Όταν όμως 

αμέσως μετά το «να κάνω» μπει το «ένα παιδί», δεν υπάρχει λογικό ον 

πάνω στον πλανήτη που να μην ξοδεύει από μερικά δευτερόλεπτα έως 

και μερικά χρόνια ώστε να μπορέσει να επεξεργαστεί το νόημα αυτού του 

«κάνω». Αυτό το «να κάνω» μετατοπίζει τόσο εσωτερικό φορτίο που συχνά 

το σαπιοκάραβο μας μπάζει επικίνδυνα νερά. Γιατί το να κάνεις μια 



Το Χρονικό Ενός Τυχαίου Θανάτου 

 

 

84 | Σ ε λ ί δ α  

 

ομελέτα έχει την πλάκα του. Όμορφη, ταχτοποιημένη ομελέτα με 

τσένταρ, φρέσκο κρεμμυδάκι και μπέικον, απολαυστικότατη. Να κανείς 

όμως έναν άνθρωπο; Να κάνεις τον μπαμπά; Να κάνεις τον προστάτη; 

Τον δικαστή; Τον δάσκαλο; Τον χαμάλη; Να κάνεις τα πάντα για έναν 

άλλο άνθρωπο; Ε, λοιπόν, αυτό πάει πολύ! Ή μήπως όχι; 

Κάποιο βράδυ, από τα πρώτα, ίσως και στον πρώτο μήνα που 

προσπαθούσαν με την Δέσποινα κι αφού είχαν ρουφήξει ο ένας τα 

ζουμιά του άλλου με τόσο κέφι και ευφάνταστα ανοίγματα, σε τέτοιο 

βαθμό που αν τους ρωτούσαν οι μεγάλοι λόγιοι της Ανατολής, θα 

μπορούσαν να προσθέσουν δυο καλά κεφάλαια στο Κάμα Σούτρα, εκείνη 

αποκοιμήθηκε γυμνή και εξουθενωμένη πάνω στον καναπέ. Ο Ιορδανής 

είχε την μαλακισμένη συνήθεια μετά το σεξ να ξυπνάει για τα καλά κι 

έτσι, πήρε μια παγωμένη από το ψυγείο και βγήκε στο μπαλκόνι. Ενώ το 

πουλί του προσπαθούσε ακόμα να καταλάβει αν το χτύπησε τραίνο ή 

οδοστρωτήρας, το μυαλό του κατακλυζόταν από χαρούμενες ορμονούλες 

που φορούσαν όλες σέξι στρινγκάκια. Κι ανάμεσα σ’ εκείνο το τρελό 

πάρτι του εγκεφάλου του, σκέφτηκε για πρώτη φορά αυτό το φανταστικό 

«να κάνω παιδί». Ήπιε τρεις παγωμένες τελικά μέχρι να καταφέρει να 

ισορροπήσει αυτό το «κάνω παιδί» με το «κάνω το γαμήσι της ζωής μου», 

την προοπτική και το δεδομένο, ενώ μπρος στα ματιά του εναλλάσσονταν 

τα βυζιά της Δέσποινας που ανεβοκατέβαιναν άγρια με τα μικροσκοπικά 

δαχτυλάκια κάποιου γιου, ο ολοστρόγγυλος πισινός της καθώς τριβόταν 

πάνω του, με κάτι χαμογελαστά ματάκια κάποιας κόρης, η μέση της 

Δέσποινας καθώς έστριβε και προσπαθούσε να του τον ξεριζώσει με 

πιπίλες, μπιμπερό και κλαψιάρικα μουτράκια, το στόμα της ανοιχτό να 

βαριανασαίνει και να ψιθυρίζει «σκίσε με» με το γαλήνιο πρόσωπο ενός 

μωρού που κοιμόταν ατάραχο. Κι ανάμεσα στην απολυτή ηδονή και τον 

απόλυτο τρόμο κατάφερε να αποκρυπτογραφήσει αυτή την εξωγήινη 

πρόταση και να πιάσει όλα τα επίπεδα ανάγνωσης της, καταλήγοντας στο 

συμπέρασμα πως τελικά η καύλα δεν είναι τυχαίο γεγονός και σίγουρα 

δεν είναι διαθέσιμη μόνο προς τέρψη αλλά κυρίως ως μηχανισμός 

συνέχειας και μιας ουσίας παράξενης, μαζοχιστικής και εκτός λογικής. 



Το Χρονικό Ενός Τυχαίου Θανάτου 

 

 

85 | Σ ε λ ί δ α  

 

Είναι ομολογουμένως παράλογη η επιθυμία να ανταλλάξει κάποιος 

τέτοια ονειρεμένα ερεθιστική πραγματικότητα, τόση απόλαυση και ηδονή, 

τέτοια έκρηξη σεξουαλικότητας που σε κάνει να νοιώθεις σαν βουδιστής 

μοναχός στην πρώτη του βόλτα με το magic bus της κόκας, για κάτι που 

υποθέτεις πως έχει παστελ χρώματα, είναι χνουδωτό και τρυφερό και θα 

προσφέρει απλόχερα και ποικιλοτρόπως σκατά, σίγουρα μέχρι να 

τελειώσει με την εφηβεία, μπορεί και για καμιά δεκαριά χρόνια 

παραπάνω. Η επιλογή είναι προφανής, κι όμως, η ανθρωπότητα 

συνεχίζει να διαλέγει λάθος. Ο Ιορδάνης τότε, θυμήθηκε το φιστίκι και το 

παχύδερμο και σκέφτηκε πως ίσως οι άνθρωποι είναι εκπαιδευμένοι να 

κάνουν αυτή την λάθος επιλογή. Μετά όμως, αναρωτήθηκε για ποιο λόγο 

κάποιος που έχει σώας τας φρενας να εκπαιδεύσει το παιδί του να 

παραιτηθεί από κάτι που θυμίζει έντονα ονείρωξη και να επιλέξει τον 

δρόμο του οχετού. Κατέληξε λοιπόν στο προφανές. Δεν είναι θέμα 

εκπαίδευσης η επιλογή αυτή αλλά γονιδιακός, προαιώνιος κώδικας. 

Είναι μέσα σε κάθε κύτταρο του κορμιού μας γραμμένη με μεγάλα, 

φανταχτερά γράμματα, μεγαλώνει με κάθε μπουκιά σπαγγέτι που 

καταναλώνουμε, με κάθε εισπνοή, με κάθε γουλιά μοχίτο. Όποτε 

αρρωσταίνουμε, αρρωσταίνει μαζί μας. Όποτε γελάμε, γελάει κι αυτή. 

Όποτε διψάμε, διψάει όσο κι εμείς. Κι όποτε κοιμόμαστε, δουλεύει 

ασταμάτητα μέσα σε όνειρα και δεινά του ύπνου για να πετύχει το σκοπό 

της. Εμείς είμαστε η Σιγκούρνει Γουίβερ κι αυτή ένα φρικιαστικό 

εξωγήινο παράσιτο στο σώμα μας. Κι ο μόνος τρόπος για να γλυτώσουμε 

από αυτήν, είναι να πέσουμε μαζί της στην υψικάμινο.  

Έφτασε λοιπόν σε τρομερά επίπεδα αποδοχής της βιολογικής 

υπεροχής του εγωιστικού γονιδίου κι αφού ξεμπέρδεψε με το «κάνω» και 

τον νέο του ρόλο κατά τις τρεις τα ξημερώματα κι αποφάσισε να πάει για 

ύπνο ευτυχής, πλήρης και τρομοκρατημένος, ξεπετάχτηκε μέσα στο 

μυαλό του ένας ακόμα πιο ενοχλητικός προβληματισμός. «Βιολογικός 

νόμος, εντάξει. Αλλά εγώ, στην πραγματικότητα, γιατί κάνω παιδί;» 

Σηκώθηκε, πήγε στο ψυγείο και το άνοιξε. Διαπίστωσε πως δεν 

υπήρχε άλλη παγωμένη. Άνοιξε το ντουλάπι κάτω από τον νεροχύτη, 



Το Χρονικό Ενός Τυχαίου Θανάτου 

 

 

86 | Σ ε λ ί δ α  

 

πήρε μια ζεστή τελικά και επέστρεψε στο μπαλκόνι. Το πρωί σηκώθηκε 

από την καρέκλα του, μπήκε μέσα και ξύπνησε την Δέσποινα. Του 

τρίφτηκε ναζιάρικα και γαμήθηκαν για καλημέρα. Πλύθηκαν, ντύθηκαν, 

ήπιαν έναν χαρούμενο καφέ και έφυγαν βιαστικά για τις δουλειές τους 

δίχως κανείς να ξέρει γιατί τελικά, τέτοια καταπληκτικά γαμήσια αυτές 

τις μέρες. 

 

Πες το και θα γίνει  

 

Η επιδρομή στην Ψηλή Ράχη ήταν υλικό για κωμωδία. Έφτασαν 

στο χωριό τέσσερα περιπολικά με οχτώ μπάτσους και φάρους 

αναμμένους. Όρμισαν φουριόζικα στον κεντρικό και έφτασαν στο σπίτι 

του κυρίου Δημοσθένη Σελευκίδη, ορεσίβιου και κομμάτι στριφνού 

τύπου κατά τα λεγόμενα των γειτόνων. Μπροστά ο Ιορδάνης και πίσω του 

ο Σωτήρης με το USP στο χέρι. «Κρυψ’ το ρε μαλάκα, ρεζίλι θα γίνουμε!» 

του είπε πριν χτυπήσει την πόρτα ο Ιορδάνης. 

«Καλά μαλάκα μου, μου το λες αυτό αφού σου σώσω τη ζωή! 

Χτύπα τώρα!» του απάντησε και έκανε νόημα στους άλλους έξι να 

πλησιάσουν. Ο Ιορδάνης χτύπησε και περίμενε. Χτύπησε ξανά, 

αστυνομία ανοίξτε την πόρτα, είπε και περίμενε ξανά. Πάλι τίποτα. 

«Άνοιξε αμέσως την πόρτα γιατί θα την σπάσουμε! Αστυνομία!» 

«Στάσου καλέ που θα τη σπάσεις. Στάσου, έχω και τ’ αρθριτικά 

μου…» ακούστηκε μια φωνή και τρία λεπτά μετά φάνηκε στην πόρτα μια 

γιαγιά κοντά ενενήντα χρονών που στηριζόταν σε ένα μεταλλικό «πι». 

Τους κοιτούσε περίπου ενοχλημένη και περίπου δίχως να τους ξεχωρίζει.  

«Τι έπαθες και φωνάζεις βρε σατανά», είπε κοφτά. 

Σάστισαν όλοι όμως ο Σωτήρης κατάφερε να χώσει το USP βαθιά 

στη θήκη του -γαμώτο, πάλι αφλογιστία το κέρατο μου!- και να την 

ρωτήσει αν αυτό ήταν το σπίτι του Σελευκιδη. Τι το ήθελε… 

Ποιανού Σελευκιδη, ρώτησε η γριά. Καμιά τριάντα πέντε θα ‘ναι. 

Μεγάλο σόι. Ποιανού Δημοσθένη, του Πέτρου, του Αναστάσιου ή του 



Το Χρονικό Ενός Τυχαίου Θανάτου 

 

 

87 | Σ ε λ ί δ α  

 

Κωστίκα; Του Κωστίκα του κουτσού ή του Κωστίκα με τ’ αμπέλια. 

Υπέθεταν με τ’ αμπέλια. Που άλλου να τα έβαζε τα χασισόδεντρα ο 

Δημοσθένης; Α, του Κωστίκα μου, εδώ είναι. Τον γιο μου θέλετε. 

Έπεσαν πιο χαμηλά τα μπλε σαγόνια. Μένει ακόμα με την μάνα 

του, για τον Θεό! Στον καφενέ τους είπε πως ήταν. 

Μπήκαν ξανά στα περιπολικά με φάρους αναμμένους και σειρήνα 

να ραγίζει τους σοβάδες των χωριατόσπιτων. Όταν έφτασαν στον καφενέ ο 

Δημοσθένης Σελευκίδης του Κωστίκα με τα αμπέλια και της γριάς 

μούμιας τους έκανε νόημα να τον πλησιάσουν. Εδώ παιδιά, εδώ. Καθίστε 

να πιούμε ένα τσιπουράκι στα γρήγορα και πάμε μετά, έτοιμος είμαι. Αν 

και επικράτησε μια αμήχανη στιγμή κατά την οποία οι μισοί περίπου θα 

το έπιναν ένα τσιπουράκι στα γρήγορα και οι άλλοι μισοί προσπαθούσαν 

να εξηγήσουν στους πρώτους  όλους τους λόγους για τους οποίους κάτι 

τέτοιο θα ήταν θέμα για πρωτοσέλιδο την επόμενη μέρα, τελικά 

αποφάσισαν να φύγουν, κυρίως γιατί ο Ιορδάνης βιαζόταν να γυρίσει και 

δεν ήθελαν να του το χαλάσουν. Τον μάζεψαν τον μπάρμπα - Δημοσθένη 

και πίσω στα κεντρικά χωρίς να μάθουν αν τελικά ο Σελευκίδης 

προτιμούσε το κυνήγι, το μπάσκετ ή και τα δυο. 

«Φίλε, να πηγαίνεις για σύλληψη και ο ύποπτος να σε προσκαλεί 

σε τσίπουρο… αξία ανεκτίμητη!» είπε ο Ιορδάνης όταν αυτός και Σωτήρης 

βρέθηκαν μόνοι στο γραφείο της υπηρεσίας.  

«Αφού το ξέρει μωρέ ότι θα τον αφήσουμε, τι να τον κάνουμε το 

μπάρμπα. Πλημμέλημα θα πάει, κάνα δυο χιλιάρικα θα του βγει, το 

πολύ» απάντησε ο Σωτήρης καθώς έκρυβε προσεκτικά το πολύτιμο USP 

του. 

«Θα κάνεις τα χαρτιά; Έχουμε ραντεβού με τον γιατρό σε καμιά 

ώρα και δεν θα προλάβω.» είπε ο Ιορδάνης ενώ ήδη μάζευε τα πράγματα 

του για να φύγει. 

Ο Σωτήρης τον κοίταξε βαθιά και απάντησε με πολύ σοβαρή φωνή, 

μπάσα, σχεδόν ραδιοφωνική: «ότι θέλει ο αδελφός». Είχε περίπου ένα 

ύφος σαν να του είχε ζητήσει τσιγάρο ένας μελλοθάνατος με καρκίνο 

στον πνεύμονα κι αυτός ένοιωθε ηθικά υπόχρεος, να κάνει την τελευταία 



Το Χρονικό Ενός Τυχαίου Θανάτου 

 

 

88 | Σ ε λ ί δ α  

 

επιθυμία του πραγματικότητα. Ο Ιορδάνης χαμογέλασε. 

«Να σου πω ρε Σώτο…» είπε και ο άλλος απάντησε ότι θες. «Εκείνη 

την εκπομπή με την Τζοβάνα Φραγκούλη που έδειχνε όταν ήμασταν 

πιτσιρικάδες, την έβλεπες;» 

Το μούτρο του Σωτήρη άστραψε. «Πες το και θα γίνει! Φυσικά. Τον 

έχω παίξει κανένα εκατομμύριο φορές με τη Τζοβάνα! Γιατί;» 

Ο Ιορδάνης γέλασε. «Φαίνεται αδερφούλη μου! Φαίνεται!» 

 

Ένα της συμπάθειας και της Συμπόνιας 

 

Βρέθηκε στο αυτοκίνητο του μόνος μετά από μία μέρα που αν και 

γενικώς άδεια, φάνταζε ατελείωτη. Υπέθεσε πως έφταιγε ο αέρας του 

βουνού, το υπερβολικά πολύ οξυγόνο για την σωματική κατάπτωση και 

την ηθική απαξίωση. Πίστευε πως αυτό το σύντομο ταξίδι στην Ψηλή 

Ράχη και στα όρια της ανέγγιχτης φύσης τον είχε  βάλει σε ένα ανούσιο 

ενοχικό συλλογισμό –για τον οποίο κατά βάση έφταιγε σίγουρα η μάνα 

του που τον είχε μαλώσει κάποια στιγμή όταν ήταν πέντε χρονών και 

πέταξε τόσο ανέμελα στον δρόμο το περιτύλιγμα από μία τεράστια, 

λαχταριστή, ζαχαροπασπαλισμένη, ροζ τσιχλόφουσκα με γεύση 

φράουλα- που όλο περιστρεφόταν γύρω από τα εγκλήματα της 

ανθρωπότητας ενάντια στις γενιές που θα ακολουθούσαν. 

Το να στέκει στην άκρη του χωριού, εκεί που ο πολιτισμός με όλες 

του τις παρεμβάσεις τελειώνει οριστικά και ξεκινά το παρθένο, 

προστατευόμενο δάσος, ένας τόπος που έχουν περπατήσει ελάχιστοι 

άνθρωποι, τον έκανε να νοιώθει σαν να σήκωνε την φούστα της μητέρας 

φύσης για να μπορέσει να δει το πράσινο εσώρουχου της. Κι έπειτα, όταν 

επέστρεψε στην πόλη, βρήκε τον εαυτό του υπερβολικά γοητευμένο από 

τις προκλητικές, παρθένες καμπύλες και την φαντασίωση όσων 

βρίσκονταν τόσο κοντά του μα δεν μπορούσε να δει εξαιτίας αυτού του 

έκφυλα πράσινου εσώρουχου, που δεν μπορούσε ούτε καν να αντικρίσει 

την χιλιογαμημένη πόρνη της ασφάλτου. Κι αν δεν ήταν το ραντεβού με 

τον γιατρό, σίγουρα θα πήγαινε ξανά εκεί πάνω να το πιει το τσίπουρο 



Το Χρονικό Ενός Τυχαίου Θανάτου 

 

 

89 | Σ ε λ ί δ α  

 

που του πρόσφερε ο εγκληματίας μερακλής μεσήλικας. Να το πιει και 

για λίγο να ρίξει κλεφτές ματιές κάτω από τα μισοφόρια της γης. Όμως το 

ραντεβού ήταν. Και σε συνδυασμό των δύο, του ερεθιστικά αγνού 

φυσικού κάλους και της εκ φύσεως ανεπάρκειας του, βρέθηκε 

βυθισμένος σε ένα τρομαχτικό αίσθημα κενού και ματαίου, συγκρίσιμου 

μόνο με τα σκοτεινά βάραθρα του Ατλαντικού, την απεραντοσύνη του 

σύμπαντος και την ανθρώπινη ηλιθιότητα. 

Η Δέσποινα τον περίμενε στον πεζόδρομο, λίγο πιο μακριά από το 

ΙΚΑ. Ήταν όμορφη, όπως πάντα και έφτιαχνε τα κάστανα μαλλιά της. 

Πάντα έφτιαχνε τα μαλλιά της όταν είχε άγχος. Την πλησίασε και του 

χαμογέλασε. 

«Γεια σου κούκλε μου. Όλα καλά με τον παππού;» του είπε ενώ 

εκείνος έσκυψε και την φίλησε απαλά. «Όλα καλά, καθώς πρέπει 

μερακλής των βουνών ο μπάρμπας!» της απάντησε ευδιάθετα. «Έτοιμη;» 

Εκείνη έσφιξε ένα χαμόγελο, κούνησε το κεφάλι, πέρασε το χέρι 

της στο μπράτσο του και τον οδήγησε προς το ιατρείο. 

Καθόντουσαν σε δυο όχι ιδιαίτερα άνετες πολυθρόνες και άκουγαν 

τον γιατρό που φλυαρούσε σχετικά με τα σημεία των καιρών και την 

αναίτια αδυναμία του είδους να αναπαραχθεί με επιτυχία. Το άγχος, 

έλεγε, ο σύγχρονος τόπος ζωής, έλεγε, το κάπνισμα σίγουρα δεν βοηθά, 

εσείς καπνίζετε και οι δυο, η διατροφή παίζει τον ρόλο της, αν φυσάει 

νοτιάς ή σορόκος, η ώρα βέβαια, η φάση της Σελήνης, αν κάνετε ντουζ 

πριν την συνουσία το νερό να ειναι χλιαρό, να φροντίσετε εκείνες τις 

μέρες να μην είναι ανάδρομος ο Ερμής, προκαλεί μεγάλη ψυχολογική 

αναστάτωση, έχετε δοκιμάσει αλόη; Κάνει θαύματα. Δοκιμάστε καμία 

άλλη στάση διείσδυσης ίσως βοηθήσει, μετά το σεξ να κάθεσαι λίγο 

ξαπλωμένη ανάσκελα με τα γόνατα στο στήθος, δέκα λεπτά με ένα 

τέταρτο και άλλα τέτοια. Εκείνοι τον κοιτούσαν με ματιά γουρλωμένα και 

φοβερή αμηχανία -ακόμα και η Δέσποινα που είχε ανοίξει τα πόδια της 

μπροστά του δεκάδες φορές- και δέχονταν μουδιασμένα οδηγίες 

τεκνοποίησης δίχως να καταλαβαίνουν που ήθελε να καταλήξει ο γιατρός. 

Ο Ιορδάνης, όση ώρα παρακολουθούσε τον γυναικολόγο να διαβάζει τα 



Το Χρονικό Ενός Τυχαίου Θανάτου 

 

 

90 | Σ ε λ ί δ α  

 

αποτελέσματα των εξετάσεων και να αραδιάζει γιατροσόφια σκεφτόταν 

πως ενώ στέκονταν όλοι στον ίδιο χώρο, στην πραγματικότητα δεν 

βρισκόταν καν στο ίδιο δωμάτιο αφού αυτός και η Δέσποινα ζούσαν στο 

χωροχρονικό συνεχές της προσμονής ενώ ο γιατρός βίωνε κάποιου 

είδους επιστημονικής ασυνέχειας σε μια αναδρομή πρακτικών του 

προηγούμενου αιώνα. 

«Δηλαδή» είπε σε κάποια στιγμή που ο γιατρός σταμάτησε για να 

συμβουλευτεί τα αποτελέσματα των εξετάσεων «ποιο ακριβώς είναι το 

πρόβλημα; Δεν κατάλαβα.» 

Ο γιατρός τον κοίταξε στα ματιά. «Κανένα συγκεκριμένο», 

απάντησε. «Λίγο τεμπέλικα είναι τα σπερματοζωάρια σου, αλλά τίποτα 

ανησυχητικό και λίγο αφιλόξενο το περιβάλλον γονιμοποίησης. Αλλά 

τίποτα ανησυχητικό. Τολμώ να πω πως είναι απλά ζήτημα χρόνου. Θα 

σας γράψω μερικές βιταμίνες, φιλικό οξύ και σίδηρο για να βοηθήσουμε 

λίγο την κατάσταση αλλά στην θέση σας δεν θα ανησυχούσα. Συνεχίστε 

έτσι.» 

Στον δρόμο της επιστροφής δεν μίλησαν σχεδόν καθόλου. Η 

Δέσποινα κοιτούσε έξω από το παράθυρο και δάγκωνε τα νύχια της 

βγάζοντας κομμάτια από το φθαρμένο ημιμόνιμο μανικιούρ και 

φτύνοντας τα στο πάτωμα. Ο Ιορδάνης χτυπούσε τα δάχτυλα του στο 

τιμόνι και της έριχνε κλέφτες ματιές. Όταν έφτασαν στο σπίτι και 

πάρκαρε, της ακούμπησε το χέρι και της χαμογέλασε. Του χαμογέλασε 

και εκείνη με έναν πικρό τρόπο, σαν από υποχρέωση προς το ακμαίο 

ηθικό και βγήκε από το αυτοκίνητο. 

Κουβέντες για την μέρα τους, λίστα για τα ψώνια, βραδινό δεν 

ήθελαν, ένα ποτήρι κρασί κι ένα τσιγάρο στο μπαλκόνι, είναι ωραία η 

βραδιά, μπάνιο χλιαρό κι ας το ήθελαν πιο δροσερό,  καυτό, ο καθένας 

μόνος, πιστολάκι τα μαλλιά, ξύρισμα, αποσμητικό, ενυδατική, σορτσάκι 

και αμάνικο, νυχτικό βαμβακερό με γατούλες και φιόγκους, καληνύχτα, 

καληνύχτα σ’ αγαπάω, γυρισμένες πλάτες, φώτα, σιωπή. 

Μέσα στο μισοσκόταδο άκουσε την ανάσα της βαριά και χωρίς 

ρυθμό, λίγο τραντάχτηκε το σώμα της, τυλίχτηκε ακόμα περισσότερο μην 



Το Χρονικό Ενός Τυχαίου Θανάτου 

 

 

91 | Σ ε λ ί δ α  

 

την καταλάβει και ρούφηξε την μύτη της. Εκείνος γύρισε και πέρασε τα 

χέρια του γύρω της. Εκείνη αφέθηκε στα δάκρυα της. 

«Γιατί ρε γαμώτο; Τι κάνουμε λάθος; Είναι άδικο!» την πήρε το 

παράπονο και όλο μουρμούριζε και αναρωτιόταν, θύμωνε με την 

ανεπάρκεια της, που δεν ήταν αρκετά καλή, που δεν ήταν άξια, που δεν 

μπορούσε να κάνει αυτό που τόσο ήθελε. «Συγνώμη μωρό μου!» του είπε, 

γύρισε και τον αγκάλιασε. 

Τότε μόνο κατάλαβε πραγματικά πόσο την είχε πονέσει αυτή τους 

η ανημποριά. Πήρε το πρόσωπο της στα χέρια του, σκούπισε απαλά 

δάκρυα και μύξες και την κοίταξε χαμογελώντας. 

 «Είσαι ηλίθια», της είπε και την φίλησε στο στόμα. Δεν περίμενε 

να νοιώσει την γλώσσα της να ψάχνει την δική του. Δεν περίμενε να 

νοιώσει το στήθος της να πιέζει το δικό του. Κατέβασε το χέρι του και το 

έβαλε ανάμεσα στα πόδια της. Εκείνη τα άνοιξε λίγο. Δεν περίμενε να 

την βρει ζεστή και υγρή κάτω από το εσώρουχο της. Της το έβγαλε 

προσεκτικά και την τύλιξε με το κορμί του. 

Γλίστρησε μέσα της αργά και απαλά. Δεν σταμάτησε να την φιλάει 

στον λαιμό που ήξερε πως την φτιάχνει περισσότερο από οτιδήποτε άλλο. 

Δεν σταμάτησε να την κρατάει με τα χέρια του τυλιγμένα στην πλάτη και 

την μέση της και να την κοίτα στα μάτια που όλο δάκρυζαν και έκανα τα 

δικά τους παράπονα.  

Την πήρε όμορφα και για πολλή ώρα. Δίχως να το καταλαβαίνει 

και ο ίδιος ακόμα, δεν το έκανε από επιθυμία για τη χαρά της σάρκας, 

αλλά από ανάγκη να σβηστεί από τα μάτια της η θλίψη με μια αγκαλιά 

που πιο απόλυτη δεν γίνεται, με ένα χάδι ιδιωτικό, ολοκληρωτικά δικό 

της. Με την συμπόνια που δεν μπορούν να περιγράψουν οι λέξεις και οι 

απλές χειρονομίες. Το σώμα μιλάει ολοκληρωτικά γυμνό και ερεθισμένο, 

προδίδει μυστικά και φόβους. Και το δικό της σώμα πρόδιδε μόνο 

ανάγκη. Το δικό του πάλι, φώναζε ολόκληρο, συμπάθεια.  

Όταν τελείωσαν αποκοιμηθήκαν αγκαλιασμένοι. Κι εκείνη αλλά 

και αυτός, ξεχασμένος στο κορμί της που όλο έψαχνε τρόπους για να 

τυλιχτεί πάνω στο δικό του, κάτω από το τσαλακωμένο σεντόνι.  



Το Χρονικό Ενός Τυχαίου Θανάτου 

 

 

92 | Σ ε λ ί δ α  

 

Τρίτη, 03 Οκτωβρίου 2017 

Μια Καλημέρα 

 

Πάλι ήπιες εχθές. Ναι, και; Εκείνη η κοπέλα δεν ήταν κακή. 

Έκανε καλό κρεβάτι; Τι σημασία έχει. Με πήγε σπίτι της, δεν με πήγε; 

Τα ξημερώματα έφυγα. Ναι, αλλά το χάρηκες; Πρέπει να το χάρηκες. Είχε 

κορμί σκέτη αμαρτία! Δεν έχει σημασία. Άσε με ήσυχο. Δεν μπορώ, πρέπει 

να σηκωθείς. Δεν θέλω να σηκωθώ. Θέλω να με αφήσεις ήσυχο, νοιώθω 

τρομερά κουρασμένος. Δεν πρέπει να πίνεις τόσο, αφού σε χαλάει. Λες 

ανοησίες, δεν φταίει το ποτό, ίσα - ίσα. Τότε γιατί είσαι έτσι; Σήκω από το 

κρεβάτι. Δεν ξέρω γιατί είμαι έτσι. Δεν μπορώ κουνήσω ούτε τα πόδια μου, 

δεν θα με κρατήσουν. Θα σωριαστώ στο πάτωμα και ποιος θα με σηκώσει; 

Θα φωνάξεις βοήθεια. Δεν θα με ακούσει κανείς, είμαι ολομόναχος εδώ 

μέσα. Θα φωνάξεις πιο δυνατά. Κάποιος γείτονας θα σε ακούσει, θα τρέξει 

και θα σε σηκώσει. Σήκω. Παράτα με! Οι γείτονες δεν πατάνε εδώ και 

χρόνια στο σπίτι. Είμαι ολομόναχος, άσε με να κοιμηθώ. Το ξέρεις πως 

δεν πρέπει. Σήκω, θα πάρεις τηλέφωνο αν πέσεις. Ποιον; Ξέρεις. Ξέρω. Δεν 

θα έρθει, δεν θα με βοηθήσει. Έχει δική του ζωή. Έχει γυναίκα και παιδί, 

δεν τον νοιάζω εγώ, ποτέ δεν νοιάστηκε για κανέναν μας. Κι όμως, ήταν 

εδώ όταν έπρεπε, δεν ήταν; Έφυγε πρώτος και καλύτερος, μακριά και δεν 

γύρισε ποτέ του, ούτε για να μαζέψει τα πράγματα του. Τα παράτησε όλα 

εδώ. Τις κασέτες, τα ρούχα, τις φωτογραφίες, τα μπιχλιμπίδια του. Δεν 

ήθελε να έχει καμία σχέση με εμάς. Μην το κάνεις αυτό, το ξέρεις πως 

δεν είναι έτσι. Μιλάει το πιοτό. Ήπιες πολύ εχθές, απορώ που δεν έκανες 

εμετό πάνω σε εκείνη την ομορφούλα. Πως την έλεγαν... Δεν την έλεγαν. 

Σηκώθηκε ένα πρωί, μας φίλησε και έφυγε. Έπρεπε να έβλεπες το 

πρόσωπο του καθώς κατέβαινε τις σκάλες. Έλαμπε ολόκληρος. Εσύ γιατί 

δεν έφυγες; Δεν ήθελα. Ήταν όλα καλά τότε, μου άρεσε εδώ. Εκείνη, 

εκείνος, το κρεβάτι μου, η ζεστασιά μου, τα μάτια τους, οι ήχοι των 

φωνών τους, τα αστεία τους. Θα αργήσεις, σήκω. Λίγο ακόμα, να χαρείς, 

μόνο λίγο ακόμα τώρα που τους βρήκα ξανά όλους. Μιλάνε τώρα, εκείνη 



Το Χρονικό Ενός Τυχαίου Θανάτου 

 

 

93 | Σ ε λ ί δ α  

 

στρώνει τραπέζι, κόβει ψωμί. Τηγανίζει μπριζόλες χοιρινές, μόλις τις 

έσβησε με ρετσίνα, σηκώθηκε ντουμάνι και τον έδιωξε από τον 

απορροφητήρα. Σήκω. Όχι. Παράτησε το τσιγάρο του μισό και πήρε τη 

σαλάτα. Βγάζω μπύρες και νερό, τυρί από το ψυγείο. Σταμάτα. Σήκω πια. 

Λίγο ακόμα. Καθόμαστε, εκείνος κάνει το σταυρό του, εκείνη κάνει μια 

γκριμάτσα, δεν πιστεύει κι πολύ – πολύ. Τρώμε. Μιλάμε. Σήκω επιτέλους! 

Σκάσε! Γελάμε. Σήκω!  Παράτα με, τους βλέπω πάλι! ΣΗΚΩ! Βούλωσ’ το 

πια! Βούλωσε το! Τους έδιωξες. Χάθηκαν πάλι, το ευχαριστήθηκες; Άκου 

το ρολόι. Το ακούω. Η ώρα περνάει. Ο χρόνος περνάει. Τίποτα δεν κάνει ο 

χρόνος κι ας περνάει. Τίποτα δε γιατρεύει. Σε περιμένουν στο γραφείο. Ο 

διευθυντής σου, ο Σάκης. Η Φανή. Η Φανή, ναι. Και οι άλλοι. Είπες θα 

πάρεις τηλέφωνο σήμερα. Έτσι είπα, αλλά δε θέλω. Δεν μπορώ. Γιατί; Τον 

μισώ. Τον λατρεύω. Τον σιχαίνομαι. Μου λείπει. Γιατί τόσο μισός; Γιατί 

είναι καλά. Γιατί το ξεπέρασε. Γιατί αγαπά και αγαπιέται. Πως μπορεί να 

είναι καλά; Τι έκανε και το ξεπέρασε; Πως αγαπά ξανά; Και που βρήκε 

άλλους να τον αγαπήσουν; Πως ζει; Γιατί τόση αγάπη; Γιατί ξέρει για μένα, 

όσα ούτε εγώ ο ίδιος δεν γνωρίζω για τον εαυτό μου. Με ξέρει. Παρ’ τον 

τηλέφωνο. Καταλαβαίνει πως λέω ψέματα. Το ξέρει πως έχω χαθεί. Παρ’ 

τον τότε. Κάποια στιγμή θα μου πει: «ποιος είσαι; Τι έκανες τον αδελφό 

μου; Που τον έκρυψες;» και δεν θα ξέρω τι να του απαντήσω. Παρ’ τον 

τηλέφωνο. Φοβάμαι. Σήμερα. Δεν θέλω να του λέω ψέματα. Θα σου κάνει 

καλό να τον ακούσεις. Θα καταλάβει πως κάτι δεν πάει καλά. Θα δει 

πόσο αδύναμος είμαι. Παρ’ τον. Θα μισήσω αυτό που έχει γίνει, αυτό 

που έχει. Πάτα τους αριθμούς. Θα μισήσω τη γυναίκα του, τον ανιψιό 

μου. Άκου τον ήχο της κλήσης. Θα μισήσω τη δουλειά του, τα ρούχα του. 

Τη ζωή του. Ασ’ το να χτυπάει, κι όταν το σηκώσει πες μόνο καλημέρα. 

Μόνο αυτό πρέπει να κάνεις. Τα υπόλοιπα θα γίνουν μόνα τους. Όχι. Πάρε. 

Φοβάμαι. Πάρε τηλέφωνο τον αδελφό σου. Καλά. Θα το κάνω. Πρώτα 

όμως, να σηκωθώ από το κρεβάτι. Ορίστε. Άλλη μια μέρα. Τι κατάλαβες; 

Και δεν είπαμε ούτε καλημέρα. Καλημέρα! Ψόφα. 

 

 



Το Χρονικό Ενός Τυχαίου Θανάτου 

 

 

94 | Σ ε λ ί δ α  

 

Κομψό μπλε κουστούμι, γραβάτα μονόχρωμη με μονό, μικρό 

κόμπο, περιποιημένο μουσάκι, γυαλιά ηλίου, με το Bluetooth στο πέτο 

και τα χέρια στο τιμόνι, καθοδόν για την Καλιρρόης με φοβερή κίνηση. 

Σίγουρα θα αργήσει αλλά δεν τον νοιάζει. Έχει προϋπολογισμό και 

πλάνα πωλήσεων έτοιμα, τον περιμένουν όλοι πως και πως να γυρίσει 

από την άδεια που χρειαζόταν να πάρει για να απολαύσει λίγες μέρες 

ξεκούρασης στις Μαλδίβες, όπως τους είπε. Δεν πήγε πουθενά και δεν 

απόλαυσε, αλλά αυτό δεν χρειαζόταν να το μάθει κανείς. Τι θα έλεγε 

στην Φανή, την βοηθό του; Αυτή η πενηντάχρονη κουφάλα είχε ένα 

τρόπο να τον διαβάζει σαν ανοιχτό βιβλίο. Κι αν τον διαβάσει, τι θα γίνει; 

Αν δει πως κι η αναπνοή ακόμα του είναι βάρος; Αν καταλάβει πως μια 

απλή λέξη, ένα «καλημέρα» μπορεί να τον γεμίσει απελπισία; Τίποτα 

μάλλον, αλλά θα του ζάλιζε το κεφάλι να κάνει κάτι. Κι εκείνος δεν ήθελε 

να κάνει τίποτα απολύτως. Τουλάχιστον, σκέφτηκε, καλύτερα αυτή παρά 

οποιοσδήποτε άλλος. Είχε τον τρόπο της με τις δύσκολες περιπτώσεις. 

Μετά το πρωινό μπάνιο ένοιωθε λίγο καλύτερα. Μπορούσε 

τουλάχιστον να μιλήσει και να παλέψει αυτή την συνεχή αίσθηση 

κόπωσης που βασάνιζε τα μέλη του. «Πάμε λοιπόν», μονολόγησε και 

βρήκε την επαφή στον κατάλογο του τηλεφώνου. Πάτησε το όνομα του. 

Κάπου θα ήταν, δεν ήταν διαθέσιμος. Πήρε άλλο νούμερο. 

«Έλα ρε κορίτσι, καλημέρα! Καλά είμαι, να εδώ. Πίσω στη δουλειά 

σήμερα. Εσείς τι κάνετε; Πως είναι το θηριάκι ο Κωστής μου; Αλήθεια; Ε, 

τον μαφιόζο! Θα μου τον φιλήσεις; Πως τα πάτε εσείς; Το μαγαζάκι; Α, ρε 

Ελένη! Εκείνο το αμύγδαλο όμως το καπνιστό, άπαιχτο ρε συ! Κράτα μου 

κάνα σακί για όταν ανέβω! Ε, ξέρω ‘γω; Κατά τα Χριστούγεννα λέω, άμα 

μπορέσω να την κάνω από την δουλειά λίγες μέρες καλά θα είναι. Που 

είναι ο μικρός; Ξάνθη, ε; Τι έχει, εισαγωγή ετοιμάζει; Τον πήρα, δεν έχει 

σήμα. Ρε συ, του είπες για τον θείο; Α. Ναι καλά. Σιγά μην τον πάρει. 

Τέλος πάντων, θα τον ξαναπάρω και πιο μετά αν προλάβω. Φιλιά Λενιώ. 

Ε; Άσε ρε Ελένη, ποια γυναίκα; Ξέρεις τι κυκλοφορεί εκεί έξω; Τι 

νομίζεις, όλες σαν εσένα είναι! Καλά, καλά! Λοιπόν, τα φιλιά μου σε 

όλους, θα μιλήσουμε. Άντε καλημέρα!» 



Το Χρονικό Ενός Τυχαίου Θανάτου 

 

 

95 | Σ ε λ ί δ α  

 

Έκλεισε. 

Δεν τα πας και άσχημα. Σκέψου ότι πριν δυο ώρες δεν ήθελες να 

σηκωθείς από το κρεβάτι και τώρα, κοίτα τον εαυτό σου! Μιλάς και στο 

τηλέφωνο! Αστειεύεσαι! Είδες τι καλός που είμαι; Θα μου δώσεις 

γλυφιτζουράκι τώρα; Να, αυτό εννοώ. Απ’ ότι φαίνεται, τελικά η σημερινή, 

θα είναι μια ωραία μέρα! Μια καλή μέρα! 

Λες; 

  



Το Χρονικό Ενός Τυχαίου Θανάτου 

 

 

96 | Σ ε λ ί δ α  

 

Τρίτη, 03 Οκτωβρίου 2017 

 

Σε άλλα νέα 

 

Σήμερα είναι τα γενέθλια του θείου. Σε άλλα νέα, το λευκό corsa 

που είχε στην εταιρεία ήταν σε αρκετά καλή κατάσταση. Διέσχιζε απαλά 

την Εγνατία, το ραδιόφωνο δούλευε άψογα συντονισμένο σε κάποιον ροκ 

σταθμό της Ξάνθης και οι πιο κοντινοί στην Χριστιανοσύνη μιναρέδες 

αχνοφαίνονταν στο βάθος, πέρα από το διαχωριστικό της εθνικής οδού 

και τα ασουλούπωτα χωράφια. Καλό θα ήταν να του κάνω ένα τηλέφωνο 

για τις ευχές. Θα χαρεί. 

Ο ήλιος έλαμπε ζωηρός, αντιμαχόμενος την εποχή, ο καφές άχνιζε 

μυρωδάτος, ο Rory κεντούσε την κιθάρα για το παιδί του φεγγαριού, το 

τσιγάρο του κρατούσε συντροφιά, ο Τούρκος είχε την δουλειά έτοιμη -

όπως άλλωστε κάθε φορά από τότε που ξεκίνησαν την συνεργασία τους 

πριν πέντε χρόνια- και όλα ήταν όπως ακριβώς έπρεπε να είναι. Οπότε, 

το μόνο που είχε να κάνει ο Δημήτρης από την μεριά του ήταν να γεμίσει 

λίγο το κενό του χρόνου μέχρι να δρομολογηθούν όλα τα υπόλοιπα 

σημαντικά ασήμαντα της μέρας και να γυρίσει σελίδα στο ημερολόγιο. 

Όμως, ο θείος είχε τα γενέθλια του. Καλά, δεν ήταν και ποτέ του συνεπής 

με κάτι τέτοιες εθιμοτυπικές επαφές. Είχε να του μιλήσει μήνες. Γιατί 

ειδικά στα γενέθλια του; Η Ελένη λέει πως ο κόσμος χαίρεται όταν τον 

θυμάται ένα αγαπημένο πρόσωπο. «Τα γενέθλια και οι γιορτές είναι 

σημαντικές, όσο κι αν θες να πιστεύεις πως είναι χαζές τυπικότητες».  

Το νοητικό σουλάτσο, όπως έλεγε ο ίδιος την αφηρημάδα, δεν 

αποτελούσε σχεδόν ποτέ πρόβλημα για εκείνον καθώς το μυαλό του 

ξεστράτιζε με μεγάλη ευκολία με ποικίλες αφορμές και αρκετά 

ευφάνταστη θεματολογία. Τουλάχιστον μέχρι την στιγμή που συνάντησε 

για πρώτη φορά τον Κωνσταντίνο. Μετά από αυτή την γνωριμία, η 

θεματολογία, αν και δεν μονοπωλήθηκε, περιορίστηκε αισθητά. Θα 

έβλεπε τι θα έκανε με τον θείο. Αργότερα ίσως. Μπορεί και καθόλου, τι 



Το Χρονικό Ενός Τυχαίου Θανάτου 

 

 

97 | Σ ε λ ί δ α  

 

θα άλλαζε έτσι κι αλλιώς; Ο θείος θα έλεγε «τι καλά που πήρες» κι 

εκείνος θα θυμόταν πάλι πως φορούσε ένα τσαλακωμένο, σκουρόχρωμο 

σακάκι στην κηδεία και πως βρωμούσαν τα χνώτα του ουίσκι. Για ένα 

χρόνια πολλά; Δεν νομίζω. 

Επί παραδείγματι, πριν τον Κωνσταντίνο και κάτω από αντίστοιχες 

συνθήκες, με τον Gallagher στα ηχεία και τα χιλιόμετρα της ασφάλτου 

να γλιστράνε κάτω από τις ρόδες, θα συλλογιζόταν την τραγικά άνιση 

κατανομή του παγκόσμιου πλούτου, θα ανέλυε τον ιδανικό χρόνο 

σοταρίσματος της γαρίδας πριν σβηστεί με ούζο για την τέλεια 

γαριδομακαρονάδα, την όμορφη βρωμιά του Μπουκόφσκι, την 

υφέρπουσα αρετή των Outsiders ή την Ελένη που το προηγούμενο 

βράδυ τα είχε δώσει όλα. Τρεις φορές. Πριν όμως. Γιατί τώρα, αυτή την 

συγκεκριμένη στιγμή σκεφτόταν -δεν σηκώνω το τηλέφωνο για κανένα 

λόγο. Ίσως αύριο- το παλιόμουτρο με το λειψό δόντι και το φαφούτικο 

χαμόγελο όπως στεκόταν ανεβασμένος στο πλαστικό σκαμνί, μπροστά 

στον καθρέφτη της τουαλέτας, περήφανος που τα είχε καταφέρει 

ολομόναχος. Γελούσε και αστειευόταν με το κενό που άφηνε το λειψό 

δόντι στο χαμόγελο του και αναρωτιόταν αν θα μπορεί να φάει σουβλάκι 

έτσι και τι λιχουδιά θα του έφερνε άραγε η νεράιδα των δοντιών. 

Μετά, τον σκεφτόταν δύο χρόνια πριν,  τότε που για πρώτη φορά 

είχε συνειδητοποιήσει πως του μπαμπά του οι γονείς, είχαν και οι δύο 

πεθάνει. Πεθαίνουν δηλαδή και οι μπαμπάδες; Ναι, πεθαίνουν. Και οι 

μαμάδες; Κι αυτές πεθαίνουν. Από τι; Συνήθως μετά από πολλά, πολλά 

χρόνια, όταν τα παιδάκια τους είναι μεγάλα, πιο μεγάλα από μένα. Οι 

δικοί σου όμως πέθαναν. Ναι, αρρώστησαν πολύ βαριά και πέθαναν. 

Δηλαδή εσύ δεν έχεις ούτε μπαμπά, ούτε μαμά; Όχι αγάπη μου, δεν έχω.  

Ο Δημήτρης ήξερε πως ο Κωνσταντίνος τον λάτρευε. Τον είχε 

κάπως σαν Θεό, του πολέμου, της δύναμης, της φαντασίας, της τόλμης, 

της αγάπης, του γέλιου. Τον λάτρευε πέρα και πάνω από όλους, ακόμα 

κι από την μητέρα του παρά τις προσπάθειες της, τα χάδια και τα 

καλοπιάσματα. Ήταν μία τάση έμφυτη που την εκδήλωσε από τον 

δεύτερο μήνα της ζωής του και πιθανότατα, θα τον συντρόφευε για πάντα, 



Το Χρονικό Ενός Τυχαίου Θανάτου 

 

 

98 | Σ ε λ ί δ α  

 

άγνωστο για πιο λόγο. Ήταν λογικό λοιπόν, στην συνειδητοποίηση της 

τραγικής μοίρας του πατέρα του, να μαυρίσει η ψυχή του. Χωρίς γονείς 

για ένα μικρό παιδί σημαίνει πιθανότατα χωρίς τον κόσμο όλο και η 

έννοια του ενηλίκου είναι ένα μεγάλο, μπερδεμένο κουβάρι μέσα στο 

μυαλό του, όπως ακριβώς και στο μυαλό του κάθε ανθρώπου με 

δικαίωμα ψήφου. Το σκεφτόταν λοιπόν με τα μάτια χαμηλωμένα αυτό το 

«όχι αγάπη μου, δεν έχω» κι όλο σούφρωνε τα χίλια του και σκοτείνιαζαν 

τα καστανά του μάτια. Κι έπειτα από λίγη ώρα σήκωσε το κεφάλι του και 

τον κοίταξε στα μάτια. 

«Ναι, αλλά έχεις εμάς!» του είπε γεμάτος ενθουσιασμό. 

Ο Δημήτρης θυμόταν ακόμα το μούδιασμα που ξεκινούσε από το 

στομάχι του και απλωνόταν αργά στο λαιμό, στα άκρα του, γύρω από το 

κεφάλι του, γύρω από ότι ήξερε για πραγματικό μέχρι τότε. Ένοιωθε να 

γέρνει μέσα του μια τεράστια πλατφόρμα με ολόκληρα κοντέινερ 

αλήθειας, πικρής και μουχλιασμένης και να τα αδειάζει όλα σε 

ασχημάτιστο κενό για να κάνει χώρο για όλη την πραμάτεια εκείνου του 

πιτσιρίκα που έλαμπε σαν τον γαμημένο τον Αλντεμπαράν. «Ναι. Έχω 

εσάς», ήταν όλο κι όλο ότι είχε καταφέρει να ψελλίσει. 

Κι έπειτα τον θυμόταν πριν δυο βράδια σε ένα θανατηφόρο 

παιχνίδι Uno, λεπτομερώς σκηνοθετημένο να λήξει με αγωνιώδη τρόπο 

υπέρ του, με αποκορύφωμα την τελευταία παρτίδα και τον τρόπο όπου 

τελικά θριάμβευσε ο Δαβίδ των αριθμών. Η Ελένη ετοίμαζε βραδινό, τους 

πείραζε, επευφημούσε τις προσπάθειες του Κωνσταντίνου και κοιτούσε 

συνωμοτικά τον Δημήτρη. Κάποια στιγμή και ενώ το σκορ είναι ισόπαλο, 

λίγο πριν ξεκινήσει η τελευταία παρτίδα ο Δημήτρης κοιτάζει τον μικρό 

στα μάτια. 

«Φιλαράκι, μυρίζεις κάτι;» 

«Ναι.» 

«Τι είναι;» 

«Η μαμά φτιάχνει μπέργκερ». 

«Σωστά. Αυτό φίλε μου που θα φας απόψε, είναι το μπέργκερ της 



Το Χρονικό Ενός Τυχαίου Θανάτου 

 

 

99 | Σ ε λ ί δ α  

 

παρηγοριάς. Θα έχει πολύ πικρή γεύση. Γιατί θα σε συντρίψω». 

Ο Κωνσταντίνος χαμογελάει πίσω από τις κάρτες του. 

«Τώρα λες απλά βλακείες. Το μπέργκερ δεν έχει καμία γεύση. 

Έχει μόνο νοστιμιά!» απαντάει, πετάει αποφασιστικά το πρώτο χαρτί και 

παρακολουθεί τον πατέρα του να μεθάει από το πνεύμα του αλητάκου 

που τον προκαλεί γεμάτος θάρρος, θράσος και όλες τις υπόλοιπες αρετές 

των παιδικών χρόνων.  

Και σαν να μην έφτανε αυτό, όταν τελικά κέρδισε την πατρίδα και 

στεύθηκε βασιλιάς του Uno, πήγε στον πατέρα του και γεμάτος 

προσποιητή κατάπληξη του έτριψε στα μούτρα ένα «καλά, τριάντα εφτά 

χρονών εσύ, έχασες από ένα εξάχρονο;»  

Πριν προλάβει να απαντήσει ο Δημήτρης έσκασαν μύτη τα 

μπέργκερ, τα πράσινα μάτια, το μεγάλο χαμόγελο, το κιτς μα παράξενα 

προκλητικό κολάν και ότι είχε μέσα και αποκλιμακώθηκε κάπως η 

ένταση μέσα στον αγωνιστικό χώρο. 

Ωπ! Έφτασα κιόλας στην αποθήκη του Τούρκου; Ρε πως περνάει η 

ώρα άμα έχεις καλή παρέα! Έτσι σκέφτηκε και πριν μπει στα γραφεία 

της εταιρίας εισαγωγών «Μεχμέτ Ιρντβάν Μπεί» είχε ξεχάσει τελείως τον 

θείο, τα γενέθλια και τους επικήδειους. 

 

Πέντε Χιλιάδες Αργύρια 

 

Ο Τούρκος, μόνο Τούρκος δεν ήταν. Δημήτρη τον έλεγαν κι αυτόν, 

ή μάλλον Μήτσο και ήταν από την Επτάλοφο αλλά όλοι τον φώναζαν 

«Τούρκο» γιατί είχε καλές παρτίδες με τους Πομάκους και έκανε όλα τα 

μεγάλα κουμάντα με τις εισαγωγές από την γείτονα χώρα. Το πως 

κατέληξε ιδιοκτήτης της επιχείρησης «Μεχμέτ Ιρντβάν Μπεί» ήταν μια 

μεγάλη και κατά τόπους αμφιλεγόμενη ιστορία. Από τότε πάντως που ο 

Μήτσος έγινε «Τούρκος», κανείς δεν άκουσε ξανά για τον Μεχμέτ Ιρντβάν. 

«Τούρκε, κόψε τις μαλακίες!» φώναξε ο Δημήτρης. 

Καθόντουσαν στο γραφείο του Τούρκου, ένα δωμάτιο τρία επί τρία 



Το Χρονικό Ενός Τυχαίου Θανάτου 

 

 

100 | Σ ε λ ί δ α  

 

με ένα γραφείο, έναν καναπέ και γραπτά από το Κοράνι κρεμασμένα 

στους τοίχους. Είχε γίνει κατακόκκινος και σφιγγόταν ολόκληρος ενώ 

πέρα από το γραφείο ο Τούρκος κάπνιζε σα φουγάρο και του έριχνε 

αγελαδινές ματιές. 

«Δημητράκη, χαλάρωσε. Θα πάθεις τίποτα. Τι να έκανα ρε 

καρντάση; Ήρθε ο άλλος και με λέει “θέλω 800 σεντόνια έτσι κι έτσι κι 

έτσι” και με κουνάει πέντε χιλιάρικα μαλάκα μου, μεσ’ στα μούτρα. “Τι 

με κάνεις τώρα!” τον λέω αλλά εκείνος τα δικά του. Να μην τον έδινα ρε;» 

«Τι λες ρε Τούρκε, θα με τρελάνεις; Στα ‘χω πληρωμένα εδώ και 

δυο μήνες τα λινά!» 

«Σ’ έχω παραγγείλει κι άλλα ρε παιδί μου, σε μια βδομάδα θα τα 

‘χεις Δράμα, μπέσα σε μιλάω. Εγώ θα τα φέρω!» 

«Ξέρεις τι ρήτρα έχει βάλει το ξενοδοχείο για κάθε μέρα 

καθυστέρησης ρε ανεγκέφαλε; Τρία χιλιάρικα θα βγουν οι εφτά μέρες!» 

ούρλιαζε πλέον ο Δημήτρης και με το ζόρι κρατιόταν να μην του ρίξει 

μπουνιά. «Με γάμησες ρε ηλίθιε!» 

Ο Τούρκος ρούφηξε λίγο από το φίλτρο και έσβησε τα δάχτυλα του 

στο τασάκι. 

«Δε σε φοβάμαι κολλητέ. Αυτό σκέφτηκα να σε πω την αλήθεια. 

Λέω εκείνη την ώρα “ο Μητσάκος είναι ξήγα αλάνι, θα τους 

μπαλαμουτιάσει και θα βγει πούδρα”. Έλα σε λέω, γάτος είσαι αφού!» 

«Κόψε τις πίπες και φέρε τα σεντόνια αλλιώς θα στο κάψω το 

μπουρδέλο σου μαλάκα μου, το ‘πιασες;» 

Ο Τούρκος χαμογέλασε ειρωνικά. 

«Μη ξηγιέσαι τώρα. Αφού με 'χεις καψούρα. Πάλι σ’ εμένα θα 

γυρίσεις». 

Τρία λεπτά μετά άφησε τα μισά του λάστιχα στο πάρκινγκ της 

εταιρίας και βγήκε στο δρόμο σαν λευκός ανεμοστρόβιλος. 

 

  



Το Χρονικό Ενός Τυχαίου Θανάτου 

 

 

101 | Σ ε λ ί δ α  

 

Τρίτη, 03 Οκτωβρίου 2017 

 

Με τον λευκό μπερντέ 

 

Ο Καραγκιόζης. Τι είναι για τον καθένα ο μπερντές με τις λάμπες 

και τις πολύχρωμες φιγούρες; 

Για άλλους είναι χαρά, παιδικές φωνές και γέλια. Για άλλους είναι 

λαογραφικός θησαυρός. Ιστορική συνέχεια για κάποιους, ο τελευταίος 

αναλογικός ήρωας της ανθρωπότητας για κάποιους άλλους, μια θλιβερή 

υπενθύμιση για λίγους. Η ρομαντική παρακμή αυτού του απόλυτου 

αντιήρωα μαγνητίζει ακόμα και το πιο απαιτητικό κοινό όσο κακός κι αν 

είναι ο καραγκιοζοπαίχτης. Το αιχμαλωτίζει σε κλασικά σενάρια 

φαρσοκωμωδίας με απλή πρόζα, μηδενική σκηνοθεσία, ακαλαίσθητα, 

πρόχειρα σκηνικά  και άγαρμπες κινήσεις. Αυτά είναι τα όπλα της 

τέχνης του μπερντέ. Και το μεράκι, η φαντασία κοινού και θιασάρχη, το 

χιούμορ του λαού και της μούσας, η βαριά του ιστορία και παρά την 

δισδιάστατη, βυζαντινή απεικόνιση του, η αίσθηση πως αυτός ο 

φουκαράς, ο πονηρός, το ζιζάνιο ο Καραγκιόζης είναι κάποιος 

ολοζώντανος φίλος που είδε φως και μπήκε να τα πούμε. 

Για όλα αυτά και άλλα τόσα, στη πρώτη χειμερινή παράσταση του 

κυρ- Μάνθου από τα Αμπελάκια που ήξερε την τέχνη του μπερντέ, 

αναμενόταν να γίνει της τρελής. Ο πολιτιστικός σύλλογος Χωριστής είχε 

ετοιμάσει το αμφιθέατρο του γυμνασίου ειδικά για την παράσταση επειδή 

χωρούσε εξακόσιους θεατές και ήταν ο μεγαλύτερος χώρος που διέθετε 

το χωριό. 

Ο Γιωργάκης ο μάγος, ήξερε από μέρες πριν για την παράσταση 

και φυσικά είχε προμηθευτεί φρέσκο καλαμποκόσπορο, ηλιέλαιο, 

χρώματα ζαχαροπλαστικής και πολύ, πάρα πολύ ζάχαρη. Το μόνο 

πρόβλημα ήταν πως έπρεπε να ξεκινήσει αρκετές ώρες πριν την 

παράσταση. Η μηχανή του πήγαινε με τριάντα πέντε χιλιόμετρα την ώρα 

κι αυτό όταν είχε τα κέφια της, οπότε ήθελε καμιά ωρίτσα για να βάλει 



Το Χρονικό Ενός Τυχαίου Θανάτου 

 

 

102 | Σ ε λ ί δ α  

 

μπρος και να φτάσει στο χωριό και επιπλέον, αν κατάφερνε να φτάσει 

πρώτος, θα έπαιρνε την καλύτερη θέση, ακριβώς δίπλα στην είσοδο και 

με εξακόσια άτομα, θα ξεπουλούσε πριν το διάλειμμα, οπότε μετά θα 

μπορούσε να κάτσει κι αυτός να δει την παράσταση κ ας μην 

καταλάβαινε τίποτα από το χοντροκομμένο χιούμορ του καμπούρη. Του 

αρκούσε να βλέπει τις φιγούρες να κουνιούνται και τα παιδιά γύρω του 

να κάνουν μακροβούτια σε γελαστά πελάγη. 

Του προκαλούσε το ενδιαφέρον ένα γελαστό παιδί. Το κοιτούσε 

επίμονα και για ώρα προσπαθώντας να καταλάβει από που προερχόταν 

αυτή η παράξενη έκφραση στο πρόσωπο του και γιατί τα μάτια του ενώ 

στένευαν σαν χαραμάδες ακτινοβολούσαν. Ίσως του φαινόταν περίεργο 

γιατί δεν άκουγε ποτέ το ίδιο το γέλιο όπως κελάρυζε σαν ρυάκι φρέσκο 

νερό, παρά μονάχα κοιτούσε με την περιέργεια επιστήμονα πάνω σε 

μικροσκόπιο εκείνη την έκφραση. Κι όλο δεν μπορούσε να μην σκεφτεί, 

πώς και ο ίδιος δεν γέλασε ποτέ του; 

Πάτησε κοφτά την μανιβέλα. Ξανά και ξανά μέχρι που στο τέλος 

το τρίκυκλο πήρε μπρος και εξαπέλυσε ένα πυκνό ντουμάνι. Το 

καβάλησε και άνοιξε το γκάζι. Βγήκε στο δρόμο με τα τριάντα πέντε 

χιλιόμετρα του ενώ πίσω του έσπερνε καπνό τόσο πυκνό που θα 

μπορούσε να σε κάνει να πιστέψεις ότι αυτός μόνος του ευθυνόταν για 

την τρύπα του όζοντος, το λιώσιμο των πάγων και κάθε δραματική είσοδο 

ήρωα μέσα από καπνούς στην ιστορία του κινηματογράφου. 

 

Του χεριού της 

 

Ο κύριος Ηλίας Κανταρτζίδης έπινε τον πρωινό του στην κουζίνα. 

Η Νόπη τον πλησίασε. 

«Πως είναι η τσούπρα;» την ρώτησε. 

«Κοιμάται του καλού καιρού. Βολεύτηκε μια χαρά στο κρεβάτι 

μας. Θες άλλο καφέ;» 

Της είπε πως θα έπινε έναν ακόμα μπας και ανοίξει το μάτι. «Καλά 



Το Χρονικό Ενός Τυχαίου Θανάτου 

 

 

103 | Σ ε λ ί δ α  

 

μας χόρεψε το παλιοθήλυκο, ε;» 

«Εμ, Ηλία μου… Έτσι μεγαλώνουν τα παιδιά, τι νόμιζες;» 

«Μα, να μην κλείσει μάτι άνθρωπος μέσ’ στο σπίτι όλη νύχτα;» την 

ρώτησε και άναψε ένα ακόμα τσιγάρο. Μετά χαμογέλασε. «Τι γλύκες μ’ 

έκανε όμως το πουτανί. Να τη δαγκώσω ήθελα!» 

Την είχαν στο σπίτι από την Παρασκευή. Η μητέρα της έλειπε σε 

συνέδριο στην Θεσσαλονίκη και ο πατέρας της είχε μία μεγάλη δίκη 

στην Κομοτηνή. Έτσι, η Νεφέλη που τώρα πια ήταν λίγο μεγαλύτερη από 

δύο χρονών κι είχε μπούκλες σαν ελατήρια, μαύρες κατράμι και δυο 

μάτια σαν τεράστια πορτόφυλλα, έμενε για λίγες μέρες μαζί τους. Ο 

κύριος Ηλίας Κανταρτζίδης όποτε βρισκόταν στον ίδιο χώρο με την 

Νεφέλη, ξεμωραινόταν ολοκληρωτικά. Ξεχνούσε τα βαριά τα παντελόνια, 

την ποντιακή περηφάνια, την παράδοση και πιο πολύ απ’ όλα, την 

εμμονή του με το τι τελικά θα έλεγε ο κόσμος κι ας είχε περάσει μια ζωή 

να βασανίζει τον εαυτό με αυτή την ερώτηση.  

Όταν η Νεφέλη γελούσε, γελούσε εκείνος διπλά. Όταν αγκάλιαζε η 

Νεφέλη, αγκάλιαζε την πλάση γύρω του. Όταν η Νεφέλη έλεγε «α 

παππού μου φέλω», σκοτωνόταν να την πάρει στα χέρια. Η μικρή αυτή 

ήταν για τον κύριο Ηλία Κανταρτζίδη ζωή απ’ την αρχή. Μια ξέγνοιαστη, 

όμορφη ζωή. 

Το μοναδικό πρόβλημα ήταν πως η ζωή δεν ξέρει από χρόνο και 

φως ή σκοτάδι. Η ζωή είναι αεικίνητη. Η ζωή σε χτυπάει στα δόντια μέρα 

ή νύχτα. Και η Νεφέλη, τα βράδια έδινε τα ρέστα της. Κοιμόταν κατά τις 

οχτώ και εκεί κατά τις μία, ξυπνούσε φρέσκια και ζωηρή και γύρευε 

αγκαλιές, τραβούσε μύτες, χάιδευε και χαϊδευόταν, μουρμούριζε τα μισά 

της ολόγλυκα «σ’ απαπάω παππού μου» και τραγουδούσε την 

λαμπρότητα του φεγγαριού. Για τρεις ώρες τουλάχιστον. 

Αυτού του είδους η ζωή χάριζε στον κύριο Ηλία Κανταρτζίδη και 

την κυρα- Νόπη του, αστραφτερά μάτια, χαμόγελα απ’ άκρη σ’ άκρη του 

προσώπου, μαύρους κύκλους σαν λακκούβες και θολό, πολύ θολό 

κεφάλι. 

«Σ’ έχει του χεριού της ετούτη η γυναίκα, όπως καμία άλλη!» του 



Το Χρονικό Ενός Τυχαίου Θανάτου 

 

 

104 | Σ ε λ ί δ α  

 

είπε γελαστά. 

Εκείνος ρουθούνισε δήθεν θιγμένος και χαμογέλασε. 

«Να πας να φέρεις μοσχάρι Ηλία μου, να βράσουμε για το παιδί», 

συνέχισε η κυρα- Νόπη και έβαλε την πίτα στον φούρνο. Σε μια ωρίτσα 

που θα ξυπνούσε το πουλάκι τους θα ήταν αχνιστή και μυρωδάτη. 

«Θα πάω ρε γυναίκα. Θα περάσω κι από τον καφενέ μια βόλτα, να 

πιω έναν ακόμα να με κρατήσει. Κοιμάμαι πάνω μου. Δεν έπαιξα και 

λύρα σήμερα…» απάντησε εκείνος. «Δε λες πάλι καλά που κάψαμε τα 

ξερά στο χωράφι την προηγούμενη βδομάδα. Μόνο αυτό μου έλειπε τώρα 

έτσι που δεν μπορώ να σύρω τα πόδια μου. Το τέλος μας θα ‘ναι αυτή! 

Θα μας ξεκάνει, κάτσε και θα δεις». 

«Έλα βρε γκρινιάρη. Αφού σ’ αρέσει! Πρώτος εσύ την πείραζες 

χθες» του απάντησε εκείνη και τον βοήθησε να φορέσει το σακάκι του. 

«Πήρες λεφτά;» 

«Πήρα», της είπε και κίνησε να φύγει. Στάθηκε στην πόρτα, γύρισε 

και πήγε ξανά στην κουζίνα. Πλησίασε την Νόπη και την αγκάλιασε. 

«Τι σ’ έπιασε χριστιανέ μου;» ρώτησε εκείνη παραξενεμένη. 

Εκείνος την κοίταξε χαμογελώντας. 

«Μια γυναίκα μ’ έχει μόνο του χεριού της. Μία μόνο», της είπε και 

την φίλησε στο μέτωπο. Εκείνη κοκκίνισε και τον έσπρωξε απαλά. Κάτι 

από την παλιά νιότη σκύρτισε μέσα της, κάτι που είχε ξεχαστεί και είχε 

τόσο γλυκιά γεύση. 

Βγήκε από το σπίτι και ο δροσερός αέρας τον ζωήρεψε λιγάκι και 

κάπως καθάρισε το μυαλό του. Ήταν πια περασμένες εννιά κι αν ήθελε 

να πάρει κανένα καλό κομμάτι κρέας από το κρεοπωλείο δεν έπρεπε να 

καθυστερήσει. Είχε την εμμονή εδώ και χρόνια να ψωνίζει το κρέας του 

μόνο από το κρεοπωλείο «Η Αγνότης» στην Ιουστιανού, κοντά στο 

Γυμνάσιο Αρρένων στην Δράμα . Κάτι του έκανε το όνομα. 

Μπήκε στο πορτοκαλί αγροτικό του κι έβαλε μπροστά. Πρώτα για 

κρέας κι έπειτα στον καφενέ του Δοξάτου, που τον περίμεναν οι δικοί του. 

Θα του το βόλευε το μοσχάρι ο Θανάσης στο ψυγείο για καμιά ωρίτσα, 



Το Χρονικό Ενός Τυχαίου Θανάτου 

 

 

105 | Σ ε λ ί δ α  

 

όσο να πιει έναν καφέ ακόμα με τα παλικάρια.  

Τα παλικάρια τον περίμεναν μέχρι το μεσημέρι κι όταν τελικά δεν 

φάνηκε, σκέφτηκαν πως θα ‘χε αποφασίσει να περάσει το πρωινό με την 

εγγόνα. Και το δούλεμα που θα έτρωγε άμα τον ξανάβλεπαν, δεν λέγετε. 

 

Μια βαρετή μέρα 

 

«Τι λέει σήμερα το πρόγραμμα, Σωτηράκη;» ρώτησε ο Ιορδάνης. 

«Κατ’ αρχήν λέει «Καλημέρα» ρε μπάζο!» απάντησε εκείνος. Ο 

Ιορδάνης του απάντησε «σιγά που σε πείραξε χοντρόπετσε». 

«Πάμε μπλόκο εξακρίβωσης. Θα πιάσουμε το φανάρι του 

Σκλαβενίτη. Και δε σου είπα.» 

«Για πες.» 

«Σήμερα οδηγάω μόνος! Εσύ θα πάρει το Vstrom». 

«Σώπα! Πως κι έτσι;» 

«Ο μεγάλος θέλει λέει να είμαστε ευέλικτοι σήμερα γιατί έχει 

καμιά δεκαριά άντρες στην Καβάλα για μια δίκη και είναι το σώμα λειψό. 

Μπορεί να χρειαστεί ένας από τους δύο να την κάνει από το μπλόκο. 

Βάλε τα γαντάκια σου, μη μου πάθεις και κρυοπαγήματα!» 

Συνέχισαν να μιλάνε και να γελάνε. Είπαν τα νέα τους, είπαν για 

γκόμενες και γυναίκες, είπαν και κάτι λίγα από τα παλιά και όταν 

βρέθηκαν απέναντι από το ξενοδοχείο Tosca, λίγο πριν το φανάρι του 

Σκλαβενίτη, ξεκίνησαν να σταματούν διερχόμενα οχήματα, κυρίως όσα 

έβλεπαν με ξένες πινακίδες. 

Είχαν σταματημένη μία BMW με βουλγάρικες πινακίδες, 

περισσότερο γιατί ο τύπος οδηγούσε σαν να ήταν ο βασιλιάς του δρόμου 

βολεμένος πάνω στο δερμάτινο κάθισμα του, σε τέτοιο βαθμό που να 

τους προκαλέσει μία τρομερή όρεξη για άσκοπη ταλαιπωρία τουριστών, 

όταν από μπροστά του πέρασε μία κόκκινη καθυστέρηση που εκτόξευε 

φονικά ντουμάνια. 

«Τι είναι αυτό ρε Σωτήρη; Κόψε τώρα κατάσταση!» είπε ο Ιορδάνης 



Το Χρονικό Ενός Τυχαίου Θανάτου 

 

 

106 | Σ ε λ ί δ α  

 

εντυπωσιασμένος τόσο από το ίδιο το όχημα όσο και από την 

αιθαλομίχλη που προκαλούσε. 

«Ποιο; Α! Ο Γιωργάκης ο μάγος! ΓΕΙΑ ΣΟΥ ΓΙΩΡΓΑΡΕ!» φώναξε 

αλλά ο οδηγός δεν τον άκουσε. «Καλά ρε μαλάκα, τόσο χρόνια Δράμα, 

μια φορά ποπ- κορν δεν πήρες από τον Γιώργο; Τι κάνεις τους χειμώνες 

σου, ήθελα να ‘ξερα! Κανόνας του δρόμου φίλε. Τον Γιώργο τον αφήνεις 

στην ησυχία του!» 

Τον άφησε λοιπόν. Ο Γιώργος ο Μάγος συνέχισε το μαγικό ταξίδι 

του  κι ο Ιορδάνης τους τυραννικούς ελέγχους. Όλα έδειχναν πως θα 

ήταν μία ακόμα ήρεμη μέρα σ’ αυτή την βαρετή γωνιά του κόσμου, από 

εκείνες τις μέρες που πλήττεις γεμάτος ευγνωμοσύνη για όσα απλόχερα 

απολαμβάνεις καθώς βουλιάζεις σε μια χνουδωτή ραστώνη που 

μοσχοβολάει Cajoline, μαρμπλέ κέικ και ψητό στον φούρνο. Όλα αυτό 

έδειχναν.  

Έτσι όμως δεν γίνεται συνήθως με το αναπάντεχο, το τυχαίο ή το 

μοιραίο; Αυτό βρίσκεται εκεί, ακριβώς μετά την στροφή του χρόνου κι 

εσύ βουλιάζεις στο βόλεμα σου ανυποψίαστος και χαλαρός κι όλο 

γκρινιάζεις «Θεέ μου, πόσο μα πόσο βαριέμαι σήμερα!» κι αναρωτιέσαι 

αν έτσι θα κυλίσει όλη η ζωή σου, βαρετά και ήσυχα μέχρι να κλείσεις τα 

μάτια για πάντα. Και μετά, παίρνεις την στροφή και δεν βαριέσαι. Δεν 

βαριέσαι καθόλου κι όλο αναπολείς τη μυρωδιά του ψητού που δεν 

πρόλαβες να δοκιμάσεις. 

 

Υγιή συμπεράσματα 

 

«Έλα μανούλα μου! Τι κάνεις;» η Ελένη απάντησε στο τηλέφωνο 

πραγματικά χαρούμενη που άκουγε την Ματίνα. 

Την έβλεπε αρκετά συχνά, παρά την απόσταση. Η Ματίνα ερχόταν 

στην Δράμα τουλάχιστον μία φορά τον μήνα και καθόταν συνήθως καμιά 

εβδομάδα. Δεν μπορούσε να ξεκολλήσει από τον Κωνσταντίνο ο οποίος 

για εκείνες τις εφτά μέρες δεκάρα δεν έδινε για οποιονδήποτε άλλον 



Το Χρονικό Ενός Τυχαίου Θανάτου 

 

 

107 | Σ ε λ ί δ α  

 

εκτός από εκείνη. Ακόμα και τον πατέρα του έβαζε σε δεύτερη μοίρα. Τα 

βράδια κοιμόντουσαν μαζί, τα πρωινά ξυπνούσαν παρέα, έπαιζαν μαζί, 

έτρωγαν μαζί και καμιά φορά άμα ζόριζε πολύ η κατάσταση, έχεζαν και 

μαζί οπότε και όλοι κατέληγαν στο υγιές συμπέρασμα πως η Ματίνα 

έπρεπε να γυρίσει πια σπίτι της. 

«Σώπα ρε μαμά! Και τι σε είπε ο γιατρός; Ε, κι εσύ όμως μυαλό 

δεν έχεις μέσα στο κεφάλι σου! Ήπιες νερό σήμερα; Σιγά μην ήπιες δυο 

ποτήρια. Άσε μας ρε μάνα! Καλά είμαστε. Θα ‘ρθεις; Άντε ωραία! Να 

πάμε κι εμείς για κανένα ποτό! Χαχα! Θα το πω στον Δημήτρη, να χαρεί! 

Έγινε μανούλα μου! Θα σε δω αύριο. Άντε, φιλάκια!» 

 

Όλη η οργή 

 

Όλη η οργή είχε ξεφτίσει πάνω στην άσφαλτο καθώς έτρεχαν τα 

χιλιόμετρα. Μέχρι να φτάσει στον Σταυρό της Καβάλας, μόνο δύο 

πράγματα είχαν απομείνει να βασανίζουν το μυαλό του. Πρώτον, τι 

είδους δικαιολογία μπορούσε να πει για να πείσει το ξενοδοχείο να 

δεχθεί την καθυστέρηση χωρίς να επιβάλει την ρήτρα και δεύτερον μία 

πικρή αίσθηση προδοσίας.  

 Έστριψε στο φανάρι του Αμυγδαλεώνα. Μπορεί να ήταν άστατος, 

απρόβλεπτος άνθρωπος. Μπορεί να ακολουθούσε συχνά αυτό που του 

έλεγε η καρδιά του. Μπορεί ακόμα να ήταν και σκληρός με κάποιους 

ανθρώπους. Είχε όμως μία ηθική πυξίδα που έδειχνε πάντα βορρά. Και 

στον βορρά του έγραφε με κεφαλαία «Δίκαιο». 

 Δεν την άντεχε την αδικία. Ποτέ του δεν την άντεξε. Κι ένας από 

τους λόγους που ήθελε τόσο πολύ να φύγει από το πατρικό του ήταν 

αυτός. Το να είσαι το δεύτερο παιδί μίας οικογένειας είναι συχνά ευλογία. 

Σε πολλές περιπτώσεις έχεις το ακαταλόγιστο, κάπως σαν να περιμένουν 

από εσένα να είσαι πιο ατίθασος, πιο ανεξάρτητος, με μεγαλύτερη τάση 

προς την καταστροφή και με περισσότερα προσόντα για να ανταπεξέλθεις 

σε αυτήν. Υπάρχει όμως και το θέμα της δεδηλωμένης συμπεριφοράς, 

του ιστορικού αυταπόδεικτου για την υγιή συμπεριφορά τέκνων στην 



Το Χρονικό Ενός Τυχαίου Θανάτου 

 

 

108 | Σ ε λ ί δ α  

 

οποία οι γονείς προσδοκούν να συμμορφωθούν οι άστατοι ύστεροι 

σπόροι και η οποία ορίζεται με σαφήνεια από τα μεγαλύτερα αδέλφια. 

 Στην δική του οικογένεια, ο Χρήστος τα είχε κάνει όλα σωστά. Είχε 

εξαιρετική ευγένεια, ήταν συνεπής, επιμελής, συγκροτημένος, σοβαρός, 

είχε όλες τις σωστές παρέες, θαυμάσιο γραφικό χαρακτήρα και άψογη 

ορθογραφία. Επέλεγε προσεκτικά συντρόφους, τρεφόταν σωστά, δεν 

κάπνιζε, δεν έπινε, δεν έκανε ποτέ του κοπάνες και πέρασε στο 

πανεπιστήμιο του Πειραιά με την πρώτη, στην πρώτη του επιλογή. Ο 

Δημήτρης πάλι, ήταν όλα τα αντίθετα. 

 Αυτή η τρομερή αντίθεση χαρακτήρων προβλημάτιζε τους γονείς 

του και συχνά τους οδηγούσε σε λάθος συμπεράσματα τα οποία 

προέκυπταν μέσα από την διαδικασία της σύγκρισης. Σε καμία 

περίπτωση δεν μπορούσε να πει πως εισέπραξε λιγότερη αγάπη από τον 

αδελφό του. 

 Έκοψε λίγο ταχύτητα καθώς πλησίαζε στο φανάρι των Κρηνίδων. 

 

Για έναν καφέ ακόμα 

 

Ο κύριος Ηλίας Κανταρτζίδης είχε βρει ένα εξαιρετικό κομμάτι 

μοσχάρι. Ένα ροδοκόκκινο κομμάτι ποντίκι με λεπτές ίνες λίπους 

διάσπαρτες. Το λίπος το είχε για πολύ καλό πράγμα στο μοσχάρι. Έλιωνε 

μέσα στην κατσαρόλα και έκανε ένα βραστό χάρμα. 

 Βγήκε από το κρεοπωλείο και μπήκε στο φορτηγάκι του. 

Είχε σταματήσει πρόχειρα, μισός πάνω στο πεζοδρόμιο, μισός κλείνοντας 

τον δρόμο και πίσω του είχε μαζευτεί μία μέτρια ουρά οχημάτων με 

οδηγούς που περιστασιακά εξέφραζαν την δυσαρέσκεια τους 

ποικιλοτρόπως. Πάντως κανένας δεν κατέβηκε από το αυτοκίνητο του, 

οπότε μικρό το κακό. Έβαλε μπρος, ξεκαβάλησε το κράσπεδο και λίγο 

έλειψε να χτυπήσει ένα μηχανάκι που περνούσε από δίπλα του εκείνη 

την ώρα. Δεν το κατάλαβε. 

 Έφυγε για τον καφενέ στο Δοξάτο ενώ σκεφτόταν με λαχτάρα 



Το Χρονικό Ενός Τυχαίου Θανάτου 

 

 

109 | Σ ε λ ί δ α  

 

το βελούδινο καϊμάκι του ελληνικού. 

 

Περί διακρίσεων 

 

 Τον αγκάλιαζαν το ίδιο συχνά, τον φιλούσαν πολύ, του 

έκαναν τα χατίρια και τον επαινούσαν κάθε φορά που τους εξέπληττε με 

κάποιο κατόρθωμα το οποίο για τον Χρήστο, θεωρούνταν δεδομένο. 

Όμως συχνά έλεγαν μεταξύ τους, όταν νόμιζαν πως δεν τους ακούει, 

πόσο διαφορετικός είναι, πως ο μεγάλος καμία σχέση, πως μακάρι να 

του έμοιαζε λίγο σε αυτό, αχ και να ‘κανε εκείνο σαν τον Χρήστο. 

 Κι όλο αυτό, γιατί άμα έχεις τελειώσει μόνο το Δημοτικό, δεν 

μπορείς να διαβάσεις πίσω από τις λέξεις ή τις πράξεις με ευκολία. Είναι 

όλα μονοδιάστατα, σαν δυαδικός κώδικας. Και τον Δημήτρη, το έπνιγε το 

δίκιο του. Διαφορετικός ναι, χειρότερος όμως; Ανήσυχος ναι, αλλά 

ανάξιος όχι.  

 Σίγουρα οι γονείς του δεν είχαν την πρόθεση να τον κάνουν 

να νοιώθει έτσι. Σίγουρα, ούτε οι ίδιοι δεν ήθελαν να σκέφτονται πως το 

ένα το παιδί τους ήταν κάτι λιγότερο από το πρώτο. Όμως συχνά, 

νοιώθουμε παρά την θέληση μας και εκφράζουμε όσα πηγάζουν από 

μέσα μας, ακόμα κι αν δεν το συνειδητοποιούμε, με απλές καθημερινές 

πράξεις. 

 Κι αυτή η εκούσια ηθική προσβολή ήταν ένα μάθημα ζωής, 

αρκετά μεγάλο σε χρόνο και ουσία που σχημάτισε μέσα του έναν 

ακλόνητο σταλακτίτη. Αυτόν του δικαίου. Κι όσο σύνθετο κι αν ήταν το 

ζήτημα που έπρεπε να αντιμετωπίσει, προσπαθούσε πάντα να το δει 

σφαιρικά, με τρόπο τέτοιο που θα τον οδηγούσε όχι απαραίτητα στην 

καλύτερη λύση, αλλά σίγουρα στην πιο δίκαιη. 

 Έφτανε στον Άγιο Αθανάσιο. Κι αυτός ο τσόγλανος ο 

Τούρκος του είχε φερθεί τόσο, μα τόσο άδικα! Τον είχε ρίξει, τον είχε 

προσβάλει, τον είχε φέρει σε δύσκολη θέση, τον είχε κάνει στην άκρη.  

 Έστριβε καθώς οδηγούσε και κάπνιζε ασταμάτητα 



Το Χρονικό Ενός Τυχαίου Θανάτου 

 

 

110 | Σ ε λ ί δ α  

 

προσπαθώντας να χωνέψει όχι τόσο ότι θα έπρεπε να απολογηθεί, αλλά 

ότι θα έπρεπε να το κάνει γιατί εκείνο το άπληστο καθίκι τον είχε 

αδικήσει. 

 Μέχρι να φτάσει στο Δοξάτο, άφριζε ξανά από οργή 

πνιγμένος από ένα ανικανοποίητο περί δικαίου αίσθημα που ούρλιαζε 

για δικαίωση. 

Βγαίνοντας από το χωριό και ενώ βασανιζόταν από την αδικία του 

κόσμου όλου, είδε μπροστά του ένα μεγάλο σύννεφο καπνού να τυλίγει 

κάποιο όχημα που κινούνταν στο αντίθετο ρεύμα, περίπου πεντακόσια 

μέτρα μακριά. 

 

Κακοί υπολογισμοί 

 

Καθώς περνούσε μπροστά από το Tosca τον έπιασε κόκκινο στο 

φανάρι του Σκλαβενίτη. Ο κύριος Ηλίας Κανταρτζίδης είδε το μπλόκο 

των αστυνομικών να σταματάει ένα τεράστιο Tribeca με βουλγάρικες 

πινακίδες και σκέφτηκε πως τελικά, δεν πληρώνονταν μόνο για να 

κόβουν κλήσεις όλοι οι αστυνομικοί. Καλά τους έκαναν τους 

Βούλγαρους. Δε ξέρεις τι μπορεί να κουβαλάει τώρα αυτός μέσα στ’ 

αμάξι. Άναψε πράσινο και έφυγε από την αριστερή λωρίδα με πενήντα 

χιλιόμετρα την ώρα ενώ από δεξιά του τον προσπερνούσαν φορτηγά της 

Νεογάλ και μαρμαράδικα. 

 Πέρασε την Χωριστή και μπήκε στην μεγάλη ευθεία προς το 

Δοξάτο. Χαλάρωσε, ακούμπησε πιο αναπαυτικά στο κάθισμα του 

αυτοκινήτου. Σε λίγα λεπτά θα έπινε το καφεδάκι του και μετά γρήγορα 

στο σπίτι, στο χωριό να δει τη μικρή του. Εκείνο το υπέροχο πλασματάκι 

που…  

 «Μα τι στο καλό είναι αυτό;» αναφώνησε μόνος του και σιγά- σιγά 

τυλίχτηκε σε ένα πυκνό σύννεφο καπνού και έκοψε απότομα ταχύτητα.  

 Όταν έφτασε στα εκατό περίπου μέτρα κατάλαβε. Ο Γιώργος ο 

Μάγος και το τρίκυκλο του. «Αχ βρε κατσίβελε, φτιάχ’ το βρε σκασμένε! 

Φτιάχ’ το, η οργή να σε πάρει!» είπε και πάτησε επίμονα την γερασμένη 



Το Χρονικό Ενός Τυχαίου Θανάτου 

 

 

111 | Σ ε λ ί δ α  

 

κόρνα του Toyota, όμως ο οδηγός μπροστά του δεν έδειχνε να του δίνει 

σημασία. Συνέχιζε την πορεία του, ακριβώς με την ίδια ταχύτητα, στην 

μέση του δρόμου.  

 Κορνάρισε ξανά όμως τίποτα. Αυτό το βρωμιάρικο τσογλάνι τον 

αγνοούσε επιδεικτικά δίχως ούτε καν να παραμερίζει ελάχιστα. 

 Πήγαινε πολύ σιγά και ο κύριος Ηλίας Κανταρτζίδης υπολόγιζε 

πως μπορούσε να τον προσπεράσει. Για την ακρίβεια σκέφτηκε πως, 

έπρεπε να τον προσπεράσει. Κατέβασε σε τρίτη και βγήκε. 

 Βγήκε λίγο νωρίτερα από ότι έπρεπε. Λίγο περισσότερο από ότι 

ήταν ανάγκη, με λίγο χαμηλότερη ταχύτητα από ότι θα ήταν σωστό. 

Βγήκε και ξεκίνησε αργά να τον πλησιάζει. 

 

Περί Δικαίου Αίσθημα 

 

 Ο δρόμος ήταν ανοιχτός και εντυπωσιακά άδειος. Πίσω του δεν 

είχε κανένα αυτοκίνητο, πράγμα σπάνιο και μπροστά του μόνο αυτόν τον 

ομιχλογένη με το τρίκυκλο. Πήγαινε με τα προβλεπόμενα ενενήντα 

χιλιόμετρα των πινακίδων οπότε πλησίαζε αρκετά γρήγορα το παράξενο 

όχημα που αν και κινούνταν, έδειχνε σταματημένο μέσα στο σύννεφο 

του. Και τότε, περίπου εκατό μέτρα πίσω από το τρίκυκλο, φάνηκε ένα 

πορτοκαλί φορτηγάκι. Βγήκε αργά και τελείως στο αντίθετο ρεύμα, παρά 

την διπλή διαχωριστική γραμμή του οδοστρώματος. Του γύρισε. 

 Φούντωσε μέσα του ένα «περί δικαίου αίσθημα» ασύγκριτο, 

τροφοδοτούμενο από την συμπεριφορά του Τούρκου, την απαθή 

υπεροχή του Χρήστου, της Πόπης τους αναστεναγμούς και του Κώστα το 

αποδοκιμαστικό βλέμμα. Άρχισε να τρώει τα χέρια του που σκλήρυναν 

και έγιναν συμπαγή, μαρμάρινα, σφίγγοντας το τιμόνι και αναγκάζοντας 

το αυτοκίνητο σε απολύτως ευθεία πορεία. Τα πόδια του μετά, που 

κόλλησαν στην θέση τους, πάνω στο γκάζι και μακριά από το φρένο. Τα 

μάτια του έβγαλαν έπειτα φλόγες και καρφώθηκαν πάνω στο πορτοκαλί 

φορτηγάκι που βρισκόταν απέναντι του και όλο πλησίαζε νωχελικά, 

προκλητικά. Το μυαλό του τέλος. Το μούδιασε, το θόλωσε, το έκανε 



Το Χρονικό Ενός Τυχαίου Θανάτου 

 

 

112 | Σ ε λ ί δ α  

 

άκαμπτο, ανόητο, ξέχειλο αρρενωπότητας και εγωισμού. 

 «Να σε δω τώρα που θα πας…» μουρμούριζε. «Εσύ θα κάνεις στην 

άκρη, όχι εγώ…» 

 Ο δρόμος ήταν αρκετά φαρδύς σ’ εκείνο το σημείο, τόσο μάλιστα 

ώστε να μπορούν να περάσουν άνετα και με σχετική ασφάλεια τρία 

μεγάλα οχήματα, αρκεί να υπήρχε η θέληση. Η θέληση όμως δεν ήταν 

υπαρκτός παράγοντας για κανέναν. Για τον Γιώργο επειδή δεν είχε 

αντιληφθεί τι γινόταν, για τον κύριο Ηλία Κανταρτζίδη επειδή δεν έβλεπε 

μέσα από τον καπνό και την αϋπνία του. Για τον Δημήτρη, επειδή δεν 

ήταν διατεθειμένος να κάνει στην άκρη για κανέναν άλλον εκείνη την 

μέρα. Δεν θα επέτρεπε σε κανέναν να βολευτεί, να κάνει την δουλειά του, 

όσο λάθος κι αν ήταν, εις βάρος του ξανά μέσα στο ίδιο πρωινό. 

 Δεν ήταν παρά μία στιγμή μονάχα πριν την σύγκρουση που 

συνειδητοποίησε έντρομος την πραγματική εξέλιξη του ανυποχώρητου, 

ριγμένου «περί δικαίου» αισθήματος που τον είχε κατακλίσει. Πρόλαβε 

να σκεφτεί την Ελένη να ετοιμάζει το πρωινό του Κωνσταντίνου λίγο πριν 

τον τραβήξει η ζώνη ασφαλείας. 

 

 Όταν βγήκε στο αντίθετο ρεύμα και πλησίασε το τρίκυκλο, ο 

καπνός διαλύθηκε κάπως και ο κύριος Ηλίας Κανταρτζίδης είδε το λευκό 

αυτοκίνητο να πλησιάζει με ταχύτητα. Αντί να κάνει οτιδήποτε άλλο, 

έμεινε απολύτως άπραγος καθώς δεν μπορούσε μέσα στην σύγχυση και 

την κούραση να συνειδητοποιήσει με τι ακριβώς βρισκόταν αντιμέτωπος. 

 Συγκρούστηκαν μετωπικά, λίγα μέτρα πίσω από το τρίκυκλο του 

Γιώργου του Μάγου, ο οποίος συνέχισε να οδηγεί με κατεύθυνση την 

παράσταση του Καραγκιόζη. 

 

Έναντι Βιοπορισμού 

 

 Βυθισμένος στον απαλό βόμβο της μηχανής του, απολάμβανε τον 

ήλιο και το ελαφρύ αεράκι στον δρόμο του. Πίσω πνιγόταν ο κόσμος 

όλος στους καπνούς του κι όλο κοιτούσε από το καθρεφτάκι του κι 



Το Χρονικό Ενός Τυχαίου Θανάτου 

 

 

113 | Σ ε λ ί δ α  

 

έβλεπε μέσα στις δίνες του άλογα, πουλιά και τραίνα να σχηματίζονται 

και να σκορπούν ξανά και ξανά σε μία κοσμογονία παιδικής φαντασίας. 

Τον προσπέρασε ένα λευκό αυτοκίνητο από το αντίθετο ρεύμα. Το 

αμέσως επόμενο όχημα ήταν ένα μπλε φορτηγάκι διανομών που ερχόταν 

περίπου τριακόσια μέτρα πιο πίσω. Του έπαιζε επίμονα τα φώτα. Ο 

οδηγός μάλιστα έβγαζε το χέρι από το παράθυρο και το κουνούσε 

κάνοντας του νόημα να σταματήσει. Εκείνος, υπέθεσε πως κάπου 

μπροστά υπήρχε μπλόκο της τροχαίας και βγήκε στην πρώτη 

διασταύρωση. Αν είχε μάθει ένα πράγμα από τον άχρηστο τον πατέρα 

του, ήταν να αποφεύγει τον νόμο και τα όργανα του. Καλύτερα από την 

αγροτική οδό. Θα του έπαιρνε λίγο παραπάνω αλλά αν τον σταματούσαν 

για έλεγχο θα έχανε σίγουρα περισσότερο χρόνο. 

 Εκείνο το απόγευμα τα πήγε περίφημα. Χρειάστηκε να γεμίσει 

οχτώ φορές το δοχείο του ποπ- κορν και να φτιάξει περισσότερα από 

σαράντα καλάμια με μαλλί της γριάς. Είδε ελάχιστη από την παράσταση 

αλλά δεν τον πείραξε πολύ. Καλός κι ο Καραγκιόζης αλλά κάπως έπρεπε 

να ζήσει. 

 

Όλα τα Μηχανικά Μέρη Λειτουργούν Άψογα 

 

Τεντώθηκε ακριβώς την στιγμή που το ψυγείο της μηχανής γινόταν 

θρύψαλα και τράβηξε τον Δημήτρη απότομα πίσω. Η ζώνη ασφαλείας 

λειτούργησε υποδειγματικά. Η κλείδα του όχι. Έσπασε σε πολλά μικρά 

μέρη μειώνοντας την επίδραση της ζώνης και επιτρέποντας στο κεφάλι 

του να ακολουθήσει την ροπή του αυτοκινήτου για λίγα χιλιοστά 

παραπάνω από ότι έπρεπε. Ο αερόσακος εξερράγη σωστά και στην ώρα 

του. Όμως το πρόσωπο του κατέληξε πάνω στο λευκό πανί ελάχιστα πριν 

αυτό αρχίσει να ξεφουσκώνει. Ένα απαλό κρακ κανονικά δεν θα 

ακουγόταν μέσα στην βοή της σύγκρουσης. Κι όμως, ήταν το τελευταίο 

πράγμα που άκουσε πριν σπάσει ο λαιμός του. 

  



Το Χρονικό Ενός Τυχαίου Θανάτου 

 

 

114 | Σ ε λ ί δ α  

 

Πέμπτη, 07 Σεπτεμβρίου 2017 

Το Περήφανο Λιοντάρι 

 

 Του άρεσαν τα παραμύθια. Πολύ. Όμως αυτό δεν ήταν παρά μία 

φθηνή δικαιολογία για να τους κρατάει λίγο ακόμα κοντά, να παρατείνει 

την συνύπαρξη μέχρι πλέον να μην είναι αναγκαία και να βυθιστεί 

ολοκληρωτικά στον ατάραχο ύπνο του. Μόνο τότε, δίχως συναίσθηση ή 

συνειδητή ερμηνεία, μπορούσε να παλέψει τον φόβο του για το σκοτάδι. 

Εκείνο το βράδυ θα του διάβαζε ο Δημήτρης. Συνήθισαν να εναλλάσσουν 

με την Ελένη αυτή την συχνά κουραστική όμως όμορφη διαδικασία, 

κυρίως γιατί λίγο πριν τον ύπνο ο Κωνσταντίνος προσπαθούσε να χωρέσει 

όλα τα νέα της μέρας του και μιλούσε ακατάπαυτα. Και απολαυστικά. 

 «Τελικά όλα καλά;» 

 «Ναι, ναι! Πήρα της κυρίας τα λαδοπαστέλ αλλά η Άννα- Μαρία 

μου είπε πως αν θέλω καμιά φορά μπορώ να πάρω και τα δικά της και ο 

Χαράλαμπος μου έδειξε τι είχε ζωγραφίσει. Έκανε τον Ντονατέλο αλλά 

επειδή δεν είχε μωβ του έβαλε γαλάζια μάσκα και όλοι νόμιζαν πως ήταν 

ο Λεονάρντο!» 

 «Μεγάλο μπέρδεμα φιλαράκο μου! Είσαι έτοιμος για παραμύθι;» 

του απάντησε ο Δημήτρης καθώς έστρωνε πάνω του την κουβέρτα. 

 «Ναι. Βασιλιάς, όπως λες κι εσύ!» 

 Ο Δημήτρης  χαμογέλασε και όπως καθόταν στα πόδια του 

κρεβατιού του γαργάλησε τις πατούσες προκαλώντας συσπάσεις, τσιρίδες 

και φοβερό ενθουσιασμό. «Άκου σπόρε,» είπε αφού ηρέμησε λίγο ο 

Κωνσταντίνος, «σε λίγο καιρό, το σκοτάδι δεν θα σου φαίνεται και τόσο 

άσχημο, θα δεις. Και θα θέλεις να διαβάζεις μόνος σου. Ήδη μπορείς, 

αλλά δεν το κάνεις επειδή φοβάσαι. Γι’ αυτό, έχω εδώ ένα δώρο για 

σένα.» 

 Ο μικρός χαμογέλασε ενθουσιασμένος. «Τι δώρο;»  

 Ο Δημήτρης έβαλε το χέρι του στην τσέπη της ζακέτας του και 

έβγαλε από μέσα έναν μαύρο κύλινδρο. Πάτησε το μοναδικό κόκκινο 



Το Χρονικό Ενός Τυχαίου Θανάτου 

 

 

115 | Σ ε λ ί δ α  

 

κουμπί που υπήρχε πάνω του και μια δέσμη φωτός χτύπησε στο ταβάνι. 

 «Αυτός είναι ο πρώτος, κατάδικος σου φακός» του είπε και του 

έδωσε το μαγικό εργαλείο. 

 Η σκιά του λαγού, του λύκου, του κύκνου και της πεταλούδας, 

κάτω από το πάπλωμα με μία φιγούρα playmobil, στο μαξιλάρι με «το 

μυστήριο της μούμιας που ψιθύριζε», φωτόσπαθο, η αράχνη στην γωνία, 

από το μπαλκόνι στον απέναντι τοίχο, από το μπαλκόνι στα αστέρια. Ένα 

μικρό σύμπαν με δύο μπαταρίες ΑΑ είχε περάσει από πατέρα σε γιο. Ο 

ένας δεν είχε ιδέα για το μέγεθος της μαγείας ενός φακού. Ο άλλος 

ήθελε να αφήσει τον πιτσιρικά να το ανακαλύψει μόνος του. 

 «Έτσι, ακόμα και στο πιο βαθύ σκοτάδι, θα έχει πάντα την δική 

σου ηλιαχτίδα. Πως σου φαίνεται;» 

 Του φαινόταν θαυμάσιο. Ξεκίνησε να πατάει το κουμπί και να 

αναβοσβήνει τον φακό. Ο Δημήτρης πήρε το αγαπημένο του βιβλίο. 

Ήταν ένα που εξιστορούσε τις περιπέτειες ενός παράξενου ζώου με ένα 

αφτί και ουρά από αποκριάτικες κορδέλες και μίας μικρής με μαύρα 

κοτσιδάκια. 

 «Όχι αυτό», άκουσε τον Κωνσταντίνο. «Σήμερα δεν θέλω παραμύθι. 

Θα μου πεις μία ιστορία;» 

 Το έκανε συχνά. Αντί να του διαβάζει κάποιο παραμύθι, ο 

Δημήτρης του έλεγε απλά μία ιστορία. Δηλαδή, του έλεγε την αρχή μίας 

ιστορίας γιατί συνήθως ο Κωνσταντίνος κοιμόταν μέσα σε δέκα λεπτά και 

δεν άκουγε ποτέ το τέλος. Τον είχε βάλει λοιπόν να τις γράψει όλες αυτές 

τις μισές ιστορίες για να μπορεί να τις διαβάζει όταν θα ήταν ξύπνιος. Ο 

Δημήτρης, τις είχε δακτυλογραφήσει, και τις είχε βάλει σε έναν φάκελο 

με ελάσματα, από αυτούς που έχουν στα γραφεία για την κόσμια τήρηση 

αρχείων και άλλων σπουδαίων εγγράφων. Και λίγο επίτηδες, ίσως για να 

εξισορροπήσει κάπως το συνήθως βαρετό τους περιεχόμενο. Ισολογισμός 

ή δράκος που έχει ξεχάσει πώς να πετάει φωτιές; Προσφορά ή θαρραλέο 

ποντίκι; Η επιλογή του ήταν προφανής. 

 Πήρε λοιπόν τον φάκελο κι άρχισε να ξεφυλλίζει.  



Το Χρονικό Ενός Τυχαίου Θανάτου 

 

 

116 | Σ ε λ ί δ α  

 

 «Όχι!» είπε ο μικρός. «Δεν μπορείς να μου πεις μια καινούργια;» 

 Εκείνος το σκέφτηκε. «Να σου πω», απάντησε τελικά. 

 «Κι αν κοιμηθώ, θα την γράψεις για να την διαβάσω αύριο;» ο 

Δημήτρης κατένευσε και τον φίλησε. «Καληνύχτα», είπε ο Κωνσταντίνος 

που πάντα την έλεγε πριν αρχίσει ο Δημήτρης να διαβάζει, μην τύχει και 

τον πάρει ο ύπνος και δεν προλάβει να δώσει την ευχή. 

«Άκου λοιπόν…» 

 

«Το Περήφανο Λιοντάρι» 

 Ζούσε κάποτε στην ζούγκλα, ένα πολύ δυνατό, πολύ μεγάλο λιοντάρι. 

Επειδή ήταν τόσο δυνατό και μεγάλο, όλα τα ζώα το είχαν για βασιλιά τους 

και δεν τολμούσε κανένα να του παραβγεί σε τίποτα. Όταν το λιοντάρι 

έτρεχε, ακόμα και οι αντιλόπες έκαναν πως έτρεχαν πιο αργά. Όταν 

κολυμπούσε, οι κροκόδειλοι κουτσοσέρνονταν, για να μην παρεξηγηθεί. 

Όταν βρυχιόταν, οι ελέφαντες ψιθύριζαν. Κι όλο κορδωνόταν κι έλεγε 

«Καλύτερο βασιλιά από εμένα, δεν θα μπορούσατε να έχετε, έτσι που είμαι 

από όλα τα ζώα ανώτερος!» 

 Ζούσε λοιπόν ευτυχισμένο και δεν σήκωνε μύγα στο σπαθί του. 

 Κάποιο απόγευμα, περνώντας δίπλα από την λιμνούλα άκουσε 

μερικούς βάτραχους να συζητάνε. 

 «Τα μάθατε;» είπε ένας με μεγάλα γουρλωτά μάτια. «Το φίδι λέει, 

έφαγε εχθές έξι μπανάνες! Και μάλιστα με μία χαψιά!» 

 «Εγώ άκουσα», είπε ένας βάτραχος με μεγάλες ροζ κηλίδες, «πως δεν 

ήταν έξι μπανάνες αλλά ολόκληρο τσαμπί!» 

 «Εμένα μου είπαν», συμπλήρωσε ένα τρίτος, που είχε πόδια μακριά 

και λεπτά σαν καλάμια «πως έφαγε λέει, ολόκληρη τη μπανανιά, μαζί με 

τον κορμό και τα φύλλα!» 

 «Πω, πω, κουάξ!» έκαναν όλοι μαζί και ο βάτραχος με τις ροζ 

κηλίδες συμπλήρωσε: «όποια κι αν είναι πάντως η αλήθεια, σίγουρα έφαγε 

πολύ περισσότερο με μία μπουκιά από ότι μπορεί να φάει ο βασιλιάς μας!» 

 Μόλις το άκουσε αυτό το περήφανο λιοντάρι βρυχήθηκε τόσο δυνατά 



Το Χρονικό Ενός Τυχαίου Θανάτου 

 

 

117 | Σ ε λ ί δ α  

 

που η φωνή του αντήχησε σε ολόκληρη την πεδιάδα. Πλησίασε έπειτα τα 

έντρομα βατράχια. «Εσείς οι τρεις!» φώναξε. 

 «Βρείτε το φίδι και πείτε του πως το ζητάει ο βασιλιάς. Να έρθει αύριο 

το πρωί δίπλα στην μεγάλη μπανανιά, μαζί με όλα τα άλλα ζώα. Κανείς δεν 

τρώει παραπάνω από εμένα σε μία μόνο χαψιά!» είπε και κάνοντας 

μεταβολή, έφυγε οργισμένο. 

 Αν και αρχικά, το λιοντάρι είχε σκοπό να φάει ένα καλό βραδινό και 

να κοιμηθεί, τελικά αποφάσισε να μην φάει τίποτα και να κρατήσει την 

όρεξη του για το επόμενο πρωί. Μόλις ξημέρωσε, πήγε κατευθείαν στην 

μπανανιά. Το φίδι ήταν εκεί και τον περίμενε, όπως και πολλά άλλα ζώα 

που ήθελαν να δουν την αναμέτρηση. 

 «Βασιλιά μου», μουρμούρισε το φίδι. 

 Εκείνος το κοίταξε θυμωμένα. «Πως τολμάς να λες ότι έχεις πιο 

μεγάλο στόμα από το δικό μου; Είσαι τόσο μικρός που μπορώ να σε λιώσω 

με ένα μου πάτημα». 

 «Τότε βασιλιά μου, δεν έχεις τίποτα να φοβηθείς. Εύκολα θα δουν 

όλοι πως μπορείς να με νικήσεις», αποκρίθηκε το φίδι. 

 Τότε το λιοντάρι, έκοψε τρεις μπανάνες και τις πέταξε στο φίδι που 

τις κατάπιε κατευθείαν με μεγάλη ευκολία. Το ίδιο έκανε και το λιοντάρι. 

Πήρε έπειτα πέντε μπανάνες. Το φίδι άνοιξε το στόμα του και τις κατέβασε. 

Το λιοντάρι προβληματίστηκε, αλλά με λίγη παραπάνω προσπάθεια, τα 

κατάφερε και αυτό. 

 «Τώρα να σε δω!» είπε και έδωσε στο φίδι ένα ολόκληρο τσαμπί. 

 Το φίδι τον κοίταξε επιφυλακτικά. «Είσαι σίγουρος βασιλιά μου;» 

 «Κάνε ότι σου λέω! Ή μήπως δεν μπορείς;» αποκρίθηκε το λιοντάρι 

χαμογελώντας ειρωνικά. Το φίδι όμως σύρθηκε μέχρι το τσαμπί, άνοιξε τα 

σαγόνια του και κατάπιε το τσαμπί. 

 «Σειρά σου τώρα», είπε στο λιοντάρι που κοιτούσε έκπληκτος. Δεν 

μπορούσε να καταλάβει πως ένα τόσο μικρό πλάσμα μπορούσε να έχει τόσο 

μεγάλο στόμα, όμως δεν του πήγαινε να παραδεχθεί την ήτα του. Κι έτσι, 

φούσκωσε από εγωισμό και άνοιξε όσο περισσότερο μπορούσε το στόμα του. 



Το Χρονικό Ενός Τυχαίου Θανάτου 

 

 

118 | Σ ε λ ί δ α  

 

Το άνοιξε τόσο πολύ που λίγο έλειψε να του φύγει το σαγόνι. Και πράγματι 

το χώρεσε κακήν- κακώς το τσαμπί. Όμως όταν προσπάθησε να κλείσει το 

στόμα του και να καταπιεί διαπίστωσε πως του ήταν αδύνατο. Το έπιασε 

τότε πανικός. 

 Άρχισε να φωνάζει μπουκωμένο «βγάλ’ τε το από το στόμα μου, θα 

σκάσω!» αλλά επειδή ακριβώς ήταν μπουκωμένο, κανείς δεν καταλάβαινε 

τι έλεγε. Άσε που, όλα τα ζώα κρυφογελούσαν με το πάθημα του 

περήφανου βασιλιά. 

 Όταν πια το λιοντάρι είχε γίνει μωβ και κινδύνευε να σκάσει, το φίδι 

τράβηξε με τα δόντια του το τσαμπί και το ελευθέρωσε. Πήγε έπειτα κοντά 

στον βασιλιά που λαχάνιαζε και όλα αναρωτιόταν «πως είναι δυνατόν; 

Αφού είμαι καλύτερος σε όλα, από όλους!» 

 Το φίδι τότε έσκυψε κοντά στ’ αφτί του λιονταριού και του είπε: «Απ’ 

ότι φαίνεται βασιλιά μου, το πρόβλημα σου δεν είναι πως δεν μπορείς να 

καταπιείς ένα τόσο δα τσαμπί μπανάνες. Το πρόβλημα σου είναι πως δεν 

μπορείς να καταπιείς τον εγωισμό σου.» 

 Από εκείνη την μέρα και μετά, το λιοντάρι περπατούσε λιγότερο 

περήφανα. Κανείς δεν το άκουσε να καυχιέται για τα κατορθώματα του, 

πράγμα το οποίο άρεσε στα ζώα που συχνά, το καλημέριζαν πια 

χαμογελώντας. 

 Όταν τελείωσε το παραμύθι ο Κωνσταντίνος είχε αποκοιμηθεί. Το 

μοναδικό φως μέσα στο δωμάτιο προερχόταν από τον φακό. Δεν τον 

έκλεισε και φεύγοντας, σκέφτηκε πως μάλλον έπρεπε να το γράψει κι 

αυτό το παραμύθι για την συλλογή του Κωνσταντίνου. Ίσως κάποια 

στιγμή αποφάσιζε να το διαβάσει τελικά. 

  



Το Χρονικό Ενός Τυχαίου Θανάτου 

 

 

119 | Σ ε λ ί δ α  

 

Τρίτη, 03 Οκτωβρίου 2017 

 

Το Σήμα 

 

Το σήμα ήρθε όπως ακριβώς συμβαίνει σε αυτές τις περιπτώσεις. 

Ήπια δραματικότητα, πλήρη αναφορά δεδομένων, προσμονή 

ανταπόκρισης. Ο Ιορδάνης το ανέλαβε αμέσως και ανταποκρίθηκε. Θα 

έφτανε πρώτος για να ασφαλίσει την περιοχή και την διέλευση των 

υπόλοιπων οχημάτων μέχρι να κινητοποιηθεί η τροχαία. Βρισκόταν 

λιγότερο από πέντε λεπτά μακριά και όταν ο Σωτήρης τον ρώτησε αν το 

είχε, εκείνος χαμογέλασε, ανέβηκε στην μηχανή και καθώς κούμπωνε το 

κράνος του είπε «εύκολα». Άναψε φάρους και άνοιξε το γκάζι κάνοντας το 

Vstrom να δείξει τα δόντια του. 

Όταν έφτασε στο σημείο και είδε από μακριά τα συντρίμμια στην 

άκρη του δρόμου, σταμάτησε την μηχανή κάθετα αποκλείοντας το ρεύμα 

κυκλοφορίας. Λίγα οχήματα είχαν σταματήσει δεξιά και μερικοί οδηγοί 

βρίσκονταν κοντά στα τρακαρισμένα αυτοκίνητα. Τους απομάκρυνε και 

πλησίασε. Είδε το λευκό corsa. Όλη η μηχανή είχε γίνει μία άμορφη 

μάζα από μέταλλο, οι αερόσακοι είχαν σκάσει, τα τζάμια ήταν 

κομματιασμένα και στην θέση του οδηγού υπήρχε ένας νέος άντρας που 

δεν έδειχνε να έχει τις αισθήσεις του. 

Η αδρεναλίνη κύλησε απαλά στο αίμα. Οι σφυγμοί του ανέβηκαν 

και τα αφτιά του άρχισαν να βουίζουν. Έδωσε σήμα για ασθενοφόρο και 

συνέχισε προς το μέρος του οδηγού για να προσπαθήσει να τον 

απεγκλωβίσει όταν τον βλέμμα του έπεσε στο πορτοκαλί φορτηγάκι. 

Δίπλα του άναψε μία φωτοβολίδα. 

«Κάνε πέρα ρε κωλόμπατσε! Κάνε πέρα!» 

Ο οδηγός. Τα λευκά μαλλιά του. Καιγόταν όλο το γήπεδο. 

Καθίσματα και καπνογόνα, προβολείς και ψεύτικο χορτάρι. Το σακάκι 

του. Το αίμα που έσταζε από το μέτωπο του. «Κάνε πίσω γαμημένε! 

ΠΙΣΩ!» Και τα μάτια του. Εκείνα τα ξεπλυμένα από τον χρόνο μάτια, 



Το Χρονικό Ενός Τυχαίου Θανάτου 

 

 

120 | Σ ε λ ί δ α  

 

θαρρείς και όσα περισσότερα πράγματα αντικρίζεις, τόσο στερεύει των 

ματιών το χρώμα, γεμάτα πόνο και τρόμο. Κατέβασε το γκλοπ ξανά και 

ξανά σε εκείνα τα γερασμένα μάτια, σε εκείνο το μέτωπο. 

Καρφώθηκε στην θέση του κι απόμεινε να κοιτά πότε τον νέο 

άντρα μέσα στο λευκό αυτοκίνητο και πότε εκείνα τα πονεμένα μάτια και 

το αίμα που έσταζε πάνω στο πουκάμισο μέχρι που στο τέλος χάθηκε 

κάτω από πυκνούς καπνούς, κόκκινες φωτοβολίδες και τον ήχο του 

γκλοπ. Πήγε τρέχοντας κοντά στον γέρο άντρα που τον κοιτούσε, 

ανίκανος να ακολουθήσει οποιοδήποτε πρωτόκολλο, οποιαδήποτε λογική 

σκέψη. Το μόνο που κατάφερε να κάνει πριν ορμήσει σαν άγριο ζώο στην 

φρακαρισμένη πόρτα του φορτηγού, ήταν να ενημερώσει για επιπλέον 

ασθενοφόρα. 

«Όχι ρε πούστη μου, όχι ρε πούστη!» φώναζε και τραβούσε και 

προσπαθούσε να σπάσει την πόρτα με τα δόντια σφιγμένα ενώ στα αφτιά 

του έφταναν μισόλογα και βογκητά. «Βοήθησε με. Βοήθεια…» 

Χάθηκε πίσω από το τοίχος. Χάθηκε πίσω από τον χρόνο που ήρθε 

κι έκλεισε γύρω του, ένα κουκούλι που πάσχιζε να τον κάνει από 

πεταλούδα και πάλι σκουλήκι. Και μέσα σε μια στιγμή, εκεί στην στροφή 

του χρόνου, με το μυαλό του να αναπολεί μία χαμένη Κυριακή, ένα 

βαρετό γεύμα με αγαπημένους ανθρώπους, μία καθημερινή συνήθεια 

ρουτίνας, ένα χασμουρητό, μία διαδρομή από το σπίτι στην δουλειά και 

πίσω πάλι, σε ένα πεταχτό φιλί για καλημέρα, όλων των τελευταίων 

χρόνων οι προσπάθειες κατέρρευσαν και έγιναν σκόνη. Και όσα 

απευχόταν για τον εαυτό του, όσα φοβόταν πως στην πραγματικότητα 

ήταν, πήραν μορφή και ύλη και έγιναν, θαρρείς κι ισορροπούσε πάνω σε 

μία τεράστια μπάλα με το ένα μπροστινό του πόδι, ενώ έξω από τα 

σύνορα του χρόνου, ψηλά στα διαζώματα της πολύχρωμης τέντας, ένα 

χαρούμενο οχτάχρονο του πετούσε φιστίκια. Κι εκείνος τα έπιανε και τα 

έτρωγε ένα- ένα, μέσα στην αγωνία, μην τύχει και του πέσει κανένα στο 

χώμα και κατά λάθος το λιώσει κάτω από τα λεπτά ακροβατικά του. 

Η τροχαία έφτασε λεπτά αργότερα, μαζί και τα ασθενοφόρα. Τον 

τράβηξαν μακριά από τον γέρο και προσπάθησαν να τον συνεφέρουν. 



Το Χρονικό Ενός Τυχαίου Θανάτου 

 

 

121 | Σ ε λ ί δ α  

 

Έκλαιγε ασταμάτητα και μέσα στο παραλήρημα του, δεν είδε τα φορεία 

να ακουμπούν στην άσφαλτο, ούτε τα σώματα να ξαπλώνουν πάνω τους. 

Δεν είδε τις πόρτες να κλείνουν, δεν άκουσε φωνές πόνου. Δεν πρόσεξε 

τις σειρήνες των ασθενοφόρων, την μία να ουρλιάζει και να εκτοξεύει 

μπλε λάμψεις και την άλλη, να περιστρέφεται αναίτια, βουβά. 

  



Το Χρονικό Ενός Τυχαίου Θανάτου 

 

 

122 | Σ ε λ ί δ α  

 

Τρίτη, 03 Οκτωβρίου 2017 

Στην Υγειά Μας 

 

Μην το συζητάς, τα πράγματα θα μπορούσαν να είναι και 

χειρότερα, δε λέω. Αχάριστος δεν είμαι. Ξέρεις πόσοι ικανοί άνθρωποι 

υπάρχουν εκεί έξω που δεν έχουν ανακαλύψει ακόμα το πραγματικό 

νόημα της ζωής; Ξέρεις πόσοι περιφέρονται άσκοπα ή ακόμα και 

πικραμένοι, που δεν κατάφεραν να αδράξουν το μοναδικό ίσως πράγμα, 

εκτός φυσικά από τον έρωτα και την οδύνη, που μπορεί να μας 

κινητοποιήσει; Σαν είδος εννοώ, σαν σκεπτόμενους οργανισμούς. Ε 

λοιπόν, αυτή είναι η κατάρα του είδους. Η σκέψη φυσικά, τι αναρωτιέσαι! 

Πιστεύεις στ’ αλήθεια, πως δίχως αυτή την ικανότητα θα μπορούσαμε να 

αναζητήσουμε την αλήθεια; Την πρόοδο, ακόμα και την ίδια την αγάπη, 

θα μπορούσαμε να την διδαχθούμε ή πολύ περισσότερο, να την 

ερμηνεύσουμε; Θα ήταν αδύνατο να μεταφράσουμε και να 

κατανοήσουμε αυτό τον ηλεκτροχημικό καταιγισμό, τόσο της δίψας για 

γνώση όσο και της δίψας για στοργή. Φυσικά, μαζί με όλα αυτά τα 

όμορφα της σκέψης που ξεκινούν από το απλό «διψώ» και συνοψίζονται 

σε αυτό, ότι κι αν το ακολουθεί, είτε είναι η λέξη «νερό», είτε ακόμα και η 

λέξη «γνώση» ή «εκδίκηση» ή «αποδοχή» ή ότι άλλο θέλεις, όλα αυτά που 

μας ωθούν προς μία εξύψωση πάνω από την υλική μας φύση και μας 

προσδίδουν μία εγωιστική θεϊκή ομοιότητα, ακολουθούν και όλα τα 

δεινά και οι κατάρες του είδους. Τι εννοώ; Εννοώ πως αν δεν έχεις την 

ικανότητα να ερμηνεύσεις, να αναλύσεις και να σκεφτείς, μπορεί απλά 

να υπάρχεις, όμως παράλληλα, δεν μισείς κιόλας. Δεν φθονείς. Δεν 

υπάρχει απώλεια για να διαχειριστείς, υπάρχει μόνο ροή, φυσική και 

τελεσίδικη. 

Μέσα σε όλο αυτό το συρφετό πασχίζεις να βρεις το νόημα, 

άκουσον- άκουσον! Να δαπανάς τόση φαιά ουσία από αυτό το σπογγώδες, 

μεγαλειώδες όργανο χρησιμοποιώντας την λογική και την γνώση για έναν 

τόσο παράλογο σκοπό! Και κάποια στιγμή, αν είσαι τυχερός ή τρομερά 



Το Χρονικό Ενός Τυχαίου Θανάτου 

 

 

123 | Σ ε λ ί δ α  

 

ανόητος και μονοδιάστατος, καταλήγεις στο συμπέρασμα πως «εντάξει. 

Εγώ το βρήκα μάγκες! Το ‘χω το νόημα της ζωής μου!» Για τέτοιο επίπεδο 

ανοησίας μιλάμε, και φυσικά αναφέρομαι στον εαυτό μου. Ναι, ναι. 

Ανόητος φίλε μου. Και ξέρεις γιατί; Γιατί όταν είδα εκείνο το μικρό 

γυφτάκι να φεύγει από το νοσοκομείο σκέφτηκα πως τελικά, αυτό ήταν 

το νόημα της ζωής μου. Να πασχίζω για περιπτώσεις που, όσο κι αν 

ακούγεται εγωιστικό, δίχως την δική μου συνεισφορά θα ήταν 

ολοκληρωτικά χαμένες. Λέω, σκέφτομαι, άρα αισθάνομαι. Μπορεί να 

φθονώ ακόμα. Όμως παράλληλα αγαπάω. Κι αυτό που αγαπάω 

περισσότερο είναι η ίδια η ζωή. Ατόφια, λαμπρή και βρώμικη, μέσα σε 

ένα σύνολο σκουπιδιών και σκέφτομαι πως μπορεί να μην είμαι σε θέση 

να εξαλείψω τα σκουπίδια, αλλά αν μπορεί κάτι να ανακυκλωθεί, θα 

είμαι εκεί για να το ξεχωρίσω. Αυτό κάνω. Δίνω σε κάτι που έχει σχεδόν 

χαθεί μέσα στο σύνολο των σκουπιδιών, την ευκαιρία να συνεχίσει να 

υπάρχει ακόμα. 

Ναι, το γυφτάκι μου τα έμαθε όλα αυτά. Κι αν τώρα παραληρώ 

σχεδόν, μην θαρρείς πως δεν έχω συναίσθηση του άστατου ειρμού μου. 

Σου ζητώ συγνώμη. Όσο κι αν ακουστεί παράξενο, με αναστατώνει 

τρομερά η όψη του θανάτου. Με σοκάρει. Φυσικά, είναι παλιός γνώριμος 

αυτός ο μπάσταρδος και ίσως θα περίμενες από εμένα κάπως να τον έχω 

ξορκίσει με τις επιστημονικές μου γνώσεις και να μην στέκομαι απέναντι 

του με τόσο δέος, όμως όσες φορές κι αν έχει τύχει να φύγει κοντά μου 

άνθρωπος, παρά τις τόσες φορές που τον έχω νικήσει, φοβάμαι πως θα 

είμαι πάντα δέσμιος του μεγέθους του, της ακατανίκητης παρουσίας του 

και της οριστικής, πέρα πάσης αμφιβολίας επικράτησης του. Σου 

μαυρίζω την ψυχή; Ορίστε, ένα ακόμα ποτό ίσως σε βοηθήσει. Σήμερα 

ειδικά, περισσότερο από κάθε άλλη φορά νοιώθω το άγγιγμα του. 

Χάθηκε ένας άνθρωπος σήμερα. 

Έγινε ένα σοβαρό τροχαίο το πρωί και ο ένας οδηγός δεν τα 

κατάφερε. Τον έφεραν νεκρό. Θα μου πεις, πρώτη φορά είναι; Όχι, 

σίγουρα όχι. Κάθε μέρα σχεδόν γίνονται τροχαία. Κι ίσως να μην με είχε 

πειράξει τόσο αν δεν είχα την ατυχία να συναντήσω δύο γυναίκες στον 



Το Χρονικό Ενός Τυχαίου Θανάτου 

 

 

124 | Σ ε λ ί δ α  

 

προθάλαμο του νοσοκομείου. Νομίζω στέκονταν εκεί αγνοώντας η μία 

την ύπαρξη της άλλης, τα λεπτά νήματα που τις συνέδεαν ήταν πολύ 

λεπτότερα από τον πόνο και την αγωνία. Της παρατηρούσα για ώρα κι 

όταν βγήκαν οι γιατροί για να τις ενημερώσουν, είδα στο πρόσωπο της 

μίας την ανακούφιση και τα δάκρυα της ευγνωμοσύνης και στο πρόσωπο 

της άλλης… Είδα πως τελικά, η όψη του θανάτου ζωγραφίζεται πάνω στα 

πρόσωπα των ζωντανών. Την είδα να τσακίζει σαν χαρτί, ένα αόρατο χέρι 

να την τσαλακώνει και να την πετάει σε μια γωνία. Όταν ξεδιπλώθηκε 

μετά από ώρα, δεν ήταν η ίδια γυναίκα. 

Να, αυτά με την δουλειά… Τι έλεγα όμως; Α ναι. Για το γυφτάκι 

που τελικά έγινε ο Γιώργος ο Μάγος.  

Κάποια στιγμή, λίγο πριν φύγει από το νοσοκομείο κι αφού είχε 

αναρρώσει, ζήτησα να τον εξετάσει πολύ προσεκτικά ένας γνωστός μου 

παιδίατρος. Κάτι δεν μου άρεσε. Ξέρεις τι δεν μου άρεσε; Εκείνο το ένα 

λεπτό που είχε ξοδέψει σκεπτόμενος τι έπρεπε να κάνω. Τότε, καθώς 

κοίταζα το πρόσωπο του και προσπαθούσα να πάρω την σωστή απόφαση, 

είδα λεπτά ρυάκια από αίμα να λερώνουν το προσκεφάλι και τα μαλλιά 

του. Στην αρχή νόμιζα πως ήταν από την μύτη ή από κάποια πληγή στο 

κεφάλι του. Όταν τον έβαλα έτσι γρήγορα στο χειρουργείο, η αιμορραγία 

είχε σταματήσει και πάνω στην προσπάθεια μας να καλύψουμε τις 

ζωτικές λειτουργίες, δεν κάναμε έγκαιρά αξονική, αλλιώς θα το είχα δει.  

Ο παιδίατρος το έπιασε κατευθείαν. Όταν ήρθε και μου το είπε 

ένοιωσα το στομάχι μου να σφίγγεται. Μα, πως μπορούσα να είμαι τόσο 

ανόητος; Πως μπόρεσα να το παραβλέψω.  

Τα χτυπήματα στο κεφάλι είχαν σπάσει και τα δύο του τύμπανα. 

Αν το πιάναμε νωρίς, θα μπορούσε να σώσει τουλάχιστον μέρος της 

ακοής του. Δεν το πιάσαμε. Ναι, το παιδί σώθηκε, δεν λέω. Όμως δεν 

άκουσε από τότε κανέναν απολύτως ήχο. Και για αυτό, ευθύνομαι εγώ. 

Και κάτι τέτοιες μέρες δεν μπορώ παρά να θυμηθώ εκείνο το 

περιστατικό κι όλο αναρωτιέμαι. Αν εν γνώσει μου ευθύνομαι για αυτό, 

για τι άλλο μπορεί να ευθύνομαι εν αγνοία; 

Στην υγειά μας.  



Το Χρονικό Ενός Τυχαίου Θανάτου 

 

 

125 | Σ ε λ ί δ α  

 

Τρίτη, 03 Οκτωβρίου 2017 

Περί Ερωτικών Δεινών 

 

Κάθε ποιητής και κάθε φιλόσοφος ίσως, κάθε άνθρωπος με 

στοιχειώδη κοινωνική συστολή ή ολοκληρωτική ξεδιαντροπιά απέναντι 

στα χρηστά ήθη, αν ερωτηθεί τι είναι αυτό που οδηγεί δυο ανθρώπους 

στον γάμο, θα απαντήσει ευθέως χωρίς δεύτερη σκέψη -και προφανώς 

χωρίς αρκετή σκέψη - πως ο λόγος είναι ο έρωτας. Υπάρχουν βέβαια και 

οι περιπτώσεις γάμου από συμφέρον ή από ανάγκη. Επειδή όμως 

αφορούν κυρίως τον υπόκοσμο και καμιά φορά τον ημίκοσμο, ο απλός, 

ξεκάθαρος κόσμος θα απαντήσει βροντόφωνα πως δεν υπάρχει άλλος 

λόγος για την απόλυτη και δια βίου συνύπαρξη πέρα από τον έρωτα και 

την αληθινή αγάπη.  

Βέβαια, ο έρωτας είναι αναγκαίος και η αγάπη ευπρόσδεκτη. Ο 

σεβασμός επίσης , αν και κανείς δεν παντρεύεται από σεβασμό. Στην 

πραγματικότητα, η μοναδική αιτία που οδηγεί σε οικειοθελή γάμο, δεν 

είναι άλλη από την επιθυμία. Ο πόθος είναι που ξυπνάει πρώτος, αυτός 

είναι το κάρβουνο που τροφοδοτεί τον κλίβανο και κάνει το αίμα να 

κοχλάζει. Ξυπνάει με μια ματιά η επιθυμία, μια αργή, βασανιστική 

ματιά που σέρνεται ασύστολα, προδοτικά πάνω στο αντικείμενο του. 

Ξυπνάει με τις πρώτες λέξεις, με ένα χαμόγελο, το βάρος της παρουσίας 

στον χώρο. Και τότε, ως δια μαγείας και τα οχτώ συμπλέγματα αδένων 

παράγουν τεράστιες ποσότητες χημικών ενώσεων που μετατρέπουν το 

σώμα σε μια χαρούμενη πινιάτα παραφουσκωμένη από χαρωπές 

ορμόνες και τον εγκέφαλο του ανθρώπου στο λευκό πανί του ΛΑΙΚΟΝ 

και πάνω του προβάλλονται τα πιο παθιασμένα πορνογραφικά 

αριστουργήματα. 

Αυτό ακριβώς έπαθε κι ο Δημήτρης όταν είδε για πρώτη φορά την 

Ελένη. Τότε εκείνη είχε την συνήθεια πριν ξεκινήσει την δουλειά να 

περπατάει στην παραλία, από τις αποθήκες του λιμανιού μέχρι το 

Μακεδονία Παλλάς και ξανά πίσω μέχρι το Ολύμπιον. Εκεί, μέσα στο 



Το Χρονικό Ενός Τυχαίου Θανάτου 

 

 

126 | Σ ε λ ί δ α  

 

χάος των περιστεριών, εκείνος ο αντικοινωνικός σκουντούφλης, διάβαζε 

στο γρασίδι. Κάθε τόσο, σήκωνε τα μάτια και χάζευε τον κόσμο που 

πηγαινοερχόταν ή τα παιδιά που τάιζαν τα πουλιά. Κι ενώ συνήθως 

παρακολουθούσε περήφανα ντεκολτέ και σφιχτά οπίσθια με σθένος και 

μια κάποια κριτική διάθεση, με εκείνο το συγκεκριμένο πλάσμα, δεν 

ήταν οι μικρές λεπτομέρειες που ξύπνησαν την ορμονική θύελλα. Ήταν 

το σύνολο. Η Ελένη ήταν για τον Δημήτρη ένα μικρό κομμάτι τελειότητας, 

μια παρουσία που δεν μπορούσε να κάνει απολύτως τίποτα χωρίς να 

σκορπίσει γύρω της μια ακαταμάχητη σαρκική επιθυμία τόσο επιτακτική 

που θύμιζε αμυδρά διεγερτικό ναρκωτικό. 

Την πλησίασε χωρίς δεύτερη σκέψη. Κάθε του κύτταρο φώναζε 

«Τώρα! Παρ’ την τώρα, μπροστά στον κόσμο, μπροστά στα παιδιά, το 

σμήνος θα σας κρύψει κι αν δεν το κάνει, τουλάχιστον θα είναι ένα 

αξέχαστο γαμησι. Παρ’ την ΤΩΡΑ!». Η λογική επικράτησε προς στιγμή. 

Όμως όλη αυτή η ερωτική ένταση μετουσιώθηκε σε πνεύμα και αέρα. 

Γιατί εκείνη, ποθούσε αλλιώτικα, όχι με το σώμα. Ήθελε κάποιος να της 

σαγηνέψει το μυαλό, κι έπειτα το βλέμμα. 

Της μίλησε απλά και αποφασιστικά. Της άρεσε αυτό και του 

άφησε χώρο. Πλησίασε λίγο ακόμα. Κι αυτό της άρεσε. Μέχρι τα 

μεσάνυχτα μπορούσαν να βάλουν φωτιά στο κενό ανάμεσα τους. Όλο του 

το σώμα λειτουργούσε με μοναδικό σκοπό να βρεθεί γυμνός μαζί της. 

Κάθε της κίνηση ήταν μέρος μιας αρχέγονης τελετής συνουσίας. Μιας 

συνουσίας που όπως αποδείχθηκε άλλαξε και τους δυο για πάντα.  

Εκείνη έπαψε σιγά- σιγά να ψάχνει αποδοχή. Έπαψε να 

αμφιβάλει για τον ίδιο της τον εαυτό, έπαψε να μην πιστεύει στις 

δυνάμεις της. Τόσο πολύ την είχε τσακίσει ο χωρισμός των γονιών της 

ώστε το μόνο που πίστευε πια ήταν πως και η ίδια, όπως και ο πατέρας 

της, δεν μπορούσε να στεριώσει πουθενά. Με τα χρόνια, έπαψε να φταίει 

για όλα, έπαψε να περιμένει από την ζωή να της επιστρέψει όσα αδίκως 

θεωρούσε πως της χρωστούσε. Εκείνος πάλι, βρήκε έναν ολόκληρο 

κόσμο, φτιαγμένο στα μέτρα του. Για πρώτη φορά από τότε που 

μπορούσε να θυμηθεί, δεν χρειαζόταν να αποδείξει τίποτα απολύτως. 



Το Χρονικό Ενός Τυχαίου Θανάτου 

 

 

127 | Σ ε λ ί δ α  

 

Μπορούσε να προσφέρει, μπορούσε να πάρει, χωρίς ίχνος ενοχής ή 

συστολής. Δεν υπήρχαν όρια και κάθε μέτρο σύγκρισης είχε καταρριφθεί. 

Κι αυτό που ξεκίνησε σαν πόθος για τη σάρκα και τις πλούσιες χαρές της, 

έγινε τροφή για την ψυχή. Με κάθε άγγιγμα, κάθε σταγόνα ίδρωτα 

πλημμυρισμένου σε μυρωδάτες φερομόνες, με κάθε αχόρταγο φιλί, 

τάιζαν ο ένας τον άλλο ανθρώπινη αποβλάκωση και σπουδαία γνώση για 

τον ίδιο τον εαυτό τους. Μάθαιναν πως να είναι ουσιαστικά, δίχως φοβίες 

και υπεκφυγές. 

Αυτό ήταν όλο. Η σάρκα μίλησε τότε, το δέρμα πόθησε, τα 

δάχτυλα μούδιασαν από επιθυμία. Και όλα τα υπόλοιπα ήρθαν πολύ 

αργότερα. Γιατί ότι κι αν θέλουν να πιστεύουν οι ρομαντικοί των αιώνων, 

αν το γαμήσι είναι μέτριο, κουφέτα δεν τρώει κανένας. Αν δεν χτυπήσει 

σαν τυφώνας κάθε κύτταρο του κορμιού το πάθος του άλλου, τόσο ώστε 

να είναι ανυπόφορο να μείνει αδοκίμαστη ξανά αυτή η θεϊκή τροφή και 

από τους δύο, τότε δεν υπάρχει λόγος αρκετός ώστε να γίνει το τώρα, 

αύριο και για πάντα. 

Ότι ξεπρόβαλε μπροστά τους σαν υποψία κάτω από μουσκεμένα 

σεντόνια και βρεγμένα κυλοττάκια, έγινε ανάγκη κι ότι ήταν ανάγκη, 

έγινε τρόπος ζωής. Μιας ζωής που ήταν τόσο για εκείνον, όσο και για 

εκείνη ελεύθερη από κάθε τι παλιό  και σάπιο, όμως ολοκληρωτικά 

δομημένη γύρω από το νέο, υπέροχο τώρα που τους αποκαλύφθηκε. Με 

τα χρόνια και ότι αυτά περικλείουν για τα πάθη των ανθρώπων, άλλαξαν 

και οι δύο. Όμως άλλαξαν μαζί, κι όσο περισσότερο αλλάζαν από αυτό 

που ήταν κάποτε, τόσο έμοιαζαν ο ένας στον άλλο, ώσπου στο τέλος, 

μπερδευτήκαν και πίστεψαν στ’ αλήθεια πως ήταν ένα, αδιαίρετο 

κομμάτι, τροφοδοτούμενοι ο ένας από την αναπνοή του άλλου, ακόμα κι 

αν δεν είχαν καμία επίγνωση αυτής τους της βαριάς εξάρτησης, 

αποβλακωμένοι από την ευδαιμονία που υπήρχε σαν μουσικό χαλί πίσω 

από κάθε σκηνή της κοινής τους ζωής. Όμως οι εξαρτήσεις είναι πράγμα 

επικίνδυνο. Πολύ, απρόβλεπτα επικίνδυνο.  

 

 



Το Χρονικό Ενός Τυχαίου Θανάτου 

 

 

128 | Σ ε λ ί δ α  

 

Παραβίαση Των Κανόνων 

 

Είχε πάει πια σχεδόν δυο και οι Δραμινοί δεν έδειχναν ιδιαίτερο 

πάθος για τους ξηρούς καρπούς εκείνο το πρωί. Καθώς το μαγαζί ήταν 

άδειο εδώ και αρκετή ώρα, η Ελένη πήρε τα πράγματα της, κλείδωσε και 

ξεκίνησε για το σχολείο του Κωνσταντίνου. Στον δρόμο, σκεφτόταν πως 

είχαν αρκετό χρόνο μέχρι να επιστρέψει ο Δημήτρης και να πάει τον 

μικρό στο κολυμβητήριο. Θα φτιάξουμε ένα τέλειο κέικ! Θα έχει 

κομματάκια σοκολάτας, γλασο λεμονιού και χρωματιστή τρούφα. Θα 

είναι ένα διαστημικό όχημα για αστρικά ταξίδια σε ζαχαρωμένους 

γαλαξίες. Θα του αρέσει του Κωνσταντίνου να σπάσει τα αυγά. Θα του 

αρέσει να ανακατέψει τη ζάχαρη με το βούτυρο. Και θα γελάσουμε πολύ! 

Αυτά σκεφτόταν και όταν πια έξω από το σχολείο άκουσε το 

κουδούνι να χτυπάει χαμογελούσε μόνη της στην ιδέα και μόνο του 

όμορφου απογεύματος. Ενώ βρισκόταν στον κόσμο της, κάπου δεξιά από 

το σύμπλεγμα του Ζαχαρωμένου Κερασιού, την πλησίασε η μητέρα της 

Αναστασίας και της έπιασε την κουβέντα. Σύντομα, στην παρέα τους 

προστέθηκε και ο πατέρας του Βαγγελάκη και δεν άργησαν να 

μαζευτούν και δυο- τρεις ακόμα. Μιλούσαν για τα μαθητικά καμώματα 

της Ά τάξης Δημοτικού γεμάτοι από όρεξη, αγωνία και ενθουσιασμό, 

πιθανότατα περισσότερο ακόμα και από την ίδια την Ά τάξη. 

Φάνηκαν και τα παιδιά, κεφάτα και παιχνιδιάρικα να κατεβαίνουν 

τις σκάλες και όλα τα βλέμματα φωτίστηκαν μεμιάς. 

«Καλώς το αγόρι μου!» είπε εκείνη. 

«Γεια!» φώναξε ο Κωνσταντίνος. «Ε, μαμά! Ο Βασίλης λέει να πάω 

στο σπίτι του να παίξουμε τώρα, μέχρι να πάω κολυμβητήριο!» 

Ένας μετεωρίτης απογοήτευσης χτύπησε στο τζάμι του 

ζαχαρόπλοιου και το έβγαλε εκτός πορείας. 

«Κωνσταντίνε μου, αφού το ξέρεις ότι τις καθημερινές δεν 

μπορούμε να πηγαίνουμε στα σπίτια των φίλων μας. Πρέπει να 

προετοιμαστούμε για αύριο. Σίγουρα θα έχεις και διάβασμα. Έλα, πάμε 



Το Χρονικό Ενός Τυχαίου Θανάτου 

 

 

129 | Σ ε λ ί δ α  

 

και θα κανονίσουμε να βρεθείτε την Παρασκευή», του απάντησε ήρεμα 

και σταθερά. Τόσο αυτή όσο και ο Δημήτρης πίστευαν πως το πιο 

πολύτιμο δώρο που μπορούσαν να κάνουν στον Κωνσταντίνο ήταν ένα 

σύνολο απλών και σταθερά εφαρμόσιμων κανόνων τους οποίους έπρεπε 

πάντα να τηρούν. Το να μην επισκέπτεται σπίτια φίλων τις καθημερινές 

ήταν ένας από αυτούς και ο Κωνσταντίνος, το είχε σε γενικές γραμμές 

αποδεχθεί. Εκείνο το μεσημέρι οι γραμμές ήταν πολύ γενικές και αρκετά 

αόριστες. 

«Έλα ρε μαμά, αφού ο Ανάστασης θα πάει, γιατί να μην πάω κι 

εγώ;» συνέχισε παραπονιάρικα ο Κωνσταντίνος. 

Η σταθερότητα και η επιμονή ήταν το καλό χαρτί των γονιών. Αν 

υποχωρούσε τώρα, θα υποχωρούσε πάντα. 

«Ξέχασε το φιλαράκι. Σου εξήγησα, κι εγώ και ο μπαμπάς, γιατί 

δεν μπορείς να πας. Δώσε μου την τσάντα σου να φύγουμε.» 

Όταν σκληραίνει η στάση του γονιού, η έκρηξη είναι συχνά 

αναπόφευκτη. Αυτό που ζητούσε ο Κωνσταντίνος έβρισκε πως ήταν το πιο 

λογικό πράγμα στον κόσμο και δεν μπορούσε με τίποτα να δεχθεί την 

τόσο επίμονη άρνηση της μητέρας του. 

«Αυτό είναι αδικία!» φώναξε οργισμένος και χτύπησε το πόδι του 

δυνατά στο αμμοχάλικο της αυλής. «Είναι αδικία, μ’ ακούς;» συνέχισε 

και αρχισε να κλωτσάει πεισματικά πετραδάκια και χώμα. 

Μέσα στον κύκλο των γονέων, έπεσαν χαμόγελα συμπόνιας και 

κατανόησης τόσο προς το δίκαιο δράμα του μικρού, όσο και προς τα 

σφιγμένα φρύδια της Ελένης. Ενώ ετοιμαζόταν να εφαρμόσει δραστικά 

μέτρα επιβολής με βαθιά φωνή και πύρινο βλέμμα, χτύπησε το κινητό 

της. Έψαξε αλαφιασμένη μέσα στην τσάντα της και όταν κατόρθωσε να το 

τραβήξει από το στερεοτυπικό χάλι της γυναικείας τσάντας, απάντησε σε 

έναν άγνωστο αριθμό. 

«Παρακαλώ;» 

«Είναι τόσο άδικο ρε μαμά!» 

«Ναι, η ίδια. Ποιος είναι; Από την τροχαία;» 



Το Χρονικό Ενός Τυχαίου Θανάτου 

 

 

130 | Σ ε λ ί δ α  

 

Χτυπούσε τα πόδια του ξανά και ξανά. «Άσε με να πάω!» 

«Τι έγινε; Κάνε λίγο ησυχία Κωνσταντίνε, σε παρακαλώ. Είμαι η 

σύζυγος του. Έπαθε κάτι;» 

Ακολούθησαν μερικές στιγμές όπου το μόνο που ακουγόταν ήταν 

οι διαμαρτυρίες του Κωνσταντίνου ενώ το πρόσωπο της Ελένης 

παραμορφωνόταν σε μια ανθρώπινη διάθλαση. 

«Είναι αδικία, μ’ ακούς; ΑΔΙΚΙΑ!» 

Το τηλέφωνο της έπεσε από τα χέρια. 

«Είναι τόσο άδικο!» είπε ξανά ο Κωνσταντίνος και έριξε μια γερή 

κλωτσιά τινάζοντας ψηλά άμμο και χαλίκια. Η Ελένη τον κοίταξε. 

Το χώμα σηκώθηκε σε μια δίνη που την κύκλωσε, κατάπιε το 

κινητό που έπεφτε, τα βρώμικα αθλητικά παπούτσια του μικρού δίπλα 

της, τον ίδιο τον Κωνσταντίνο, τους υπόλοιπους γονείς, ολόκληρη την 

αυλή μαζί με το σχολείο και τα δέντρα, τα αυτοκίνητα και τα φορτηγά, 

τον δρόμο, τον χρόνο, ακόμα και το φως. Τίποτα δεν απόμεινε έξω από 

εκείνο τον κυκλώνα οργής και αδικίας εκτός από το τελευταίο «λυπάμαι 

πολύ κυρία μου». 

Όταν κόπασε ο αέρας, ο Κωνσταντίνος στεκόταν από πάνω της και 

την κοιτούσε έντρομος ενώ οι υπόλοιποι γονείς μιλούσαν και έλεγαν 

μεταξύ τους φέρτε της λίγο νερό της κοπέλας, συνέρχεται και κάντε λίγο 

χώρο να πάρει ανάσα. Ο Κωνσταντίνος την πλησίασε. 

«Τι έπαθες μαμά μου;» την ρώτησε και την αγκάλιασε. 

Εκείνη κοιτούσε σαν χαμένη και προσπαθούσε να πει κάτι. Όμως 

δεν είχε τίποτα να πει που να πατάει σε αυτόν τον κόσμο και στην 

αλήθεια, τίποτα που να μην ανήκει στους μύθους και τους εφιάλτες. 

Άγγιξε απαλά τα μαλλιά του. 

«Ζαλίστηκα πουλί μου, αυτό είναι όλο» ψέλλισε. «Απ’ ότι φαίνεται 

θα πας τελικά στον φίλο σου σήμερα. Αν ξεκουραστώ λίγο θα είμαι 

καλύτερα».  

Έπειτα άρχισε να κλαίει. 

  



Το Χρονικό Ενός Τυχαίου Θανάτου 

 

 

131 | Σ ε λ ί δ α  

 

Τρίτη, 03 Οκτωβρίου 2017 

Η Πρώτη Μέρα της Υπόλοιπης Ζωής Σου 

 

Σβήνουν τα φώτα. Ο αέρας γίνεται πηχτός σαν το κουρκούτι που 

έφτιαχνε η γιαγιά σου. Πας να βαδίσεις και στην πραγματικότητα το 

κάνεις, ναι το κάνεις. Δεν πιστεύεις πως μπορείς, όμως με κάποιο τρόπο 

κινείσαι προς μια κατεύθυνση που δεν έχεις επιλέξει, σε ένα μακρύ 

πράσινο διάδρομο. Ακούς τον κόσμο να μιλάει, τον κοιτάς στα μάτια, στα 

χείλη. Βλέπεις τις μικρές ρυτίδες στα πρόσωπα να βαθαίνουν καθώς σου 

λένε όσα έχουν χρέος να σου πουν. Αγγίζεις την παλάμη τους όπως σου 

απλώνουν το χέρι σε μία χειραψία και την βρίσκεις υγρή. Κοιτάς και το 

χέρι. Μία βέρα με πατίνα. Δική του, δική σου, δεν καταλαβαίνεις. Σου 

δίνουν ένα κουτί με κάτι λερωμένα ρούχα και άλλα παλιοπράγματα. 

Είναι βαρύ, δεν έχει βάρος, είναι σκουπίδια, είναι όλη του η ζωή, η δική 

σου. Κάπου από το βάθος του διαδρόμου ακούς κλάμα. Είναι ένα 

πονεμένο κλάμα και όλο σε πλησιάζει. Από ψίθυρος και μουρμουρητό 

παρακάλι γίνεται οστικό κύμα, γίνεται Χιροσίμα και καίει, Θεέ μου πόσο 

καίει το γαμημένο και σε τυλίγει και πια δεν βλέπεις, δεν ακούς, δεν 

μυρίζεις, δεν νοιώθεις τίποτα πάνω στο δέρμα σου. Μέσα στο στόμα σου 

τρως την αλμύρα από τα χείλη σου και την καταπίνεις. Και τότε 

καταλαβαίνεις. 

Δικό σου είναι το κλάμα. Εσύ είσαι ο ψίθυρος, εσύ παρακαλάς. 

Βουλιάζεις αργά πίσω από τα τείχη σου, μέσα στο σκοτάδι ψάχνεις για 

κάτι που να θυμίζει ότι είχες για αληθινό. Του κάκου. Φτάνει το οστικό 

κύμα και σου ξεκολλάει το δέρμα. Η έκρηξη σε κάνει στάχτη. Σκορπάς 

στον άνεμο και το μόνο που απομένει, είναι το παρακαλειτό σου και ένα 

γιατί. 

Γιατί αφού δεν έχεις δέρμα, γιατί αφού έγινες σκόνη, πονάς ακόμα 

τόσο. 

Όταν όλα τελειώνουν, ο άνεμος σε σκορπάει στο μαύρο χώμα και 

δεν έχει απομείνει γύρω σου τίποτα γνωστό, τίποτα δεν στέκει όρθιο στην 



Το Χρονικό Ενός Τυχαίου Θανάτου 

 

 

132 | Σ ε λ ί δ α  

 

θέση του. 

Βρίσκεις κάπου να καθίσεις. Πας να κλάψεις και δεν μπορείς. Να 

φωνάξεις, το ίδιο. Να κουνηθείς. Να ανασάνεις. Να υπάρξεις έστω σαν 

υποψία. Τίποτα δεν μπορείς. Περιμένεις, όλο περιμένεις. 

Περνάει η ώρα και ψάχνεις κάτι γύρω σου που να μπορεί να σε 

σηκώσει, να αντέξει το βάρος σου και μέσα από το καμένο χώμα βλέπεις 

κάτι παράταιρο που σε τρομάζει. Σκύβεις, πέφτεις κάτω και σέρνεσαι. Το 

πλησιάζεις. Είναι ένα αγριοχαμόμηλο. Ένα μικρό, ολόλευκο χαμομήλι 

με ένα εύθραυστο κλωνάρι και γύρω του καμένη γη. Στην θέα του, 

στιγμιαία ευτυχείς, μόνο και μόνο για να τσακιστείς ξανά από την αρχή. 

Τουλάχιστον κλαις και πάλι. Κλαις ακόμα περισσότερο από πριν κι αυτό 

γιατί ξέρεις πως πρέπει να το κόψεις το αγριοχαμόμηλο σου. Πρέπει να 

το κόψεις από εκεί που φυτρώνει γιατί γύρω του δεν απομένει πια τίποτα. 

Θα το κόψεις και θα προσπαθήσεις να το βάλεις να ζήσει μέσα σε μία 

γλάστρα, στενή, μικρή και λίγη.  

Σηκώνεσαι και περπατάς. Το πλησιάζεις. Ξεχνάς τον χαμό σου κι 

όλα αναρωτιέσαι μέσα στους λυγμούς… Με τι τρόπο να σε κόψω απαλά, 

να μην πονέσεις; Με τι ψυχή; 

Και διαπιστώνεις πως τρόπος δεν υπάρχει. Και η ψυχή έχει κάπου 

ξεχαστεί και δεν κοιτά αυτή την κτηνωδία. 

Τότε ψάχνεις για βοήθεια. Κάποιον να τραβήξεις μέσα στην ερημιά 

που απλώνεται γύρω σου και σε τρώει κομμάτι- κομμάτι. 

«Μπαμπά; Που είσαι;» λες καθώς σε πνίγουν οι λυγμοί. «Μπορείς 

να έρθεις στο νοσοκομείο; Σε χρειάζομαι…» 

«Μαμά; Πάρε το λεωφορείο και έλα σήμερα. Τώρα…» 

«Χρήστο μου; Η Ελένη είμαι.» 

«Τι έπαθες, τι έγινε; Γιατί κλαις;» 

«Χρήστο;» παίρνεις ανάσα για να μπορέσεις να κλάψεις πιο δυνατά 

και να πεις κάπως τις τρεις λέξεις που σου αναλογούν. 

«Ο Δημήτρης πέθανε.» 

  



Το Χρονικό Ενός Τυχαίου Θανάτου 

 

 

133 | Σ ε λ ί δ α  

 

Τρίτη, 03 Οκτωβρίου 2017 

Πράξη Πρώτη 

 

Όταν ο κύριος Ηλίας Κανταρτζίδης άνοιξε τα μάτια το πρώτο 

πράγμα που είδε ήταν το φως να λιγοστεύει έξω από το παράθυρο. Πήρε 

μια βαθιά ανάσα και ένοιωσε το σώμα του να πονάει φριχτά σε κάθε του 

σημείο. Θυμήθηκε και γύρισε το κεφάλι του από την άλλη μεριά 

τρομαγμένος. 

«Ηλία μου!» εκείνη καθόταν δίπλα του διπλωμένη από την αγωνία. 

Σηκώθηκε απότομα μόλις τον είδε να σαλεύει και τον χάιδεψε στον ώμο. 

«Ηλία μου, είσαι καλά;» 

Την κοίταξε δίχως να την βλέπει. Ποια ήταν; Τι ήθελε; Τι γύρευε 

εκεί πέρα; Το παιδί… Που ήταν το παιδί; Οι κόρες των ματιών του 

έπαιζαν από ρυτίδα σε ρυτίδα πάνω στο πρόσωπο της ενώ προσπαθούσε 

να καταλάβει, το στόμα του άνοιγε ξερό, με γλώσσα μουδιασμένη, 

ανίκανη να αρθρώσει λέξη. 

«Νόπη;» μουρμούρισε. 

«Ηλία μου,» συνέχισε εκείνη και άρχισε να κλαίει. «Είσαι καλά; 

Πονάς;» 

Ψάχνοντας στο πρόσωπο της να βρει κάτι για να απαντήσει, 

θυμήθηκε. Άνοιξε διάπλατα τα μάτια. Τα θυμήθηκε όλα, θαρρείς και η 

ανάμνηση ενός κακού ονείρου είχε επιστρέψει έπειτα από το πρώτο 

μούδιασμα του ύπνου. 

«Δεν είναι δυνατόν!» είπε και προσπάθησε να φέρει τα χέρια του 

στο πρόσωπο του, μα δεν τα κατάφερε. Ήταν βαριά, ασήκωτα, τα ένοιωθε 

ακουμπησμένα πάνω στην κοιλιά του σαν αμμώνια. Έστρεψε το βλέμμα 

και τα κοίταξε, δεμένα μέσα στον γύψο και τους επιδέσμους. 

«Θα γιάνει Ηλία μου. Θα περάσει είπε ο γιατρός. Ήσουν πολύ 

τυχερός είπε. Μόνο κατάγματα και λίγα ράμματα, τίποτα άλλο!» τον 

παρηγόρησε η Νόπη χαμογελώντας του δακρυσμένα. «Πονάς; Να φωνάξω 

τη νοσοκόμα;» 



Το Χρονικό Ενός Τυχαίου Θανάτου 

 

 

134 | Σ ε λ ί δ α  

 

Έκλεισε τα μάτια. «Ο άλλος;» 

Σιώπησε εκείνη για λίγο. 

«Ποιος άλλος Ηλία μου;» 

«Ο άλλος οδηγός; Από το άσπρο αυτοκίνητο», της είπε και 

κάρφωσε το βλέμμα του στα μάτια της. «Πως είναι;» 

Η Νόπη σφίχτηκε. Πέρασε το χέρι από τον κρόταφο του και του 

έφτιαξε τα μαλλιά. 

«Ξεκουράσου καλέ μου. Μη σκοτίζεσαι, όλα καλά θα πάνε.» 

«Πες μου», της γύρισε κοφτά. 

«Μη βρε Ηλία μου, να χαρείς! Πρέπει να είσαι ήρεμος, να 

γιατρευτείς γρήγορα…» 

«ΠΕΣ ΜΟΥ!» φώναξε και έκανε να σηκωθεί μα τον κάρφωσε στην 

θέση του ένας διαπεραστικός πόνος που απλώθηκε απ’ άκρη σ’ άκρη του 

κορμιού του.  

Εκείνη ξέσπασε σε κλάματα και έψαξε τις λέξεις. 

«Δεν τα κατάφερε…» 

Έπεσε σιωπή. Σκόρπισε γύρω και τους κύκλωσε. Είχε το βλέμμα 

στυλωμένο πάνω της και μέσα στα ξεπλυμένα του μάτια έπαιζε η 

αμφιβολία παρέα με τον τρόμο. 

«Πέθανε;» 

«Ηλία…» 

«Τον σκότωσα;» 

«Σε παρακαλώ, μην λες τέτοια…» 

«Σκότωσα άνθρωπο;» 

«Ηρέμησε, να χαρείς…» και άπλωσε πάνω του τα χέρια της. 

«ΣΚΟΤΩΣΑ ΑΝΘΡΩΠΟ; ΤΟΝ ΣΚΟΤΩΣΑ;» 

Έπεσε πάνω του ξορκίζοντας με γλυκόλογα τον θάνατο για να τον 

ηρεμήσει. Τον τύλιξε με τα χέρια της για να μην τον βρει ο πόνος μα 

εκείνος δεν την ένοιωσε. Όλο έλεγε «τον σκότωσα, Θεέ μου, τον σκότωσα!» 

και βούλιαζε μέσα στην αλήθεια, στην τραγική συνειδητοποίηση του 

αναπάντεχου. Με πόσο ελαφριά καρδιά μπορεί κανείς να ονομάσει με 



Το Χρονικό Ενός Τυχαίου Θανάτου 

 

 

135 | Σ ε λ ί δ α  

 

λέξεις αδιάφορες του πόνου και να πει, όταν δεν έχει τύχει να τον 

ακουμπήσει η φτερούγα της συμφοράς κι είναι ένας απλός παρατηρητής, 

ένας τυχαίος που έμαθε τρίτος ή τέταρτος τα νέα, «ήταν η κακιά στιγμή». 

Και πως αν βρεθεί ευθύς στο μάτι του κυκλώνα, τσακίζεται σαν το κλαδί 

απ’ τις ριπές του και δεν λογαριάζει την στιγμή τόσο φαιδρά για κακή. 

Δεν βάζει στα χείλη αυτή την ήπια φράση. Δεν βάζει καμιά, γιατί λόγο 

δεν βρίσκει αρκετά βαρύ που να σταθμίσει επάξια το τέλος της 

ανθρώπινης ζωής και με τρόπο επαρκή να πει με πέντε λέξεις τη 

συμφορά του νήματος που κόπηκε. Κι εκείνος που είχε στα χέρια του 

ακόμα το ψαλίδι, όλο λογάριαζε πως είχε κλέψει καποιανού ανθρώπου 

τον αέρα. 

Όταν κι ο δικός του ο αέρας στέρεψε από τα πνευμόνια και δεν 

είχε λέξεις να πει ή να φωνάξει, απόμεινε άνευρος πάνω στο 

νοσοκομειακό κρεβάτι κι η Νόπη γυρόφερνε στο πλάι του σαν το αγρίμι, 

ψάχνοντας κάπου να βρει τον άνθρωπο της, έτσι όπως χάθηκε από τα 

χέρια της μέσα σε μια στιγμή. 

«Πονάς Ηλία μου;» τον ρωτούσε. 

«Καλά είμαι», απαντούσε ο κύριος Ηλίας Κανταρτζίδης με το 

βλέμμα έξω από το παράθυρο και το κορμί του παραδομένο στον πόνο. 

Εκείνη την στιγμή, τον έβρισκε λειψό και λίγο, αγαπημένο, τίμιο κι όλο 

βούλιαζε μέσα στην ελάχιστη αυτή τιμωρία για ότι φριχτό είχε κάνει, 

παρακαλώντας για ακόμα περισσότερο, μια πιο δίκαιη ποινή. Τότε 

βρήκε καταφύγιο στην ντροπή. 

«Θέλεις λίγο νερό;» 

«Καλά είμαι», απάντησε και έκλεισε τα μάτια. 

«Να πω στην νοσοκόμα να σου κάνει μία παυσίπονη να ηρεμήσεις 

λίγο…» 

Επιτέλους την κοίταξε και πάλι. Όπως η Νόπη είδε το υγρό του 

βλέμμα, τρόμαξε πως είχε μπερδευτεί με κάποιο τρόπο και νοιαζόταν 

και φρόντιζε κάποιον άλλο, κι όχι τον άντρα της. Έγειρε στο πλάι το 

κεφάλι του και έκλεισε ξανά τα μάτια. 



Το Χρονικό Ενός Τυχαίου Θανάτου 

 

 

136 | Σ ε λ ί δ α  

 

«Δεν περνάει με παυσίπονη», της είπε.  

Έπειτα χάθηκε από κοντά της κι απόμεινε μονάχη να κλαίει για 

τον χαμό ενός άντρα που δεν γνώρισε ποτέ κι ενός άλλου, στου οποίου το 

πλευρό είχε περάσει μία ολόκληρη ζωή. 

 

Πράξη Δεύτερη 

 

«Θες να μου πεις τι έπαθες εκεί πάνω;» 

Ήπιε μια γουλιά κι έσκυψε με τα δύο χέρια πάνω στο μπαρ. 

«Όχι». 

«Εντάξει», του απάντησε ο Σωτήρης. «Η Δέσποινα ξέρει;» 

«Όχι.» 

«Αδελφέ;» 

Ο Ιορδάνης γύρισε προς το μέρος του. 

«Δεν είμαι κανένας ξένος. Πρέπει να μου πεις. Κάτι τρέχει και δε 

θα βγει σε καλό. Μίλα ρε παιδί μου! Τι σκατά;» του είπε και έγειρε στο 

μέρος του. «Μίλα ρε ηλίθιε! Κανείς δεν κουβαλάει μόνος του τα σκατά 

του, μ’ ακούς;» 

«Τι να σου πω ρε Σωτήρη;» απάντησε ο Ιορδάνης ακόμα 

σκυμμένος πάνω από το ποτό του. «Θόλωσα όταν είδα τον παππού». 

«Στο φορτηγάκι;» 

«Ναι, εκείνον. Κλείδωσα σου λέω. Ήταν σαν να έβλεπα τον άλλο. 

Εκείνον τότε, στον αγώνα». 

Ο Σωτήρης ήξερε καλά για το περιστατικό του αγώνα. Ο Ιορδάνης 

του είχε μιλήσει για εκείνη την κακιά στιγμή, όμως δεν ήξερε πόση ζημιά 

είχε κάνει στον φίλο του αυτή η έκρηξη βίας. 

«Ε, εντάξει ρε αδερφούλη, τι σκας; Άνθρωπος είσαι, δεν είσαι 

ρομπότ. Κάποια στιγμή όλοι σπάμε. Μην κάνεις έτσι…» 

Ο Ιορδάνης τον κάρφωσε με τα μάτια. 

«Τι λες ρε μαλάκα; Τι λες; Δίπλα μου πέθαινε ένας άνθρωπος κι 

εγώ αντί να πάω να τον βοηθήσω έτρεξα να σταθώ στο πλάι ενός 



Το Χρονικό Ενός Τυχαίου Θανάτου 

 

 

137 | Σ ε λ ί δ α  

 

μπάρμπα με μερικά σπασμένα κόκκαλα! Πας καλά; Και γιατί; Επειδή 

θυμήθηκα τα σκατά τα δικά μου!» φώναζε και είχε σηκωθεί από την θέση 

του. 

«Μη λες μαλακίες! Δεν μπορούσες να ξέρεις πόσο σοβαρά ήταν, 

ούτε ο παππούς, ούτε ο άλλος…» 

«Φαινόταν Σωτήρη. Ο παππούς βογκούσε και προσπαθούσε να 

κουνηθεί. Ο άλλος απλά μάτωνε εκεί μέσα, αναίσθητος! Τον είδε καλά, 

πολύ καλά. Εσύ τι θα έκανες, σε ποιον θα πήγαινες πρώτα; Ξέρεις. Κι 

εγώ ξέρω! Και τι έκανα τελικά;» είπε και πριν συνεχίσει άδειασε με μια 

γουλιά το ποτό του και κούνησε το κεφάλι οργισμένος. «Τι είδους 

άνθρωπος είμαι, πόσο καλύτερος είμαι τώρα από τον μαλάκα που 

έσπασε στο ξύλο εκείνο τον παππού τότε; ΤΟΝ ΑΦΗΣΑ ΝΑ ΠΕΘΑΝΕΙ ΡΕ! 

Εκεί, μέσα στ’ αμάξι του, τον άφησα να πεθάνει…» 

Ο Σωτήρης τον αγκάλιασε και τον άφησε να κλάψει. Γύρω τους, οι 

λίγοι θαμώνες του μπαρ επέστρεψαν διακριτικά στις συζητήσεις τους ή 

στην μοναξιά τους θορυβημένοι από την έκρηξη. Οι ανθρώπινες εκρήξεις 

προκαλούν μεγάλο, ενοχλητικό θόρυβο.  

 

Πράξη Τρίτη 

 

Από τον κάτω όροφο ακούγονταν ομιλίες. Σιγανές, σκόρπιες. 

Κάπως μουδιασμένες, από πολλούς ανθρώπους που καθόντουσαν και 

ψιθύριζαν κάθε τόσο ο ένας στον άλλο μία κουβέντα, πότε προσπαθώντας 

να πιστέψουν και πότε προσπαθώντας να ξεχάσουν. 

Στο δωμάτιο απλωνόταν το απαλό φως από το φωτιστικό με τα 

αστεράκια που είχε στο κομοδίνο. Καθόντουσαν οι δυο τους, ολομόναχοι 

για πρώτη φορά, μέσα σε όλον αυτό τον κόσμο και προσπαθούσαν να 

πουν και να καταλάβουν. Εκείνος έκλαιγε ασταμάτητα πια. Εκείνη όλο 

και έσφιγγε τα δόντια και περίμενε να της πει κι εκείνος μία λέξη, που 

όλη αυτή την ώρα απλά την άκουγε. Τελικά το έκανε. Της είπε μία λέξη. 

«Ποτέ;» 



Το Χρονικό Ενός Τυχαίου Θανάτου 

 

 

138 | Σ ε λ ί δ α  

 

Έσφιξε κι άλλο τα δόντια και τα κατάφερε για λίγο ακόμα. 

«Ποτέ αγάπη μου», απάντησε. 

Λύθηκε το αγόρι κι άρχισε να τρέμει. Λύθηκε κι εκείνη κι αφού 

δεν είχε νόημα να σφίγγε πια τα δόντια, έσφιξε πάνω της το παιδί. 

 

Πράξη Τέταρτη 

 

Τα κύματα χτυπάνε πάνω στα πλευρά του μανιασμένα. Πάνω στο 

κατάστρωμα και στα λαμπρά σαλόνια δεν φέγγει ούτε ένα τόσο δα φως, 

ούτε καν πάνω από τις πόρτες για να δείχνει με τρόπο οριστικό την έξοδο 

σωτηρίας. 

Το παρασέρνουν οι αφροί και το χτυπάνε πάνω στην προκυμαία. 

Αντηχεί κούφιο κι ο θόρυβος υψώνεται σαν βροντή πάνω στην τρικυμία. 

Ο τελευταίος κάβος σπάει με έναν ξερό ήχο, ξεψυχισμένο που δεν 

προλαβαίνει να ξεπροβάλει και τον καταπίνει ο βρυχηθμός των κυμάτων.  

Ξεμακραίνει. Η θάλασσα το τραβάει κοντά της κι όλο αφρίζει κι 

ανταριάζει και ορθώνει το υγρό κορμί της γύρω του. Στο βάθος μια το 

βλέπεις, μια το χάνεις. Ώσπου το τρώει ολόκληρο η γραμμή του ορίζοντα, 

ξανοίγεται σκοτεινό και χάνεται πάνω στα νερά, μέσα τους. 

Η νύχτα προχωράει αργά κάτω από τα κίτρινα φώτα της εθνικής 

που θολώνουν και ο Χρήστος οδηγάει σταθερά βόρεια. Δεν βιάζεται. Δεν 

νοιώθει άγχος ή απελπισία. Δεν νοιώθει θλίψη. Τίποτα δεν νοιώθει. 

Ψάχνει τις τσέπες του να βρει τίποτα ρέστα να δώσει, να πληρώσει το 

χρέος του σαν μεγάλος αδελφός, μα δεν του ‘χει μείνει ούτε ένα τόσο δα 

μικρό κέρμα. Ψάχνει γύρω του, ψάχνει δίπλα του, μήπως έπεσε από 

κανέναν άλλο που βρέθηκε κοντά του τυχαία κάτι ανάξιο, μικρό να το 

πιάσει και να το δώσει σ’ αυτούς που το χρειάζονται περισσότερο. Του 

κάκου. Όσοι έτυχε να βρεθούν κοντά του, τα μάζεψαν επιμελώς τα 

πράγματα τους. Πως θα μπορούσε να είναι διαφορετικά; Ακόμα κι αν 

κάποιος άφηνε έναν οβολό στα πόδια του από απερισκεψία ή πρόθεση, 

εκείνος τον μάζευε και τον επέστρεφε, αρνούμενος την προσφορά ή το 



Το Χρονικό Ενός Τυχαίου Θανάτου 

 

 

139 | Σ ε λ ί δ α  

 

έλεος του διπλανού του. 

Τίποτα δε νοιώθει. Μα κι αν κάτι μέσα του τρομάζει και πάει να 

πονέσει και να τον κάνει ανθρώπινα να φερθεί, να μουσκέψει τα 

μάγουλα του ή να βγάλει από μέσα του μια κραυγή απελπισίας, το 

καθησυχάζει η αμφιβολία κι η παράλογη δυσπιστία απέναντι στο 

οριστικό και αμετάκλητο. Γιατί δεν το πιστεύει κανένας, αν δεν το δει με 

τα ίδια του τα μάτια με σταυρωμένα στο στήθος τα χέρια και τα μάτια 

κλειστά και το δέρμα παγωμένο και παράξενα υγρό, που κι εκεί ακόμα 

αμφιβάλει και δεν μπορεί ο νους να την χωρέσει την εικόνα. Ούτε κι 

όταν κλείσει το καπάκι. Ούτε κι όταν βαδίσει βουβός πίσω από το μαύρο 

όχημα. Μόνο όταν πιάσει με την χούφτα το χώμα και το σκορπίσει, τότε 

το καταλαβαίνει. Όταν ακούσει τα πετραδάκια να αναπηδούν πάνω στο 

ξύλο και να γλιστρούν με ένα κοφτό σούρσιμο πάνω του, τότε 

καταλαβαίνει. Εκείνα τα δύο λεπτά μέχρι να φτιαχτεί μια στοίβα χώμα, 

δίπλα σε άλλες, ατελείωτες στοίβες είναι όλο κι όλο όσο χρειάζεται το 

μυαλό για να πιστέψει. 

Προς το παρόν, οδηγούσε. Κι αυτό ήταν μόνο. 

Έφτασε στην Δράμα τα ξημερώματα. Πέρασε έξω από το σπίτι. 

Είχε φώτα αναμμένα και δυο- τρεις ανθρώπους στο μπαλκόνι που 

στέκονταν όρθιοι. Δεν τους αναγνώρισε. Συνέχισε να οδηγεί κι άλλο. 

Προσπέρασε το σπίτι και την γειτονιά κι όταν έφτασε στο επόμενο στενό 

σταμάτησε δίπλα σε μια κολώνα. Διάβασε το χαρτί. Ξανά. Ακόμα μια 

φορά. Τίποτα δεν πίστεψε. Τίποτα δεν ένοιωσε. Ίσως στην εκκλησία. 

  



Το Χρονικό Ενός Τυχαίου Θανάτου 

 

 

140 | Σ ε λ ί δ α  

 

Τετάρτη, 04 Οκτωβρίου 2017 

Ψηλά στον Ουρανό 

 

Όλα τα φώτα ήταν αναμμένα πάνω από το κεφάλι της. Πολύς ο 

κόσμος γύρω και μια παράξενη, βαριά μυρωδιά γεμίζει τον χώρο, μέχρι 

ψηλά στον θολωτό ουρανό. Το χέρι της ήταν υγρό και κολλούσε μα δεν 

το άνοιγε, δεν το άνοιξε στιγμή κι όλο το έσφιγγε με δύναμη κι αγάπη 

κάθε που δίπλα της τον ένοιωθε να τραντάζεται και τον άκουγε να 

ρουφάει την μύτη του.  

Όταν τέλειωσε το μαρτύριο, τέσσερις άγνωστοι άντρες πλησίασαν 

και έβαλαν ο καθένας από έναν ώμο κάτω από το ξύλινο τελάρο. Έβαλαν 

δύναμη στα πόδια. Πολλή, απίστευτη δύναμη και έσπρωξαν. Έσπρωξαν 

το μαρμάρινο δάπεδο, τα θεμέλια, τα μανουάλια, τις αγιογραφίες, το 

ξυλόγλυπτο τέμπλο, όλο τον ναό μαζί με τα στασίδια, το χώμα και τις 

χίλιες στρώσεις του, το πυρωμένο κέντρο κι άρχισαν να βαδίζουν. 

Η Ελένη έμεινε εκεί, στον αέρα, έναν πήχη απόσταση από το 

πάτωμα να κρατιέται σφιχτά από το χέρι του Κωνσταντίνου, σαν μπαλόνι 

του λούνα- παρκ, που σχεδόν ποτέ δεν καταλήγει σπίτι. Που σχεδόν 

πάντα ξεγλιστράει από τα χέρια του παιδιού και φεύγει και πετάει ψηλά, 

μέσα στους γαλάζιους ουρανούς. 

  



Το Χρονικό Ενός Τυχαίου Θανάτου 

 

 

141 | Σ ε λ ί δ α  

 

Τετάρτη, 04 Οκτωβρίου 2017 

Μην Γυρίσεις Ποτέ 

 

«Θα μείνεις μαμά;» την ρώτησε αργότερα. 

Η Ματίνα την κοίταξε καλά- καλά. «Τι το ρωτάς;» 

Η Ελένη χαμήλωσε το κεφάλι. «Θα πάρεις επάνω το παιδί; Πρέπει 

να κοιμηθεί κάπως. Κάν’ του λίγη παρέα, αν μπορείς.» 

Έκλαιγε ακόμα. 

«Ασ’ το σ’ εμένα το πουλάκι μου. Θα τον φροντίσω», της απάντησε. 

«Προσπάθησε κι εσύ να ηρεμίσεις λίγο και δες αν χρειάζεται κάτι ο 

κόσμος». 

Η Ελένη κατένευσε. Κανονικά, θα είχε θυμώσει με την μάνα της 

και την έγνοια της για τον κόσμο τη στιγμή που της Ελένης ολόκληρος ο 

κόσμος είχε χαθεί, για τον τρόπο που είχε, σκληρό κι απότομο να την 

συνετίζει σύμφωνα με τα δικά της μέτρα, όμως εκείνη την στιγμή, την 

ένοιαζε μόνο να φροντίσει το παιδί. Στο μπαλκόνι ήταν ο πατέρας της 

μαζί με λίγους συγγενείς τους και μιλούσαν σιγανά. Ευτυχώς που ήταν 

κι αυτός. Όλα εκείνος τα είχε κανονίσει. 

Κοίταξε έπειτα τον Χρήστο που καθόταν στο σαλόνι με τα χέρια 

πάνω στα γόνατα του και δεν μιλούσε.  

«Θα μείνεις απόψε;» τον ρώτησε. 

Εκείνος δεν την κοίταξε. Είχε το βλέμμα στραμμένο πάνω στο χαλί, 

δίπλα ακριβώς στον καναπέ και όλο κοιτούσε εκείνο το σημείο με 

τρομερή προσήλωση. Η Ελένη πλησίασε για να δει κι όταν έφτασε κοντά 

έκρυψε μια λεπτή φωνούλα με το χέρι της και κάθισε στον καναπέ, 

πατώντας κάτι άδειες, αντρικές παντόφλες. 

«Ήταν πάντα ακατάστατος», είπε ο Χρήστος. 

Εκείνη κούνησε το κεφάλι. 

«Στο γάμο σας είκοσι λεπτά ψάχναμε τα μανικετόκουμπα. Τα είχε 

βάλει μαζί με την οδοντόκρεμα στο ντουλαπάκι του μπάνιου!» συνέχισε 

και γέλασε. 



Το Χρονικό Ενός Τυχαίου Θανάτου 

 

 

142 | Σ ε λ ί δ α  

 

Γέλασε κι εκείνη. Ο ήχος του γέλιου της φάνηκε ξένος και 

νοιώθοντας πως κάνει ένα τρομερό λάθος, έσπευσε να τον κρύψει. 

«Μια άλλη φορά, πριν φύγει, Λύκειο πήγαινε ακόμα, τον θυμάμαι 

να ψάχνει το βιβλίο της Φυσικής για ένα ολόκληρο πρωινό. Που μπορεί 

να το είχε βάλει, πες.» 

«Δεν ξέρω Χρήστο. Που το είχε βάλει;», του απάντησε η Ελένη. 

«Στο σπιτάκι του σκύλου. Επάνω, στη στέγη. Το έβγαλε για να το 

έχει στο χέρι πρώτο- πρώτο, πριν μπει στο σπίτι να θυμηθεί να το αφήσει 

πάνω στο γραφείο και το ξέχασε ο ξεμυαλισμένος. Έχεις κάτι να πιούμε;» 

Η Ελένη σηκώθηκε και έφερε ένα μπουκάλι Μεταξά και δυο 

ποτήρια. 

«Φυσικά την άλλη μέρα πήγε αδιάβαστος. Κι αν έχεις το Θεό σου, 

τι μπορεί να είπε στον Φυσικό». Γέμισε και ήπιε χωρίς ευχές για μνήμες 

και υγεία. Ήπιε και εκείνη. «Είπε ότι έφταιγε ο σκύλος! Το Αμερικανάκι!» 

συνέχισε και τώρα πια γελούσε για τα καλά. «Το πήγε σε άλλο επίπεδο!» 

Και γελούσε, όλο γελούσε βροντερά και καθώς γελούσε, 

μούσκεψαν τα μάτια του και επιτέλους, ναι, επιτέλους, βούλιαζε όλο και 

πιο βαθειά κοντά στους άλλους. 

Τον άφησε η Ελένη μόνο του και πήγε να φροντίσει για τους 

καφέδες των υπολοίπων. Όταν επέστρεψε της είπε πως θα έφευγε για την 

Αθήνα και όσο κι αν τον παρακάλεσε, να περιμένει τουλάχιστον μέχρι 

την επόμενη μέρα, να ξεκουραστεί λίγο, εκείνος δεν την άκουγε. 

«Εκείνος έφυγε τότε με τρόπο απόλυτο. Αφού πέθανε και ο 

πατέρας μας, τα ξέγραψε όλα και όλους. Τότε όλο αναρωτιόμουν γιατί, τι 

του είχαμε κάνει, όλοι οι υπόλοιποι. Και τώρα τον καταλαβαίνω. Τίποτα. 

Τίποτα δεν του είχαμε κάνει», της είπε. Είχε την επιλογή να μείνει λίγες 

ώρες ακόμα μέσα σε ένα σπίτι γεμάτο από άδειες αντρικές παντόφλες, 

άδεια βιβλία, άδεια πουκάμισα, άδεια πιάτα, ποτήρια, καρέκλες. 

Άδειους ανθρώπους. Ή να φύγει. Για πού δεν ήξερε, μα δεν είχε σημασία. 

Ο δρόμος θα του έδειχνε που τελικά έπρεπε να καταλήξει. 

«Ο θείος σας ήταν πολύ άσχημα σήμερα», του είπε καθώς 



Το Χρονικό Ενός Τυχαίου Θανάτου 

 

 

143 | Σ ε λ ί δ α  

 

στέκονταν στην πόρτα. «Ούτε να μιλήσει δεν μπορούσε». 

«Και που ήρθε πολύ του ήταν. Απορώ πως άντεξε», της απάντησε 

και την αγκάλιασε. «Κουράγιο», της είπε ψιθυριστά. «Στο τέλος περνάει. 

Σχεδόν περνάει.» 

Τον αγκάλιασε κι αυτή. 

«Μην χαθείς. Ο μικρός σε ψάχνει συχνά.» 

Ο Χρήστος χαμογέλασε και κατέβηκε τις σκάλες. Με κάθε 

σκαλοπάτι διαπίστωνε πως δεν θα επέστρεψε ποτέ ξανά στην Δράμα. 

  



Το Χρονικό Ενός Τυχαίου Θανάτου 

 

 

144 | Σ ε λ ί δ α  

 

Παρασκευή, 06 Οκτωβρίου 2017 

 

Ανεξόφλητοι Λογαριασμοί 

 

Ο ήλιος πρόβαλε ξανά πάνω από τις λοφοπλαγιές της Λυδίας. Τα 

σύννεφα έτρεχαν σκόρπια στον ουρανό και τα πουλιά στέκονταν στην 

βερικοκιά της αυλής και καλούσαν το ένα τ’ άλλο. Ένας σκύλος τους 

γάβγιζε από το διπλανό μπαλκόνι. Ένα αυτοκίνητο πέρασε βιαστικά προς 

το νηπιαγωγείο. Μία νεαρή γυναίκα κοίταζε φυλλάδια του σούπερ 

μάρκετ με φρέσκιες υπερπροσφορές ενώ έκανε τον πρωινό της περίπατο. 

Ο καφές είχε αδειάσει, το τσιγάρο είχε τελειώσει, το παιδί κοιμόταν, η 

Ματίνα ξάπλωνε δίπλα του, η κυρά- Βάσω τίναζε τον διάδρομο του 

σαλονιού, ο Γιώργης κλάδευε την τριανταφυλλιά του, ο αέρας κατέβασε 

δροσιά από την παγωμένη βουνοκορφή, σύντομα θα έπεφταν τα πρώτα 

χιόνια, θα έβρεχε στα χαμηλά, ένα φύλλο έπεσε από το δέντρο, το 

κυνήγησε μια γάτα, η αυλόπορτα των απέναντι άνοιξε με κρότο και 

βγήκε από μέσα ο μικρός γιος της οικογένειας καβάλα στο μηχανάκι του, 

έκανε φασαρία μέχρι να φύγει, ο ήλιος ανέβηκε πιο ψηλά και συνέχισε 

προς τα πάνω. 

Όλα συνέχιζαν κανονικά κι εκείνη στεκόταν εκεί, μέσα στην 

κανονικότητα κι έπινε καφέ από μια λευκή πορσελάνινη κούπα με μια 

φωτογραφική σχεδιασμένη στο χέρι και με ευχές γραμμένες πάνω της 

για μια καλή μέρα κι όλο δεν μπορούσε να βάλει με το μυαλό της, πως 

όλα συνεχίζονταν κανονικά, πως μπορούσαν να το κάνουν. Έκατσε εκεί 

βουβή και κοιτούσε τον χρόνο να περνάει δίχως να μπορεί μέσα του να 

ταιριάξει, γεμάτη απορία και τρόμο, μέχρι που βγήκε κι η Ματίνα στο 

μπαλκόνι και της έφερε φρέσκο καφέ, σε άλλη κούπα και πήρε από το 

τραπέζι την παλιά, μαζί και όλες τις άσκοπες ευχές για καλημέρα. 

Πέρασε μέρες να κοίτα τον χρόνο δίχως να καταλαβαίνει γιατί 

συνέχιζαν ακόμα τα ρολόγια να γυρίσουν, ώσπου κάποιο πρωί πέρασε 

από το σπίτι ο ταχυδρόμος. Κατέβηκε από το μηχανάκι του και έβαλε 



Το Χρονικό Ενός Τυχαίου Θανάτου 

 

 

145 | Σ ε λ ί δ α  

 

στο γραμματοκιβώτιο έναν φάκελο. Την είδε καθισμένη στο τραπέζι και 

την καλημέρισε με χαμόγελο. Κούνησε το κεφάλι του μετά. 

«Φοβάμαι ότι δεν σου έφερα καλά νέα. Η ΔΕΗ είναι!» της είπε 

περιμένοντας να ακούσει κάποιο επίκαιρο σχόλιο. Όταν είδε τα μάτια 

της να μεγαλώνουν και να βουρκώνουν, καβάλησε ξανά την μηχανή και 

έφυγε βιαστικά. 

Περπάτησε αργά και πήρε στα χέρια της τον φάκελο. Τον 

περιεργάστηκε, τον γύρισε ανάποδα, τον ξανάφερε στα ίσια και διάβασε. 

ΔΗΜΗΤΡΗΣ Κ. ΑΠΟΣΤΟΛΟΥ.  

Μπήκε στο σπίτι, κάθισε στον καναπέ και διπλώθηκε σαν έμβρυο 

με τον φάκελο σφιχτά στο στήθος, κρατώντας πάνω της, ότι είχε μείνει 

από εκείνον ζωντανό ακόμα μέσα στον κόσμο. 

Όταν μπερδεύονται των ανθρώπων οι ζωές και τα «εγώ» κι αρχίσει 

απερίσκεπτα να παίζει η ψυχή με τις λέξεις και βάζει σ’ όλα γύρω της 

εκείνο το «εμείς», χτίζονται ολόκληρα βασίλεια πάνω στην υγρή άμμο. 

Όμορφα και πολύπλοκα, με πυργίσκους και τάφρους, με πύλες γερές 

και πολεμίστρες, με τείχη απόρθητα. Μπαίνουμε μέσα, βασιλιάς ο ένας, 

βασίλισσα η άλλη και φροντίζουμε τις υποθέσεις του παλατιού με 

σπουδή και με φροντίδα. Να ‘ναι γεμάτα τα κελάρια, ολόφωτες οι 

αίθουσες, ζεστά τα στρωσίδια, πλούσια τα τραπέζια, γεμάτες αυλικούς οι 

σάλες κι οι διάδρομοι. Κάποιες δουλειές αναλαμβάνει εκείνη, κάποιες 

εκείνος. Έρχεται μετά το κύμα. 

Έσφιγγε το φάκελο με μάτια κλειστά και ξαφνικά, μέσα στη 

ησυχία του πρωινού, την πήρε το παράπονο και έκλαψε για ώρα. 

Ποτέ δεν είχε πληρώσει την ΔΕΗ. 

  



Το Χρονικό Ενός Τυχαίου Θανάτου 

 

 

146 | Σ ε λ ί δ α  

 

Δευτέρα, 09 Οκτωβρίου 2017 

 

Παλιά Χρέη 

 

«Τι έπαθες αγάπη μου; Ηρέμησε, όλα καλά…» του ψιθύριζε και 

τον κρατούσε σφιχτά μέσα στο σκοτάδι μέχρι να σταματήσει η καρδιά 

του να χτυπάει και να βρει πάλι την ανάσα του. Τον κρατούσε μέχρι να 

αποκοιμηθεί ξανά. Κι όταν τον τύλιγε ξανά ο ύπνος, καθόταν για ώρα και 

τον κοιτούσε και του χάιδευε τα μαλλιά με στεναχώρια και ανησυχία.  

Ήταν η πέμπτη νύχτα που πεταγόταν μέσα στον ύπνο του 

φωνάζοντας. Άλλες φορές ζητούσε βοήθεια, άλλες φώναζε απλώς κι άλλες 

μονάχα έπαιρνε γρήγορες ανάσες και δεν μπορούσε να καταλάβει τι 

έλεγε. 

Κάθε πρωι τον ρωτούσε τι έχει, τι έπαθε. Κάθε πρωι της έλεγε πως 

ήταν απλά κουρασμένος και πως θα του περνούσε σε λίγες μέρες που θα 

έπαιρνε την άδεια του. Εκείνη δεν τον πίστευε.  

Πίστευε πως έφταιγε το θέμα του παιδιού. Πως την είχε για 

ανίκανη, πως μετάνιωνε που ήταν μαζί της και καθώς το μυαλό της 

έπαιρνε παράξενες στροφές, ένοιωθε δίπλα πληγωμένη, τόσο για αυτό 

που έκαιγε εκείνον, όσο και για αυτό που βασάνιζε την ίδια. Δεν του 

μιλούσε λοιπόν για τους εφιάλτες του, περισσότερο γιατί έτρεμε και η 

ίδια αυτά που θα της έλεγε.  

Όμως η απόσταση άρχιζε να μεγαλώνει, η σιωπή γινόταν πυκνή, 

γεμάτη νοήματα που κρύβονταν στις γωνίες και σιγά- σιγά, τους 

βούλιαζαν στην δυστυχία.  

Όταν εκείνο το πρωί της έφερε τον καφέ της στο μπαλκόνι και 

έκατσε μαζί της, η Δέσποινα δεν άντεξε. 

«Θέλεις τώρα να μου πεις τι συμβαίνει;» τον ρώτησε απότομα. 

Εκείνος ήπιε μια γουλιά από τον καφέ του και δίχως να την 

κοιτάξει της απάντησε  πως, ναι, ήθελε. 

Μια ώρα μετά, η Δέσποινα ειδοποίησε ότι θα αργήσει στην δουλειά. 



Το Χρονικό Ενός Τυχαίου Θανάτου 

 

 

147 | Σ ε λ ί δ α  

 

Τρεις ώρες μετά, ότι δεν θα πάει καθόλου, κάτι προέκυψε. 

Το κακό με τα ψέματα ή τις μισές αλήθειες είναι ότι σπρώχνουν 

δυο ανθρώπους μακριά τον έναν από τον άλλο. Ανοίγουν χάσμα βαθύ 

που δύσκολα γεφυρώνει. Το καλό είναι πως άμα γεφυρώσει, δεν 

ξαναχαλάει. 

Της τα είπε όλα κι εκείνη, έμαθε για τον άνθρωπο της μέσα σε 

λίγες ώρες όσα δεν είχε καταφέρει να μάθει όλα αυτά τα χρόνια. Κι ενώ 

κάπου στα μισά έφτασε να τον μισεί, όσο περνούσε η ώρα κι έτρεχαν οι 

λέξεις, έφυγε ο θυμός κι ήρθε ένα μούδιασμα μονάχα. Κι έπειτα, όταν 

της μίλησε για το τροχαίο, την θέση του πήρε η ανησυχία. 

«Ιορδάνη», του είπε ήρεμα κάποια στιγμή, «χρειάζεσαι βοήθεια, το 

καταλαβαίνεις;» 

Εκείνος κούνησε το κεφάλι. «Όλα θα γίνουν, μην ανησυχείς.  Δεν 

μπορώ να συνεχίσω έτσι, το ξέρω. Ξέρω κάποιον που σίγουρα θα με 

βοηθήσει, θα κλείσω σύντομα ραντεβού», της είπε και πέρασε το χέρι του 

μέσα από τα μαλλιά της. «Πρέπει να μάθω τον λόγο. Γιατί; Καταλαβαίνεις; 

Από την μία φοβερή βία κι από την άλλη τόση αδυναμία μπροστά της; 

Γιατί όλο αυτό; Κοντεύω να τρελαθώ! Κι εκεί που νόμιζα πως όλα αυτά τα 

χρόνια που είμαι εδώ, μαζί σου, τα έχω αφήσει όλα πίσω…» 

Έσκυψε και τον φίλησε. Κρεμασμένη από πάνω του, του ψιθύρισε, 

«σ’ αγαπάω» και «σε ευχαριστώ».  

Έκλεισε τα μάτια του. Θα την έβρισκε την άκρη, σίγουρα. Για 

εκείνη. Αν μη τι άλλο, για εκείνη. Πρώτα όμως, έπρεπε να κάνει κάτι για 

τον ίδιο. Κάτι που είχε βάρος και τον γέμιζε εφιάλτες και τον έκανε να 

ξυπνάει τα βράδια τρομοκρατημένος. 

  



Το Χρονικό Ενός Τυχαίου Θανάτου 

 

 

148 | Σ ε λ ί δ α  

 

Πέμπτη, 05 Οκτωβρίου 2017 

Τικ- Τακ 

 

Βούλιαζε όλη νύχτα μέσα στο κάθισμα του. Έφτασε στον σκυφτό 

του δρόμο πριν το χάραμα. Φορούσε ακόμα τα προχθεσινά του ρούχα κι 

ένοιωθε τις κάλτσες να κολλάνε πάνω στα πόδια του, το πουκάμισο να 

τον κόβει στην μασχάλη, τον κόμπο της γραβάτας να σκαλώνει στον 

λαιμό του, το παντελόνι να τρίβει τις τρίχες στον μηρό του. Ήταν 

τσαλακωμένος και βρώμικος. 

Βγήκε ήρεμα από το αυτοκίνητο. Περπάτησε τα λίγα μέτρα μέχρι 

την πόρτα της αυλής και κοίταξε ψηλά προς τους πάνω ορόφους του 

πύργου. Τα παντζούρια ήταν ανοιχτά. Κάρφωσε το βλέμμα εκεί για λίγο 

κι όταν βρήκε τις κουρτίνες οριστικά ασάλευτες, άνοιξε και μπήκε. 

Ανέβηκε στο πατρικό του. Ξεκλείδωσε. Τικ- τακ. Πήγε στο σαλόνι. 

Τικ- τακ. Άπλωσε τα χέρια και πήρε το ρολόι του τοίχου. Τικ- τακ. 

«Τικ-τακ» του είπε. Εκείνο απάντησε. 

«Τικ- τακ! Τικ- τακ γαμημένο!» 

Συνέχισε εκείνο σταθερά να μετράει τα χρόνια της σιωπής. 

Συνέχισε με τα τικ-τακ του να γράφει στον αέρα τις γραμμές που 

ακλούθησε ο ένας μετά τον άλλο.  

«ΤΙΚ- ΤΑΚ! ΤΙΚ- ΤΑΚ! ΤΙΚ-ΤΑΚ!» φώναξε και το κούνησε νευρικά 

για να σωπάσει. 

Τικ- τακ, τικ- τακ. Το πήρε και βγήκε από το σπίτι. Κατέβηκε αργά 

τα σκαλιά, άνοιξε την πόρτα της εισόδου και βγήκε στην αυλή. Έπεσε 

στα γόνατα και σύρθηκε στα πλακάκια. Τρύπωσε στο σκυλόσπιτο. 

Μπήκε ολόκληρος μέσα και κουλουριάστηκε. Ένοιωθε με 

ευχαρίστηση τις κάλτσες, το πουκάμισο, το παντελόνι και την γραβάτα 

να τον ενοχλούν, γιατί ήταν το μόνο που μπορούσε να νοιώσει κι όλο 

άκουγε το τικ- τακ του ρολογιού, μετρώντας επιμελώς τον χρόνο μην 

τύχει και ξεχαστεί εκεί μέσα, έτσι ολομόναχος και γεράσει δίχως να το 

καταλάβει. 



Το Χρονικό Ενός Τυχαίου Θανάτου 

 

 

149 | Σ ε λ ί δ α  

 

Τικ-τακ, τικ-τακ, τικ-τακ… 

Τρίτη, 07 Νοεμβρίου 2017 

Ένα Βουνό Σκουπίδια 

 

Τους είχε και τους δυο στο κατώφλι.  

«Ασ’ τα όλα πάνω μου, τίποτα μην κάνεις, ακούς;» της έλεγε ο 

Πέτρος. 

«Θα τα κάνω ρε μπαμπά, δεν πειράζει», προσπαθούσε εκείνη να 

απαντήσει και ο Πέτρος σήκωνε τα χέρια του. 

«Ασ’ τα ρε παιδί μου σου λέω! Πιο εύκολα θα τελειώσω εγώ. Όλους 

τους ξέρω και στον Δήμο και στην Εφορία και στο Επιμελητήριο. Οι πιο 

πολλοί συμμαθητές μου ήταν, άκου που σου λέω. Θα τα κάνω, δώσε τα 

χαρτιά», της απάντησε και της τράβηξε από τα χέρια τον φάκελο. 

«Σίγουρα να μην μείνω λίγο ακόμα; Να σε βοηθήσω να τα 

μαζέψουμε; Σ’ ένα απόγευμα θα τα ‘χούμε τελειώσει», τη ρώτησε η 

Ματίνα.  

«Όχι μάνα μου, να φύγεις», απάντησε η Ελένη. «Ένα μήνα είσαι 

εδώ. Φύγε, θα τα κάνω.» 

Η Ματίνα την φίλησε και στράφηκε στον Πέτρο. «Θα με πας ως τα 

ΚΤΕΛ, ή έχεις καμία δουλειά;» του είπε με ύφος ειρωνικό. 

Εκείνος χαμογέλασε. «Θα σε πάω», απάντησε. «Μετά έχω δουλειά!» 

πρόσθεσε με νόημα για να την πειράξει. 

«Ου να μου χαθείς…» μουρμούρισε η Ματίνα και ο Πέτρος έβαλε 

τα γέλια. 

Έφυγαν μαζί από το σπίτι και η Ελένη τους κοιτούσε με λαχτάρα 

να μπαίνουν παρέα στο αυτοκίνητο. Έτρωγε σοκολάτα, έστριβε τα 

κοτσιδάκια της και λέρωνε το ωραίο της φόρεμα με τα δάχτυλα της. 

Χαμογέλασε. 

«Θα τον φέρω εγώ τον Κωνσταντίνο από το σχολείο, ακούς;» της 

φώναξε ο Πέτρος, την χαιρέτησε και έβαλε μπρος. 

Έκλεισε πίσω της την πόρτα. Για πρώτη φορά από… τότε, ήταν 



Το Χρονικό Ενός Τυχαίου Θανάτου 

 

 

150 | Σ ε λ ί δ α  

 

μόνη. Ανέβηκε στο υπνοδωμάτιο και κοίταξε την ντουλάπα. Την 

πλησίασε και την άνοιξε, στην αριστερή μεριά. Ήταν πάντα χάλια, 

ανάκατη η αριστερή μεριά. Στοίβες μέσα τα ρούχα, τσαλακωμένα και 

παραχωμένα. 

Άρχισε να θυμώνει μόλις τα είδε. Πάντα θύμωνε που δεν τον 

ένοιαζε καθόλου να φροντίζει τα ρούχα του. Πήρε μια στοίβα μπλούζες 

και της ακούμπησε στο κρεβάτι. 

Δεκάρα δεν έδινε, πως θα ήταν, τι θα φορούσε, αν θα ήταν 

περιποιημένος. Άρχισε να τις διπλώνει. Αν θα τον έβρισκε όμορφο. Δεν 

τον ένοιαζε, αδιαφορούσε! 

Δίπλωσε κι άλλη με νευρικές κινήσεις και την έβαλε πάνω στην 

πρώτη. Κατέβασε και τις υπόλοιπες. Μαύρο χάλι, κουβάρια όλα. 

Καθαρά και άπλυτα. Και να πει, δεν λογάριαζε το κόπο της; Δεν 

μπορούσε, τις μισές φορές και παραπάνω αυτός το έκανε το σίδερο. Τα 

έπαιρνε μετά και τα πετούσε. 

Τράβηξε τα πουκάμισα από τις κρεμάστρες κι άρχισε να 

κουμπώνει τα κουμπιά και να τα διπλώνει κι αυτά. Τόσα πουκάμισα του 

είχε πάρει, ποτέ δεν τα φορούσε. Προτιμούσε να γυρνάει με τα 

φανελάκια και τις φούτερ ζακέτες σαν έφηβος, δεκάρα δεν έδινε τι άρεσε 

σε εκείνη, πως τον λαχταρούσε. Δεν τον ένοιαζε! Τίποτα δεν τον ένοιαζε! 

Έβγαλε τα παντελόνια που τα έπαιρνε ένα νούμερο μεγαλύτερα 

και ήταν σαν άστεγος όταν τα φορούσε και δεν την άκουγε που του 

γκρίνιαζε και γελούσε ο ηλίθιος, σα χαζός στα παράπονα της. Τα 

μπουφάν, βρωμιάρικα και σκισμένα, τα εσώρουχα, τις φανέλες, τις 

ξεχειλωμένες κάλτσες, το ένα πάνω στο άλλο, ένα βουνό από σαβούρα 

που σιχαινόταν και που εκείνος τα κρατούσε, έτσι, για να της την σπάει, 

ο αναίσθητος, για να γελάει μαζί της, με τα νεύρα της, να μην τον νοιάζει 

τι θα πει εκείνη, να μην τον νοιάζει αν θα της αρέσει ή όχι, να μην 

φροντίζει τον εαυτό του, να της λέει ψέματα, θα προσέχει έλεγε, φορούσε 

το ηλίθιο μπουφάν του και έφευγε, πάντα έφευγε έχοντας πει ψέματα μα 

εκείνη δεν το καταλάβαινε γιατί πάντα γυρνούσε.  

Τα έκανε ένα μεγάλο βουνό και τα κοιτούσε όλο μίσος, τα 



Το Χρονικό Ενός Τυχαίου Θανάτου 

 

 

151 | Σ ε λ ί δ α  

 

σιχαινόταν μα εκείνος δεν έδινε δεκάρα, δεν τον ένοιαζε αν τον βρίσκει 

όμορφο ή όχι, φορούσε αυτές τις αηδίες και την είχε γραμμένη και πήγε 

και σκοτώθηκε και την άφησε μόνη της, με ένα μάτσο ρούχα που 

μισούσε και κάτι φαρδιά τζιν παντελόνια και μπλουζάκια εφηβικά, ο 

ηλίθιος, που όλα μύριζαν το άρωμα του, το κορμί του, τον ιδρώτα του, το 

δέρμα του, όλα μύριζαν εκείνον και ξάπλωνε εκείνη τώρα μέσα στα 

κουρέλια και τυλιγόταν μέσα στο άδειο σπίτι κι όλο τον έβριζε που δεν 

συμμάζευε ποτέ την ντουλάπα με τα κουρέλια του, κι όλο ντυνόταν 

απαίσια και δεν τον ένοιαζε αν θα της αρέσει. Δεν τον ένοιαζε αν ήταν 

μόνη, δεν τον ένοιαζε.  

Μα το άρωμα πάνω στα ρούχα, άλλα έλεγε αργά και σταθερά μέσα 

της. Άλλη φροντίδα φανέρωνε κι άλλη ερημιά, πιο σκληρή δίχως τον 

θυμό. Πιο άδεια χωρίς την οργή. Μια ερημιά φανέρωναν τα 

τσαλακωμένα ρούχα γεμάτη από αγάπη μισή, που δεν πρόλαβε κανείς 

να την προσφέρει, μα και κανείς δεν βρέθηκε, όλη να την εισπράξει. 

Τυλίχτηκε με τα ρούχα του κι έμεινε εκεί ως το μεσημέρι. 

Όταν ήρθε ο Πέτρος με το παιδί, του έδωσε τέσσερις μεγάλες 

σακούλες σκουπιδιών. 

«Πήγαινε τα στην Ένωση Κυριών», του είπε. 

«Τι ‘ν’ αυτά;» τη ρώτησε. 

«Σκουπίδια», απάντησε, πήρε το παιδί μέσα και έκλεισε την πόρτα. 

  



Το Χρονικό Ενός Τυχαίου Θανάτου 

 

 

152 | Σ ε λ ί δ α  

 

Σαββάτο, 02 Δεκεμβρίου 2017 

 

Αγαπημένο Άγχος 

 

Οι μέρες περνούσαν γρήγορα. Πότε συγκαταβατικά, βήμα- βήμα 

και πότε πνιγμένες στο άγχος. Βρέθηκε ξαφνικά να πρέπει να δουλεύει 

για δύο, να φροντίζει τα πάντα μόνη της. Όσο όμως κι αν την 

παρακαλούσε η Ματίνα να πάει να την βοηθήσει, η Ελένη δεν την άφηνε. 

«Θέλω χρόνο. Κι άλλο χρόνο», της απαντούσε και η Ματίνα που 

δεν καταλάβαινε, θύμωνε και της απαντούσε σχεδόν πάντα κάτι για τον 

Κωνσταντίνο. Και τι θα κάνεις το παιδί, έτσι που είσαι; Είναι σωστό, του 

κάνει καλό να βλέπει την μάνα του έτσι; Εσύ τον εαυτό σου δεν μπορείς 

να φροντίσεις έτσι που είσαι, τι θα απογίνει το παιδί; 

Η Ελένη έκλεινε τα μάτια, αναστέναζε και της απαντούσε απλά, 

«καλά θα είμαστε». Με τα πολλά, η Ματίνα σταμάτησε να ρωτάει. 

Με κάθε μέρα που περνούσε η Ελένη ανακάλυπτε και μία 

επιπλέον δουλειά που μέχρι τότε έκανε ο Δημήτρης και ξαφνικά έπρεπε 

να κάνει η ίδια. Το κολυμβητήριο, το συμμάζεμα, οι λογαριασμοί και οι 

δημόσιες υπηρεσίες, τα ψάρια ή το κρέας, τα χαζά, μικρά παιχνίδια που 

εμφανίζονταν ξαφνικά στο σπίτι και τροφοδοτούσαν ώρες ατελείωτες 

γέλιου. Κι άλλα πόσα. 

Ο Κωνσταντίνος επέστρεψε στα μαθήματα του μία εβδομάδα μετά 

την κηδεία. Μετά τον πρώτο μήνα, μπορούσε και πάλι να χαμογελάσει. 

Το προηγούμενο βράδυ, μετά την προπόνηση, καθώς έβγαινε από την 

πισίνα, έπιασε το παιχνίδι με ένα από τα παιδιά της ομάδας. Έτρεχε ο 

άλλος και προσπαθούσε να τον μπουγελώσει με το κολυμβητικό 

σκουφάκι που το είχε γεμίσει νερό. Πόσο αστείο μπορεί να είναι το 

μπουγέλωμα ενός ανθρώπου που μόλις βγήκε από πισίνα, η Ελένη δεν 

μπορούσε να καταλάβει, όμως της αρκούσε που τον έβλεπε να παίζει και 

πάλι. Και τότε συνέβη.  

Τότε, καθώς έτρεχε να γλιτώσει από τον φίλο του που τον 



Το Χρονικό Ενός Τυχαίου Θανάτου 

 

 

153 | Σ ε λ ί δ α  

 

κυνηγούσε, γύρισε το κεφάλι του προς τα πίσω για να μετρήσει την 

απόσταση, το χείλη του κύρτωσαν, άνοιξε το στόμα, σήκωσε τα φρύδια 

όταν είδε την απόσταση να κλείνει  και η Ελένη με κομμένη την ανάσα, 

τον άκουσε για πρώτη φορά μετά από πολύ καιρό να γελάει. Ήταν πολύ 

σύντομο, κράτησε μόλις κλάσματα του δευτερολέπτου, αλλά ήταν 

σίγουρα εκείνος ο ήχος, ο πιο όμορφος ήχος που είχε ακούσει ποτέ στην 

ζωή της. Πιο όμορφος, ακόμα κι από το πρώτο κλάμα του. Εκεί, 

σκέφτηκε για πρώτη φορά πως, ναι, θα τα καταφέρουμε. Στ’ αλήθεια, 

μπορούμε να τα καταφέρουμε. 

Της πήρε λίγες μέρες μέχρι να προσαρμοστεί, μα σύντομα μπήκε 

στο νόημα. Με κάθε νέα αρμοδιότητα, έριχνε φρέσκιες κατάρες στον 

Δημήτρη, που του κρατούσε ακόμα κακία και δεν προσπαθούσε καν να 

τον συμπονέσει. Κάποιες φορές, έπιανε τον εαυτό της να γυρίζει στο 

μυαλό της εκείνον τον καταπληκτικό παραλογισμό των γονιών της, που 

κάθε τόσο της έλεγαν «θα χτυπήσεις και θα φας και ξύλο από πάνω». 

Άνοιξε το Nutty Berry και ρίχτηκε με τα μούτρα στην δουλειά. Με 

το ζόρι στην αρχή, μα μόλις συνειδητοποίησε πως όσο περισσότερο 

γέμιζε την μέρα της, τόσο πιο εύκολο της ήταν να την περάσει και πως τα 

βράδια του εξουθενωμένου, είναι συχνά ανέφελα, το έκανε με 

ευχαρίστηση. Το άγχος έγινε φίλος της, σύμμαχος, να τα προλάβει όλα, 

από τις έξι το πρωί μέχρι τις δώδεκα τα μεσάνυχτα ή κι ακόμα αργότερα. 

Με το πέρασμα των ημερών, ήταν ένα κουρέλι από την κούραση που με 

το ζόρι στεκόταν όρθιο. Όμως δεν την ένοιαζε, γιατί είχε καταφέρει, 

τουλάχιστον να σταθεί. 

Μόνο που καμιά φορά, τόσο εκείνη όσο και ο Κωνσταντίνος 

έμεναν ξαφνικά σιωπηλοί, έτσι απλά, μέσα στον κόσμο, τους πελάτες ή 

την τάξη για ώρα, χωρίς να ακούν τίποτα πέρα από τον χτύπο της 

καρδιάς τους. Κάποιες φορές, του έπαιρναν τα κλάματα, όμως και οι δύο, 

γρήγορα σκούπιζαν τα δάκρυα τους και συνέχιζαν, σχεδόν σαν να μην 

συνέβη τίποτα, να αναπνέουν μαζί με τους υπόλοιπους. 

Εκείνο το πρωί του Σαββάτου, ο Κωνσταντίνος είχε σηκωθεί πολύ 

νωρίς και έβλεπε στην τηλεόραση μία περιπέτεια με κουτάβια που 



Το Χρονικό Ενός Τυχαίου Θανάτου 

 

 

154 | Σ ε λ ί δ α  

 

προσπαθούσαν να σώσουν την τούρτα- παγωτό της δημάρχου από βέβαιο 

λιώσιμο. Φορούσε φανελένιες πιτζάμες με χαρούμενους δεινόσαυρους 

πάνω σε μπλε φόντο, ήταν κουλουριασμένος κάτω από μία καρώ 

κουβέρτα και μασουλούσε βαριεστημένα μελένια δημητριακά που τα 

βουτούσε κατευθείαν από το κουτί τους. Η Ελένη, έφτιαχνε καφέ και 

γάλα με κακάο στην κουζίνα. 

«Έϊ, κούκλε!» του φώναξε χαρούμενα. «Τι λες σε λίγο να φτιάξουμε 

ένα κέικ, εγώ κι εσύ;» 

Ο Κωνσταντίνος την κοίταξε. 

«Αμέ», απάντησε κάπως υποτονικά. «Μαμά, γιατί δεν στολίσαμε 

ακόμα το δέντρο;» 

Η Ελένη πήρε το κακάο και πήγε κοντά του. 

«Φοβάμαι πως φέτος, δεν μπορούμε να στολίσουμε δέντρο, καλέ 

μου.» 

«Γιατί;» 

Αυτό ήταν που την εξόργιζε περισσότερο από όλα. Που έπρεπε να 

απολογείται στον Κωνσταντίνο. Που έπρεπε κάθε τόσο, με κάθε αφορμή 

να του θυμίζει τι είχε συμβεί. Που έπρεπε να τον σπρώξει από μία τόση 

δα χαραμάδα, να τον χωρέσει με το ζόρι μέσα στον κόσμο των ενηλίκων. 

Και γιατί; Γιατί αυτός τους παράτησε! Εξαιτίας του, να γιατί.  

«Γιατί μωρό μου, φέτος τα Χριστούγεννα, δεν θα είμαστε όλοι εδώ 

για να το δούμε το δέντρο», του είπε. «Δεν είναι λίγο άδικο, εμείς να το 

στολίσουμε, έτσι όμορφο με τα λαμπάκια του και τα στολίδια του και 

ένας από την οικογένεια, να μην μπορεί να το κοιτάξει;» 

Ο Κωνσταντίνος το σκέφτηκε σοβαρός. 

«Είναι, ναι», απάντησε τελικά. «Δεν είναι όμως πιο άδικο, να μην το 

στολίσουμε καθόλου και να μην το δει κανένας μας, τελικά;» 

Ακούστηκε το κουδούνι της πόρτας. Η Ελένη πήρε ανάσα και 

καθώς σηκωνόταν να ανοίξει, του ανακάτεψε τα μαλλιά, του τσίμπησε 

απαλά το μάγουλο και φεύγοντας του είπε, «είσαι τόσο έξυπνος 

πιτσιρίκος!»  



Το Χρονικό Ενός Τυχαίου Θανάτου 

 

 

155 | Σ ε λ ί δ α  

 

Σαββάτο, 02 Δεκεμβρίου 2017 

Ομολογία 1 

 

Ήταν το τελευταίο Σάββατο της άδειας του. Είχε περάσει 

δεκαπέντε μέρες που, αν και οι εφιάλτες είχαν ελαττωθεί, δεν έφυγαν 

τελείως. Κι αυτός όλο σκεφτόταν πως δεν υπήρχε άλλος τρόπος, πως αν 

ήθελε κάπως να συνέλθει, να βρει τον εαυτό του και κάπως να ηρεμήσει 

μετά από εκείνο το ατύχημα, έπρεπε να αντιμετωπίσει τις ευθύνες του. 

Στεκόταν τουλάχιστον πέντε λεπτά μπροστά στην πόρτα. Μήπως 

ήταν νωρίς; Ήταν λίγο νωρίς. Ίσως αργότερα θα ήταν καλύτερα. Ίσως μιαν 

άλλη μέρα. 

Έκανε μεταβολή και κατέβηκε δυο σκαλοπάτια. Το μετάνιωσε, 

γύρισε και πάτησε αποφασιστικά το κουδούνι. 

Η πόρτα άνοιξε και μπροστά του εμφανίστηκε μία γυναίκα με 

όμορφα, πράσινα μάτια, λίγο κόκκινα στις άκρες τους, θαρρείς από 

δάκρυα. 

«Παρακαλώ;» του είπε ήρεμα. 

«Καλημέρα σας», ξεκίνησε δειλά. «Ελπίζω να μην σας ξύπνησα». 

Εκείνη έμεινε ακουμπισμένη πίσω από την μισάνοιχτη πόρτα. 

«Δεν με ξυπνήσατε. Τι θέλετε;» 

«Ονομάζομαι Ιορδάνης Σοφιανός. Ανθυπαστυνόμος Σοφιανός». 

 

Ομολογία 2 

 

Όταν άκουσε πως ο άντρας στην πόρτα ήταν από την Αστυνομία η 

Ελένη αποκαρδιώθηκε. Δεν ήθελε άλλους αστυνομικούς. Δεν ήθελε 

δικαστές ή δικηγόρους. Ούτε γιατρούς, ούτε έφορους ούτε νεκροθάφτες. 

Ήθελε να τελειώσει με όλα. 

«Τι θέλετε κύριε Σοφιανέ;» ρώτησε απότομα. Ο άντρας έδειχνε 

προβληματισμένος. 

«Μπορώ να περάσω, σας παρακαλώ; Χρειάζομαι λίγα λεπτά από 



Το Χρονικό Ενός Τυχαίου Θανάτου 

 

 

156 | Σ ε λ ί δ α  

 

τον χρόνο σας.» 

«Τι άλλο θέλετε πια; Αφήστε με, σας παρακαλώ…» του απάντησε 

και έσκυψε το κεφάλι. 

«Κυρία Ιωαννίδου», είπε εκείνος με σπασμένη φωνή. «Ήμουν ο 

πρώτος αστυνομικός στο σημείο του ατυχήματος. Σας παρακαλώ, είναι 

ανάγκη να σας μιλήσω.» 

Τον κοίταξε. Τον εξέτασε. Κι αφού τον ζύγιασε με το μάτι, τον 

βρήκε παράξενα πονεμένο και παραμέρισε λίγους πόντους, ανοίγοντας 

την πόρτα. 

«Περάστε». 

 

Ομολογία 3 

 

«Αγάπη μου, ο κύριος είναι αστυνομικός. Θέλει λίγο να 

μιλήσουμε», είπε καθώς πλησίαζε στον καναπέ, ενώ παράλληλα 

συμμάζευε ξυλομπογιές, μεταλλικά αυτοκινητάκια και κομμάτια Lego. 

«Πάρε αν θέλεις το tablet και ανέβα στο δωμάτιο σου να δεις την 

συνέχεια του επεισοδίου.» 

Ο Κωνσταντίνος έκοψε τον άντρα από πάνω ως κάτω. 

«Που είναι το σήμα του;» ρώτησε σιγανά την μητέρα του. 

Ο Ιορδάνης τον άκουσε, άνοιξε το μπουφάν του και του έδειξε το 

εθνόσημο της αστυνομίας χαμογελώντας. 

Ο Κωνσταντίνος κοίταξε δύσπιστα. «Κι ο Βασίλης έχει τέτοιο. Του 

το πήρε ο μπαμπάς του τις Αποκριές», είπε, πήρε το τάμπλετ και 

ανέβηκε τις σκάλες. 

«Θα σε φωνάξω σε λίγο για το κέικ!» του είπε η Ελένη καθώς την 

προσπερνούσε. 

«Θέλετε καφέ κύριε Σοφιανέ;»  

Εκείνος κούνησε το κεφάλι αρνητικά.  

«Καθίστε τότε, όπου βρείτε χώρο που να μην έχει παιχνίδια» 

συμπλήρωσε, πήγε στην κουζίνα και έφερε τον καφέ της. Πήρε την θέση 



Το Χρονικό Ενός Τυχαίου Θανάτου 

 

 

157 | Σ ε λ ί δ α  

 

της στον γωνιακό καναπέ, αντικριστά από τον Ιορδάνη. «Σας ακούω». 

 

Ομολογία 4 

 

Πήρε βαθειές ανάσες. Αυτό το «σας ακούω» του έκοψε τα πόδια. Τι 

να έλεγε; Δεν είχε σκεφτεί τι έπρεπε να πει και τι όχι. Ούτε πώς να τα πει 

για να μην την κάνει κουρέλι. 

«Σας βλέπω, δυσκολεύεστε» την άκουσε να λέει. «Να βοηθήσω; Ας 

πούμε ότι φτάνεται στο σημείο. Ήσασταν πρώτος μου είπατε;» 

«Ναι, σωστά. Έφτασα πρώτος. Όταν είδα τα αυτοκίνητα σε τέτοιο 

χάλι, ήξερα περίπου τι να περιμένω…» ξεκίνησε να λέει, μέχρι που 

σήκωσε το βλέμμα και την είδε να σφίγγει τα χείλη. 

«Όχι, όχι» είπε απότομα. «Ακούστε. Δεν θέλω να σας αναστατώσω, 

σε καμία περίπτωση, όμως πρέπει να με ακούσετε γιατί συνέβη κάτι, το 

οποίο με βαραίνει και νοιώθω τουλάχιστον την υποχρέωση να το πω σε 

εσάς, με την ελπίδα να καταλάβετε». 

«Πείτε το, κύριε Σοφιανέ. Πείτε το να τελειώνουμε και μην 

ανησυχείτε. Θα βρούμε τρόπο να συνεχίσουμε την μέρα μας. Είχαμε και 

χειρότερες», του είπε κοφτά, θυμωμένα. 

Εκείνος δείλιασε, μαζεύτηκε, όμως στο σημείο που είχε φτάσει δεν 

μπορούσε παρά να πάει μπροστά. 

«Κυρία Ιωαννίδου, φοβάμαι πως είμαι κι εγώ εν μέρει υπεύθυνος 

για τον χαμό του άντρα σας», είπε με μια ανάσα. 

Εκείνη ανακάθισε. «Τι εννοείτε;» 

«Όταν έφτασα στο σημείο, είδα πρώτα τον άντρα σας μέσα στο 

όχημα του, αναίσθητο, κι έπειτα είδα τον άλλο οδηγό, ο οποίος είχε τις 

αισθήσεις του. Το πρωτόκολλο ορίζει σε αυτές τις περιπτώσεις να 

στρέφουμε την προσοχή μας στο θύμα που παρουσιάζει τα πιο σοβαρά 

τραύματα και ένας αναίσθητος άνθρωπος, θεωρείται συνήθως 

σοβαρότερο περιστατικό». 

 



Το Χρονικό Ενός Τυχαίου Θανάτου 

 

 

158 | Σ ε λ ί δ α  

 

Ομολογία 5 

 

Τι μου λέει τώρα; Τι μου λέει, Θεέ μου; 

«Δηλαδή, μου λέτε πως, εάν είχατε κάνει σωστά την δουλειά σας, 

πιστεύετε πως ίσως μπορούσατε να σώσετε τον άντρα μου; Μου λέτε πως, 

νοιώθετε ότι έχασε την ζωή του, επειδή εσείς δεν κάνατε το καθήκον σας;» 

τον ρώτησε κοφτά. 

Εκείνος έσκυψε το κεφάλι ψάχνοντας τρόπο να απαντήσει. 

«Φοβάμαι πως ναι…» ψιθύρισε τελικά. 

Έμεινε σιωπηλή για λίγη ώρα. Κάθε τόσο στένευε τα μάτια και 

έτριβε νευρικά το μέτωπο της. Κουνούσε το πόδι της, γύριζε και τον 

κοίταζε λοξά, ξεφυσούσε και όλο άλλαζε θέση στον καναπέ, μέχρι που 

κάθισε ακριβώς απέναντι του και έσκυψε μπροστά, ακουμπώντας τους 

αγκώνες στα κλειστά της γόνατα. 

«Κοίτα με λίγο», είπε μετά. Ο Ιορδάνης υπάκουσε απρόθυμα και 

την κοίταξε στα μάτια. 

«Ξαναπές το τώρα.» 

«Τι να σας πω; Σας είπα…» 

«Πες το. Πες το ρε παιδί μου, με δυο λέξεις.» 

Εκείνος έτριψε το πρόσωπο του, κόμπιασε μα τελικά τα κατάφερε. 

«Κυρία Ιωαννίδου, ο σύζυγος σας πέθανε επειδή εγώ δεν έκανα 

σωστά το καθήκον μου απέναντι του. Θεωρώ πως σας χρωστάω μία 

συγνώμη.» 

Αφού τον κοίταξε για λίγο ακόμα, έτσι ακίνητη, σηκώθηκε από την 

θέση της. 

«Κωνσταντίνε!» φώναξε ξαφνικά. Ο μικρός απάντησε από το 

δωμάτιο του με ένα μακρόσυρτο «ναι». 

«Μπορείς να έρθεις δύο λεπτά;» συνέχισε εκείνη. 

Το αγόρι φάνηκε στην σκάλα λίγο αργότερα. Όταν την πλησίασε το 

έβαλε να καθίσει απέναντι από την Ιορδάνη. 

 



Το Χρονικό Ενός Τυχαίου Θανάτου 

 

 

159 | Σ ε λ ί δ α  

 

Ομολογία 6 

 

Είχε κάτι μεγάλα, καστανά μάτια και καθαρό πρόσωπο, με ωραίες 

γωνίες που αργότερα θα του χάριζαν πολλές κατακτήσεις. Όμως το πιο 

εντυπωσιακό πράγμα σε εκείνο το γλυκό πρόσωπο ήταν οι τεράστιες 

βλεφαρίδες του που έριχναν σκιές πάνω στα λαμπερά του μάτια. Όπως 

είχε χαθεί μέσα στο βλέμμα του, σχεδόν τρόμαξε όταν εκείνη μίλησε 

ξαφνικά. 

«Αυτός είναι ο Κωνσταντίνος. Είναι έξι χρονών», του είπε. 

«Γεια σου Κωνσταντίνε. Εγώ είμαι ο Ιορδάνης». 

«Γεια.» 

«Ο Κωνσταντίνος, πριν λίγο καιρό έχασε τον πατέρα του», συνέχισε 

η Ελένη και ο μικρός άρχισε να ζαρώνει δίπλα της. «Πες του αυτό που 

μου είπες». 

Ο Ιορδάνης σάστισε. 

«Πες του, τι με κοιτάς;» 

«Τι λέτε;» απάντησε ξέπνοα. 

«Πες του. Πες του το, όπως το είπες σε εμένα, πριν λίγο». 

«Σας παρακαλώ, δεν…» 

«Πες του!» 

«Κυρία Ιωαννίδου…» 

«ΠΕΣ ΤΟΥ!» φώναξε εκείνη και τινάχτηκε όρθια. «Πες του, γιατί με 

ρώτησε πολλές φορές γιατί και δεν είχα τι να του πω! Μίλα!» 

Ο Ιορδάνης σηκώθηκε βιαστικά. 

«Νομίζω ήταν λάθος μου, λυπάμαι πολύ…» 

«Νομίζεις; Νομίζεις;» συνέχισε εκείνη εκτός ελέγχου. Δίπλα της ο 

Κωνσταντίνος είχε αρχίσει να κλαίει και όλο της τραβούσε την μπλούζα 

και την παρακαλούσε να σταματήσει μα εκείνη δεν έδινε σημασία. 

»Για την πάρτη σου κουβαλήθηκες εδωπέρα, ρε κωλόπαιδο! Για να 

νοιώσεις εσύ καλά, παντελονάτος και δε νοιάστηκες να δεις αν το αντέχω 

εγώ ή αυτός! Για να νοιώσεις εσύ καλά!» παραληρούσε και περπατούσε 



Το Χρονικό Ενός Τυχαίου Θανάτου 

 

 

160 | Σ ε λ ί δ α  

 

προς τον Ιορδάνη που πισωπατούσε μέχρι την εξώπορτα. 

»Ε, μάθε λοιπόν, έτσι για να νοιώσεις καλύτερα, αν και δεν σου 

αξίζει, πως πέθανε ακαριαία. Όταν έφτασες εκεί και τον είδες και δεν 

έκανες το καθήκον σου σωστά, ήταν ήδη νεκρός. Πέθανε εκεί, από τον 

αερόσακο είπαν οι γιατροί οπότε ότι και να έκανες εσύ, άχρηστο θα ήταν. 

Και ευτυχώς για σένα, γιατί αν ζούσε όταν τον είδες και τον παράτησες 

έτσι, να ψοφήσει ρε αλήτη, τώρα θα είχα τα μάτια σου στα νύχια μου!» 

«ΣΤΑΜΑΤΑ! ΣΤΑΜΑΤΑ ΠΙΑ!» η φωνή της πάγωσε το αίμα. 

Με τα χέρια μπροστά και τις παλάμες ανοιχτές προς τα πάνω, 

μέσα στα πιτζαμάκια του έκλαιγε και φώναζε και παραπονιόταν.  

«Σταμάτα ρε μαμά! Γιατί το κάνεις αυτό;» της είπε με λυγμούς και 

όρμηξε στην σκάλα. Πίσω του βρόντηξε η πόρτα καθώς τρύπωνε στο 

δωμάτιο του. 

  



Το Χρονικό Ενός Τυχαίου Θανάτου 

 

 

161 | Σ ε λ ί δ α  

 

Σαββάτο, 02 Δεκεμβρίου 2017 

 

Για Ένα Τέλος 

 

Είχε μείνει με το στόμα ανοιχτό, να κοιτάει πότε τις σκάλες και 

πότε τον Ιορδάνη που είχε μαζευτεί σε μια γωνιά και την κοιτούσε 

αμίλητος και σκυφτός. 

«Λυπάμαι πολύ… Λυπάμαι τόσο πολύ», του είπε ξαφνικά και 

έφερε τα χέρια της στο πρόσωπο της.  

Εκείνος άπλωσε δειλά τα χέρια, την έκλεισε στην αγκαλιά του και 

την κράτησε για ώρα, μέχρι που έπαψε να τρέμει και μάζεψε τα δάκρυα 

της. 

«Σε ευχαριστώ που μου το είπες», του είπε μετά. «Έκανες το σωστό. 

Εννοώ που ήρθες εδώ. Συγνώμη για πριν, δεν σε ξέρω καν, όμως σε 

αυτές τις περιπτώσεις μάλλον, είναι τραγικό το ότι δεν φταίει κανένας, 

πάνω του να βγάλεις τα σπασμένα. Άλλωστε, όπως σου είπα, πέθανε 

ακαριαία. Οπότε μην βαραίνεις την καρδιά σου. Τίποτα δεν μπορούσες 

να κάνεις έτσι κι αλλιώς». 

«Δεν είναι ακριβώς έτσι, τουλάχιστον όχι για μένα», απάντησε 

εκείνος. «Πάντως σας ευχαριστώ.» 

«Κάνε μου μία χάρη», του είπε η Ελένη ξαφνικά. 

«Ότι θέλετε και μπορώ». 

«Μην κάνετε δικογραφία. Αφήστε τον ήσυχο τον παππού», του είπε. 

«Αφήστε μας όλους ήσυχους». 

Κούνησε καταφατικά το κεφάλι του και βγήκε βιαστικά από το 

σπίτι. 

 

Θέλει να Κρυφτεί 

 

Επέστρεψε σπίτι του. Ήταν πολύ νωρίς ακόμα και το βρήκε άδειο. 

Όλες αυτές τις μέρες είχε μάθει κάπως να περνάει μόνος του τις μέρες. 



Το Χρονικό Ενός Τυχαίου Θανάτου 

 

 

162 | Σ ε λ ί δ α  

 

Η Δέσποινα δούλευε το μαγαζί με τα αξεσουάρ που είχε πάρει από την 

μητέρα της και ελειπε όλα τα πρωινά και τα περισσότερα απογεύματα. 

Του άρεσε, την ήθελε την μοναξιά του. Όλες αυτές τις μέρες έψαχνε τους 

λόγους και τα γιατί, μα δεν είχε καταφέρει να βρει άκρη.  

Πήρε ένα ποτήρι και έβαλε μέχρι την μέση ουίσκι. Βγήκε στο 

μπαλκόνι. Το μεσημέρι που η Δέσποινα επέστρεψε, ήταν ακόμα εκεί. 

Άκουσε τα κλειδιά στην πόρτα. 

«Αγάπη;» φώναξε κελαηδιστά. «Αγάπη, εδώ είσαι;» 

Πέταξε τα κλειδιά στο μπουφεδακι της εισόδου, δίπλα από την 

φωτογραφία τους , εκείνη έξω από το Λούβρο. Άφησε την τσάντα της σε 

μια καρέκλα της τραπεζαρίας και μια μικρή σακούλα στον πάγκο της 

κουζίνας, διπλα στο ψυγείο. 

Βγήκε στο μπαλκόνι και τον είδε. Βγήκε με χαμόγελο, μα μόλις 

τον αντίκρισε, το μάζεψε όπως- όπως. 

«Δεν είσαι καλά…» του είπε και τον αγκάλιασε. 

Εκείνος αναστέναξε ανακουφισμένος. «Δύσκολο πρωινό, μωρό μου. 

Δύσκολο» της είπε. 

Εκείνη καταλάβαινε, εκείνη έκανε υπομονή, εκείνη ένοιωθε. 

Αγαπούσε. Αποφάσισε να τον αφήσει στην ησυχία του, να μην του μιλάει 

καν γιατί είχε μάθει την καταραμένη εσωστρέφεια του, την ήξερε καλά. 

Ότι κι αν είχε να του πει, σκέφτηκε καλύτερα θα ήταν να περιμένει. Όταν 

έκλεινε τις πόρτες, ήταν μάταιο να προσπαθεί να μπει ο οποιοσδήποτε. 

Ο Ιορδάνης, ακόμα και πίσω από τις πόρτες του, έβλεπε το φως 

της να τρυπάει το ξύλο και τους σοβάδες και να σκίζει το σκοτάδι του στα 

δυο. Κι όπως στεκόταν, μόνος του ανάμεσα στους πάντες, ήξερε πως 

χωρίς εκείνη, τίποτα δεν θα μπορούσε να πετύχει. 

Καθώς τον άφηνε, της έπιασε το χέρι. 

«Σ’ ευχαριστώ» της είπε. «Σύντομα θα τελειώσουν όλα». Όπως την 

κοιτούσε, είδε μέσα στα μάτια της μια παράξενη φλόγα, μια λάμψη να 

ξεπηδάει, όσο κι αν προσπαθούσε μάταια να την κρύψει. Όμορφη και 

τρομαχτική. 



Το Χρονικό Ενός Τυχαίου Θανάτου 

 

 

163 | Σ ε λ ί δ α  

 

Έσκυψε και τον φίλησε. «Όποτε θες, θα είμαι μέσα και θα σε 

περιμένω» του είπε και μπήκε στο σπίτι. 

Όταν πήγε στο κρεβάτι, ήταν μεθυσμένος κι εκείνη κοιμόταν από 

ώρα. Έπεσε αναίσθητος σε λήθαργο και το επόμενο πρωί, δεν την 

κατάλαβε που ξύπνησε. 

Σηκώθηκε λίγο μετά τις δέκα με βαρύ κεφάλι. 

  



Το Χρονικό Ενός Τυχαίου Θανάτου 

 

 

164 | Σ ε λ ί δ α  

 

Κυριακή, 03 Δεκεμβρίου 2017 

 

Κάτι για τον Πόνο  

 

Την έψαξε μέσα στο σπίτι. Τρόμαξε όταν δεν την βρήκε μέχρι που 

είδε ένα μικρό κουτάκι πάνω στο τραπέζι και ένα χαρτί διπλωμένο στα 

δυο. Τράβηξε μια καρέκλα και κάθισε. Πήρε έπειτα το χαρτί στα χέρια 

του και το ξεδίπλωσε. 

“Είμαι στο κέντρο. Η Άννα ήθελε να πιούμε καφέ και δεν ήθελα να 

σε ξυπνήσω. Σύντομα θα γυρίσω. Εν τω μεταξύ, μέσα στο κουτί έχει κάτι 

που ίσως (ελπίζω! �) να σου φτιάξει λίγο το κέφι! 

Σ’ αγαπάω κούκλε μου! 

ΧΧΧ” 

Το ακούμπησε πάλι στο τραπέζι με μια περίεργη ανακούφιση και 

σκέφτηκε πως ο φόβος του ήταν μια καλή απόδειξη της βλακειας του. 

Πήρε το κουτί μπροστά του και το άνοιξε. 

Σήκωσε στα χέρια του έναν κύλινδρο, περίπου σαν στυλό και τον 

κοίταξε χωρίς να καταλαβαίνει. Σε κάποιο σημείο είχε ένα στρογγυλό 

τζαμάκι. Πάνω του αχνοφαινόταν ένα μπλε σταυρουδάκι. 

Έψαξε μέσα στο κουτί και βρήκε ένα ακόμα παρόμοιο αντικείμενο. 

Αυτό ήταν λευκό με μια μικρή τετράγωνη οθόνη. Έδειχνε μια φατσούλα, 

από τις ψηφιακές, με ένα μεγάλο χαμόγελο. 

Άνοιξε διάπλατα τα μάτια. Είναι… Ήταν… 

Πήρε ένα ακόμα αντικείμενο, το τελευταίο του κουτιού. Αυτό 

έμοιαζε με ηλεκτρονικό θερμόμετρο και πάνω στην ψηφιακή του οθόνη 

είχε τρία γράμματα. «ΝΑΙ». 

 

Παλιοί Φίλοι 

 

Σηκώθηκε απότομα, ντύθηκε με ότι βρήκε και βγήκε σαν τρελός 

από το σπίτι.  



Το Χρονικό Ενός Τυχαίου Θανάτου 

 

 

165 | Σ ε λ ί δ α  

 

Εκείνη η σπίθα, η λάμψη στα μάτια της… Το ήξερε από χθες, ω 

Θεέ μου, τι ηλίθιος, πόσο λίγος! 

Την πήρε τηλέφωνο, σε λατρεύω, που είσαι; Έρχομαι τώρα, μ’ 

ακούς; Σ’ αγαπάω! 

Έκλεισε το τηλέφωνο και συνέχισε να κατεβαίνει τα σκαλιά των 

τεσσάρων ορόφων βιαστικά. Έψαξε στις επαφές και βρήκε το όνομα. 

Πήρε τον αριθμό. 

«Παρακαλώ;» 

«Κύριε Καλούδη, καλημέρα σας. Είμαι ο…» 

«Άργησες λίγο, αλλά πήρες τελικά. Υποθέτω σου τελείωσαν τα 

φιστίκια». 

Ο άντρας χαμογέλασε. «Λιμοκτονώ! Κι άλλα πολλά!» 

«Χαίρομαι, χαίρομαι. Για να δούμε…» ακούστηκε η μεταλλική 

φωνή του τηλεφώνου. «Παρασκευή, Ιορδάνη μου, κατά τις έξι; Είναι 

καλά;» 

«Ναι κύριε Σπυρίδη. Είναι μια χαρά, όμως δεν είμαι πια στην 

Αθήνα», απάντησε ο Ιορδάνης. 

«Α! Ούτε κι εγώ! Στην Θεσσαλονίκη θα με βρεις». 

Ο Ιορδάνης συνοφρυώθηκε. 

«Πως… Ποια είναι η οδός;» 

«Αγίας Σοφίας. 83». 

Έμεινε με ανοιχτό το στόμα. 

«Όμως, αυτή δεν ήταν η διεύθυνση σας και στην Αθήνα;» 

«Πράγματι. Εξαιρετική μνήμη! Ελεφάντινη!» αναφώνησε ο 

ψυχολόγος. «Σκέφτηκα να μηναλλάζω κάρτες. Είχα πολλές ακόμα. Την 

Παρασκευή λοιπόν;» 

«Τότε, ναι…» 

Το τηλέφωνο έκλεισε κοφτά. 

  



Το Χρονικό Ενός Τυχαίου Θανάτου 

 

 

166 | Σ ε λ ί δ α  

 

Σαββάτο, 02 Δεκεμβρίου 2017 

Βροχή Μετεωριτών 

 

Όταν έκλεισε η πόρτα το μόνο που ακουγόταν μέσα στο σπίτι ήταν 

ο απόμακρος ήχος από το κλάμα του.  

Πήγε στην τουαλέτα και στάθηκε μπροστά στον νιπτήρα. Κοίταξε 

το πρόσωπο της στον καθρέφτη. Κλαμένο και κουρασμένο, παραιτημένο. 

Άνοιξε την βρύση, πήρε νερό με τις χούφτες και έβρεξε τα μάτια 

της ξεπλένοντας τα δάκρυα. Ακόμα μία φορά, πιο πολύ νερό, πιο κρύο, 

με μεγαλύτερη ορμή, να ξεπλυθούν καλά, να μην μείνει τίποτα. 

Σταμάτησε με το νερό ακόμα να τρέχει και κοίταξε ξανά τον καθρέφτη. 

Είχε μία χρυσή αλογοουρά πιασμένη με ένα λαστιχάκι. Στο πάνω 

μέρος είχε στερεωμένο ένα χαριτωμένο ξύλινο κερασάκι. Φορούσε τζιν 

παντελόνι, το ροζ αθλητικά της παπούτσια και μία μπλούζα με 

γιακαδάκι. Εκείνος είχε γονατίσει μπροστά της. 

«Μην την ακούς. Τίποτα μην πιστεύεις, κατάλαβες; Είναι τρελή 

παιδί μου, τρελή! Και ψεύτρα! Ό,τι κι αν σου πει, μην την πιστέψεις!» της 

έλεγε και την ταρακουνούσε από τους ώμους. Εκείνη έκλαιγε και το 

μόνο που κατάφερε να πει ήταν «μη φύγεις». 

Έριξε πάλι νερό. «Ηλίθια…» μονολόγησε και κοίταξε ξανά τον 

καθρέφτη. Άλλαξε το πρόσωπο της, σκούραιναν τα μάτια της και τα χείλη 

της έγιναν πλούσια με βαρύ κοκκινάδι, η μύτη λίγο γαμψή στο τελείωμα 

της. 

«Ελένη! Δώσε μου τα παπούτσια! Δωσ’ τα!» 

Εκείνη τα έφερε, μεγάλα, σκληρά παπούτσια. 

«Φέρ’ τα δω, κουνήσου!» της είπε, την έπιασε από το χέρι και την 

πήγε στο μπαλκόνι. 

«Πέτα τα κάτω.» 

Τρόμαξε και τα έσφιξε πάνω της. «Μαμά, μη…» 

«Πέταξε τα, σου λέω!» της φώναξε. 

Εκείνη υπάκουσε. Έπεσαν πάνω σε σακάκια και βαλίτσες. Έπειτα 



Το Χρονικό Ενός Τυχαίου Θανάτου 

 

 

167 | Σ ε λ ί δ α  

 

ένοιωσε το χέρι της μάνας της να την τραβάει μέσα στο σπίτι. 

«Αυτός ο άνθρωπος, δεν είναι πια ο πατέρας σου. Αυτός ο 

άνθρωπος πέθανε, κατάλαβες; Πέθανε!» 

Κι άλλο, κι άλλο νερό. 

«Τι έκανα, Θεέ μου; Τι έκανα;» μουρμούριζε. 

Έκλεισε την βρύση, σκουπίστηκε και ανέβηκε τις σκάλες. Άνοιξε 

δειλά την πόρτα του. 

«Κωστή μου;» είπε. Ο μικρός δεν απάντησε. Μπήκε στο δωμάτιο 

και τον βρήκε στο πάτωμα, με την πλάτη ακουμπισμένη στο κρεβάτι να 

σφίγγει με τα μπράτσα του τα γόνατα στο στήθος. Κάθισε δίπλα του, 

όπως και εκείνος. 

«Λυπάμαι πολύ αγάπη μου», είπε δειλά. 

«Όχι», απάντησε εκείνος. «Δεν λυπάσαι. Είσαι θυμωμένη. Εγώ όταν 

θυμώνω δεν λυπάμαι καθόλου. Μόνο θυμώνω.» 

Τον αγκάλιασε. 

«Καμιά φορά είναι πιο εύκολο να είσαι θυμωμένος, παρά 

λυπημένος», απάντησε και τον κράτησε σφιχτά. «Μου λείπει πολύ ο 

μπαμπάς.» 

Ο μικρός άρχισε να κλαίει. «Κι εμένα», της απάντησε και έπεσε 

στην αγκαλιά της. 

Τον φιλούσε στο κεφάλι, στον σβέρκο, στα αφτιά. 

«Δεν θα σου κάνω ποτέ ξανά κακό, το υπόσχομαι… Με συγχωρείς;» 

Ο Κωνσταντίνος κούνησε το κεφάλι του. Την συγχωρούσε, πάντα 

θα την συγχωρούσε, όπως κάνουν τα παιδιά συνήθως με τα λάθη των 

μεγάλων. 

Έμειναν έτσι για λίγη ώρα κι όταν τον ένοιωσε πιο ήρεμο, του 

σήκωσε απαλά το κεφάλι και του έδωσε ένα φιλί στην μύτη. 

«Έλα μαζί μου», του είπε και σηκώθηκε κρατώντας τον από το χέρι.  

Κατέβηκαν τις σκάλες, μπροστά εκείνη κι ο Κωνσταντίνος πίσω της, 

τρέχοντας σχεδόν για να την προλαβαίνει. Άνοιξε την πόρτα του υπογείου. 

«Που πάμε;» την ρώτησε. 



Το Χρονικό Ενός Τυχαίου Θανάτου 

 

 

168 | Σ ε λ ί δ α  

 

Εκείνη σταμάτησε και τον κοίταξε. 

«Αν νομίζεις ότι θα φάω εγώ όλη τη σκόνη για να βρω τα 

χριστουγεννιάτικα, είσαι γελασμένος φιλαράκι! Άσε που είναι πολλές 

κούτες. Πως θα τις κουβαλήσω όλες;» απάντησε και χαμογέλασε πονηρά. 

Εκεί ακριβώς μπροστά της, στην σκοτεινή σκάλα του υπογείου, 

άστραψε ο Πολικός Αστέρας μαζί με όλους τους μακρινούς πλανήτες του. 

Τα ανέβασαν όλα πάνω, εκείνη με ενοχές και αγαλλίαση, εκείνος 

με προσμονή και παιδικό ενθουσιασμό. Έβαλε τραγούδια των 

Χριστουγέννων να παίζουν και γυρόφερναν στολίζοντας, εκείνος με τις 

πιτζάμες και έναν παλιό χριστουγεννιάτικο σκούφο στο κεφάλι, εκείνη με 

το κολλάν και τις χοντρές, βαμβακερές της κάλτσες.  

Αφού τελείωσαν και θαύμασαν το έργο τους, η Ελένη πήγε στην 

κουζίνα, άνοιξε το ντουλάπι και έβγαλε από μέσα την ποδιά του 

Κωνσταντίνου με τα ρομποτάκια, που του την είχε αγοράσει από την 

Καβάλα, μαζί με τον Δημήτρη. Την κοίταξε για μια στιγμή και θυμήθηκε. 

Την βοήθησε να διαλέξει ένα μπουφάν και μία τσάντα. Αγόρασαν το 

έπιπλο για την είσοδο, “πολύ Laura Ashley”, της έλεγε με στόμφο για να 

την πειράξει μπροστά στην πωλήτρια που κοιτούσε αμήχανα και εκείνη 

γελούσε, το «Μπαχάρι» ήταν κλειστό, έφαγαν στο «Γοργόνες και Μάγκες», 

ότι τους έφερε ο μαγαζάτορας. Γύρισαν πίσω μισομεθυσμένοι, καλά που 

δεν τους σταμάτησαν στο μπλόκο του Δοξάτου. 

Χαμογέλασε νοσταλγικά. «Βλάκα…» ψιθύρισε. 

«Έι, ψιτ! Εσύ ο όμορφος, με τον σκούφο!» φώναξε στον 

Κωνσταντίνο. Εκείνος γύρισε και την είδε να κρατάει ψηλά την ποδιά. 

«Έτοιμος;» 

«ΝΑΙ!» φώναξε ο μικρός. «Τι θα φτιάξουμε;» 

«Το πιο νόστιμο, το πιο λαχταριστό, το πιο ζαχαρολιχούδικο 

διαστημόπλοιο που έχεις δει ποτέ σου!» 

Έσπαγαν αυγά στο μπωλ και γελούσαν, έριχναν γάλα στον πάγκο 

και στο πάτωμα, αλεύρι, ο ένας πάνω στον άλλο, έγλυφαν τα 

βουτυρομένα τους δάχτυλα και τα βουτούσαν στην ζάχαρη. Μετά τα 



Το Χρονικό Ενός Τυχαίου Θανάτου 

 

 

169 | Σ ε λ ί δ α  

 

έγλυφαν ακόμα περισσότερο. Το μίξερ αυτός, την φόρμα εκείνη, το 

κακάο σε μικρά σύννεφα γύρω τους, η πολύχρωμη τρούφα σκόρπισε 

μέσα στον νεροχύτη, -αμάν!- , φλούδες πορτοκαλιού, να τις βάλουμε στο 

τζάκι, μετά να μυρίσει ωραία, τον φούρνο καλέ δεν άναψα, αμάν ρε 

μαμά, πρόσεχε με το γάλα, χάλια μ’ έκανες, δεν πειράζει θα σε 

καθαρίσω, τον έγλυψε στο μάγουλο σαν γάτα, μπλιάχ! Αηδία ρε μαμά! 

Το φούρνισαν, το κρύωσαν, του έριξαν και γλάσο και τρούφα και 

το έβαλε η Ελένη σε μια όμορφη χριστουγεννιάτικη πιατέλα, πάνω στο 

τραπέζι του σαλονιού. 

«Άντε, κόψε να φάμε!» της είπε ο Κωνσταντίνος. 

«Τι να φάμε; Το διαστημόπλοιο; Περίμενε λίγο, έπεσε σε βροχή 

μετεωριτών!»  

Άνοιξε το ψυγείο και έβγαλε δύο πλάκες κουβερτούρα. Τις έκανε 

μικρά κομμάτια και κάθισε τρία μέτρα μακριά από το τραπεζάκι και το 

ζαχαρόπλοιο του. «Έλα!» του είπε. 

Ο μικρός πήγε κοντά απρόθυμα. «Τι ‘ναι πάλι ρε μαμά;» 

Η Ελένη πήρε ένα κομμάτι σοκολάτας. 

«Αυτός ο αστεροειδής, φιλαράκι, έχει ταξιδέψει σε όλα τα μήκη του 

γαλαξία. Και τώρα θα κάνει κομμάτια το αστρόπλοιο σου!» του είπε και 

πέταξε την σοκολάτα στο κέικ. Αστόχησε. «Όποιος πετύχει περισσότερα, 

παίρνει το πιο μεγάλο κομμάτι. Έτοιμος;» 

Ο Κωνσταντίνος πήρε θέση γελώντας. Ο βομβαρδισμός ξεκίνησε. 

Πετούσαν σοκολάτα χωρίς μέτρο, χωρίς όριο κι όλο γελούσαν και 

γκρίνιαζαν και πειράζονταν και τάιζαν ο ένας τον άλλο ώσπου τελείωσαν 

οι μετεωρίτες και πετάχτηκε όρθιος ο Κωνσταντίνος και φώναζε «σε 

κέρδισα!» και χόρευε κοροϊδευτικά. 

«Έτσι, ε;» απάντησε εκείνη δήθεν θυμωμένη, τον άρπαξε και 

άρχισε να τον γαργαλάει και να τον τσιμπάει. 

Κυλίστηκαν στο χαλί, πάνω στην κουβερτούρα που έλιωσε και 

τους γέμισε καφετιά, γλυκά σημάδια, κι αυτούς και όλο το σπίτι. 

Ξεθύμαναν τα γέλια μετά από λίγο και έμειναν αγκαλιασμένοι 



Το Χρονικό Ενός Τυχαίου Θανάτου 

 

 

170 | Σ ε λ ί δ α  

 

πάνω στο χαλί με κλειστά μάτια και ένα μικρό χαμόγελο, να αναπνέουν, 

οι δυο τους, μόνοι, κολλημένοι με λοιωμένη κουβερτούρα. 

«Μαμά;» 

«Τι ‘ναι πουλί μου; Τι έπαθες;» 

«Τίποτα. Απλά, σ’ αγαπάω.» 

«Κι εγώ ψυχή μου.» 

Απλά. 

  



Το Χρονικό Ενός Τυχαίου Θανάτου 

 

 

171 | Σ ε λ ί δ α  

 

Τρίτη, 14 Νοεμβρίου 2017 

 

Άγιο Είχες 

 

«Για να δούμε», είπε ο γιατρός και έβγαλε προσεκτικά το γύψινο 

καλούπι, πρώτα από το δεξί χέρι. 

«Μια χαρά…», μονολόγησε και επανέλαβε την διαδικασία με το 

αριστερό. 

Ήταν καλά, μην τα πιέζεις, όχι βάρη, μην κλείνεις τα δάχτυλα σου 

απότομα, μπορεί να σπάσουν. Είκοσι φυσικοθεραπίες και έλα να σε 

ξαναδώ. 

Σηκώθηκε ο κύριος Ηλίας Κανταρτζίδης και κρατήθηκε από την 

κόρη του. Ευχαρίστησε τον γιατρό και πήγε προς την πόρτα. 

«Κανένα κερί να ανάψεις μπάρμπα- Ηλία», άκουσε τον γιατρό να 

του λέει. «Άγιο είχες. Δεν ξέρω ποιον, πάντως σίγουρα κάποιον.» 

Γύρισε και τον κοίταξε. 

«Ο άλλος; Δεν είχε άγιο;» πέταξε θυμωμένα και βγήκε από το 

ιατρείο. 

  



Το Χρονικό Ενός Τυχαίου Θανάτου 

 

 

172 | Σ ε λ ί δ α  

 

Παρασκευή, 1 Δεκεμβρίου 2017 

 

 Matiz 

 

Το πήραν για παλιοσίδερα το πορτοκαλί Toyota. Είχε τώρα ένα 

παλιό Matiz για να πηγαίνει γύρω στα χωριά, μα δεν τολμούσε να το 

κυκλοφορήσει πολύ- πολύ. 

Τα χέρια του ήταν καλύτερα πια και μπορούσε να κάνει ότι και 

πριν. Έπιανε τα εργαλεία του, έτρωγε το φαγητό του, έδενε τα κορδόνια 

του, έπαιζε με την Νεφέλη. Όλα κανονικά. Τις πρώτες μέρες που δεν 

μπορούσε να την σηκώσει στα χέρια πονούσε διπλά η ψυχή του. 

Το ’βαλε πείσμα και κατάφερε να βρει ξανά την δύναμη του μέσα στον 

μήνα. 

Έβαλε το μακρύ πακέτο στο αμαξάκι, ξεπάρκαρε από την μάντρα 

και βγήκε στον κεντρικό. Σταμάτησε στον καφενέ και τον υποδέχθηκαν 

όλοι εγκάρδια. Άντε να γίνεις καλά ν’ ακούσουμε καμιά δοξαριά της 

προκοπής μωρέ Ηλία! 

Κουνούσε το κεφάλι. 

  



Το Χρονικό Ενός Τυχαίου Θανάτου 

 

 

173 | Σ ε λ ί δ α  

 

Κυριακή, 3 Δεκεμβρίου 2017 

 

Λέξεις και Λίρες 

 

Ο Μίμης Παπαδόπουλος ήταν μια παράξενη προσωπικότητα και 

ξακουστός σ’ ολόκληρη την Μακεδονία, μα αλλόκοτος πολύ. Είχε κάτι 

γκρίζα μάτια κι ένα κακό σουλούπι, λες και τον είχαν τσαλακώσει 

μεριές- μεριές, κι όλο περπατούσε με τα χέρια στις τσέπες και το βλέμμα 

στραμένο στα πόδια. Άμα τύχεναι να τον συναντίσει γνωστός και του 

έλεγε καλημέρα, πως τα πας, εκείνος σήκωνε τα μάτια και δεν μιλούσε. 

Δεν ήξερε να μιλάει με τις λέξεις τον ανθρώπων ο Μίμης Παπαδόπουλος. 

Μα χαμογελούσε πάντα ονειροπόλα, κι ότι είχε για να πει, το 

μαρτηρούσαν τα μάτια του, που πάντα είχαν για παιχνίδι τους κάποια 

ορφανή ηλιαχτίδα μέσα στην συνεφιά ή το πέταγμα του γλάρου στο 

σκοτάδι. 

Έγραφε ποιήματα κι είχε όλα τα στραβά και τα ανάποδα των 

ποιητών, που κρύβουν τις λέξεις πίσω από άλλες και πασχίζει μετά του 

ανθρώπου το στενό μυαλό να καταλάβει πως μπορούν να ενεργούν όλες 

οι παθητικές φωνές. 

Παρά την αλλοκοτιά του, ο κόσμος τον αγαπούσε και τον σεβόταν, 

κι ας τον είχε και λίγο για τρελό και από φόβο. Τον αγαπούσαν γιατί οι 

στίχοι μιλούσαν μέσα στην καρδιά του καθενός, μα πιο πολύ, γιατί ο 

Μίμης Παπαδόπουλος, έπαιρνε το ξύλο, το έτριβε, το σκάλιζε, το λύγιζε. 

Το χάραζε με αγάπη και του γλυκομιλούσε και το βερνίκωνε. Κι έφτιαχνε 

από αυτό τις πιο μελωδικές, τις πιο τέλειες λίρες που είχαν πιάσει ποτέ 

τα χέρια Πόντιου. 

Ήταν πολιτικός μηχανικός στο επάγγελμα και δούλευε στο 

δημόσιο. Ποτέ δεν έκανε λεφτά, ούτε από την ποίηση, ούτε από τις λίρες. 

Δεν πούλησε ποτέ κανέναν στίχο, ούτε όμως και όργανο. Μονάχα τα 

χάριζε, άμα έβρισκε τον άνθρωπο που είχε απέναντι του όμορφο στο 

βλέμμα. 



Το Χρονικό Ενός Τυχαίου Θανάτου 

 

 

174 | Σ ε λ ί δ α  

 

Έφυγε ένα πρωί, προδομένος από την μεγάλη του καρδιά κι όλο 

έλεγε πως ήταν εντάξει, και πως είχε δει όλα όσα επιθυμούσε, και μην 

λυπάστε. 

Είχε τρεις γιους και μία θυγατέρα κι αν ρωτούσε κανείς κανένα 

από τα παιδιά του, για πες μου, τι θυμάσαι από τον πατέρα σου πιο 

πολύ, όλα θα έδιναν την ίδια απάντηση. Πως μέσα στα ξημερώματα, 

ανέβαινε στο δώμα στην ταράτσα και ξυπνούσε όλη την γειτονιά με την 

λίρα. Δεν ήξερε να παίζει τίποτα άλλο, εκτός από μία μελωδία για να τις 

κουρδίζει. Κι έπαιζε ξανά και ξανά τις ξεκούρδιστες χορδές που στην 

αρχή, στρίγκλιζαν θυμωμένα κι έπειτα πιάναν τα παρακάλια και τα 

γλυκόλογα, όταν ο Μίμης Παπαδόπουλος είχε κάνει σωστά την δουλειά 

του. 

Όταν πέθανε, άφησε μαζί με το χώμα κι όλα τα δομικά υλικά που 

είχε στοιβάξει για τα παιδιά του, εκατοντάδες στίχους που ήξερε μόνο ο 

ίδιος. Και εφτά πανέμορφες λίρες. 

Όταν βρέθηκε μπροστά στον μεγάλο του γιο, η κυρα- Νόπη και 

τον παρακάλεσε να της πουλήσει μία λύρα του Παπαδόπουλου, και του 

είπε για ποιον ήταν το όργανο και για ποιον λόγο το ήθελε να του το 

κάνει δώρο, να βρει ξανά το κέφι του, να ξεγελάσει τον πόνο του και να 

αρχίσει ξανά να παίζει για τον Πόντο, τον έρωτα και την τιμή, το 

παλικάρι την κοίταξε και κούνησε το κεφάλι, σκοτισμένο. Γιατί τον ήξερε 

καλά τον κύριο Ηλία Κανταρτζίδη και ήξερε επίσης πως αν υπήρχε 

άνθρωπος σ’ ολόκληρη την Δράμα που να μπορεί να πιάσει στα χέρια 

του ένα τόσο ευαίσθητο μουσικό όργανο, ήταν αυτός και μόνο. 

Ανέβηκε στο δώμα κι όταν επέστρεψε, κρατούσε μια βερνικομένη 

με φιλντισένιο καβαλάρη και δοξάρι με πλούσια αλογίσια τρίχα. 

«Πόσα θες πασά μου, όσα θες θα σου τα δώσω. Να σ’ έχει ο Θεός 

καλά!» 

Δεν πήρε τίποτα. Δεν ήταν για πούλημα οι λίρες του 

Παπαδόπουλου. Ήταν φτιαγμένες για αγάπη. 

Όταν του την έδωσε την Κυριακή, μετά το φαγητό, ο κύριος Ηλίας 

Κανταρτζίδης έκλαψε για δεύτερη φορά μπροστά στον γαμπρό του. Δεν 



Το Χρονικό Ενός Τυχαίου Θανάτου 

 

 

175 | Σ ε λ ί δ α  

 

σκοτίστηκε. Την χάιδεψε απαλά κι όταν του είπαν παίξε λίγο, εκείνος 

είπε πως τον πονούσαν τα χέρια και καλύτερα όχι τώρα. Ίσως αργότερα. 

Την έβαλε προσεκτικά στην δερμάτινη θήκη της και άρχισε να παίζει με 

την Νεφέλη που δεν έλεγε να ξεκολλήσει από πάνω του. 

 

Ο Αετός με τα Κόκκινα Πόδια 

 

Σηκώθηκε πριν το χάραμα. Η Νόπη τον κατάλαβε μα έκανε πως 

κοιμόταν. Χαμογελούσε στα κρυφά από την χαρά της και σκεφτόταν «στο 

δάσος του πάει». Ντύθηκε καλά γιατί είχε κρύο πια, πήρε την δερμάτινη 

θήκη και βγήκε από το σπίτι. 

Σταμάτησε το μικρό Matiz στον δρόμο που κύκλωνε τον 

καταυλισμό. Δε θα δυσκολευόταν να βρει την παράγκα του Γιωργάκη του 

Μάγου. Και πράγματι, είδε το κόκκινο κουβούκλιο της μηχανής σε μια 

μικρή αυλή λίγο πιο μακριά. 

Κουβάλησε το μακρύ δέμα και ένα ακόμα πλαστικό κουτί και τα 

ακούμπησε δίπλα στην μηχανή. Μία ώρα αργότερα τα χέρια του ήταν 

βρώμικα μα τα έβλεπε όμορφα και καθαρά και η δουλειά του είχε 

τελειώσει, ήσυχα και αθόρυβα. 

Μάζεψε τα σκουπίδια και το πλαστικό κουτί με τα εργαλεία και 

μπήκε βιαστικά στο αυτοκίνητο πριν τον δει κανένας πρωινός. Έβαλε 

μπρος με κατεύθυνση προς το γήπεδο της Δόξας, στη πίσω πλευρά του, 

εκεί που είναι τα κοιμητήρια. 

Η πόρτα ήταν ανοιχτή, δεν την έκλεινα ποτέ εκείνη την βαριά 

καγκελόπορτα. Άλλωστε, να βγει κανείς δεν είχε σκοπό και όσοι 

έμπαιναν, έμπαιναν με βαριά καρδιά. Περπάτησε στον κεντρικό 

διάδρομο με τα κυπαρίσσια κι έφτασε σε μία φρέσκια γωνία, με λευκά 

μάρμαρα και λιτά μνημεία. Κοίταξε την φωτογραφία για μια στιγμή κι 

έπειτα ακούμπησε στο μαρμάρινο τοιχάκι την δερμάτινη θήκη.  

Πήρε στα χέρια του το όργανο και σάλιωσε το δοξάρι. 

Όλος του ξεριζωμού ο πόνος αντήχησε πάνω στα μάρμαρα με τα 

σκυφτά καντήλια που τρεμόπαιζαν κάτω από τον μουντό ουρανό, κι 



Το Χρονικό Ενός Τυχαίου Θανάτου 

 

 

176 | Σ ε λ ί δ α  

 

απλώθηκε η μελωδία της λίρας, άγρια και πονεμένη κι υψώθηκε πάνω 

από τα κυπαρίσσια και το καμπαναριό του ναού. 

Πήρε ανάσα κι αρχίνησε με καθαρή φωνή… 

 

“Αητέντς’ επαραπέτανεν 

Ψηλά ‘ς σα επουράνια. 

Είχεν τσιαγκία κόκκινα 

Και το κουδούκ’ νατ’ μαύρον. 

Κι εκράτ’νεν και ‘ς σα κάρτσια του 

Παλληκαρί’ βρασιόνας. 

Αητέ μ’ για δός μ’ ας σο κρατείς 

Για πε με όθεν κείται. 

Ας’ σο κρατώ ‘κι δίγω σε 

Αρ’ όθεν κείται λέγω. 

Ακεί ‘ς ‘σο πέραν το ρασίν 

Σο πέραν καν τα’ ελάτια. 

Μαύρα πουλία τρωγν’ατόν 

Και άσπρα τριγυλίσκουν. 

Τραντέλληνα εσκότωσαν 

Και κείται ματωμένος 

Ούϊ αμάν, αμάν3.” 

 

Όταν τελείωσε το τραγούδι η σιωπή επέστρεψε βαριά κι ο άνεμος 

δρόσιζε τα μάγουλα του. Έβαλε το όργανο ξανά στην θήκη και έφυγε 

σκυφτός κι αμίλητος. 

Δεν άγγιξε ποτέ ξανά λίρα. Κι αν κάποιος επέμενε και του έλεγε 

                                            
3 Αητένς’ Επαραπέτανεν: Παραδοσιακό του Πόντου. Ελεύθερη μετάφραση του Θωμά 

Ακριτίδη, Λευκότοπος Σερρών: 

Ένας αητός επέταγε ψηλά στα επουράνια, είχε τα νύχια κόκκινα κι ολόμαυρη τη ράχη. 

Στα νύχια του εκράταγε παλικαριού το χέρι. Αητέ μ’, για δως μ’ ότι κρατάς, για πε μου 

πούθε κείται; Το που κρατώ, δεν παίρνεται, μα θα σου πω που κείται. Εκεί, στο πέρα το 

βουνό, στο πέρα με τα ελάτια. Μαύρα πουλιά τον τρώγανε και άσπρα τον κυκλώναν. 
Τραντέλληνα σκοτώσανε που κείται ματωμένος, ωχ αμάν, αμάν […] 



Το Χρονικό Ενός Τυχαίου Θανάτου 

 

 

177 | Σ ε λ ί δ α  

 

«παίξε μωρέ Ηλία, να χαρείς!» εκείνος απαντούσε πως δεν μπορούσε πια, 

μιας κι είχε σπασμένα τα χέρια. 

Στ’ αλήθεια όμως, δεν ήταν τα χέρια του που είχαν σπάσει.  



Το Χρονικό Ενός Τυχαίου Θανάτου 

 

 

178 | Σ ε λ ί δ α  

 

Κυριακή, 3 Δεκεμβρίου 2017 

 

Αμαρό Μπαρό Γκιβέ4 

 

[…]σα α(ν)ντό μπρόςς ασσουγκιαράβ τουτ 

Κάνα κάνα τε αβές, 

Και κιρνί μπαρί ρατ τε να πασστιάβ […]5 

 

«Φασντί Γιώργη μη. Αβέλ κοβά γκιβέ! Φασντί μη κάλμπι…»6 

Πέρασε απαλά τα δάχτυλα της μέσα από τα μαύρα του μαλλιά. 

Δεν την άκουσε, όμως σάλεψε κάτω από την χοντρή κουβέρτα. 

«Μιλάσκο αρακχές ο μαρνό παλό καρνό. Αβιλό ο γιβένντ. 

Τζουνγκάβ!»7 του είπε απαλά και συνέχισε να του χαϊδεύει τα μαλλιά και 

τον λαιμό για να τον ξυπνήσει. 

Εκείνος δεν άκουγε τίποτα. Μέσα στην απόλυτη σιωπή της ζωής 

του, λίγα πράγματα ένοιωθε τόσο βαθιά όσο το χάδι και την αγάπη, όταν 

αυτή έβρισκε τρόπους να φτάσει πίσω από την βουβή του φυλακή. 

Με τα μάτια κλειστά ακόμα χαμογέλασε και σιγά- σιγά, άρχισε να 

τεντώνεται πάνω στο κρεβάτι. Όταν άνοιξε τα βλέφαρα, έκανε βιαστικά με 

το χέρι νόημα στην μητέρα του να φύγει. Μέσα στον ύπνο του, με την 

όμορφη ραστώνη του πρωινού και το μυαλό θολό, όλα αυτά τα χάδια 

είχαν μπερδέψει το φρέσκο κορμί του και τον είχαν φέρει σε μία 

υπέροχη, αλλά αρκετά δυσάρεστη κατάσταση ευδαιμονίας που 

υλοποιούνταν μέσω μίας ιδιαίτερα αξιόλογης στύσης. 

Κάθισε στο κρεβάτι τυλιγμένος στην μέση με την κουβέρτα για 

λίγα λεπτά και όλο έτριβε το πρόσωπο του, μέχρι να συνέλθει και να 

                                            
4
 Η Μεγάλη μας Μέρα (διάλεκτος Ρομάνι) 

5
 Από το ποίημα του Γ. Αλεξίου «αμαρό μπαρό γκιβέ»: […]όλο το χρόνο σε περιμένω πότε, πότε να 

‘ρθεις, στη δική σου μεγάλη νύχτα να μην κοιμηθώ[…] 
6
 Σήκω Γιώργη μου. Έφτασε εκείνη η μέρα! Σήκω καρδιά μου… 

7
 (Παροιμία των Ρομά. Αναφέρετε στην αφθονία του καλοκαιριού και στην εύκολη ζωή). Το 

καλοκαίρι βρίσκεις πίσω από τ’ αγκάθι το ψωμί. Ήρθε ο χειμώνας. Ξύπνα! 
 



Το Χρονικό Ενός Τυχαίου Θανάτου 

 

 

179 | Σ ε λ ί δ α  

 

μπορεί να σταθεί όρθιος. Την κοιτούσε που συγύριζε βιαστικά το μικρό 

δωμάτιο με τον μουσαμά στο πάτωμα και του τσιμεντόλιθους. Χτυπούσε 

τις κατσαρόλες πάνω στον πάγκο της κουζίνας. Άνοιξε την βρύση. Είπε 

κάτι. Εκείνος χαμογέλασε ξανά και κούνησε το κεφάλι. Εκείνη γέλασε 

και άναψε την εστία να του βράσει αυγά. 

Ένοιωθε λίγο καλύτερα τώρα. Τράβηξε στην άκρη την κουβέρτα 

και ντύθηκε βιαστικά. Ένα καλό κατούρημα θα την έκανε οριστικά την 

δουλειά. 

Έφαγε πολύ και με όρεξη. Η μέρα δεν ήταν τυχαία, δεν είναι όλες 

το ίδιο μέσα στον χρόνο. Για τους περισσότερους τσιγγάνους βέβαια, όλες 

ίδιες είναι εκτός από την 6η του Μαΐου. Όμως για τον Γιώργο, η 

παραμονή της Αγίας Βαρβάρας ήταν η σπουδαιότερη από όλες, ακόμα 

κι από το Εντερλέζι. Ίσως να έφταιξε ο πατέρας του για αυτό, που από 

όλα τα χρόνια που είχαν περάσει, δεν έσφαξε ποτέ για το χατίρι του ένα 

αρνί ανήμερα Αϊ-Γιώργη, ούτε του έκανε στο μέτωπο το στίγμα με το 

ζεστό αίμα του ζώου. Ούτε και τον έστειλε ποτέ στο ποτάμι να 

κουβαλήσει το νερό της φαμίλιας. Το μόνο που τον ένοιαζε ανήμερα του 

Εντερλέζι, τον μαύρο σκύλο, ήταν να βουλιάξει στο ρακί. 

Παραμονές της Αγίας Βαρβάρας όμως, τα πράγματα ήταν πολύ 

διαφορετικά.  

Την φίλησε και την αγκάλιασε χαμογελώντας. Βγήκε έξω και είδε 

την μηχανή του. Ένοιωσε μια ξαφνική αγαλλίαση μόλις άγγιξε το τιμόνι. 

Πάτησε κοφτά την μανιβέλα κάμποσες φορές και το όχημα πήρε μπρος. 

Όμως κάτι είχε αλλάξει. 

Ο Γιώργης δεν το πρόσεξε κατευθείαν. Όταν όμως κάθισε στην 

θέση του και άνοιξε το γκάζι για να κάνει στροφή και να φύγει, τον 

χτύπησε βαθειά μέσα του αλλιώτικος ο βόμβος, πιο κελαριστός, πιο 

στρωτός. 

Πάτησε απότομα φρένο και κατέβηκε. Έμεινε με το στόμα ανοιχτό 

όταν διαπίστωσε πως το όχημα του δεν περικλειόταν από πυκνούς 

καπνούς. Έσκυψε κάτω από την αλυσίδα και κοίταξε προσεκτικά την 

εξάτμιση. Άστραφτε από brilo. 



Το Χρονικό Ενός Τυχαίου Θανάτου 

 

 

180 | Σ ε λ ί δ α  

 

Την άφησε αναμμένη και μπήκε μέσα στην παράγκα. Βγήκε 

στιγμές μετά σέρνοντας την μάνα του και κουνούσε τα χέρια του και 

χοροπηδούσε, χαρούμενος και τρομοκρατημένος την ίδια στιγμή και όλο 

της έδειχνε την μηχανή. 

«Πε ασουνάβ σο κερντιλό, Γιώργη μη! 8 » απάντησε εκείνη 

σαστισμένη που αν και δεν καταλάβαινε πολλά από μηχανές, από 

ντουμάνια ήξερε κάμποσα και μπορούσε να βεβαιώσει πως κάτι έλειπε 

από την συνηθισμένη εικόνα της ποπκορνομηχανής. 

Την φίλησε ξανά και γέλασε κάνοντας παράξενους ήχους που η 

μητέρα του δεν είχε ακούσει ξανά να βγαίνουν από το στόμα του. 

Καβάλησε μετά την μηχανή του και ξεκίνησε για τις πηγές της 

Αγίας Βαρβάρας, παραμονή λαμπρής γιορτής, ο Γιώργος ο μάγος, που 

κάποιους σαν να του ‘χε κάνει μάγια εκείνο το πρωί κι αντί να ταξιδεύει 

μέσα στο λευκό του σύννεφο, ταξίδευε πάνω στο πέλαγος αφήνοντας 

πίσω του ένα λεπτό χνάρι που έσβηνε γρήγορα. 

Χαρούμενος, με το χαμόγελο καρφωμένο στα χείλη του οδηγούσε 

σταθερά κι αφηρημένα όταν κοίταξε το καθρεφτάκι του. Πίσω του ένας 

εκνευρισμένος οδηγός χτυπούσε το χέρι στο τιμόνι με δύναμη για αρκετή 

ώρα και μιλούσε με φρύδια σφιγμένα. 

Ο Γιώργος κατάλαβε. Έκανε στην άκρη του δρόμου και συνέχισε 

την πορεία του. Τον προσπέρασε με την κόρνα να προσπαθεί να 

τρυπήσει τη σιωπή. Μα η κόρνα δεν είναι αγάπη κι έτσι δεν κατάφερε να 

τρυπήσει τίποτα, πέρα από την πρωινή ηρεμία. 

 

Παραμονή Λαμπρής Γιορτής 

 

 

Η πόλη βρισκόταν σε εγρήγορση. Η μεγάλη αργία πλησίαζε. Κάθε 

παιδί, προετοιμαζόταν για μέρες ολόκληρες για την γιορτή. Κι έτσι, 

χιλιάδες κόσμου έκοβε βόλτες άσκοπα και χαρωπά, όπως ακριβώς 

                                            
8
 Δεν κατάλαβα τι έγινε, Γιώργη μου! 



Το Χρονικό Ενός Τυχαίου Θανάτου 

 

 

181 | Σ ε λ ί δ α  

 

πρέπει να κόβονται οι βόλτες, φορτωμένοι με κεριά, γλυκά και 

αυτοσχέδια καραβάκια. Οι μικροπωλητές είχαν πάρει τις θέσεις τους 

γύρω από τον κήπο και το πάρκο των πηγών. Καντίνες, πάγκοι με 

παιχνίδια, μπαλόνια μικρά και μεγάλα, σαπουνόφουσκες, ποπ- κόρν, 

όλα γύρω από το κατάφωτο εκκλησάκι της Αγίας Βαρβάρας. Τα νερά 

μέσα στην λίμνη ήταν χαμηλά και φαίνονταν τα χαλάσματα του 

βυζαντινού ναού, στον πυθμένα των πηγών, όμως στους πέτρινους 

τοίχους γύρω τους, ο κόσμος μαζευόταν και άφηνε πάνω στο νερό τα 

καραβάκια με τα αναμμένα τους κεριά. Μέχρι το σούρουπο, ολόκληρη η 

τεράστια επιφάνεια των πηγών έφεγγε λες και πάνω της είχε ακουμπήσει 

η ξαστεριά κι ολόκληρος ο γαλαξίας. 

Τα καραβάκια κυλούσαν στα ρυάκια και μπλέκονταν μέσα στα 

γερμένα δέντρα, ενοχλούσαν τις πάπιες και του πελαργούς, μπέρδευαν 

τα ψάρια και ενθουσίαζαν το πλήθος. 

Την λάτρευε αυτή τη μέρα ο Γιώργος ο μάγος, από παιδί ακόμα. 

Τότε που ο πατέρας του τον έστελνε με τις κλωτσιές να πουλήσει 

μπαλόνια, χωρίς μεγάλη επιτυχία. Επειδή ήταν μικρός και αδύναμος, 

δεν του έδινε ποτέ τα μεγάλα μπαλόνια με το σχοινί που εντυπωσίαζαν τα 

παιδιά. Του έδινε εκείνα τα μικρά, τα μίζερα που είναι πιασμένα σε ένα 

πλαστικό καλάμι και δεν ξεπερνάνε σε μέγεθος δυο χούφτες. Το κόλπο 

για να πουλήσει κάποιος τέτοιο περίπου μπαλόνι είναι, με θλίψη στο 

βλέμμα, να το χώσει στο χέρι ενός παιδιού και να πει «πάρε! Στο κάνω 

δώρο!» Αφού το πιτσιρίκι ενθουσιαστεί, μπορεί να πει στον μπαμπά του 

πως κάνει τρία ευρώ. Τότε, μπροστά στην κάπως ηχηρή αντίδραση του 

παιδιού, οι γονείς συνήθως τα έδιναν τα τρία ευρώ. Με αυτή την τακτική, 

ένας περπατημένος πωλητής περίπου μπαλονιών, μπορούσε να μαζέψει 

έως και εκατόν ογδόντα ευρώ σε ένα δίωρο και να την πέσει βασιλικά 

στου Στέφανου για γύρους. 

Ο Γιωργάκης, τα πήγαινε εξαιρετικά μέχρι το σημείο που έχωνε 

στα χέρια κάποιου παιδιού το περίπου μπαλόνι. Μετά, προσπαθούσε με 

το βλέμμα θλιμμένο και τρία υψωμένα δάχτυλα να πείσει τον γονιό όμως, 

σε αυτή την περίπτωση δεν γινόταν αρκετά ενοχλητικός, το περίπου 



Το Χρονικό Ενός Τυχαίου Θανάτου 

 

 

182 | Σ ε λ ί δ α  

 

μπαλόνι επέστρεφε εν ριπή οφθαλμού στην έδρα του και ο Γιωργάκης 

έμενε στο ένα μέτρο και δέκα εκατοστά του να κοιτάει τον υποψήφιο 

αγοραστή να ξεμακραίνει. 

Παρά όμως την ανεπιτυχή καριέρα  και το βρίσιμο του πατέρα, ο 

οποίος μετά λογαριαζόταν με τον τζερεμάβα9 τον γιο του στα ίσια και δεν 

έχανε ευκαιρία να του υπενθυμίζει το πόσο βάρος και ανίκανος ήταν, ο 

Γιώργος την λάτρευε εκείνη την ημέρα περισσότερο από κάθε άλλη, γιατί 

ήταν ίσως η μοναδική μέρα που το κενό ανάμεσα στον πραγματικό 

κόσμο και τον βουβό, μονοδιάστατο δικό του κόσμο μειωνόταν τόσο, που 

μεριές- μεριές έμοιαζε με ριζόχαρτο και μπορούσε κλεφτά να ρίξει 

ματιές σε όσα όλοι οι υπόλοιποι, είχαν για δεδομένο. 

Κάθε διαθέσιμη αίσθηση βρισκόταν σε υπερδιέγερση τότε. Η 

μυρωδιές χιλιάδες, παιδικά σαμπουάν, ιδρώτας και after-shave, 

μπερδεμένα με ψημένα κάστανα και την καρβουνιά, οι ακριβές κολόνιες 

των κυριών, ανάκατες με την ταγκίλα της καντίνας και την λίγδα των 

λουκάνικων, το λιβάνι και τα κεριά, τα καμένα καραβάκια και το 

πλαστικό που καιγόταν και η ζάχαρη που έσκαγε μέσα στις χοάνες και 

ψηνόταν αργά στον αέρα κι έφτιαχνε λαμπρά πυροτεχνήματα ομορφιάς, 

τρύπωναν όλα μαζί μέσα στα ρουθούνια του και έκαναν τα μηνίγγια του 

να σφυροκοπούν.  

Κι έπειτα, έπιανε με τα δάχτυλα τα νερά, δροσερά και 

κρυστάλλινα, το κερί που έσταζε καυτό στο μικρό προσκυνητάρι του 

ναού και σκλήραινε πάνω στις φάλαγγες των δαχτύλων του, τις ακριβές 

γούνες και τις τραχιές ζακέτες, τα χέρια των άλλων παιδιών, το ζεστό 

καλαμπόκι από την φουφού, το μπαλόνι στη χούφτα του, κεντούσαν το 

κορμί του χίλιες, ένα εκατομμύριο βελόνες και ερέθιζαν κάθε του πόρο. 

Μεθούσε η γεύση του. Κάθε μικρό ευρώ που μάζευε, το έκανε σοκολάτες, 

καραμελωμένα μήλα και ζεστό κρασί, κι ας ήταν να τον κάνει ασήκωτο ο 

άλλος στο ξύλο. Χαμογελούσε και τότε ευτυχισμένος και τον κοιτούσε 

μέσα στα μάτια κι όλο ευχόταν να του κοπούν τα χέρια για να μάθει 

επιτέλους και ο ίδιος, από το αίμα του γονιού του σαν έπεφτε πάνω στα 

                                            
9
 Άχρηστος 



Το Χρονικό Ενός Τυχαίου Θανάτου 

 

 

183 | Σ ε λ ί δ α  

 

χείλια του, τι γεύση έχουν τα σκατά. 

Κι ήταν έπειτα και τα φαναράκια και τα χιλιάδες καράβια στο νερό, 

λαμπρά με τα αναμμένα τους κεριά. Πάνω στον καθρέφτη, άλλα τόσα, το 

φεγγάρι κοντά όπου έβρισκε χώρο για τον καθρεφτισμό του. Και μέχρι 

να πέσει για τα καλά το σκοτάδι, όλη η λίμνη γινόταν από νερό, φωτιά 

και παραζάλη. Και τα ξεχνούσε όλα και καθόταν και κοιτούσε τις μικρές 

φλόγες να σιγοκαίνε, μέχρι το άγριο χάραμα, μόνος μέσα σε χιλιάδες ή 

και κανέναν. Και ένοιωθε, με όλες τις αισθήσεις του εκείνη την ημέρα, κι 

ακόμα παραπάνω. Ένοιωθε να δονείται το είναι του, τα σωθικά του να 

αναπηδούν από τον κόσμο και τον βόμβο των μηχανών και των 

γεννητριών.   

Η μόνη στιγμή που φευγαλέα μπορούσε να ανακαλέσει την 

ανάμνηση, ήταν όταν έβαζε μπρος την γεννήτρια της δικής του μηχανής 

τώρα πια. Κι αυτό από μόνο του ήταν λόγος αρκετά σοβαρός για να την 

λατρεύει την παλιόγρια. 

Το πλήθος πήγαινε και ερχόταν για ώρες. Άνθρωποι περνούσαν, 

κάποιοι, λίγοι, έδειχναν αγχωμένοι, γεμάτοι θυμό, κακοδιάθετοι κι 

έσερναν νευρικά τα παιδιά τους ξοπίσω τους να πάνε ευλαβικά να 

προσκυνήσουν την θαυματουργή εικόνα, με πνιγμένα «τσακίσου» και 

«βούλωσ’ το». Αυτούς τους κοιτούσε απόμακρα, διερευνητικά, θαρρείς 

και καθώς τους έβλεπε, γινόταν το βλέμμα του διαλυτικό και τους 

εξαφάνιζε σαν τους λεκέδες της μελάνης. 

Υπήρχαν έπειτα και οι άλλοι, που περπατούσαν γεμάτοι κέφι και 

ζωντάνια, βρίσκονταν με παλιούς γνωστούς και τα έλεγαν στο όρθιο ενώ 

τα ανυπόμονα παιδιά τους τραβούσαν από το χέρι και «έλα ρε μπαμπά, 

πάμε να το ρίξουμε κι εμείς» και έσπαγαν προσωρινά οι συναναστροφές 

για να φρεσκαριστούν λίγα μέτρα παρακάτω και να φουντώσουν τα γέλια 

και οι φιλοφρονήσεις. Αυτοί ήταν οι άνθρωποι που έβλεπε ο Γιώργος και 

αγαπούσε. Για χάρη τους έφτιαχνε όλες αυτές τις μερίδες του ενάμισι 

ευρώ χαράς. 

Είχε πουλήσει πάρα πολλές τέτοιες και ήταν αρκετά κουρασμένος. 

Κάθισε στο μικρό, πλαστικό σκαμνί του να ξεκουραστεί σε κάποιο μικρό 



Το Χρονικό Ενός Τυχαίου Θανάτου 

 

 

184 | Σ ε λ ί δ α  

 

κενό και μασουλούσε ένα χοτ- ντογκ από την διπλανή καντίνα 

ευτυχισμένος, ήρεμος, αναλογιζόμενος την παράξενη αντικατάσταση της 

εξάτμισης του, όταν μπροστά του είδε δύο καστανά μάτια με τεράστιες 

βλεφαρίδες. Πετούσαν σπίθες πανουργίας και μέσα τους αντίφεγγαν 

μακρινά ταξίδια. Τα έκρυβαν όμως σύννεφα. 

Σκούπισε πρόχειρα την μουστάρδα από το πάνω χείλος του και 

κοίταξε καλά τα μάτια. Σήκωσε το χέρι και το κούνησε μπροστά τους. Το 

παιδί σήκωσε το δικό του και ανταπέδωσε ανέκφραστα. Ο Γιώργος 

κοίταξε ψηλά. Εκείνη του χαμογελούσε ήρεμα. 

«Πολύς κόσμος, ε; Σε ζάλισαν;» του είπε. 

Είδε τα χείλη της να σαλεύουν απαλά, μία μικρή πνοή τον άγγιξε 

στο μάγουλο και τον έκανε να ανατριχιάσει. Χαμογέλασε και σήκωσε με 

νόημα τους ώμους. 

Εκείνη ανταπέδωσε. 

«Θα μας δώσεις δύο μαλλιά της γριάς;» είπε, κοίταξε τον μικρό 

δίπλα της και γέλασε στο άκουσμα των λέξεων, σαν κάπως να της 

γαργάλισαν τον ουρανίσκο ή την μνήμη. 

Ο Γιώργος είδε φως. Μύρισε άνοιξη. Όταν άπλωσε το χέρι να πάρει 

τα χρήματα, ακούμπησε τον ήλιο. Κοίταξε τον μικρό. Είδε σύννεφα. «Για 

να σε δω ρε μάγκα, πόσο πιάνουν τα μαγικά σου…» 

Πήρε το πράσινο. Μία σταγόνα. Γύρω στην ανέμη, νήμα λεπτό 

πάνω στ’ αδράχτι. Ωραία, ρίξε τώρα κίτρινο, μία, να το μπλε, πάμε, πιο 

λεπτό το νήμα, πιο γρήγορα το χέρι, στάξε κόκκινο, μωβ βγήκε, βάλε κι 

άλλο, κι άλλο κόκκινο, ξανά κίτρινο –χα!- πορτοκαλί τώρα. Όλα στο 

αδράχτι να υφανθούν, όλα για ενάμισι ευρώ χαρά, περισσότερη, πιο 

πολλή χαρά. 

Όταν τελείωσε, ξεφυσούσε και ρουθούνιζε σαν πιανίστας στο 

σβήσιμο του Ραχμάνινωφ και κρατούσε δύο τεράστια, ζαχαρωμένα, 

αραχνοΰφαντα ουράνια τόξα. 

Της τα έδωσε χαμογελαστός, ενώ αδιάκοπα κοιτούσε κλεφτά τον 

μικρό που είχε μαγνητιστεί από το θέαμα, χωρίς να σαλέψει τα χείλια 



Το Χρονικό Ενός Τυχαίου Θανάτου 

 

 

185 | Σ ε λ ί δ α  

 

του, ούτε τόσο. Ο Γιώργος απογοητεύτηκε και κατσούφιασε. 

Η γυναίκα έδωσε με ένα πλατύ χαμόγελο το ένα μαλλί στον μικρό. 

Εκείνος κοίταξε την χρωματική πανδαισία, την μητέρα του και τον 

Γιώργο με εξεταστικό βλέμμα. Καρφώθηκε έπειτα στις δίνες της ζάχαρης, 

έφερε το ξυλάκι στα χείλη του, με την γλώσσα δοκίμασε το νήμα και το 

έφερε τρεις στροφές μέσα στο στόμα του. Κοίταξε τον Γιώργο, φύσηξε 

βοριάς, σκόρπησαν τα σύννεφα και έλαμψε ξανά ο Αλντεμπαράν στον 

παγωμένο ουρανό. Χαμογελούσε πλατιά, καυτά. 

Χαμογέλασε κι ο Γιώργος. Μάγος ρε μάγκα μου! 

Έφυγαν με τους χιλιάδες. 

  



Το Χρονικό Ενός Τυχαίου Θανάτου 

 

 

186 | Σ ε λ ί δ α  

 

Πέμπτη, 16 Φεβρουαρίου 2051 

 

Το Ανθρωπόδεντρο 

 

Τον σκέπασε. Ο μικρός γελούσε και τον πείραζε. Του έλεγε πως 

έπρεπε να ξυριστεί, πως έμοιαζε λίγο με γορίλα, τον προκαλούσε να 

βάλουν δύναμη. Εκείνος έσφιγγε τα δόντια και έκανε τον θυμωμένο. 

«Γορίλας, ε; Και τι ξέρεις εσύ από γορίλες, ρε σπόρε;» 

«Η κυρία λέει πως έχουν εξαφανιστεί πια. Ήταν μεγάλοι και 

τριχωτοί, σαν κι εσένα! Ξέρω σου λέω, μας τους έδειξε σε ολογραφία στην 

τάξη!» απάντησε ο μικρός κάνοντας τον να χαμογελάσει κάτω από την 

πυκνή γενειάδα του. 

«Τώρα θα σου δείξω εγώ τι κάνουν οι γορίλες σε κάτι αγοράκια που 

έχουν μια γλώσσα πιο μεγάλη από το μπόι τους!» του είπε και άρχισε να 

τον γαργαλάει στον λαιμό και τις μασχάλες. 

Ο μικρός προσπαθούσε ανάμεσα από τα γέλια να φωνάξει «φτάνει» 

και κατέληξε να φτύνει σάλια στο πρόσωπο του πατέρα του. 

«Βρε σιχαμένε!» αναφώνησε εκείνος και σκουπίστηκε θεατρικά. 

Ακόμα περισσότερα γέλια και φωνές. 

Ξάπλωσε δίπλα του και τον αγκάλιασε. Έμειναν για λίγο σιωπηλοί. 

Ο μικρός σφίχτηκε πάνω του. 

«Έχεις πλάκα», του είπε ξαφνικά και τον φίλησε στο μάγουλο. 

Εκείνος ανταπέδωσε. «Κι εσύ είχες πλάκα μέχρι που άρχισες να 

φτύνεις, βρωμίλη!» 

Του ανακάτεψε τα μαλλιά παιχνιδιάρικα. 

«Άντε, νάνι τώρα», είπε και σηκώθηκε. 

«Έϊ, που πάς; Δεν έχει παραμύθι;» είπε ο μικρός. 

Εκείνος χαμογέλασε. «Κάτι θα κάνουμε για την περίπτωση σας, 

κύριε!» είπε με ύφος. «Ποιο θέλετε να ακούσετε σήμερα;» 

Ο μικρός το σκέφτηκε για λίγο. «Ένα από τα παλιά, που δεν είναι 

βιβλίο». 



Το Χρονικό Ενός Τυχαίου Θανάτου 

 

 

187 | Σ ε λ ί δ α  

 

«Όπως ορίζει η Αφεντιά σας, Μεγαλειότατε», αποκρίθηκε και έκανε 

βαθειά υπόκλιση. 

Πήγε στην μικρή βιβλιοθήκη του δωματίου και τράβηξε έναν 

ταλαιπωρημένο φάκελο με ελάσματα από το πιο ψηλό ράφι. Πλησίασε 

την απλίκα, πέρασε απαλά το δάχτυλο πάνω από την γυάλινη επιφάνεια 

και χαμήλωσε τα φώτα αρκετά ώστε να βλέπει αλλά να μην ενοχλούν τον 

μικρό. Κάθισε μετά στην άκρη του κρεβατιού. 

«Έτοιμος μεγάλε;» 

Ο μικρός σήκωσε το χέρι του σε γροθιά με τον αντίχειρα ψηλά. 

«Πανέτοιμος!» 

Ξεφύλλισε λίγο. 

«Ζούσε κάποτε στην ζούγκλα, ένα πολύ δυνατό, πολύ μεγάλο 

λιοντάρι. Επειδή ήταν τόσο…» ξεκίνησε να λέει. 

«Όχι αυτό. Αυτό το διαβάσαμε προχθές», τον διέκοψε ο 

απαιτητικός ακροατής. «Βρες ένα άλλο!» 

Ξεφύλλισε ξανά. «Για άκου αυτό.» 

 

Το Ανθρωπόδεντρο 

 

Κάποτε, τα πολύ παλιά τα χρόνια, σε έναν τόπο μακρινό και 

ξεχασμένο, οι άνθρωποι, δεν γεννιόντουσαν όπως όλα τα υπόλοιπα ζώα. 

Ούτε όμως και έβγαιναν από αυγά, όπως τα πουλιά ή οι χελώνες. Οι 

άνθρωποι, φύτρωναν στα δέντρα, όπως τα βελανίδια στην βελανιδιά ή τα 

μήλα στην μηλιά. 

Υπήρχε μόνο ένα τέτοιο δέντρο, που καρποφορούσε ανθρώπους, κι 

αφού τα βελανίδια φυτρώνουν στην βελανιδιά και τα μήλα στην μηλιά, 

εκείνο το μοναδικό δέντρο, ονομαζόταν Ανθρωπιά. 

Η Ανθρωπιά φύτρωνε μόνη της, στην πιο ψηλή βουνοκορφή, μέσα σε 

ένα πυκνό δάσος. Κάθε μήνα, τα κλαδιά της γέμιζαν από ανθρώπους που 

μεγάλωναν κάτω από τις φυλλωσιές της κι όταν βάραιναν αρκετά, έπεφταν 

στο απαλό, σκεπασμένο με φύλλα και γρασίδι έδαφος, τεντώνονταν, 



Το Χρονικό Ενός Τυχαίου Θανάτου 

 

 

188 | Σ ε λ ί δ α  

 

έτριβαν τα μάτια τους νυσταγμένα και έπαιρναν τον δρόμο τους. Πριν 

φύγουν κοντά από το δέντρο, εκείνο τους τύλιγε με τα κλαδιά του τον 

καθένα ξεχωριστά και τους ψιθύριζε: 

«Μεγάλωσες πια, είσαι μόνος σου να κάνεις ότι ποθείς. Φτάσε όπου 

αντέχει η καρδιά σου να σε πάει, μονάχα σε παρακαλώ, μην ξεχάσεις την 

Ανθρωπιά σου». 

Ίσως γιατί ήταν νωρίς όταν τους έλεγε αυτά τα λόγια και όλοι οι 

άνθρωποι νύσταζαν στην αρχή και έσερναν τα πόδια τους, ίσως γιατί ο 

χρόνος σβήνει από το μυαλό τα απλά και τα μεγάλα με τον ίδιο ρυθμό, 

κανένας από τους ανθρώπους δεν γύρισε ποτέ ξανά στο δάσος να δει την 

Ανθρωπιά. 

Κι έτσι το δέντρο, συνέχιζε με του φεγγαριού την χάση και την φέξη, 

να ρίχνει ανθρώπους στο χώμα, να τους συμβουλεύει και να τους κοιτά να 

ξεμακραίνουν όλο προσμονή, με την ελπίδα πως κάποιος θα επέστρεφε, 

πως κάποιος θα θυμόταν. 

Ένα πρωί, από το πιο ψηλό κλαδί της Ανθρωπιάς, έπεσε στο χώμα 

ένα μικρό αγόρι. Αφού άνοιξε τα μάτια του και τεντώθηκε, κοίταξε γύρω 

του έκπληκτο. 

«Που είμαι;» ρώτησε παραξενεμένο μα δεν πήρε απάντηση. 

«Ποιος είμαι;» ρώτησε μετά. Και πάλι τίποτα. 

Έκανε να περπατήσει, να κατέβει την πλαγιά διστακτικά και ένοιωσε 

τα κλαδιά του δέντρου να χαμηλώνουν. Άκουσε τότε τα λόγια του δέντρου, 

σαν ψίθυρο στον αέρα. 

«Φτάσε όπου αντέχει η καρδιά σου να σε πάει, μονάχα σε παρακαλώ, 

μην ξεχάσεις την Ανθρωπιά σου», είπε το δέντρο και τράβηξε ξανά ψηλά τα 

κλαδιά του. 

Το μικρό αγόρι άκουσε καλά, μα δεν κατάλαβε τίποτα και πήρε 

βιαστικά τον δρόμο του. 

Λίγο πιο μακριά, ψηλά στα κλαδιά ενός πεύκου, είδε ένα παράξενο 

πουλί να κουρνιάζει μέσα στο παχύ του φτέρωμα. 

«Έϊ, εσύ! Εσύ εκεί πάνω» φώναξε και το πουλί γύρισε τα μεγάλα του 



Το Χρονικό Ενός Τυχαίου Θανάτου 

 

 

189 | Σ ε λ ί δ α  

 

μάτια και το κοίταξε. «Τι είσαι;» 

«Είμαι κουκουβάγια», απάντησε χαμηλόφωνα. 

«Και τι κάνεις εκεί πάνω, έτσι ακίνητη;» 

«Βλέπεις αυτήν εδώ την κουφάλα στον κορμό του δέντρου, δίπλα 

μου;» 

«Την βλέπω», απάντησε το αγόρι. 

«Εδώ μέσα έχω τρία αυγά. Τα προσέχω, να μην μου τα πάρει κανένα 

φίδι.» 

«Και τι σε πειράζει αν σου τα πάρει κανένα φίδι; Δεν μπορείς να 

κάνεις άλλα;» 

Η κουκουβάγια έσκυψε για να τον δει λίγο καλύτερα και μετά 

σηκώθηκε ξανά στο ύψος της. 

«Δυο πράγματα είναι στραβά επάνω σου», του είπε. «Είσαι μικρός 

ακόμα και δεν έχεις καταλάβει. Αυτό είναι το πρώτο αλλά θα λυθεί μόνο 

του, με τον χρόνο.» 

Το αγόρι έσφιξε θυμωμένα τα φρύδια. «Για πες και το άλλο.» 

«Έχεις ξεχασμένη την Ανθρωπιά σου», συνέχισε το πουλί. «Αυτό δεν 

λύνεται μονάχο. Αυτό πρέπει εσύ να το φτιάξεις μικρέ μου. Μα για να σου 

λύσω την απορία, θα σου πω γιατί φροντίζω τα αυγά μου. Τα φροντίζω από 

αγάπη.» 

Αυτά του είπε και χωρίς να περιμένει απάντηση, τρύπωσε μέσα στην 

κουφάλα του δέντρου. 

Το αγόρι ήταν πολύ θυμωμένο με τα λόγια της κουκουβάγιας, τόσο 

θυμωμένο μάλιστα που δεν είχε μέσα του χώρο να σκεφτεί πως από την 

απάντηση της, δεν κατάλαβε τίποτα, μιας και δεν ήξερε τι είναι η αγάπη. 

Συνέχισε τον δρόμο του σκυφτό. 

Καθώς βάδιζε, σκόνταψε σε μία τρύπα πάνω στο χώμα. Έσκυψε και 

κοίταξε. 

Μέσα από το σκοτάδι είδε δύο μάτια να τον κοιτάνε απειλητικά. 

Ξαφνιάστηκε και πισωπάτησε. Μέσα από το λαγούμι ξεπρόβαλε η όμορφη 

μουσούδα μίας αλεπούς. 



Το Χρονικό Ενός Τυχαίου Θανάτου 

 

 

190 | Σ ε λ ί δ α  

 

«Τι γυρεύεις και χώνεις τη μύτη σου μέσα στο σπίτι μου;» τον ρώτησε 

θυμωμένη. 

«Εσύ πάλι τι είσαι;» ρώτησε το αγόρι. 

«Είμαι αλεπού», απάντησε εκείνη «κι αυτό είναι το σπίτι μου. Μου 

πήρε πολύ καιρό για να το φτιάξω και δεν θέλω να μου το χαλάσεις, 

απρόσεχτε!» 

«Λυπάμαι πολύ, δεν ήξερα ότι αυτό είναι σπίτι…» απάντησε ο μικρός 

σκεφτικός. «Όμως, τι ακριβώς είναι ένα σπίτι;» 

Η αλεπού τον κοίταξε καλά- καλά και το βλέμμα της μαλάκωσε και 

γέμισε από μία γλυκιά θλίψη. 

«Καημένε μου, είσαι κι εσύ από αυτούς…» μουρμούρισε. «Δυο 

πράγματα είναι στραβά με εσένα. Το πρώτο πως δεν ξέρεις ακόμα τι είναι ο 

φόβος, έννοια σου όμως και σίγουρα θα το μάθεις.» 

«Και το άλλο το στραβό; Ποιο λες πως είναι;» ρώτησε ειρωνικά το 

αγόρι. 

«Που δεν έμαθες να λογαριάζεις ακόμα την Ανθρωπιά σου», του 

απάντησε ήρεμα η αλεπού. «Μα σαν θες, θα σου το πω εγώ τι είναι το σπίτι. 

Το σπίτι είναι θαλπωρή. Είναι φροντίδα.» 

Έτσι του είπε και χωρίς να περιμένει απάντηση τρύπωσε ξανά στην 

φωλιά της. 

Το αγόρι συνέχισε φουρκισμένο τον δρόμο του. 

«Νομίζω όλα τα ζώα βάλθηκαν σήμερα να με προσβάλουν!» 

μονολογούσε θυμωμένα. «Όλα δείχνουν να έχουν κάτι που εγώ δεν έχω. 

Μα περπατάω στα δυο μου πόδια και είμαι ελεύθερος να πάω όπου θέλω! 

Πως δεν το βλέπουν αυτό; Πως για αυτό δεν έχουν να πουν ούτε μία καλή 

κουβέντα;» 

Καθώς ήταν αφηρημένος, έπεσε ολόκληρος πάνω σε κάτι τεράστιο, 

χνουδωτό και απαλό. 

«Πρόσεχε μικρέ! Θα βρεθείς σε μπελάδες έτσι που πας!» ακούστηκε 

μια βαθειά φωνή. 

«Τι είσαι πάλι εσύ;» ρώτησε αυθάδικα ο μικρός. 



Το Χρονικό Ενός Τυχαίου Θανάτου 

 

 

191 | Σ ε λ ί δ α  

 

«Ένας μεγάλος, καφέ αρκούδος», απάντησε το ζώο. «Και είσαι πολύ 

τυχερός, γιατί ετοιμάζομαι να μπω σε εκείνη την σπηλιά για την μεγάλη 

χειμέρια νάρκη μου και είμαι χορτασμένος καλά και δεν χωράει άλλο 

τίποτα στην κοιλιά μου αλλιώς θα σε έκανα μια χαψιά!» 

Το αγόρι ένοιωσε ένα ξαφνικό μούδιασμα στο στομάχι του και 

μαζεύτηκε μπροστά στο τεράστιο πλάσμα. 

«Τι είναι η χειμέρια νάρκη;» ρώτησε νευρικά. 

«Ο μεγάλος ύπνος μου. Θα μπω τώρα στην σπηλιά μου και θα μείνω 

εκεί μέχρι να έρθει η άνοιξη. Φρόντισε να έχεις φύγει μέχρι τότε γιατί θα 

είμαι πολύ πεινασμένος!» απάντησε ο αρκούδος και γέλασε μόνος του. 

«Και τι θα κάνεις εκεί μέσα τόσο καιρό;» 

«Θα κοιμάμαι, περίπου. Θα έχω τα μάτια μου κλειστά και θα 

σκέφτομαι, με σκέψεις ή με όνειρα», απάντησε ατάραχα ο αρκούδος. 

«Μα, δε θα βαρεθείς τόσο καιρό;» ρώτησε το παιδί κι ο αρκούδος 

χαμογέλασε. 

«Αχ καημένε μου μικρέ!» αναφώνησε. «Είναι κάτι πολύ στραβό 

επάνω σου και θα σου το πω αμέσως. Η μνήμη και η θύμηση, είναι το 

κλειδί της ευτυχίας. Να έχεις όμορφα, φωτεινά πράγματα να προσμένεις 

μέσα στο πιο βαθύ σκοτάδι. Να έχεις άνοιξη να βλέπεις τα βράδια του 

χειμώνα.» 

Το αγόρι έδειχνε μπερδεμένο. «Και πως γίνεται αυτό; Πως βλέπεις 

φως μέσα στο σκοτάδι;» 

«Με την καρδιά μικρέ μου. Εκεί ανάβει το φως κι έτσι ότι ζεις, άμα 

το ζεις με την καρδιά σου, γίνεται φωτεινό και σε βγάζει από το σκοτάδι. 

Μα μη φοβάσαι, θα δοκιμάσεις σύντομα την καρδιά σου, θα δεις πόσα 

κεριά χωράει. Το πρόβλημα σου είναι άλλο. Θαρρώ πως τίποτα δεν θα 

καταφέρεις, άμα δε βρεις την Ανθρωπιά σου.» 

Έτσι είπε ο αρκούδος και με βήμα βαρύ, δρασκέλισε πάνω από το 

αγόρι και τρύπωσε στην σκοτεινή σπηλιά. 

Όπως είδε τον αρκούδο να τον προσπερνά, ο μικρός ένοιωσε 

ολομόναχος. Θυμήθηκε τότε τα λόγια της Ανθρωπιάς: «Μεγάλωσες πια, 



Το Χρονικό Ενός Τυχαίου Θανάτου 

 

 

192 | Σ ε λ ί δ α  

 

είσαι μόνος σου να κάνεις ότι ποθείς. Φτάσε όπου αντέχει η καρδιά σου να 

σε πάει…» και κατάλαβε τότε τι μπορεί το δέντρο να εννοούσε. 

Καθώς έπεφτε το σκοτάδι, άκουσε τις φωνές των λύκων να αντηχούν 

στις βουνοκορφές και για πρώτη φορά, διαπίστωσε τι ήταν αυτό το 

παράξενο σφίξιμο στο στομάχι. Ήταν φόβος. Άρχισε τότε να κλαίει, μόνο 

του μέσα στην ερημιά. 

«Τι έπαθες μικρέ μου;» άκουσε δίπλα του μία φωνή. Όταν σκούπισε 

τα μάτια του και κοίταξε, είδε μία όμορφη ελαφίνα. 

«Είμαι μόνος μου εδώ, δεν έχω πλάι μου κανέναν και φοβάμαι τόσο 

πολύ!» απάντησε το παιδί. 

Το ελάφι έσκυψε και έτριψε τον λαιμό του πάνω στο πρόσωπο του 

παιδιού. 

«Κρατήσου από τα κέρατα μου, ανέβα στην πλάτη μου και θα σε πάω 

στην φωλιά μου», του είπε. Το αγόρι σάστισε. 

«Μα, γιατί; Γιατί να κάνεις κάτι τέτοιο για μένα, που ούτε καν με 

ξέρεις;» ρώτησε εκείνος όμως το ελάφι δεν απάντησε, παρά μονάχα άρχισε 

να καλπάζει. 

Όταν έφτασαν στην φωλιά, το αγόρι διαπίστωσε πως μέσα στο ζεστό 

παχνί, υπήρχαν και δύο μικρά ελαφάκια. 

«Αυτά είναι τα παιδιά μου», είπε η ελαφίνα. «Τώρα μαθαίνουν τον 

κόσμο. Εμένα μου έμαθαν να προσφέρω, να συμπονώ και να βοηθάω 

όπως μπορώ. Το ίδιο θέλω να μάθουν και εκείνα. Γι’ αυτό σε έφερα εδώ. 

Για να σε προστατεύσω και για να μάθουν τα μικρά μου, πόση ομορφιά 

κρύβει μέσα της μία καλή πράξη». 

Το αγόρι μπήκε στο παχνί και κουλουριάστηκε δίπλα στα μικρά 

ελάφια. Πριν αποκοιμηθεί, διαπίστωσε πως το σκοτάδι δεν ήταν τόσο 

τρομαχτικό. Μέσα του έκαιγε μια φλόγα. Την είχε ανάψει η αγάπη, την 

είχε θρέψει η φροντίδα και την συντηρούσε η θύμηση. Ο ύπνος τον βρήκε 

να χαμογελάει. 

Το επόμενο πρωί ξύπνησε και ευχαρίστησε την ελαφίνα και τα 

παιδιά της. «Δεν θα σας ξεχάσω ποτέ», τους είπε και έφυγε βιαστικά. 



Το Χρονικό Ενός Τυχαίου Θανάτου 

 

 

193 | Σ ε λ ί δ α  

 

Πριν περάσει πολύ ώρα, στεκόταν και πάλι μπροστά στην Ανθρωπιά. 

Βρήκε το δέντρο ασάλευτο και για πρώτη φορά, τα κλαδιά του δεν είχαν 

καρπούς. 

«Να φυτρώνεις και να βαδίζεις δεν είναι άσχημα», είπε το αγόρι. «Δεν 

πονάς για αρχή. Δεν φοβάσαι, δεν έχει έγνοιες και είσαι αλήθεια, 

ελεύθερος να πας όπου βαστάει η καρδιά σου, είχες δίκιο», είπε. «Μα δε 

ξέρεις να αγαπάς, κι ας πονάς. Δε ξέρεις να φροντίζεις, κι ας σε τρώει ο 

φόβος. Δε ξέρεις πώς να θυμάσαι, κι ας μετανιώνεις. Δεν είσαι εσύ η 

Ανθρωπιά. Η αγάπη είναι. Η φροντίδα και η θύμηση. Αυτό είναι!» 

Το δέντρο ρίγησε απαλά στο φύσημα του ανέμου. 

«Χρόνια περιμένω… Και να που ήρθες!» απάντησε το δέντρο. «Να που 

με θυμήθηκες λοιπόν. Ψάξε στην ρίζα καλά, εκεί που πατάει το πόδι σου.» 

Το αγόρι έψαξε για λίγο και βρήκε θαμμένο κάτω από τα φύλλα ένα 

χρυσό τσεκούρι. 

«Κόψε τώρα τον κορμό μου, κάν’ τον σανίδες και φτιάξε ένα όμορφο 

σπίτι για να μπεις μέσα. Όλα τα άλλα θα γίνουν με τον τρόπο και τον χρόνο 

τους.» 

«Μα τι λες Ανθρωπιά μου; Έτσι θα πεθάνεις! Και πως θα έρθουν 

στον κόσμο όλοι οι υπόλοιποι άνθρωποι;» ρώτησε το αγόρι τρομαγμένο. Το 

δέντρο χαμήλωσε τα κλαδιά του. 

«Δεν είναι οι άνθρωποι φτιαγμένοι να φυτρώνουν από δέντρο με 

ρίζες στο χώμα. Έχουν δικές τους ρίζες οι ίδιοι, πιο βαθιές, μέσα στην 

καρδιά τους. Κόψε.» 

Σαν είπε αυτά τα λόγια το αγόρι άρχισε να πελεκάει τον κορμό. Να 

φτιάχνει έπειτα σανίδες και τις σανίδες να τις κάνει τοίχους και σκεπή. 

Έφτιαξε το σπίτι του εκεί και το γέμισε με πράγματα πολλά κι αγαπημένα. 

Μιλούσε με τα ζώα και τα πουλιά, τα φρόντιζε κι αυτά εκείνον και μέρα με 

την μέρα μεγάλωνε και γινόταν άντρας στο σώμα και την ψυχή. 

Πέρασαν τα χρόνια μέσα στο δάσος και δίπλα στην δικιά του, άλλοι 

άνθρωποι έφτασαν και έφτιαξαν καλύβες. Και γέμισε το δάσος από 

ανθρώπους, γέμισε από οικογένειες και φίλους και συγγενείς και γείτονες. 



Το Χρονικό Ενός Τυχαίου Θανάτου 

 

 

194 | Σ ε λ ί δ α  

 

Κι έμαθε ο άνθρωπος να αγαπά, να φροντίζει και να θυμάται, μαζί με τους 

άλλους. Κι αν καμιά φορά ξεχνά την Ανθρωπιά του, κοιτά για μια στιγμή 

μονάχα γύρω του και βλέπει στα πρόσωπα αυτών που αγαπά, τι σημαίνει 

αλήθεια, να καίει μέσα σου ένα φως, που διώχνει το σκοτάδι. Τότε 

χαμογελά και θυμάται πάλι. 

Τελείωσε την ιστορία και έμεινε για λίγο έτσι, να κοιτά 

μελαγχολικά τις ταλαιπωρημένες σελίδες. Τσακισμένες, λεκιασμένες 

σελίδες φωτοτυπικού με μία γραμματοσειρά ξεχασμένη, δεμένες σε έναν 

φάκελο με σκουριασμένα ελάσματα. 

«Καληνύχτα μπαμπά…» ακούστηκε ο νυσταγμένος ψίθυρος του 

γιου του. 

Χαμογέλασε γλυκόπικρα και χάιδεψε την πλάτη του παιδιού. 

«Καληνύχτα Δημήτρη.»  

  



Το Χρονικό Ενός Τυχαίου Θανάτου 

 

 

195 | Σ ε λ ί δ α  

 

 

 

 

 

 

 

 

 

 

 

 

 

Η ΗΛΕΚΤΡΟΝΙΚΗ ΕΚΔΟΣΗ ΤΟΥ 

ΜΥΘΙΣΤΟΡΗΜΑΤΟΣ «ΤΟ ΧΡΟΝΙΚΟ  

ΕΝΟΣ ΤΥΧΑΙΟΥ ΘΑΝΑΤΟΥ» ΠΡΑ- 

ΓΜΑΤΟΠΟΙΗΘΗΚΕ ΤΟΝ ΦΕΒΡΟΥ- 

ΑΡΙΟ ΤΟΥ 2018 ΑΠΟ ΤΟΝ ΙΔΙΟ ΤΟΝ 

ΣΥΓΓΡΑΦΕΑ ΚΑΙ ΔΙΑΝΕΜΗΘΗΚΕ  

ΗΛΕΚΤΡΟΝΙΚΑ ΜΕ ΑΔΕΙΑ  

CREATIVE COMMONS. 

* 

 


