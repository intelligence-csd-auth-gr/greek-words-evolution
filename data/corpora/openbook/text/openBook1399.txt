



































Post Fidem


Πάνος Α. Ζέρβας

  

Αυτοί που μιλούσαν με τον Θεό

Σημειώσεις σε μιαν ανάγνωση της Καινής Διαθήκης

Αυτοέκδοση 
(κόπια εργασίας – Νοέμβριος 2015)



Φωτογραφία εξωφύλλου: El Greco, Πέτρος και Παύλος



 

©  Πάνος Α. Ζέρβας
panosz@otenet.gr 

Για τα πνευματικά δικαιώματα αυτού του κειμένου ισχύουν οι όροι του
Creative Commons - https://creativecommons.org/licenses/by-nc-
nd/3.0/gr/  

• Επιτρέπεται να το διανέμετε ελεύθερα στην παρούσα μορφή του 
και μόνο.

• Δεν επιτρέπεται να το τροποποιήσετε ή να το αλλοιώσετε με 
οποιονδήποτε τρόπο.

• Δεν επιτρέπεται να το χρησιμοποιήσετε για διαφημιστικούς ή 
εμπορικούς λόγους. 

mailto:panosz@otenet.gr
https://creativecommons.org/licenses/by-nc-nd/3.0/gr/
https://creativecommons.org/licenses/by-nc-nd/3.0/gr/


Φρονώ πως πλησιάζοντας τα θεολογικά κείμενα δεν πρέπει να εγκαταλείπεις το
χιούμορ που (τυχόν) διαθέτεις, ούτε να δρασκελάς την ασέβειά σου.
Σαν αναρχικός που είμαι,  προτιμώ να επανατοποθετώ έκαστο  πρόβλημα,  μη
υπακούοντας  στην  Επίσημη  Διδασκαλία.  Σαν  αγνωστικιστής  που  είμαι,
πιστεύω ότι το μεγαλύτερο (το μέγιστο) μέρος εκάστου προβλήματος παραμένει
εσαεί στο σκοτάδι – και καλώς παραμένει εκεί.

(Ηλίας Πετρόπουλος,  Ιωάννου Αποκάλυψις.  3η εκδ, ΝΕΦΕΛΗ, Αθήνα
1991, σελ. 21 & 178)

 



Περιεχόμενα

Προλεγόμενα                                                                                                   6

Α.  Ευαγγέλια

Σχέσεις και συζητήσεις του Ιησού                                                               10
Οι γάμοι που έγιναν τραγωδία                                                                   14
Ο Ιησούς και οι Έλληνες                                                                               18
Πίστη και Προσευχή                                                                                     20
Ο Ιησούς και τα κατά την εορτήν της σκηνοπηγίας                                 23
Οι προφητείες του Ιησού                                                                              29
Η ομιλία του Ιησού προς τους μαθητές 
μετά τον Μυστικό Δείπνο                                                                            31
Τα πάθη, η ανάσταση, οι εμφανίσεις, η ανάληψη                                   34
Οι μακαρισμοί                                                                                               36
Η ώρα που τραβάμε τη μαχαίρα                                                                39
Αναστάσεις και άλλα θαύματα                                                                   40
Δαιμόνια και εκβολή δαιμονίων                                                                44
Το κήρυγμα του Ιησού                                                                                 50

Β. Πράξεις των Αποστόλων

Παύλος και αμαρτία                                                                                    70
Η αγάπη και… κάτι σαν αγάπη                                                                 74
Οι Πράξεις των Αποστόλων                                                                        82
Οι εξουσίες                                                                                                     87
Αιρέσεις και ανταγωνισμοί                                                                         91
Η Αποκάλυψις του Ιωάννου                                                                       98
Οι γυναίκες                                                                                                  111
Οι δούλοι                                                                                                      114
Ειδωλολάτρες                                                                                              116



Οι πιστοί της πρώτης εποχής και πως έπρεπε να 
συμπεριφέρονται                                                                                         121
Γλώσσες και προφητείες                                                                              125
Ο Πέτρος και ο Παύλος για την πορνεία                                                 128
Περιτομή και ακροβυστία                                                                          133
Μελχισεδέκ ή Θεός και Ιησούς, κατά τον Παύλο                                    136

Γ. Απόκρυφα κείμενα

Η πλατιά ολομέλεια του 33 μ.Χ.                                                                141
Ο αββάς Αμμούν εξορκίζει το δαιμόνιον του έρωτος, το    
κατοικούν εντός της αδελφής Αγάπης                                                     145
Πως ο Ιησούς έσωσε τη μιχαλίδα από το λιθοβολισμό                          147
Τι συνέβη στα Γεράσηνα                                                                            150



Προλεγόμενα

Για τον δυτικό άνθρωπο η Καινή Διαθήκη είναι κάτι παραπάνω από
βιβλίο: είναι τρόπος ζωής, ο οποίος ακόμα κι όταν δεν επιβάλλεται,
υποβάλλεται,  με χίλιους δυο τρόπους.  Αρκεί  να σκεφτούμε ότι  στον
τόπο  μας  αποσπάσματα  της  Καινής  Διαθήκης  συνοδεύουν  τον
άνθρωπο από τη γέννηση ως το θάνατό του και μετά απ΄ αυτόν. 

Είναι  λοιπόν  φυσικό  για  οποιονδήποτε  έχει  σχέση  με  το  διάβασμα
κάποια στιγμή να διαβάσει ολόκληρη την Καινή Διαθήκη, ακόμα κι αν
δεν  είναι  πιστός  ή  θρησκευόμενος.  Κάποιοι  διαβάζοντας  δεν
παραλείπουν  να  κρατάνε  σημειώσεις  και  να  διατυπώνουν  γραπτά
ορισμένα σχόλια. Αυτές οι σημειώσεις και τα σχόλια από μια δική μου
ανάγνωση υπ'αρχουν στις επόμενες σελίδες.  

Το  παρόν  πόνημα  δεν  είναι  παρά  αυτό  που  δηλώνει  ο  υπότιτλος:
σχόλια  σε  μιαν  ανάγνωση.  Απέφυγα  συστηματικά  να  επεκταθώ  σε
χρήση  άλλων  πηγών  και  παράθεση  βιβλιογραφίας,  με  ελάχιστες
εξαιρέσεις.  Γιατί ήθελα το κείμενο να είναι βατό για τον αναγνώστη
και  να  λειτουργήσει  περισσότερο  ως  παρακίνηση  για  μια  δική  του
ανάγνωση και  έρευνα.  Και  να παραμείνει  συνεπές  στον αρχικό του
στόχο, να παρουσιάσει δηλαδή την ίδια την Καινή Διαθήκη χωρίς τις
“ερμηνευτικές”  παρεμβολές  που  έγιναν  στη  συνέχεια  και  οι  οποίες
τροποποίησαν ριζικά, κατά τη γνώμη μου, τις αρχικές διδασκαλίες του
Ιησού και των λοιπών πρωταγωνιστών της. Χωρίς αυτό να σημαίνει ότι
όσοι πήραν μέρος στις αφηγήσεις της Καινής Διαθήκης ή έγραψαν τα
κείμενά της συμφωνούν πάντοτε μεταξύ τους ή και με τον ίδιο τους τον
εαυτό, σε διαφορετικά σημεία! 



Στο  πρώτο  μέρος  παρουσιάζονται  και  σχολιάζονται  θέματα  από  τα
Ευαγγέλια, ενώ  το  δεύτερο  είναι  αφιερωμένο  στις  Πράξεις  των
Αποστόλων. Υπάρχει  κι  ένα τρίτο μέρος,  όχι απαραίτητο,  με τέσσερα
ετερόκλητα,  αλλά  εντός  ύλης,  κείμενα.  Γιατί  και  το  περιττό  ενίοτε
μπορεί να έχει τη θέση του. 

Η  Καινή  Διαθήκη  προσεγγίζεται  ως  έργο  ανθρώπων,  γύρω  από
ανθρώπινες αναζητήσεις και διανοητικές κατασκευές στην αέναη όσο
και  μάταια  προσπάθεια  αναζήτησης  του  Θεού  και  οικοδόμησης
σχέσεων μαζί του. Δεν εννοώ καθόλου ότι δεν οικοδομούνται σχέσεις,
προσωπικές,  κοινοτικές ή και εθνικές.  Μόνο που αυτές δεν αφορούν
αμφότερα τα μέρη, αλλά αποκλειστικά τους ανθρώπους. Με αυτή την
έννοια  δεν  μπορεί  να  μου  αποδοθεί  κανενός  είδους  βλάσφημη
πρόθεση. Αντιθέτως, αν υπάρξουν έστω και λίγοι αναγνώστες που θα
βοηθηθούν στο να ξεκαθαρίσουν για τι ακριβώς μιλάμε, τότε θα έχει
δικαιωθεί ο κόπος που κατέβαλα μετά την ανάγνωση, μέχρι να πάρουν
οι σημειώσεις που κρατούσα τη μορφή αναγνώσματος. 

Ευχαριστώ  τους  φίλους  που  συνέβαλαν  στην  όποια  αρτιότητα  του
παρόντος  πονήματος  με  τις  παρατηρήσεις  και  τα  σχόλιά  τους  στις
διαδικτυακές  αναρτήσεις  των  περισσοτέρων  από  τα  θέματα  που
περιλαμβάνονται  κι  εδώ.  Εννοείται  ότι  η  ευθύνη  για  οποιαδήποτε
αστοχία,  συμπεριλαμβανομένων  εκείνων  στις  μεταφράσεις  του
αυθεντικού κειμένου που έκανα όπου έκρινα ότι θα ήταν απαραίτητο ή
χρήσιμο, βαρύνει αποκλειστικά εμένα. Ιδιαίτερα ευχαριστώ τον φίλο
που  με  ψευδώνυμο  έγραψε  τα  δυο  από  τα  τέσσερα  “απόκρυφα”
σύντομα κείμενα του τελευταίου μέρους. 

Καλοκαίρι 2015, 

Πάνος Α. Ζέρβας 



Μέρος Α 

ΕΥΑΓΓΕΛΙΑ



Ιησούς και Σαμαρείτιδα (τμήμα). Αγνώστου, 14ος αι. Άγιος Νικόλαος ο
Ορφανός, Θεσσαλονίκη



Σχέσεις και συζητήσεις του Ιησού

Μέσα στα Ευαγγέλια περιέχονται πολλές αφηγήσεις για τις σχέσεις που
ανάπτυσσε  ο  Ιησούς  με  τους  μαθητές  του,  αλλά  και  το  πλήθος.  Οι
αφηγήσεις  αυτές  είναι  πολύ  χρήσιμες,  καθώς  από  την  προσεκτική
ανάγνωσή τους προκύπτει ανάγλυφη η εικόνα εκείνης της εποχής -και
των προσώπων που πρωταγωνιστούν.

Όταν, για παράδειγμα, ο Ιησούς επισκέφτηκε ως  ραβί  τη Ναζαρέτ, οι
πατριώτες  του  δεν  του  επιφύλαξαν  θερμή  υποδοχή.  Σημειώνει  ο
Μάρκος [1]: Έλεγε δε αυτοίς ο Ιησούς ότι ουκ έστι προφήτης άτιμος ει μη εν
τη πατρίδι αυτού και εν τοις συγγενέσι και εν τη οικία αυτού. Και ουκ ηδύνατο
εκεί  ουδεμίαν  δύναμιν  ποιήσαι,  ει  μη  ολίγοις  αρρώστοις  επιθείς  τας  χείρας
εθεράπευσε. 

Από την περικοπή αυτή προκύπτει σαφώς ότι ούτε καν οι οικείοι του
Ιησού  καλοδέχτηκαν  το  κήρυγμά  του,  γεγονός  που  τον  λύπησε  –
μάλλον τον εξόργισε. Ενδιαφέρον όμως έχει και η πληροφορία ότι, σε
αυτό  το  αρνητικό  περιβάλλον,  δεν  μπόρεσε  ο  Ιησούς  να
πραγματοποιήσει  τη  συνήθη  θαυματοποιία.  Προφανώς  επειδή  οι
συμπατριώτες  του,  που  τον  γνώριζαν  από  παιδί,  δεν  ήταν  δεκτικοί
στην  αποδοχή  της  νέας  του  ιδιότητας,  του  προφήτη.  Ο  Ματθαίος
προσθέτει μερικές επιπλέον πινελιές [2]:  Ουχ ούτος εστιν ο του τέκτονος
υιός; Ουχί η μήτηρ αυτού λέγεται Μαριάμ και οι αδελφοί αυτού Ιάκωβος και
Ιωσής και Σίμων και Ιούδας; Και αι αδελφαί αυτού ουχί πάσαι προς ημάς εισί;
Πόθεν ουν τούτω ταύτα πάντα; Και ουκ εποίησεν εκεί δυνάμεις πολλάς δια την
απιστίαν αυτών. 

Από το απόσπασμα αβίαστα προκύπτει ότι οι κάτοικοι της Ναζαρέτ
δεν θεωρούσαν τα πολλά αδέρφια και τις αδελφές του Ιησού ετεροθαλή
(τουλάχιστον όχι όλα) ούτε τον Ιησού μοναχοπαίδι της Μαριάμ -πολύ
περισσότερο δεν θεωρούσαν τη Μαριάμ παρθένο [3]. Αν γνώριζαν κάτι
τέτοιο, η αντιμετώπιση του Ιησού θα ήταν, προφανώς, διαφορετική.



Οι μαθητές του Ιησού εξακολουθούσαν να είναι απλοί άνθρωποι -και
να  σκέφτονται  απλοϊκά.  Ο  Μάρκος  [4],  αναφέρει  ένα  σπαρταριστό
περιστατικό,  όπου  οι  Ιάκωβος  και  Ιωάννης  υποβάλλουν  σοβαρά το
αίτημα να κάθονται δεξιά και αριστερά του Ιησού  εν τη δόξη του. Οι
υπόλοιποι μαθητές αγανακτούν και ο Ιησούς αναγκάζεται να βάλει τα
πράγματα  στη  θέση  τους,  αναπτύσσοντας  τη  θεωρία  ότι  πρώτος  θα
γίνει  ο  έσχατος.  Ο  Ματθαίος  αφηγείται  το  περιστατικό  κάπως
διαφορετικά [5], λέγοντας πως το αίτημα των πρωτείων ετέθη από τη
μητέρα  των  δύο  μαθητών.  Ο  Λουκάς  [6]  μας  λέει  πως  οι  μαθητές
φιλονικούσαν ποιος ανάμεσά τους έχει τα πρωτεία (ποιος είναι μείζων).
Ο άμεσα ενδιαφερόμενος Ιωάννης δεν κάνει την παραμικρή νύξη για
το ατυχές αυτό συμβάν, αντιθέτως ο τρόπος που παρουσιάζει τη δική
του  παρουσία  στο  πλευρό  του  Ιησού,  δεν  αφήνει  την  παραμικρή
αμφιβολία για τον τρόπο της σκέψης του: Γνωρίζει μεν ότι οι έσχατοι
έσσονται  πρώτοι,  αλλά  επιθυμεί  διακαώς  (και  οφθαλμοφανώς!)  να
είναι… κανονικός πρώτος!

Οι σχέσεις του Ιησού με τον Ιωάννη Βαπτιστή δεν πρέπει να υπήρξαν
πάντοτε  ανέφελες,  όπως  προκύπτει  από  τα  σχετικά  χωρία  του
Ματθαίου [7] και του Λουκά [8]. Ο Ιωάννης αποστέλλει δύο μαθητές
του  προς  τον  Ιησού  με  το  εξής  ερώτημα:  συ  εί  ο  ερχόμενος  ή  έτερον
προσδοκώμεν; Και αυτό ενώ έχει προηγηθεί, κατά τη βάπτιση του Ιησού
στον  Ιορδάνη,  η  εμφάνιση  του  Αγίου  Πνεύματος  ως  περιστεράς  εξ
ουρανού, αλλά και η άμεση και πλήρης προορατική αναγνώριση του
Ιησού  (ως  ο  αναμενόμενος)  από  τον  Βαπτιστή,  όπως  περιγράφει  ο
ευαγγελιστής Ιωάννης [9]. Λεπτομέρειες… Πάντως ο Ιησούς ξαπόστειλε
τους μαθητές του Ιωάννη μάλλον απότομα, ενώ ο Λουκάς καταγράφει
στο  σημείο  αυτό  τον  μάλλον  όχι  τυχαίο  λόγο  του  Ιησού  [10]:  και
μακάριος έστιν ός εάν μη σκανδαλισθή εν εμοί. 

Από μια άλλη αφήγηση του Ματθαίου [11], για τον πλούσιο νέο που
επισκέφτηκε τον Ιησού και τον ρωτούσε με ενδιαφέρον για τη σωτηρία
του,  προκύπτουν  επίσης  αξιόλογα  συμπεράσματα:  Το  κήρυγμα  του
Ιησού είχε απήχηση σε όλα τα κοινωνικά στρώματα – και τα ανώτερα.
Εξάλλου,  και  άλλα  πρόσωπα  που  ακολούθησαν  τον  Ιησού,  όπως  ο
Νικόδημος ή ο Ιωσήφ της Αριμαθείας, η Ιωάννα και η Σουσάννα που
αναφέρει ο Λουκάς [12] ανήκαν στην ιουδαϊκή ελίτ της εποχής. Ακόμα,
μια γυναίκα που μπορεί να αδειάζει μια φιάλη πανάκριβο μύρο στα
πόδια του Ιησού [13], δεν ανήκει στη φτωχολογιά. Πολύ περισσότερο ο
Νικόδημος, ο οποίος σύμφωνα με τον Ιωάννη[14], έφερε για την ταφή
του Ιησού μίγμα σμύρνης και αλόης ως λίτρας εκατόν.

Ένα από τα πλέον ενδιαφέροντα πρόσωπα των Ευαγγελίων είναι  η
Μαρία  Μαγδαληνή.  Ο  Ματθαίος  [15]  αναφέρει  μια  γυναίκα  που
άλειψε με μύρο τα πόδια του Ιησού. Ο Λουκάς [16] περιγράφει επίσης



την  αμαρτωλή  γυναίκα  με  το  μύρο,  αλλά  αναφέρει  στη  συνέχεια
ονομαστικά  την  Μαρία  [17],  από  την  οποία  είχαν  εξέλθει  επτά
δαιμόνια -προφανώς είχαν εισέλθει σε δεύτερο χρόνο, μετά τον πρώτο
εξορκισμό. Μετά την ανάσταση ο Ιησούς, σύμφωνα με τον Μάρκο [18],
εμφανίζεται στη Μαρία. Ο Λουκάς [19] και ο Ιωάννης [20] αφηγούνται
πως η μυροφόρος Μαρία βρήκε κενό τον τάφο και ειδοποίησε τον Πέτρο
(ο Ιωάννης προσθέτει και τον εαυτό του) ενώ ο Ιησούς την τιμά και με
μια ακόμα εμφάνιση [21]. 

Ο Ιησούς και η Σαμαρείτιδα στο πηγάδι του Ιακώβ [22]: Ο Ιησούς της
ζητά να του δώσει νερό και της προσφέρει το ύδωρ της ζωής – περί του
οποίου η γυναίκα δεν καταλαβαίνει  γρυ.  Η συζήτηση αποκτά άλλο
ενδιαφέρον  όταν  ο  Ιησούς  εμφανίζεται  να  γνωρίζει  ευαίσθητα
προσωπικά της  δεδομένα – ότι  δηλαδή είχε  πέντε  άντρες  και  ο  νυν
τυγχάνει  παράνομος.  Η  γυναίκα  σπεύδει  εντυπωσιασμένη  στους
πατριώτες της και διαδίδει τη φήμη ότι πρόκειται -πιθανόν- περί του
Χριστού, κάτι που οι Σαμαρείτες δέχονται, πειθόμενοι, σύμφωνα με τον
Ιωάννη,  από  τους  λόγους  της.  Οι  Σαμαρείτες  σπεύδουν  να  τον
συναντήσουν και μετά από διήμερη συναναστροφή πείθονται (ξανά;)
ότι  όντως  πρόκειται  περί  αυτού  –  αυτή  τη  φορά  εξαιτίας  του
κηρύγματός του.

Σημειώσεις

[1] Μαρκ. ΣΤ’ 4-5 Και τους έλεγε ο Ιησούς ότι δεν υπάρχει προφήτης άτιμος
παρά  μόνο  στην  πατρίδα  του  και  στον  κύκλο  των  συγγενών  του  και  στην
οικογένειά  του.  Έτσι  δε  μπορούσε  να  κάνει  κανένα  θαύμα  εκεί,  εκτός  που
θεράπευσε λίγους αρρώστους βάζοντας τα χέρια του πάνω τους.

[2] Ματθ. ΙΓ’ 55-56, 58 Αυτός δεν είναι ο γιος του μαραγκού; Η μητέρα του
δεν λέγεται Μαριάμ και δεν είναι αδελφοί του ο Ιάκωβος, ο Ιωσής και ο Ιούδας;
Και οι αδελφές του δεν είναι όλες γνωστές και ζουν στον τόπο μας; Από που
λοιπόν  όλ'  αυτά  σ'  αυτόν;  Και  δεν  έκανε  εκεί  πολλά  θαύματα,  εξαιτίας  της
απιστίας τους.

[3] Το ζήτημα της παρθενίας της Μαριάμ  μετά τη γέννηση  ταλάνισε
επί  μακρόν  την  Εκκλησία  (Νεστόριος  –  Κύριλλος)  αναδεικνύοντας
περίτρανα πόσο διεστραμμένη μπορεί να γίνει η σκέψη των θεολόγων
-και  λύθηκε,  ως  συνήθως,  δια  του ξίφους.  Οι  κάτοικοι  της  Ναζαρέτ
όφειλαν να γνωρίζουν την αλήθεια, περί της παρθενίας της Μαριάμ,
αν λάβουμε υπόψη τα όσα απίστευτα αναφέρονται  στο (απόκρυφο)
Ευαγγέλιο του Ιακώβου – τα οποία πάντως η επίσημη Ορθοδοξία, αλλά
και ο καθολικισμός, αποδέχονται πλήρως.

[4] Μάρκ. Ι’ 35-41. 



[5] Ματθ. Κ’ 20-28

[6] Λουκ. ΚΒ’ 25-30

[7] Ματθ. ΙΑ’ 2-15

[8] Λουκ. Ζ’ 18-29

[9] Ιωάν. Α’ 29-34

[10] Λουκ. Ζ’ 23  Και θα είναι μακάριος εκείνος που δεν θα  κλονιστεί στην
πίστη του για μένα. 

[11] Ματθ ΙΘ’ 29-30

[12] Λουκ. Η’ 3

[13] Ματθ. ΚΣΤ’ 6-13 & Λουκ. Ζ’ 37-50

[14] Ιωάν. ΙΗ’ 39

[15] Ματθ. ΚΣΤ’ 6-13

[16] Λουκ. Ζ’ 37-50

[17] Λουκ. Η’ 2

[18] Μαρκ. ΙΣΤ’ 1-8

[19] Λουκ. ΚΔ’ 1-12

[20] Ιωάν. Κ’ 1-10

[21] Ιωάν. Κ’ 11-18

[22] Ιωάν. Δ’ 4-42



Οι γάμοι που έγιναν τραγωδία

Το  κήρυγμα  του  Ιησού  που  καταγράφουν  τα  τρία  Ευαγγέλια
περιλαμβάνει  αρκετές  παραβολές,  δηλαδή  σύντομες  αλληγορικές
αφηγήσεις διδακτικού χαρακτήρα. Ο Ιωάννης, ο οποίος φαίνεται ότι
βάζει στο στόμα του Ιησού το δικό του κήρυγμα, δεν καταγράφει καμία
παραβολή  -εκτός  αν  θεωρήσουμε  ως  τέτοια  την  αφήγηση  περί  του
καλού ποιμένος – όπως και κανένα περιστατικό με εκβολή δαιμονίων
[1]. Το σώμα των παραβολών βρίσκεται στα Ευαγγέλια του Ματθαίου
και του Λουκά. Ο Ματθαίος καταγράφει τις παραβολές του σπορέως,
του  κόκκου  σινάπεως,  του  ποιμένος,  του  βασιλέως  και  του  κακού
χρεώστη, του ιδιοκτήτη αμπελώνος και των εργατών, το περιστατικό με
τη συκιά, των δύο υιών του αμπελουργού, του αμπελουργού και των
κακών δούλων, των γάμων, του δούλου, των δέκα παρθένων και των
ταλάντων.  Ο  Λουκάς  διηγείται  τις  παραβολές  των  ασκών  και  του
οίνου, της οικίας σε πέτρα και της οικίας σε άμμο, του σπορέως, του
καλού  Σαμαρείτη,  του  πλουσίου,  της  συκιάς  στον  αμπελώνα,  του
καλού ποιμένος,  του ασώτου,  του οικονόμου,  του πλουσίου και  του
Λαζάρου -και των ταλάντων.

Οι  παραβολές  δεν  παρουσιάζουν  το  παραμικρό  φιλοσοφικό
ενδιαφέρον.  Όπως  και  το  υπόλοιπο  κείμενο  των  Ευαγγελίων,  δεν
ασχολούνται ποτέ με κάποιο μεγάλο οντολογικό ζήτημα, δεν θέτουν
κανένα ερώτημα για την ύπαρξη, το είναι,  την ελευθερία, την ουσία
των όντων, το σύμπαν, τη φύση, την ιδιαιτερότητα του ανθρώπου, την
ψυχή, τη συνείδηση, τη φαινομενικότητα, το τραγικό και το παράλογο,
το κάλλος, τις θεσμίσεις και τη θεατρικότητα του βίου, τη δικαιοσύνη,
την ιστορία, την έρευνα, την έκφραση και τις διαφυγές του ανθρώπου –
δεν ασχολούνται σοβαρά ούτε καν με το θάνατο και την αιώνια ζωή,
ούτε με τη σχέση καλού και κακού, το αγαθόν και την αμαρτία (στα
θέματα αυτά περιορίζονται σε αφελείς γενικότητες και κοινοτoπίες). Τα
αντικείμενά τους υποστηρίζουν την ίδια απλοϊκή υπόθεση: η αμαρτία
καταδικάζει τον άνθρωπο, ο άνθρωπος δεν είναι σε θέση να σωθεί, ο
Πατήρ  αποστέλλει  τον  Υιό  για  να  σώσει  τον  κόσμο.  Εστιάζονται
σχεδόν όλες στη σχέση εξάρτησης των ανθρώπων με τον Θεό και στις
υποχρεώσεις που έχουν οι άνθρωποι απέναντί του – υποχρεώσεις που



συμπεριλαμβάνουν τους κανόνες της ηθικής, αλλά και της κοινωνικής
συμπεριφοράς,  όπως  τους  αντιλαμβανόταν  ο  ευσεβής  φανατικός
εκείνης της εποχής [2].

Ορισμένες  (π.χ.  του  ασώτου)  παρουσιάζουν  δραματουργικό
ενδιαφέρον, άλλες όχι. Μερικές είναι γεμάτες εσωτερικές αντιφάσεις.
Στην παραβολή των γάμων [3], για παράδειγμα, ο βασιλιάς προσκαλεί
επανειλημμένως όσους εκείνος επιλέγει για τους γάμους του υιού του
(οι  γάμοι  παραλληλίζονται  με  τη  βασιλεία  των  ουρανών).  Οι
προσκαλεσμένοι  αρνούνται  να  παραστούν,  απασχολημένοι  καθώς
είναι  με  τις  δουλειές  τους.  Τότε  ο  βασιλιάς  προσκαλεί,  μέσω  των
δούλων του, όσους κυκλοφορούν στους δρόμους και πράγματι ο γάμος
γεμίζει κόσμο. Εισέρχεται τότε και ο βασιλιάς, βλέπει έναν φουκαρά
που είχε έλθει χωρίς ένδυμα γάμου – και ιδού το αποτέλεσμα: τότε είπεν
ο βασιλεύς τοις διακόνοις’  δήσαντες αυτού πόδας και χείρας άρατε αυτόν και
εκβάλετε εις το σκότος το εξώτερον’ εκεί έσται ο κλαυθμός και ο βρυγμός των
οδόντων. 

Ο άνθρωπος πήγε επειδή τον προσκάλεσαν σε  δωρεάν  γλέντι  –  και
βρήκε τον μπελά του. Εκτός από τον περίφημο κλαυθμό και βρυγμό των
οδόντων,  δηλαδή  την  κόλαση,  την  οποία  οι  θεολόγοι  περιγράφουν
εντελώς  διαφορετικά  [4],  βλέπουμε  ότι  εγείρονται  και  άλλα
προβλήματα:  Δεν αρκεί  να πας στους γάμους,  δηλαδή να θέλεις  να
εισέλθεις  στη  βασιλεία  των  ουρανών,  πρέπει  να  ακολουθήσεις  και
δεδομένο  τυπικό,  αλλιώς  αποβάλλεσαι  και  τιμωρείσαι.  Οι  γάμοι,
λοιπόν, δεν είναι ελεύθερη και χαρούμενη συνάντηση με τον Πατέρα
και  τον  Υιό,  αλλά  καταναγκαστική,  επίφοβη,  υποχρεωτική  και
επικίνδυνη  δοκιμασία  για  τους  καλεσμένους.  Δεν  νοείται  πλήρης
ικανοποίηση  των  ευτυχούντων  καλεσμένων,  αν  δεν  συνυπάρχει
ταυτόχρονη βασανιστική καταδίκη των άλλων. Το σχήμα αυτό θα το
συναντήσουμε και πάλι,  σε όλη του τη θλιβερή μεγαλοπρέπεια, λίγο
παρακάτω, όταν θα ξεφυλλίσουμε την Αποκάλυψη του Ιωάννη.

Μια από τις παραβολές που σκιαγραφούν με χαρακτηριστικό τρόπο
την  εβραϊκή  αντίληψη  για  τις  σχέσεις  Θεού  και  ανθρώπων  είναι  η
παραβολή  των  ταλάντων  [5].  Το  πλούσιο  αφεντικό  αποδημεί  και
μοιράζει  στους  δούλους  του  την  περιουσία  του:  ένας  παίρνει  πέντε
τάλαντα, άλλος δύο και άλλος ένα, ανάλογα με την ιδίαν δύναμιν. Με
την επάνοδο του αφεντικού γίνονται οι λογαριασμοί – και ο πρώτος
και ο δεύτερος δούλος (εργαζόμενοι, τοκίζοντας, πιθανόν αδικώντας –
αυτό  δεν  διευκρινίζεται)  έχουν  διπλασιάσει  το  κεφάλαιό  τους.  Το
αφεντικό τους ανταμείβει λέγοντας: εύ δούλε αγαθέ και πιστέ! Επί ολίγα ής
πιστός,  επί  πολλών  σε  καταστήσω’  είσελθε  εις  την  χαράν  του  κυρίου  σου.
Προσέρχεται και ο τρίτος: προσελθών δε και ο το εν τάλαντον ειληφώς είπε’
κύριε,  έγνων  σε  ότι  σκληρός  ει  άνθρωπος,  θερίζων  όπου  ουκ  έσπειρας  και
συνάγων όθεν ου διεσκόρπισας’ και φοβηθείς απελθών έκρυψα το τάλαντό σου
εν τη γη’ ίδε έχεις το σον. Αποκριθείς δε ο κύριος αυτού είπεν αυτώ’ πονηρέ



δούλε  και  οκνηρέ!  Ήδεις  ότι  θερίζω όπου ουκ  έσπειρα  και  συνάγω όθεν  ου
διεσκόρπισα! Έδει ουν σε βαλείν το αργύριόν μου τοις τραπεζίταις, και ελθών
εγώ  εκομισάμην  αν  το  εμόν  συν  τόκω   [6].   Όπως  αναμενόταν,
επιστρατεύονται πάραυτα η βία και ο τρόμος:  και τον αχρείον δούλον
εκβάλετε εις το σκότος το εξώτερον’ εκεί έσται ο κλαυθμός και ο βρυγμός των
οδόντων.

Ο  τρίτος  δούλος  μίλησε  σαν  ελεύθερος  άνθρωπος,  με  παρρησία:  το
αφεντικό θερίζει εκεί που δεν έσπειρε – εκεί που μόχθησαν οι δούλοι.
Από την άλλη μεριά, δεν ήθελε πια να ζει δουλεύοντας σα σκλάβος,
εκμεταλλεύτηκε  την  πολιτική  δυνατότητα  (την  αποδημία  του
αφεντικού), έθαψε το τάλαντο και (δεν το λέει, αλλά το εννοεί) έζησε
σαν  άνθρωπος  -ή,  έστω,  τεμπελιάζοντας.  Ορίστε,  λέει  στο  αφεντικό,
πάρε  ό,τι  σου  ανήκει.  Η  πολιτική  ανωριμότητα  και  η  αφέλεια  του
δούλου είναι προφανείς, αναμενόμενη όμως είναι η οργίλη αντίδραση
του  αφεντικού:  Θυμωμένος  που  άκουσε  την  αλήθεια,  όπως  την
καταλάβαινε ο δούλος, διέταξε να τον τιμωρήσουν με τον σκληρότερο
τρόπο. Το αφεντικό δεν επιτρέπει την άλλη άποψη. Δεν συγχωρεί την
ελεύθερη σκέψη. Δεν δέχεται την αυτόνομη βούληση των ανθρώπων.
Οι άνθρωποι είναι δούλοι, που πρέπει να εκτελούν με προθυμία και
χαρά τις  εντολές  και  τις  επιθυμίες  του  αφεντικού.  Για  τους  πιστούς
δούλους  προβλέπεται  η  ανταπόδοση,  αυτή που τόσο στεναχωρεί  ως
έννοια  τους  ημετέρους  νεοφωτίστους  –  και  την  αποδίδουν  ως
παθογένεια στους προτεστάντες, ενώ πρόκειται για αυθεντική εβραϊκή
(βιβλική) αξία διδαγμένη από τα χείλη του ίδιου του Ιησού.  Για τον
απείθαρχο δούλο υπάρχει το σκότος το εξώτερον. Το κήρυγμα του Ιησού
είναι και αυτή τη φορά σκληρό,  ανελέητο και απάνθρωπο – έχει τα
ακριβή χαρακτηριστικά του Γιαχβέ.

Το ότι  δεν πρόκειται για τυχαίο γεγονός,  αλλά για βαθιά ριζωμένη
αντίληψη φαίνεται και από άλλα κηρύγματα του Ιησού, όπως [7]:  Τις
δε εξ υμών δούλον έχων αροτριώντα ή ποιμένοντα, ός εισελθόντι εκ του αγρού
ερεί, ευθέως παρελθών ανάπεσε, αλλ’ ουχί ερεί αυτώ’ ετοίμασον τι δειπνήσω,
περιζωσάμενος διακόνει  μοι  έως φάγω και  πίω,  και  μετά ταύτα φάγεσαι  και
πίεσαι σύ;  Μη χάριν έχει  τω δούλω εκείνω ότι  εποίησε τα διαταχθέντα;  Ου
δοκώ. Ούτω και υμείς, όταν ποιήσητε πάντα τα διατεχθέντα υμίν, λέγετε ότι
δούλοι αχρείοι εσμέν [8], ότι ό οφείλομεν ποιήσαι πεποιήκαμεν. 

Σημειώσεις

[1] Είναι απλοϊκή η ερμηνεία ότι δήθεν ο Ιωάννης συμπληρώνει,  γι’
αυτό και διαφέρει από τους άλλους. Η αίσθηση που δίνει είναι ότι έχει
ριζικά άλλη αντίληψη για τον Ιησού και το κήρυγμά του.



[2] Οι ευσεβείς Φαρισαίοι των ημερών μας κρατούν ό,τι τους βολεύει
από τη βιβλική παράδοση και το κήρυγμα του Ιησού -και κάνουν το
κορόιδο για τα υπόλοιπα.

[3] Ματθ. ΚΒ’ 1-14 τότε είπε ο βασιλιάς στους υπηρέτες: αφού του δέσετε τα
πόδια και τα χέρια, αρπάξτε τον και πετάξτε τον στο πιο βαθύ σκοτάδι. Εκεί θα
κλαίει και θα τρίζει τα δόντια του - πονώντας. 

[4] Στα Ευαγγέλια περιγράφεται μια παραδοσιακή κόλαση με φρικώδη
σωματικά  βασανιστήρια.  Βλέπε  σχετικά  και  την  παραβολή  του
πλουσίου και του Λαζάρου (Λουκ. ΙΣΤ’ 19-31)

[5] Ματθ. ΚΕ’ 14-30 Εύγε δούλε αγαθέ και πιστέ! Σε λίγα φάνηκες πιστός, σε
πολλά θα σε κάνω. Πέρασε στη χαρά του κυρίου σου.  Προσήλθε κι αυτός που
είχε λάβει το ένα τάλαντο και είπε: κύριε, γνώριζα ότι είσαι σκληρός άνθρωπος,
που  θερίζεις  όπου  δεν  έσπειρες  και  συνάζεις  όπου  δεν  σκόρπησες  σπόρο.
Φοβήθηκα λοιπόν μη τύχει και χάσω το τάλαντο, το έθαψα στη γη και έφυγα.
Ορίστε, έχεις αυτό που σου ανήκει. Του απάντησε ο κύριος και του είπε: δούλε
πονηρέ και τεμπέλη! Γνώριζες ότι θερίζω εκεί που δεν έσπειρα και συνάζω εκεί
που δεν σκόρπησα σπόρο! Έπρεπε λοιπόν να καταθέσεις το χρήμα μου στους
τραπεζίτες,  ώστε όταν επέστρεψα να πάρω αυτό που μου ανήκει μαζί με τον
τόκο.

[6]  Πώς  να  μην  πιστεύουν  μετά  από  αυτό  οι  θεοσεβούμενοι
καπιταλιστές ότι το τραπεζικό σύστημα δεν είναι ευλογημένο από τον
Κύριο;

[7] Λουκ. ΙΖ’ 7-10 Ποιος από σας που έχει δούλο στους αγρούς ή στο κοπάδι,
θα του πει μόλις τον δει να μπαίνει στο σπίτι “κάτσε να φας” και δεν θα του πει
“ζώσου και υπηρέτησε με μέχρι να φάω και να πιω και μετά θα φας και θα πιεις
εσύ”. Μήπως θα χρωστάει χάρη στο δούλο,  επειδή έκανε όσα διατάχτηκε να
κάνει; Δε νομίζω. Έτσι κι εσείς, όταν θα έχετε κάνει όλα όσα διαταχτήκατε να
κάνετε, να λέτε ότι είμαστε ανάξιοι δούλοι [δεν αξίζουμε καμιά ανταμοιβή] γιατί
κάναμε αυτό το οποίο είχαμε διαταχτεί να κάνουμε. 

[8]  Διαμαρτυρόταν  ο  Γιάννης  Σκαρίμπας  για  την  θεώρηση  του
ανθρώπου  από  τον  χριστιανισμό  ως  ανάξιου  δούλου:  Ε,  όχι!  Εμ
δούλος, εμ ανάξιος!



Ο Ιησούς και οι Έλληνες

Ο Ιωάννης αφηγείται τη συνάντηση του Ιησού με κάποιους Έλληνες,
από αυτούς που ανέβαιναν για να προσκυνήσουν (;!) στα Ιεροσόλυμα
[1].   Ουδείς  εκ  των  τριών  υπολοίπων  Ευαγγελιστών  θεωρεί  το
περιστατικό ως αρκετά αξιόλογο ώστε να το καταγράψει. Ίσως, πάλι, ο
Ιωάννης  παρακινήθηκε  στην  περιγραφή  (ή  την  επινόηση)  του
συμβάντος επειδή έγραψε το Ευαγγέλιό του σε μια εποχή που οι εξ
Ιουδαίων  χριστιανοί  αντιδρούσαν  με  δυσφορία  επειδή  γινόντουσαν
δεκτοί  στην  Εκκλησία  Έλληνες,  και  μάλιστα  άνευ  περιτομής.
Δυστυχώς, ο Ιωάννης παραλείπει το πιο ουσιαστικό και ενδιαφέρον, να
μας πληροφορήσει δηλαδή τι είπαν οι Έλληνες στον Ιησού και τι τους
απάντησε εκείνος. Περιορίζεται να μας ενημερώσει λεπτομερώς για τα
διαδικαστικά,  ότι  δηλαδή  απευθύνθηκαν  στον  Φίλιππο,  αυτός  στον
Ανδρέα  -και  οι  δύο  μαζί  στον  Ιησού  και  καταλήγει:  ο  δε  Ιησούς
απεκρίνατο αυτοίς λέγων’ ελήλυθεν η ώρα ίνα δοξασθή ο υιός του ανθρώπου. 

Το εδάφιο αυτό έρχεται,  ωστόσο, σε απόλυτη αντίθεση με εκείνο του
Ματθαίου [2]: ο δε αποκριθείς είπεν’ ουκ απεστάλην ει μη εις τα πρόβατα τα
απολωλότα  οίκου  Ισραήλ.   Άλλο  απόσπασμα  του  Ματθαίου  [3],  δίνει
διαφορετική τροπή: δια τούτο λέγω υμίν ότι αρθήσεται αφ’ ημών η βασιλεία
του Θεού και δοθήσεται έθνει ποιούντι τους καρπούς αυτής.

Στο επεισόδιο με τη Συροφοινίκισσα, που περιγράφει ο Μάρκος [4]  τα
πράγματα  είναι  περισσότερο  σύνθετα.  Η  γυναίκα,  η  οποία  τον
παρακαλούσε θερμά να εκβάλλει  το δαιμόνιο από τη θυγατέρα της,
εισέπραξε την απάντηση:  άφες πρώτον χορτασθήναι τα τέκνα’ ου γαρ έστι
καλόν λαβείν τον άρτον των τέκνων και τοις κυναρίοις βαλείν.  Αυτή, όμως,
του απάντησε ετοιμόλογα: ναι, Κύριε’ και τα κυνάρια υποκάτω της τραπέζης
εσθίουσιν από των ψυχίων των παιδίων. Ο Ιησούς εντυπωσιάστηκε και της
έκανε το χατίρι: Δια τούτον τον λόγον ύπαγε’ εξελύληθε το δαιμόνιον εκ της
θυγατρός σου. Όπερ και εγένετο: εύρε το παιδίον βεβλημένον επί την κλίνην
και  το  δαιμόνιον  εξεληλυθός.  Όπως  πάντα  απουσιάζει  η  επανεξέταση
(follow up) του περιστατικού.

Το  συμπέρασμα  είναι  ότι  ο  (πραγματικός)  Ιησούς  σκόπευε  να
ασχοληθεί αποκλειστικά με τους Εβραίους και να τους σώσει από την



αμαρτία. Οσάκις, όμως, αυτοί δεν τον αποδεχόντουσαν τους απειλούσε
εμμέσως  ότι θα τους παρατήσει (κάτι που δεν το έκανε ποτέ) και θα
στραφεί  προς τα έθνη,  τα οποία θα σωθούν αντ’  αυτών.  Όταν πάλι
κάποιος εκ των εθνών τον παρακαλούσε ή ερχόταν από μακριά να τον
συναντήσει, ο Ιησούς δεν είχε αντίρρηση να τον καλοκαρδίσει -ή και
να  πανηγυρίσει  για  τη  διαφαινόμενη  παγκοσμιοποίηση  του
κηρύγματός του (το τελευταίο υπό την προϋπόθεση ότι η ιστορία του
Ιωάννη  με  τους  Έλληνες  είναι  πραγματική  και  όχι  επινοημένη).
Γεγονός  είναι  ότι  ουδέποτε  επιδίωξε  να  κηρύξει  τη  σωτηρία  σε
οποιοδήποτε άλλο έθνος πλην των Εβραίων.

Aλλά και  μεταξύ  των  ομοεθνών του ο  Ιησούς  έκανε  διακρίσεις  και
αυστηρή  επιλογή  [5]:  Μη  δώτε  το  άγιον  τοις  κυσί  μηδέ  βάλητε  τους
μαργαρίτας υμών έμπροσθεν των χοίρων,  μήποτε καταπατήσωσιν αυτούς  εν
τοις ποσίν αυτών, και στραφέντες ρήξωσιν υμάς. 

Η περικοπή μοιάζει να λέει ότι ο μαργαρίτης (η αληθής πίστη προς τον
Θεό,  όπως  την  διδάσκει  ο  Ιησούς  και  κυρίως  η  σωτηρία  μέσω  του
Ιησού)  προορίζεται  αποκλειστικά  για  τους  εκλεκτούς.  Θα  έπρεπε,
συνεπώς, οι ηγέτες της Εκκλησίας να αφήνουν τους υπόλοιπους (τα …
γουρούνια) στην ησυχία τους,  δυστυχώς όμως αυτοί δεν υπακούουν
(ως συνήθως) στη διδασκαλία του Ιησού,  όπως την καταγράφουν τα
Ευαγγέλια και επιδιώκουν συστηματικά και ανυποχώρητα να σώσουν
άπαντες, θέλουν δε θέλουν.

Σημειώσεις

[1] Ιωαν. ΙΒ’ 20-23 

[2] Ματθ. ΙΕ’ 24 αυτός απάντησε και είπε: δεν στάλθηκα παρά μόνο στα χαμένα
πρόβατα του οίκου Ισραήλ.

[3] Ματθ. ΚΑ’ 43 γι αυτό σας λέγω ότι θα αφαιρεθεί η βασιλεία του Θεού από
εσάς και θα δοθεί σε έθνος που θα κάνει τους καρπούς της.

[4] Μαρκ. Ζ’ 26-30 άσε πρώτα να χορτάσουν τα παιδιά. Γιατί δεν είναι καλό να
πάρει κανείς το ψωμί των παιδιών και να το δώσει στα σκυλιά (...) ναι, Κύριε,
αλλά και τα σκυλιά κάτω από το τραπέζι τρώνε τα ψίχουλα που πέφτουν από
τους δούλους.

[5] Ματθ. Ζ’ 6 Μη δώσετε αυτό που είναι άγιο  στα σκυλιά, ούτε  να βάλετε τα 
μαργαριτάρια  μπροστά  στους χοίρους,  για να μη τα καταπατήσουν με τα πόδια
τους και αφού στραφούν εναντίον σας σας ξεσκίσουν. 



Πίστη και προσευχή

Ο Ιησούς περί πίστεως και προσευχής (1):  Και αποκριθείς ο Ιησούς λέγει
αυτοίς’ έχετε πίστιν Θεού. Αμήν γαρ λέγω υμίν ότι ος αν είπει τω όρει τούτω,
άρθητι και βλήθητι εις την θάλασσαν, και μη διακριθή εν τη καρδία αυτού, αλλά
πιστεύση ότι ά λέγει γίνεται, έστι αυτώ ό αν είπη. Δια τούτο λέγω υμίν, πάντα
όσα αν προσευχόμενοι  αιτείσθε,  πιστεύετε ότι  λαμβάνετε και έσται  υμίν.  Και
όταν στήκεται προσευχόμενοι, αφίετε ει τι έχετε κατά τινός,  ίνα και ο πατήρ
ημών ο εν τοις ουρανοίς αφήσει τα παραπτώματα υμών. Ει δε υμείς ουκ αφίετε,
ουδέ ο πατήρ υμών αφήσει τα παραπτώματα υμών. 

Το  πρώτο  ενδιαφέρον  σημείο  είναι  η  απόδοση  στην  προσευχή
υπερφυσικών, μαγικών δυνατοτήτων – οι οποίες ουδεμία σχέση έχουν
με την πραγματικότητα. Ωστόσο, η σχέση που αναπτύσσεται ανάμεσα
στον προσευχόμενο και τον Θεό, επιτρέπει στον πρώτο να αυξήσει (ή
και να πολλαπλασιάσει) τις τακτικές του δυνατότητες. Αυτή η απλή και
απολύτως κατανοητή επενέργεια της προσευχής, να μετατρέπει δηλαδή
την ατομική θέληση σε θεϊκό θέλημα, να την ιεροποιεί και να τη θέτει
(για  τον  προσευχόμενο)  πέρα  και  έξω  από  ανθρώπινους  κανόνες,
νόμους, συμβάσεις κλπ διαθέτει και μια εκρηκτική πολιτική δυναμική
– την οποία έχουν αξιοποιήσει πολλοί, πολλές φορές.  Φυσικά, το να
πέσει το βουνό στη θάλασσα, εάν έτσι προσευχηθεί ο ενδιαφερόμενος,
μπορεί να έχει ολέθριες επιπτώσεις στη φύση ή σε άλλους ανθρώπους,
αλλά  αυτό  δεν  ενδιαφέρει  καθόλου  εκείνον  που  έχει  πετύχει  την
απευθείας επικοινωνία του Εγώ του με τον Θεό. Εάν μάλιστα αρχίσει
και  λειτουργεί  η  αμφίδρομη  ανάδραση  (οράματα,  μηνύματα  με
αγγέλους, όνειρα, θεϊκές φωνές κλπ) τότε, ποιος τον πιάνει…

Δεύτερο ενδιαφέρον σημείο, η προϋπόθεση να έχει ήδη συγχωρήσει ο
προσευχόμενος εκείνους εναντίον των οποίων έχει κάτι, προκειμένου
να συγχωρήσει τον ίδιο ο Θεός. Το ενδιαφέρον έγκειται στην ασύστολη
παραβίαση της εντολής του Ιησού από τους ίδιους τους οπαδούς του,
όταν  προσεύχονται  για  την  ενίσχυσή  τους  προκειμένου  να
καταστρέψουν  τον  ειδωλολάτρη  και  τον  ναό  των  ειδώλων,  τον
αιρετικό χριστιανό, τον κοινωνικό επαναστάτη ή πολιτικό αντίπαλο
(2). Η αίτηση άφεσης των αμαρτιών αντικαθίσταται από το αίτημα για
θεϊκή ενίσχυση,  προκειμένου να καταστραφεί ο Άλλος. Η θέση αυτή



δεν  συνάδει  με  (ορισμένες  από)  τις  διδασκαλίες  του  Ιησού  των
Ευαγγελίων,  ο  οποίος  προκρίνει  την  αγάπη,  την  καταλλαγή και  τη
συγχώρεση  των  εχθρών  μας,  είναι  όμως  απολύτως  σύμφωνη  με  το
πνεύμα  της  Παλαιάς  Διαθήκης,  όπου  οι  εχθροί  των  Εβραίων
θεωρούνται  αυτομάτως  εχθροί  του  Θεού  –  και  η  εξόντωσή  τους
μετατρέπεται  από  πολιτική  αναγκαιότητα  και  επιλογή  σε ιερό
καθήκον. Η ιστορία των χριστιανικών πολιτειών, τόσο στη Δύση όσο
και στην Ανατολή,  καταδεικνύει ότι οι χριστιανοί επέδειξαν παντού
και πάντοτε ρεαλιστική (= αδίστακτη) πολιτική σκέψη και δράση: Δεν
συγχώρησαν ποτέ εκείνον τον οποίον μπορούσαν να καταστρέψουν,
ακόμα  κι  αν  δεν  συνιστούσε  σοβαρή  απειλή  –  τον  εξόντωναν
αδίστακτα και στη συνέχεια έψαλλαν ευχαριστήριους ύμνους προς τον
Θεό της αγάπης (3)

Σημειώσεις

[1] Μάρκ. ΙΑ’ 22-26 Και απαντώντας τους λέγει ο Ιησούς: έχετε πίστη στον
Θεό. Αληθινά σας λέω ότι αν πει κάποιος σ' αυτό το βουνό “σηκώσου και πέσε
στη θάλασσα”, αν δεν αμφιβάλλει μέσα στην καρδιά του αλλά πιστεύει πως όσα
λέγει θα γίνουν,  τότε θα γίνει  αυτό που θα πει.  Γι  αυτό σας λέγω, όλα όσα
ζητάτε όταν προσεύχεσθε να πιστεύετε ότι θα τα λάβετε και θα τα λάβετε. Και
όταν στέκεστε και προσεύχεσθε να συγχωρείτε αν έχετε κάτι εναντίον κάποιου,
για  να  σας  συγχωρήσει  και  ο  πατέρας  σας  στους  ουρανούς  τα  δικά  σας
παραπτώματα. Αν όμως εσείς δεν συγχωρείτε, τότε ούτε και ο πατέρας σας θα
συγχωρήσει τα παραπτώματά σας. 

[2]  Η  Εκκλησία  της  Ελλάδος  έχει  να επιδείξει  πλούσια  δράση  στην
υπηρεσία  του  κράτους  εναντίον  των  ανθρώπων  της  αριστεράς,
ιδιαίτερα από το 1945 και μετά, αλλά όχι μόνο. 

[3]  Χαρακτηριστικό  παράδειγμα  ο  Ιουστινιανός,  ο  οποίος  εξόντωσε
(μεταξύ πολλών άλλων) τους τελευταίους παγανιστές (θρησκευτική και
πολιτισμική κατηγορία),  τους Σαμαρείτες  (ολιγάριθμη εθνότητα) και
τους  Μοντανιστές  (αιρετικοί,  οπαδοί  του  Μοντανού)  –  ομάδες
ανθρώπων παντελώς ανήμπορες να απειλήσουν την εξουσία του. Άλλο
παράδειγμα, οι ταλαιπωρίες και τα βασανιστήρια που υφίσταντο μέχρι
πολύ  πρόσφατα  από  το  Ορθόδοξο  Ελληνικό  κράτος  οι  πιστοί  του
Ιεχωβά,  όταν  έπεφταν  στα  χέρια  του,  δηλαδή  όταν  πήγαιναν  στο
στρατό – βλέπε και το σχετικό αφήγημα του Ντίνου Χριστιανόπουλου.
Τελευταία παραδείγματα, η άρνηση κάποιων Ελλήνων επισκόπων να
επιτρέψουν την ταφή ανθρώπων που είχαν κάνει πολιτικό γάμο – ενώ
παράλληλα  η  Εκκλησία  της  Ελλάδος  αρνείται  πεισματικά  να
συναινέσει  για  την  καύση  των  νεκρών.  Και  η  ταλαιπωρία  που
υφίστανται  οι  μουσουλμάνοι  της  Αθήνας,  οι  οποίοι  για  να θάψουν
ευπρεπώς τους νεκρούς τους πρέπει να τους μεταφέρουν στη Θράκη!
(Σημείωση: η παράγραφος αυτή έχει γραφτεί το 2005). 



Lucas Cranach, ο νεότερος: Ο Χριστός και η μοιχαλίδα 

Rocco Marconi, ο Χριστός και η μοιχαλίδα



Ο Ιησούς και τα κατά την εορτή της
σκηνοπηγίας

Ο  Ιωάννης  περιγράφει  σε  τέσσερα  κεφάλαια  (ζ’,  η,  θ’  &  ι’)  με
συναρπαστικό τρόπο και εκπληκτικά ενδιαφέρουσες λεπτομέρειες, όσα
συνέβησαν στα Ιεροσόλυμα κατά την εορτή της σκηνοπηγίας. Παρόλο
που  δεν  αποφεύγει  ούτε  εδώ  τους  σχοινοτενείς  μονολόγους  με  τις
συνεχείς  επαναλήψεις,  καθώς  το  συνηθίζει,  το  σύνολο  του κειμένου
δίνει ανάγλυφα το κλίμα και τις απόψεις που επικρατούσαν σχετικά με
τον  Ιησού ανάμεσα στους  συγγενείς  του,  τα  πλήθη  και  την  ηγέτιδα
ομάδα των Ιουδαίων.

Η αφήγηση ξεκινά με τους αδελφούς του Ιησού, οι οποίοι δεν πίστευαν
σ’  αυτόν,  να  τον  προκαλούν  να  ανέβει  στα  Ιεροσόλυμα  για  να
παρουσιάσει εκεί τα έργα του,  γιατί ουδείς γαρ εν κρυπτώ τι ποιεί ει και
ζητεί  αυτός  εν παρρησία  είναι.  Ει  και  ταύτα ποιείς,  φανέρωσον σεαυτόν  τω
κόσμω  (ζ’ 4) [1]. Ο Ιησούς αρνείται, δηλώνοντας ότι ο καιρός ο εμός ούπω
πάρεστιν  (ζ’  6)  [2]  ωστόσο  ανεβαίνει  κι  αυτός  στη  γιορτή,  αλλά στα
κρυφά. Στα Ιεροσόλυμα οι όχλοι τον αναζητούν, εντελώς διχασμένοι:
οι μεν πιστεύουν ότι είναι αγαθός, οι άλλοι ότι είναι λαοπλάνος.

Της εορτής μεσούσης ο Ιησούς, παρά τις πρόσφατες δηλώσεις του (το
συνηθίζει, άλλωστε, πρώτα να αρνείται κατηγορηματικά να ενεργήσει
– και ευθύς αμέσως να το κάνει. Βλέπε, για παράδειγμα, την αφήγηση
για το γάμο στην Κανά) [3] ανεβαίνει στο ιερό και αρχίζει να διδάσκει
και να συνδιαλέγεται με το πλήθος (ζ’ 19-20):  Τι με ζητείται αποκτείναι;
Απεκρίθη ο όχλος και είπε’ δαιμόνιον έχεις’ τις σε ζητεί αποκτείναι;  [4]

Ο Ιησούς τους εξηγεί ότι ο Μωυσής τους έδωσε την περιτομή, η οποία
εκτελείται το Σάββατο χωρίς να χαλάει ο νόμος – ενώ αυτοί χολιάζουν
εναντίον του επειδή θεράπευσε έναν ολόκληρο άνθρωπο το Σάββατο!
Οι ακροατές εντυπωσιάζονται με το επιχείρημα αυτό και αρχίζουν να
αναρωτιούνται  μήπως  ο  Ιησούς  είναι  ο  Χριστός.  Ιδού  τι  τους
προβληματίζει (ζ’ 27):  αλλά τούτον οίδαμεν πόθεν εστίν’ ο δε Χριστός όταν
έρχηται, ουδείς γιγνώσκει πόθεν εστίν [5].  Όθεν συνάγεται ότι ο Μεσσίας



ήταν αναμενόμενος με προσμονή και μεγάλη αδημονία από το πλήθος,
γι’ αυτό και διάφοροι δήλωναν συχνά πυκνά Μεσσίες.

Ο Ιησούς απαντά σθεναρά στο πλήθος λέγοντας ότι γνωρίζουν μεν από
πού είναι ο ίδιος, αλλά δε γνωρίζουν εκείνον που τον έστειλε. Το κοινό
πλέον διχάζεται και άλλοι λένε να τον πιάσουν, άλλοι εξακολουθούν
να αναρωτιούνται μήπως είναι αυτός ο Μεσσίας, με το επιχείρημα ότι
ο  Χριστός  όταν  έλθη,  μήτι  πλείονα  σημεία  τούτων  ποιήσει  ών  ούτος
εποίησεν;  (ζ’  31)  Οι  Φαρισαίοι  και  οι  αρχιερείς,  οι  οποίοι
παρακολουθούσαν τις διαθέσεις του πλήθους, στέλνουν υπηρέτες για
να τον συλλάβουν. Ο Ιησούς λέγει  ότι θα είναι για μικρό διάστημα
ακόμα μαζί τους και θα πάει κάπου όπου αυτοί δεν θα μπορούν να
πάνε. Οι Ιουδαίοι αναρωτιούνται μήπως εννοεί πως θα απέλθει προς
την ελληνική διασπορά.

Την τελευταία μέρα της γιορτής ο Ιησούς [6]  ειστήκει και έκραξε λέγων’
εάν τις  διψά,  ερχέσθω προς  με και πινέτω  (ζ’  37).  Οι Ιουδαίοι  στήνουν
καυγά μεταξύ τους για το αν πρόκειται για προφήτη ή απατεώνα. Οι
υπηρέτες  που είχαν  στείλει  οι  Φαρισαίοι  επιστρέφουν  άπρακτοι  και
εισπράττουν  άγρια  κατσάδα  από  τα  αφεντικά  τους.  Ομοίως  και  ο
Νικόδημος, που ήταν ένας από ηγέτες των Φαρισαίων.

Την  επόμενη  μέρα,  το  κήρυγμα  επαναλαμβάνεται  στο  ιερό.  Οι
Φαρισαίοι προσάγουν προς τον Ιησού μια μοιχαλίδα (η’ 3-6), η οποία
έχει  συλληφθεί  επ’  αυτοφώρω.  Θέλουν,  εξηγεί  ο  Ιωάννης,  να  τον
παγιδεύσουν, για να του απευθύνουν κατηγορία, μιας και ο μωσαϊκός
νόμος επιβάλλει σε αυτές τις περιπτώσεις τον λιθοβολισμό. Ο Ιησούς
τους αποστομώνει  με το περίφημο  ο αναμάρτητος υμών πρώτος βαλέτω
λίθον επ’ αυτήν (η’ 7) και η γυναίκα σώζεται.

Το κήρυγμα και η αντιπαράθεση συνεχίζονται (η’  12-20):  εγώ ειμί το
φως του κόσμου’ ο ακολουθών εμοί ου μη περιπατήσει εν τη σκοτία, αλλ’ έξει
το φως της ζωής. Οι Φαρισαίοι του απαντούν ότι αυτά τα ισχυρίζεται ο
ίδιος και η μαρτυρία του δεν είναι αληθής. Ο Ιησούς ανταπαντά ότι
είναι, διότι ο ίδιος ξέρει από που ήρθε και που πηγαίνει, ενώ αυτοί όχι.
Επικαλείται  το  (μωσαϊκό)  νόμο  ο  οποίος  απαιτεί  δύο  μάρτυρες
προκειμένου  να  αποδειχθεί  κάτι  και  μετρά  τον  εαυτό  του  και  τον
πατέρα  του.  Οι  Φαρισαίοι  ρωτούν  που  είναι  ο  πατέρας  του  και  ο
Ιησούς απαντά ότι δεν γνωρίζουν ούτε τον ίδιο ούτε τον πατέρα του.

Ο Ιησούς ξαναλέει ότι θα πάει κάπου όπου αυτοί δεν μπορούν να πάνε
και  οι  Ιουδαίοι  αναρωτιούνται  μήπως σκοπεύει  να αυτοκτονήσει.  Ο
Ιησούς  συνεχίζει  να  αντιδιαστέλει  τον  εαυτό  του  με  εκείνους,
επικαλούμενος συνεχώς αυτόν που τον έστειλε, αλλά χωρίς να γίνεται
κατανοητός. Παρόλα αυτά, ταύτα αυτού λαλούντος πολλοί επίστευσαν εις
αυτόν  (η’  30).  Ο  Ιησούς  μιλά  πια  στην  ομάδα των  πιστών  και  τους



υπόσχεται  ότι  θα  τους  απελευθερώσει  από  την  αμαρτία,
επαναλαμβάνει δε την κατηγορία ότι θέλουν να τον σκοτώσουν.

Μετά από αρκετή περιαυτολογία, οι Ιουδαίοι (οι πιστοί;) του απαντούν
(η’ 48):  ου καλώς λέγομεν ημείς ότι Σαμαρείτης εί σύ και δαιμόνιον έχεις;  Ο
Ιησούς και πάλι απαντά ότι δεν έχει δαιμόνιο και όποιος τηρήσει τον
λόγο του δεν θα γνωρίσει θάνατο εις τον αιώνα. Κατόπιν τούτου οι
Ιουδαίοι  πείθονται εντελώς ότι  έχει  δαιμόνιον,  αφού ισχυρίζεται  ότι
προσφέρει την αθανασία. Και πάλι ο Ιησούς επικαλείται τον πατέρα
του, ο οποίος τον δοξάζει, αλλά αυτοί δεν τον γνωρίζουν. Επικαλείται
και τον Αβραάμ, αλλά (η’ 57): είπον ουν οι Ιουδαίοι προς αυτόν’ πεντήκοντα
έτη ούπω έχεις και Αβραάμ εώρακας; [7]– για να πάρουν την απάντηση ότι
αυτός υπάρχει πριν γεννηθεί ο Αβραάμ. Κατόπιν αυτού, οι Ιουδαίοι
(οι πιστοί;) παίρνουν πέτρες και ο Ιησούς διακόπτει το κήρυγμα και
αποχωρεί από το ιερό.

Βγαίνοντας  συναντά  ένα τυφλό  εκ  γενετής και  τον  θεραπεύει  (θ’  6-
7): ταύτα ειπών έπτυσε χαμαί και εποίησε πηλόν εκ του πτύσματος, και επέχρισε
τον πηλόν επί τους οφθαλμούς του τυφλού και είπεν αυτώ’ ύπαγε νίψαι εις την
κολυμβήθραν  του  Σιλωάμ,  ό  ερμηνεύεται  επεσταλμένος,  απήλθεν  ουν  και
ενίψατο  και  ήλθε  βλέπων. Ακολουθεί  σάλος.  Ορισμένοι  γείτονες  του
τυφλού  ισχυρίζονται  ότι  δεν  είναι  αυτός,  αλλά  κάποιος  που  του
μοιάζει.  Τον ρωτάνε και ο πρώην τυφλός επιβεβαιώνει  τη θεραπεία.
Τον πάνε στους Φαρισαίους, οι οποίοι τον ανακρίνουν πιεστικά, όπως
και τους γονείς του, και επειδή εκείνος δεν πάει με τα νερά τους, τον
πετάνε έξω. Τον συναντά ο Ιησούς και ο άνθρωπος δηλώνει την πίστην
του, ενώ ακολουθεί νέα αντιπαράθεση με τους Φαρισαίους.

Ο Ιησούς  μιλάει  αλληγορικά,  για  το  βοσκό  και  το  κοπάδι  που τον
ακολουθεί, ενώ αποφεύγει τους αλλοτρίους και δηλώνει (ι’ 7-8): εγώ ειμί
η θύρα των προβάτων. Πάντες όσοι ήλθον προ εμού, κλέπται εισί και λησταί’
αλλ’ ουκ ήκουσαν αυτών τα πρόβατα. Διευκρινίζει ότι αυτός είναι ο καλός
ποιμήν,  ο  οποίος  θέτει  την  ψυχήν  του  υπέρ  των  προβάτων και
επισημαίνει (ι’ 17-18): δια τούτο ο πατήρ με αγαπά, ότι εγώ τίθημι την ψυχήν
μου, ίνα λάβω πάλιν αυτήν. Ουδείς αίρειν αυτήν απ’ εμού, αλλ’ εγώ τίθημι
αυτήν απ’ εμαυτού’ εξουσίαν έχω θείναι αυτήν, και εξουσίαν έχω πάλιν λαβείν
αυτήν’ ταύτην την εντολήν έλαβον παρά του πατρός μου [8].  

Ακολουθεί νέος, θορυβώδης, διχασμός μεταξύ των Ιουδαίων, περί του
Ιησού. Στο τέλος του λένε στα ίσια να μην τους βγάζει πια την ψυχή
και να τους πει με παρρησία αν είναι αυτός ο Χριστός. Ο Ιησούς το
επιβεβαιώνει  και καταλήγει (ι’  30):  εγώ και ο πατήρ έν εσμέν  [9].   Και
πάλι οι Ιουδαίοι παίρνουν πέτρες, ο Ιησούς διαμαρτύρεται, οι Ιουδαίοι
του εξηγούν ότι θα τον λιθοβολήσουν περί βλασφημίας, αφού όντας
άνθρωπος  κάνει  τον  εαυτό  του Θεό,  ο  Ιησούς  επιμένει  ότι  τον  έχει
στείλει στον κόσμο ο πατέρας του και στο τέλος καταφέρνει να τους



ξεφύγει  και να γλιτώσει  τον λιθοβολισμό. Έτσι τελειώνει  η αφήγηση
του  Ιωάννη  για  όσα  έγιναν  στα  Ιεροσόλυμα,  κατά  την  εορτή  της
σκηνοπηγίας.

Αν  θεωρήσουμε  ότι  η  αφήγηση  του  Ιωάννη  έχει  πιστότητα,  τότε
διακρίνουμε να τη διαπερνά ένα κόκκινο νήμα: το κήρυγμα του Ιησού
συνίσταται στο να δηλώνει με μεγάλη επιμονή ότι τον έχει στείλει ο
Πατήρ για να σώσει τον κόσμο. Οι Ιουδαίοι, πεπεισμένοι ότι ο Μεσσίας
όντως  θα  έρθει  για  να  τους  σώσει,  αμφιταλαντεύονται  για  το  αν  ο
Ιησούς είναι προφήτης,  Μεσσίας ή απατεώνας. Σε κάθε περίπτωση ο
διάλογος Ιησού και πλήθους δεν καρποφορεί: άλλα λέει ο Ιησούς, άλλα
καταλαβαίνουν  αυτοί.  Αλλά,  όταν  θεωρούν  ότι  βλασφημεί
αναφέροντας τον εαυτό του ως αρχαιότερο του Αβραάμ ή ότι αυτός
και ο Πατήρ είναι  έν, δεν διστάζουν να αρπάξουν πέτρες για να τον
λιθοβολήσουν  επί  βλασφημία  (εν  το  παν,  είχε  πει  μερικούς  αιώνες
νωρίτερα, πολύ απλά και χωρίς δραματικά παρεπόμενα ο Ηράκλειτος,
σε μια από τις Ελληνίδες πόλεις της Μικρασίας).

Παρένθεση:  Εάν  οι  Εβραίοι  λιθοβολούσαν,  δηλαδή  δολοφονούσαν,
τόσο  εύκολα  κάποιον,  είναι  απορίας  άξιον  γιατί  χρειάστηκε  να
υλοποιήσουν  όλη τη  διαδικασία  των  δικών και  της  παράδοσης  του
Ιησού  στους  Ρωμαίους,  προκειμένου  να  απαλλαγούν  από  αυτόν.  Η
απάντηση  μέσω  του  θεϊκού  ντετερμινισμού,  ότι  δηλαδή  έγινε  έτσι
επειδή το είχαν προείπει οι προφήτες, δεν είναι πειστική -οι προφήτες,
άλλωστε, συμπεριλαμβανομένου και του Ιησού, έχουν κάνει χίλιες δυο
προβλέψεις, οι οποίες ουδέποτε επαληθεύτηκαν. Πιο λογικό φαίνεται
πως  ο  Ιησούς  είχε  πλέον  δημιουργήσει  έναν  αξιόλογο  αριθμητικά
κύκλο οπαδών οι οποίοι τον προστάτευαν από τους αντιπάλους του
Εβραίους,  γι’  αυτό  οι  τελευταίοι  χρειάστηκαν  τη  συνδρομή  της
ρωμαϊκής  εξουσίας  για  να  πετύχουν  την  εξόντωσή  του,  όταν  τα
πράγματα εκτραχύνθηκαν, την τελευταία φορά που ο Ιησούς έδρασε
και κήρυξε στα Ιεροσόλυμα. Κλείνει η παρένθεση.

Στο λόγο του Ιησού υπάρχει και μια άλλη επίμονη επανάληψη, ότι οι
Ιουδαίοι  θέλουν να τον σκοτώσουν.  Οι  Εβραίοι  πάλι  συμπεραίνουν
κάθε  τόσο  ότι  ο  Ιησούς  είναι  δαιμονισμένος.  Όσοι  πείθονται  και
πιστεύουν  σε  αυτόν,  στη  συνέχεια  της  αφήγησης  και  ενώ  ο  Ιησούς
εξακολουθεί  να  επαναλαμβάνει  τα  δύο  επίμονα  θέματά  του  (τον
έστειλε ο πατέρας του – θέλουν να τον σκοτώσουν) εξαφανίζονται ως
δια μαγείας (ή μεταστρέφονται και παίρνουν πέτρες).

Η όλη αφήγηση θα ήταν εντελώς καταθλιπτική και στενάχωρη, αν δεν
παρεμβαλλόταν η μεγαλειώδης πνευματική και ηθική επικράτηση του
Ιησού επί των Φαρισαίων στην υπόθεση της μοιχαλίδας που επρόκειτο
να  λιθοβοληθεί.  Όπως  συμβαίνει  συνήθως  στα  θαύματα  των
Ευαγγελίων,  δεν  γνωρίζουμε  τι  απόγινε  η  γυναίκα:  αν  έζησε  το



υπόλοιπο του βίου της εν ειρήνη ή την λιθοβόλησαν το απόγευμα της
ίδιας ημέρας. Αν τη συγχώρησε και τη δέχτηκε στο σπίτι ο άντρας της,
αν ο κοινωνικός περίγυρος την ανέχτηκε ή την απέρριψε κλπ. Γιατί
είναι άλλης τάξεως νίκη αυτή που συνέβη τη στιγμή της αντιπαράθεσης
με τους Φαρισαίους – μια λαμπρή τακτική νίκη εντυπώσεων- και άλλης
τάξεως αν ήταν μια ουσιαστική, αληθινή νίκη, αν δηλαδή η γυναίκα
κέρδισε όντως τη ζωή της και την κοινωνική της επανένταξη.

Φυσικά κανέναν (τους Φαρισαίους, τον Ιωάννη αλλά και τον Ιησού)
δεν  ενδιαφέρει  την  αιτία  της  μοιχείας:  μήπως  ήταν  ο  άντρας  της
γυναίκας  βρωμιάρης,  γέρος  που  την  είχε  αγοράσει,  ανίκανος,
βάναυσος, μπεκρής, γυναικάς, ασυνεπής στη φροντίδα του οίκου του;
Η εξέταση αυτών των παραμέτρων περιττεύει. Η προτροπή του Ιησού,
στο τέλος, ήταν πορεύου και από του νυν μηκέτι αμάρτανε (πήγαινε και από
εδώ  και  πέρα  μην  αμαρτάνεις),   είχε  δηλαδή  ως  απώτατο  όριο  την
εφαρμογή του νόμου και όχι μια αυθεντική, πραγματικά θεραπευτική,
φιλανθρωπία.

Σημειωτέον ότι ουδείς στην υπόθεση αυτή φαίνεται να ασχολήθηκε με
τον  μοιχό  άντρα,  ούτε  ο  Ιησούς.  Όσο  για  τη  διδακτική  αξία  της
επιείκειας  του Ιησού,  αυτή  είναι  μεν  υπαρκτή  και  σημαντική,  αλλά
πρέπει  να παρατηρήσουμε  ότι  τον λιθοβολισμό (ή την διαπόμπευση
και τον ηθικό και κοινωνικό θάνατο) των άτυχων μοιχαλίδων δεν τον
ανέκοψαν καθόλου οι πολλοί χριστιανικοί αιώνες που ακολούθησαν,
αλλά  η  δυναμική  και  οι  αξίες  του  Διαφωτισμού  –  τον  οποίον
βδελύσσονται  και  προσπαθούν  να  απαξιώσουν  εντελώς  οι  ημέτεροι
νεοφώτιστοι.

Η  δεύτερη  παρεμβολή  είναι  εκείνη  του  τυφλού  που  ανέβλεψε.
Εντύπωση  καταρχήν  προξενεί  το  τελετουργικό  του  θαύματος:  Ο
Ιησούς, λέει, έφτυσε καταγής και έκανε πηλό, με τη σκόνη. Έχρισε τους
οφθαλμούς του τυφλού και τον έστειλε να ξεπλυθεί στην κολυμβήθρα
του Σιλωάμ, όπου και ολοκληρώθηκε το θαύμα. Γιατί όλα αυτά; Ίσως
γιατί  το  Σιλωάμ  μεθερμηνευόμενο  σημαίνει  ο  απεσταλμένος.  Ίσως
γιατί ο Ιωάννης αρέσκεται, ως αφηγητής, να περιγράφει τελετουργικές
δράσεις.

Η  ουσία  είναι  ότι  το  θαύμα  αυτό  είναι  απολύτως  απαραίτητο
προκειμένου  να  διασκεδασθεί  και  να  αναστραφεί  το  ζοφερό,  βαρύ
κλίμα που δημιουργεί η παταγώδης αποτυχία του Ιησού στο κήρυγμά
του,  κατά  την  εορτή  της  σκηνοπηγίας  στα  Ιεροσόλυμα.  Εκεί  που
αποτυγχάνει πλήρως να πείσει με τον λόγο, επιχειρεί να πείσει με τη
θαυματοποιία.  Αυτό,  άλλωστε,  μένει  στους  αναγνώστες  του  κατά
Ιωάννην Ευαγγελίου – αυτούς δηλαδή που έχουν την προδιάθεση να
πιστέψουν ή είναι ήδη πιστοί: Το κήρυγμα του Κυρίου δεν έγινε δεκτό
από τους άπιστους Εβραίους, Εκείνος, όμως, έδειξε τη δύναμή Του



 κάνοντας ένα ακόμα θαύμα!

Σημειώσεις

[1] γιατί κανείς δεν μπορεί να κάνει κάτι στα κρυφά και στη συνέχεια να ζητάει
να τον αναγνωρίσουν στα φανερά.

[2] δεν ήρθε ακόμα η δική μου ώρα

[3]  Ιωάν. Β’ 1-11

[4]  Γιατί θέλετε να με σκοτώσετε; Αποκρίθηκε το πλήθος και του είπε “είσαι
δαιμονισμένος, ποιος θέλει να σε σκοτώσει;”

[5] αλλά αυτός ξέρουμε από που είναι. Αλλά όταν θα έρθει ο Μεσσίας κανείς δεν
θα ξέρει από που είναι.

[6]  στάθηκε  και  φώναξε δυνατά,  αν κάποιος διψά, να έρθει σε μένα και θα πιει

[7]   Κάποιοι  ερμηνεύοντας  μάλλον  αυθαίρετα  αυτό  το  χορίο
συμπεραίνουν ότι ο Ιησούς πλησίαζε τα πενήντα, κατά την εορτή της
σκηνοπηγίας. 

[8]  γι αυτό ο πατέρας με αγαπά, γιατί εγώ θα θυσιάσω την ψυχή μου, για να
την πάρω πάλι. Κανένας δεν μπορεί να μου την πάρει, αλλά εγώ έχω εξουσία να
την θυσιάσω και έχω εξουσία να την πάρω και πάλι [να αναστηθώ]. Αυτή την
εντολή έλαβα από τον πατέρα μου. 

[9] εγώ και ο πατέρας είμαστε ένα.



Οι προφητείες του Ιησού

Ο Ιησούς δεν απόφυγε να διατυπώσει ορισμένες προφητείες, τις οποίες
καταγράφουν οι Ευαγγελιστές. Κεντρικό θέμα, η επικείμενη έλευση της
βασιλείας, κατ’ αρχήν στο Ευαγγέλιο του Μάρκου [1]: Και έλεγεν αυτοίς’
αμήν λέγω υμίν ότι εισί τινες των ώδε εστηκότων, οίτινες ου μη γεύσωνται
θανάτου έως αν είδωσι την βασιλείαν του Θεού εληλυθυίαν εν δυνάμει. 

Και στο Ευαγγέλιο του Ματθαίου [2]: αμήν λέγω υμίν, εισί τινες των ώδε
εστηκότων,  οίτινες  ου  μη  γεύσωνται  θανάτου  έως  αν  είδωσι  τον  υιόν  του
ανθρώπου ερχόμενον εν τη βασιλεία αυτού. Και σε άλλο σημείο: αμήν λέγω
υμίν ότι ήξει πάντα ταύτα επί την γενεάν ταύτην. 

Ο Λουκάς αναφέρει επίσης, με χαρακτηριστική σαφήνεια, τους λόγους
του Ιησού [3]: λέγω δε υμίν αληθώς, εισί τινες των ώδε εστηκότων, οι ου μη
γεύσονται  θανάτου  έως  αν  είδωσι  την  βασιλείαν  του  Θεού.  Και  σε  άλλο
σημείο:  αμήν  λέγω  υμίν  ότι  ου  μη  παρέλθει  η  γενεά  αύτη  έως  αν  πάντα
γένηται.  Βεβαίως,  ο  Μάρκος  και  ο  Ματθαίος  αναφέρουν  και  την
ακόλουθη λεπτομέρεια [4]:  Περί δε της ημέρας εκείνης ή της ώρας ουδείς
οίδεν, ουδέ οι άγγελοι εν ουρανώ, ουδέ ο υιός, ει μη ο πατήρ. 

Είναι προφανές ότι οι πρώτες χριστιανικές κοινότητες αντελήφθησαν
αυτό που αντιλαμβάνεται κάθε απλός και λογικός αναγνώστης -εκτός
από τους θεολόγους: Ο Ιησούς προφήτευσε με σαφήνεια και απόλυτη
βεβαιότητα για  την  επικείμενη  έλευση  της  βασιλείας,  πλην  δεν  είχε
υπόψη του την ακριβή ώρα, την οποία γνώριζε μόνο ο Πατέρας [4]. Η
τοποθέτηση  του  Ιησού  είναι  χαρακτηριστική  για  την  αντίληψη  της
σχέσης του με τον Θεό, που είχε ο ίδιος, τουλάχιστον στο σημείο αυτό.

Ο Ιωάννης, ίσως επειδή έγραψε το δικό του Ευαγγέλιο αρκετό χρόνο
αργότερα  -οπότε  δεν  είχε  πλέον  κανένα  νόημα  να  επαναλάβει  τις
γνωστές προφητείες που θα έπρεπε να είχαν ήδη εκπληρωθεί, αλλά δεν
είχαν- παρουσιάζει μια εντελώς διαφορετική αντίληψη για το χρόνο
της ελεύσεως, και βάζει τον Ιησού να δηλώνει [6]: όταν δε έλθει εκείνος, το
Πνεύμα της αληθείας, οδηγήσει υμάς εις πάσαν την αλήθειαν’ ου γαρ λαλήσει
αφ’  εαυτού,  αλλ’  όσα  αν  ακούση  λαλήσει,  και  τα  ερχόμενα  αναγγελεί  υμίν.



Είναι  προφανές  ότι  η  διδασκαλία  για  τον  χρόνο  ελεύσεως  της
βασιλείας έχει αλλάξει, πλέον, δραματικά, όσο και υποχρεωτικά.

Ο  Παύλος,  όμως,  γράφοντας  πολύ  νωρίτερα  από  τον  Ιωάννη  δεν
δίσταζε να προφητεύσει ως εξής, μιλώντας στους Αθηναίους [7]:  Τους
μεν χρόνους της αγνοίας υπεριδών ο Θεός τανύν παραγγέλλει τοις ανθρώποις
πάσι  πανταχού  μετανοείν,  διότι  έστησεν  ημέραν  εν  ή  μέλλει  κρίνειν  την
οικουμένην  εν  δικαιοσύνη,  εν  ανδρί  ώ  ώρισε,  πίστιν  παρασχών  πάσιν
αναστήσας αυτόν εκ νεκρών. 

Σημειώσεις 

[1]  Μαρκ.  Θ’  1  Και  τους  έλεγε:  αλήθεια  σας  λέγω  ότι  υπάρχουν  μερικοί
ανάμεσά σας που δεν θα γευτούν τον θάνατο πριν δουν τη βασιλεία του Θεού να
έχει έλθει, με όλη της τη δύναμη. 

[2] Ματθ. ΙΣΤ’ 28, ΚΓ’ 36  αλήθεια σας λέγω ότι θα συμβούν όλα αυτά στα
χρόνια αυτής της γενιάς. 

[3] Λουκ. Θ’ 27, ΚΑ’ 32

[4] Μαρκ. ΙΓ’ 32, Ματθ. ΚΔ’ 36 για εκείνη την ημέρα ή την ώρα κανένας δεν
γνωρίζει, ούτε οι άγγελοι στον ουρανό, ούτε ο υιός, παρά μόνον ο πατέρας. 

[5] Ενδιαφέρον είναι και ένα άλλο σημείο του κατά Λουκάν (ΙΖ’ 20-21)
όπου ο Ιησούς ερωτώμενος από κάποιον Φαρισαίο για το πότε θα έλθει
η  βασιλεία  του  Θεού  απαντά: ουκ  έρχεται  η  βασιλεία  του  Θεού  μετά
παρατηρήσεως, ουδέ ερούσιν ιδού ώδε ή ιδού εκεί’ ιδού γαρ η βασιλεία του Θεού
εντός υμών έστιν (δεν έρχεται η βασιλεία του Θεού με τρόπο που να φαίνεται,
ούτε θα πούνε, να εδώ είναι ή εκεί είναι. Γιατί η βασιλεία του Θεού είναι κιόλας
ανάμεσά σας [ή μέσα σας].  Τα εδάφια αυτά ανοίγουν μιαν άλλη οπτική,
αλλά  στα  αμέσως  επόμενα  η  περιγραφή  μας  προσγειώνει…  στα
γνωστά.

[6] Ιωάν. ΙΣΤ’ 13

[7] Πραξ. ΙΖ’ 30-3  Ο Θεός παρέβλεψε τους χρόνους της άγνοιας και τώρα
παραγγέλλει σε όλους τους ανθρώπους, παντού, να μετανοήσουν, γιατί έφτασε
η μέρα κατά την οποία θα κρίνει την οικουμένη με δικαιοσύνη, μέσω ενός άνδρα
τον οποίον όρισε, δίνοντας πίστη [απόδειξη] σε όλους, καθώς τον ανέστησε εκ
νεκρών. 



Η ομιλία του Ιησού προς τους
μαθητές μετά τον Μυστικό Δείπνο

Η  μακροσκελέστατη  αυτή  ομιλία  εκτείνεται  σε  πέντε  κεφάλαια  του
κατά Ιωάννην (ΙΓ’ έως ΙΖ’). Στο κεφάλαιο ΙΓ’ περιγράφεται ο Μυστικός
Δείπνος και, μετά την αποχώρηση του Ιούδα, ο Ιησούς αρχίζει να μιλά
στους μαθητές του για την επικείμενη αναχώρησή του – χωρίς αυτοί να
καταλαβαίνουν τι  εννοεί.  Στο επόμενο κεφάλαιο απαντά σε  σχετική
ερώτηση του Θωμά ως εξής [1]:  εγώ ειμί η οδός και η αλήθεια και η ζωή’
ουδείς έρχεται προς τον πατέρα ει μη δι’ εμού.  Και λίγο μετά, σε ερώτηση
του Φιλίππου [2]: Λέγει αυτώ ο Ιησούς’ τοσούτον χρόνον μεθ’ υμών είμι, και
ουκ έγνωκάς με, Φίλιππε; Ο εορακώς εμέ εόρακε τον πατέρα’ και πως συ λέγεις,
δείξον ημίν τον πατέρα; Ου πιστεύεις ότι εγώ εν τω πατρί και ο πατήρ εν εμοί
έστι; (…) και ό,τι αν αιτήσετε εν των ονόματί μου, τούτο ποιήσω, ίνα δοξασθή ο
πατήρ εν των υιώ. Εάν τι αιτήσητε εν τω ονόματί μου, εγώ ποιήσω.

Ο  Ιησούς  συνεχίζει  υποσχόμενος  την  έλευση  του  Πνεύματος  της
αληθείας, το οποίο θα μένει με τους μαθητές εις τον αιώνα και λέγει [3]:
εν εκείνη τη ημέρα γνώσεσθε υμείς ότι εγώ εν τω πατρί μου και υμείς εν εμοί
καγώ εν υμίν. Σε ερώτηση του Ιούδα απαντά ότι όποιος τον αγαπά και
τηρεί τον λόγον του, ο Πατήρ θα τον αγαπήσει και θα κατοικήσει σ’
αυτόν και λίγο αργότερα προσθέτει [4]:  (…) πορεύομαι προς τον πατέρα’
ότι ο πατήρ μου μείζων μου έστι.  Το σημείο αυτό παρουσιάζει εξαιρετικό
ενδιαφέρον ως προς την περιγραφή των σχέσεων των προσώπων της
Αγίας Τριάδος (που έγινε πολύ αργότερα).

Το κεφάλαιο ΙΕ’ ξεκινά με την φράση εγώ ειμί η άμπελος η αληθινή, και ο
πατήρ μου ο γεωργός έστι, η οποία στη συνέχεια αναλύεται με τη συνήθη
μακρηγορία του Ιωάννη. Ο Ιησούς παραγγέλλει στους μαθητές του [5]:
Αύτη  εστίν  η  εντολή  η  εμή,  ίνα  αγαπάτε  αλλήλους  καθώς  ηγάπησα  υμάς.
Μείζονα ταύτης αγάπην ουδείς έχει,  ίνα τις την ψυχήν αυτού θή υπέρ των
φίλων  αυτού.  Υμείς  φίλοι  μού  έστε,  εάν  ποιήτε  όσα  εγώ  εντέλλομαι  υμίν.
Ουκέτι υμάς λέγω εγώ δούλους, ότι ο δούλος ουκ είδε τι ποιεί αυτού ο κύριος’
υμάς δε είρηκα φίλους , ότι πάντα ά ήκουσα παρά του πατρός μου εγνώρισα
υμίν. Ουχ υμείς με εξελέξασθε, αλλ’ εγώ εξελεξάμην υμάς, και έθηκα υμάς ίνα
εμείς υπάγητε και καρπόν φέρητε, και ο καρπός υμών μένη, ίνα ό,τι αν αιτήσετε
τον πατέρα εν τω ονόματί μου, δώ υμίν. Ταύτα εντέλλομαι υμίν, ίνα αγαπάτε
αλλήλους.  Ακολουθούν μερικά εδάφια για την μη αποδοχή του Ιησού



από όσους δεν επίστευσαν σε αυτόν και προαναγγέλλεται η διορθωτική
κάθοδος του παρακλήτου, δηλαδή του Πνεύματος [6]:  όταν δε έλθει ο
παράκλητος όν εγώ πέμψω υμίν παρά του πατρός, το Πνεύμα της αληθείας ό
παρά του πατρός εκπορεύεται, εκείνος μαρτυρήσει περί εμού.

Το  επόμενο  κεφάλαιο  ξεκινά  με  την  προφητεία  του  Ιησού  ότι  οι
μαθητές του θα διωχθούν και συνεχίζει [7]:  (…) αλλ’ εγώ την αλήθειαν
λέγω  υμίν’  συμφέρει  υμίν  ίνα  εγώ  απέλθω.  Εάν  γαρ  εγώ  μη  απέλθω,  ο
παράκλητος ουκ ελεύσεται προς υμάς’ εάν δε πορευτώ, πέμψω αυτόν προς υμάς’
και ελθών εκείνος ελέγξει τον κόσμον περί απαρτίας και περί δικαιοσύνης και
περί κρίσεως (…). Ο Ιωάννης εμφανίζει τον Ιησού να περιγράφει έναν
απρόσμενο  για  θεϊκό  πρόσωπο  ντετερμινισμό,  ο  οποίος  εξηγείται
μόνον αν υπονοηθεί ως απαραίτητη η εθελούσια θυσία, προς εξαγορά
της αμαρτίας – το γνωστό μοτίβο πολλών λατρευτικών ομολογιών της
εποχής  εκείνης-  το  οποίο  βασίζεται  στην  ακατανόητη  άποψη  ότι  ο
άνθρωπος φέρει μέσα του το καταδικαστικό στίγμα της αμαρτίας και
της ενοχής.  Τα πάντα εναπόκεινται πλέον στην μέλλουσα αποστολή
του Πνεύματος [8]: Έτι πολλά έχω λέγειν υμίν, αλλ’ ου δύνασθε βαστάζειν
άρτι. Όταν δε έλθει εκείνος, το Πνεύμα της αληθείας, οδηγήσει υμάς εις πάσαν
την αλήθειαν’ ου γαρ λαλήσει αφ’ εαυτού, αλλ’ όσα αν ακούση λαλήσει, και τα
ερχόμενα αναγγελεί υμίν.  Εκείνος εμέ δοξάσει,  ότι  εκ του εμού λήψεται και
αναγγελεί υμίν. Ο Ιησούς επαναλαμβάνει ότι σε λίγο θα αναχωρήσει και
σε λίγο θα πορευτεί προς τον Πατέρα, οπότε οι μαθητές θα λαμβάνουν
αυτό  που  θα  αιτούνται,  εις  το  όνομα  του  Ιησού.  Το  κεφάλαιο
ολοκληρώνεται  με  την  πρόβλεψη  του  Ιησού  ότι  οι  μαθητές  του  θα
σκορπίσουν και θα τον αφήσουν μόνο.

Έχουν χυθεί τόνοι θεολογικής μελάνης στην προσπάθεια κατανόησης
της αποστολής του  Παρακλήτου,  με βάση τα γραφόμενα του Ιωάννη,
καθώς  οι  άλλοι  τρεις  ευαγγελιστές  δεν  αναφέρουν  κάτι  σχετικό.
Εξυπακούεται  ότι  οι  θεολόγοι  έχουν  (καθ'  ένας  απ'  αυτούς)
ολοκληρωμένη  άποψη  για  το  θέμα  –  πλην  όμως  αυτές  οι  απόψεις
διαφέρουν ριζικά μεταξύ τους. Δεν είναι εύκολο εξάλλου να διακρίνει
κανείς,  στο  συγκεκριμένο  Ευαγγέλιο,  ποια  είναι  η  διδασκαλία  του
Ιησού  και  ποια  του  Ιωάννη,  αν  και  στο  συγκεκριμένο  θέμα  είναι
μάλλον  προφανής  η  διάκριση.  Θα  αποφύγω να  δώσω  τη  δική  μου
εκδοχή και θα ευχηθώ καλή επιτυχία σε όποιον αναγνώστη επιμένει να
βγάλει άκρη στο θέμα του Παρακλήτου. 

Το  κεφάλαιο  ΙΖ’  καταγράφει  την  προσευχή  του  Ιησού  προς  τον
Πατέρα. Η προσευχή αναφέρεται και στους μαθητές, για τους οποίους
εκφράζεται και πάλι η αγάπη του Ιησού. Εδώ βρίσκει ο Ιωάννης την
ευκαιρία να νομιμοποιήσει (εμμέσως και εντέχνως) μια πολύ παλιά του
επιθυμία,  αν  και  αποφεύγει  να  καθορίσει  συγκεκριμένες  θέσεις  [9]:
Πάτερ, ούς δέδωκάς μοι, θέλω ίνα όπου ειμί εγώ κακείνοι ώσι μετ’ εμού, ίνα
θεωρώσι την δόξαν την εμήν ήν δέδωκάς μοι, ότι ηγάπησάς με πρό καταβολής
κόσμου.  Ωστόσο,  η  απλή  αυτή  επιθυμία  του  Ιωάννη  δημιουργεί  μια



σειρά  από  ερωτήματα:  Ο  Ιησούς,  ως  ισότιμο  θεϊκό  πρόσωπο,  είναι
πανταχού παρών – θα είναι και οι μαθητές; Θα βρίσκονται εκεί και θα
θεωρούν τη δόξα του μόνοι οι έντεκα (ή δώδεκα) -και όχι η Παναγία, ο
Παύλος,  οι  μάρτυρες,  οι  άγιοι,  οι  απλοί  πιστοί  που  έχουν  σωθεί;
Υπάρχει  τάχα εσωτερική ιεραρχία  μεταξύ των πιστών;  Κάποιος  που
μαρτύρησε στο όνομα του Ιησού σε επόμενους αιώνες, αποκλείεται να
λάβει  τη  θέση  που  πιθανόν  δικαιούται  λόγω  επετηρίδος;  Ο
χριστιανισμός  θεωρεί  ότι  παράδεισος  είναι  η  θέαση  του  Θεού.  Έχει
κανένα νόημα ο καθορισμός διακεκριμένων θέσεων, λες και πρόκειται
για θεατρική παράσταση; Αν η άποψη του Ιωάννη είναι ασύμβατη με
τη διδασκαλία του χριστιανισμού περί Θεού, πως γίνεται και χωράει
στην Καινή Διαθήκη -και μάλιστα βαλμένη στα χείλη του Ιησού;

Σημειώσεις

[1] Ιωάν. ΙΔ’ 6

[2]Ιωάν. ΙΔ’ 9-14

[3] Ιωάν. ΙΔ’ 20

[4] Ιωάν. ΙΔ’ 28

[5] Ιωάν. ΙΕ’ 12-17

[6] Ιωάν. ΙΕ’ 26

[7] Ιωάν. ΙΣΤ’ 5-11

[8] Ιωάν. ΙΣΤ’ 12-14

[9] Ιωάν. ΙΖ’ 24



Τα πάθη, η ανάσταση, οι εμφανίσεις,
η ανάληψη

Στα  θέματα  αυτά  οι  Ευαγγελιστές  δεν  συμφωνούν  καθόλου  μεταξύ
τους,  ως  προς  τα  πραγματικά  περιστατικά.  Για  το  τι  διέδιδε  η
προφορική παράδοση ανάμεσα στις  πρώτες  χριστιανικές  κοινότητες,
μας δίνει μια ιδέα η καταγραφή όσων είχαν αφηγηθεί στον Παύλο -και
αυτός  τις  αναπαρήγαγε  ως  απολύτως  έγκυρες  και  αληθείς–  για  τις
εμφανίσεις  του  Ιησού  μετά  την  ανάσταση  [1]: Και  ότι  ετάφη,  και  ότι
εγήγερται  τη  τρίτη  ημέρα  κατά  τας  γραφάς,  και  ότι  ώφθη Κηφά,  είτα  τοις
δώδεκα’ έπειτα ώφθη επάνω πεντακοσίοις αδελφοίς εφάπαξ, εξ ών οι πλείους
μένουσιν έως άρτι, τινές δε και εκοιμήθησαν’ έπειτα ώφθη Ιακώβω, είτα τοις
αποστόλοις πάσιν’ έσχατον δε πάντων ώσπερ- ει το εκτρώματι ώφθη καμοί. Ο
Παύλος καταγράφει τις  εξής πέντε συν μία εμφανίσεις:  Στον Πέτρο,
στους δώδεκα, σε πάνω από πεντακοσίους -που οι περισσότεροι ζούσαν
ακόμα-,  στον  Ιάκωβο,  σε  όλους  τους  αποστόλους  και,  τέλος,  κατά
κάποιον τρόπο, στον ίδιο τον Παύλο [2].

Αρκεί να διαβάσει κανείς τις αντίστοιχες περιγραφές των Ευαγγελίων
(που  γράφτηκαν  αργότερα  από  τις  επιστολές  του  Παύλου)  και  θα
διαπιστώσει ότι καθένας έχει τη δική του εκδοχή, η οποία διαφέρει από
όλους τους άλλους – λες και η εμφάνιση του αναστάντος Ιησού ήταν
παρεξηγήσιμο περιστατικό. Όπως και στο θέμα των αναστάσεων που
πραγματοποίησε  ο  Ιησούς.  Όπως  και  σε  βασικά  σημεία  του
κηρύγματος -όπου ορισμένες φορές εμφανίζεται αντιφατικός ο ίδιος ο
Ιησούς. Όπως στις απίστευτες αφηγήσεις για τις μάχες με τα δαιμόνια.

Με μια έννοια είναι απολύτως φυσιολογικό – πώς να συμφωνήσουν
τόσοι  άνθρωποι  ότι  είδαν  με  τον  ίδιο  τρόπο  κάτι  το  οποίο  στην
πραγματικότητα  δεν  είδε  κανένας;  Ο  αναγνώστης  μπορεί  να
καταλάβει τι λογής ιστορίες και γεγονότα έπλαθε η γόνιμη φαντασία
των μαθητών και των βιογράφων του Ιησού, από το περιστατικό του
νεανίσκου  με  σινδόνα  επί  γυμνού,  κατά  τη  σύλληψη  του  Ιησού,  που
αναφέρει μονάχα ο Μάρκος [3]:  Και εις τις νεανίσκος ηκολούθησεν αυτώ,
περιβεβλημένος σινδόνα επί γυμνού’ και κρατούσιν αυτόν οι  νεανίσκοι’  ο δε
καταλιπών την σινδόνα γυμνός έφυγεν απ’ αυτών. Ή από την εμφάνιση που
πραγματοποίησε  ο  Ιησούς  σε  πέντε  μαθητές,  στη  θάλασσα  της
Τιβεριάδος,  όπου και αλιεύθηκαν 153 ιχθύες [4],  όπως ισχυρίζεται  ο
Ιωάννης [5].

 



Σημειώσεις

[1]Α’ Κορ. ΙΕ’ 4-8

[2] Ο Παύλος αγνοεί πλήρως τη Μαρία Μαγδαληνή – ένα Θεός ξέρει
γιατί.

[3]  Μαρκ.  ΙΔ’  51-52  Και  ένας  κάποιος  νεανίσκος  τον  ακολούθησε,  γυμνός
τυλιγμένος μ΄ ένα σεντόνι. Και τον άρπαξαν οι νεαροί. Κι αυτός παράτησε το
σεντόνι και έφυγε γυμνός απ' αυτούς.

[4] Το γεγονός ότι αναφέρεται ο συγκεκριμένος αριθμός των ψαριών
(153)  είχε  συγκλονιστικές  συνέπειες  στην  πατερική  γραμματεία:  Ο
πολύς Αυγουστίνος έγραψε ολόκληρη πραγματεία για να ερμηνεύσει
το  νούμερο  –  με  κυριολεκτικά  απίστευτες  διανοίξεις!  Αλλά,  όπως
εύκολα μπορεί να εξακριβώσει κανείς, δεν ήταν ο μόνος.

[5] Ιωάν. ΚΑ’ 11



Οι μακαρισμοί

Σ’  ένα  από  τα  πιο  διάσημα  θέματα  των  Ευαγγελίων  [1]  ο  Ιησούς
μακαρίζει  όσους  είναι  πτωχοί  τω  πνεύματι,  τους  πενθούντες,  τους
πραείς, τους πεινώντες και διψώντες την δικαιοσύνην, τους ελεήμονες,
τους  καθαρούς  τη  καρδία,  τους  ειρηνοποιούς,  τους  δεδιωγμένους
ένεκεν δικαιοσύνης, τους υφισταμένους διώξεις εν ονόματι του Ιησού.

Οι  πτωχοί  τω πνεύματι  έχουν γίνει  διαχρονικό αντικείμενο ειρωνικού
σχολιασμού – και εν πάσει  περιπτώσει  απουσιάζουν εντελώς από τα
μεσαία  και  ανώτερα  κλιμάκια  των  χριστιανικών  Εκκλησιών,  όπου
περισσεύουν  οι  πεφυσιωμένοι  εξουσιολάγνοι  παντογνώστες.  Οι
ελάχιστες  εξαιρέσεις,  απλώς  επιβεβαιώνουν  τον  κανόνα.  Δεν
αντιλαμβάνομαι  γιατί  μακαρίζονται  οι  πενθούντες,  ενώ έχω σοβαρές
αμφιβολίες  για  τους  πραείς:  είναι  αξιέπαινη  ιδιότητα  σε  περιόδους
ιστορικής και κοινωνικής ακινησίας,  αλλά πολύ συχνά οι  άνθρωποι
οφείλουν  να  δρουν  με  ένα  συνδυασμό  ποικίλων  πολιτικών  και
κοινωνικών κριτηρίων και χαρακτήρων προκειμένου να επιβιώσουν ή
να ξεφύγουν από μια δυσμενή κατάσταση ανελευθερίας  ή ανέχειας.
Στις περιπτώσεις αυτές οι πραείς οφείλουν να σκέφτονται πολύ περί του
πρακτέου.

Οι πεινώντες και διψώντες την δικαιοσύνην, αλλά και οι δεδιωγμένοι ένεκεν
δικαιοσύνης  ως  εκ  του  χαρακτήρος  τους,  είναι  σχεδόν  αδύνατον  να
παραμένουν  πραείς.  Η  απαίτηση  της  δικαιοσύνης  απευθύνεται  σε
εξουσίες, οι οποίες την καταπατούν και οι εξουσίες δεν καταλαβαίνουν
ούτε από ευγένεια, ούτε από πραότητα. Ωστόσο πρόκειται για δυο από
τις ελάχιστες  γραμμές των κειμένων της Καινής Διαθήκης  που είναι
καταρχήν συμβατές με αξίες που μπορούν να θεωρηθούν αξιόλογες.

Οι  ελεήμονες,  οι  καθαροί  τη  καρδία  και  οι  ειρηνοποιοί  είναι  κατηγορίες
ανθρώπων που συναντώνται σε όλες τις ιστορικές περιόδους και όλες
τις  θρησκείες,  ακόμα  και  ανάμεσα  στους  χριστιανούς,  αν  και
σπανίζουν  στα  ηγετικά  κλιμάκια  των  Εκκλησιών.  Η  τελευταία
κατηγορία, όσοι διώκονται εν ονόματι του Ιησού είναι ακατανόητη: ουδείς
οπαδός του Ιησού διωκόταν όταν διατυπώθηκε ο μακαρισμός [2].

Οι  αμφιβολίες  για  το  κατά  πόσον  οι  μακαρισμοί  είναι  αυθεντικές
διδαχές του Ιησού ή άσχετες με αυτόν προσθήκες, ενισχύονται από το
γεγονός  ότι  ορισμένες  αντιφάσκουν  απολύτως  με  άλλα  σημεία  του
κηρύγματός  του:  ουκ  ήλθον  βαλείν  ειρήνην,  αλλά  μάχαιραν.  Αν  δεν



πρόκειται  για  παραχάραξη  και  μεταγενέστερες  προσθήκες,  τότε  τα
πράγματα  είναι  πολύ  πιο  σοβαρά  (για  τους  χριστιανούς)  γιατί
φανερώνουν  έναν  Ιησού  του  οποίου  η  σκέψη  διαφοροποιείται
δραματικά από τον μακαρισμό των  πραών  μέχρι την προγραμματική
δήλωση της βίας. Αν αυτό είναι κατανοητό για έναν άνθρωπο (έστω
και τέλειο άνθρωπο – μόνο οι θεόπνευστοι επίσκοποι των Συνόδων δεν
κάνουν  ποτέ  λάθη)  είναι  αδιανόητο  για  τον  ταυτοχρόνως  παρόντα
Θεό. Μια παράπλευρη συνέπεια είναι  ότι οι χριστιανοί δεν γνωρίζουν
με σιγουριά ποιες ήταν οι πραγματικές απόψεις του Ιησού και ποιες
των  ανθρώπων  που  έγραψαν  ή  διόρθωσαν  τα  Ευαγγέλια.  Το  κενό
υπερκαλύπτει,  για  είκοσι  αιώνες,  η  ερμηνευτική θεολογική αυθεντία
των επισκόπων σε Ανατολή και Δύση, αλλά παραμένει γεγονός ότι ο
Ιησούς φέρεται να υποστηρίζει αντιφατικές μεταξύ τους απόψεις.

Υστερόγραφο: Οι αντιφάσεις στο κήρυγμα του Ιησού, όπως περιέχεται
στα  Ευαγγέλια,  οδήγησαν  τον  συγγραφέα  Δημήτρη  Σαραντάκο  να
διατυπώσει στο βιβλίο του οι Εσταυρωμένοι Σωτήρες (εκδόσεις εντός) την
τολμηρή υπόθεση ότι στην πραγματικότητα υπήρξαν τρεις αξιόλογοι
άνθρωποι  με  το  όνομα  Ιησούς,  που  έδρασαν  την  ίδια  περίοδο,
τελείωσαν στο σταυρό – και βαθμιαία ταυτοποιήθηκαν σε ένα (μυθικό)
πρόσωπο: ένας ζηλωτής από τη Γαλιλαία, ένας πριγκιπικός απόγονος
της γενιάς του Δαυίδ και ο Ναζωραίος – ο οποίος απορρόφησε τους
άλλους δύο. Υποθέσεις,  τίποτα περισσότερο. Ότι υπήρξε,  στις πρώτες
δεκαετίες  του  πρώτου  αιώνα,  ένας  (ή  και  περισσότεροι)  ραβί  με  το
όνομα Ιησούς,  είναι  έξω από κάθε αμφιβολία.  Αυτό που μοιάζει  ως
ισχυρότερη  εκδοχή  είναι  πως  ο  Ιησούς,  όπως  τον  περιγράφουν  τα
Ευαγγέλια, είναι μυθικό πρόσωπο – το οποίο δημιουργήθηκε: α. από
την  αφήγηση  των  συμβάντων  του  βίου  και  του  κηρύγματος
διαφορετικών  προσώπων  β.  από  ισχυρά  στοιχεία  της  εβραϊκής
παράδοσης,  που αναπαράγονται  γ.  από ανώνυμους  συγγραφείς  της
θεσμισμένης Εκκλησίας, οι οποίοι προσπάθησαν φιλότιμα να βάλουν
μια τάξη στα άπειρα  Ευαγγέλια που κυκλοφορούσαν και έλεγαν άλλα
αντ’  άλλων.  Με  τον  τρόπο  αυτόν  εξηγούνται  και  οι  εσωτερικές
αντιφάσεις  στο  κήρυγμα  του  Ιησού  (ειρήνη  /μαχαίρα)  και  κάποιες
ακατανόητες, αλλιώς, ενέργειες (πχ πραξικόπημα στο Ναό).

Σημειώσεις

[1] Ματθ. Ε’ 1-12, Λουκ. ΣΤ’ 20-22

[2] Το εδάφιο αυτό μας βάζει στον πειρασμό να σκεφτούμε και για την
προέλευση όλων των προηγουμένων. Ποια, άραγε, Εβραϊκή σέχτα της
εποχής του Ιησού χαρακτηριζόταν από αντίστοιχες αντιλήψεις; Ήταν
οι Εσσαίοι; Ωστόσο το δικό μας αντικείμενο δεν έχει να κάνει καθόλου
με την αυθεντικότητα ή τις μεταγενέστερες προσθήκες στα κείμενα της
Καινής  Διαθήκης.  Ο  λόγος  είναι  ότι  από  τη  στιγμή  που  η  ίδια  η



Εκκλησία  έχει  αποφασίσει  για  την  αυθεντικότητά  τους,  εμάς  μας
ενδιαφέρει αποκλειστικά το περιεχόμενο των κειμένων και η ιστορική,
πνευματική και πολιτική του χρήση από τις Εκκλησίες και τις κρατικές
εξουσίες.  Αν,  καμιά  φορά,  παρασυρόμαστε  σε  περαιτέρω  συζήτηση,
πρόκειται για στιγμιαίες (ελπίζω συγγνωστές) παρακάμψεις.



Η ώρα που τραβάμε τη μαχαίρα
Όχι ειρήνη, αλλά μάχαιρα [1]: Μη νομίσητε ότι ήλθον βαλείν ειρήνην επί
την  γην’  ουκ  ήλθον  βαλείν  ειρήνην,  αλλά  μάχαιραν.  Ήλθον  γαρ  διχάσαι
άνθρωπον κατά του πατρός  αυτού και  θυγατέρα κατά της  μητρός  αυτής και
νύμφην κατά της πεθεράς αυτής’ και εχθροί του ανθρώπου οι οικιακοί αυτού. Ο
φιλών πατέρα ή μητέρα υπέρ εμέ ουκ έστι μου άξιος’ ο φιλών υιόν ή θυγατέραν
υπέρ  εμέ  ουκ  έστι  μου  άξιος’  και  ός  ου  λαμβάνει  τον  σταυρόν  αυτού  και
ακολουθεί  οπίσω  μου,  ουκ  έστι  μου  άξιος.  Είναι  το  απόσπασμα  που
αποφεύγουν  οι  χριστιανοί  θεολόγοι  όταν  μιλάνε  για  την  αξία  της
οικογένειας. 

Το θέμα της μαχαίρας αναφέρεται και από τον Λουκά [2]: Είπεν ουν
αυτοίς’ αλλά νυν ο έχων βαλάντιον αράτω, ομοίως και πήραν, και ο μη έχων
πωλήσει  το  ιμάτιον  αυτού  και  αγοράσει  μάχαιραν.  Οι  δε  είπον’ Κύριε, ιδού
μάχαιραι ώδε δύο. Ο δε είπεν αυτοίς’ ικανόν εστι.

Είναι  βέβαια  απορίας  άξιον  πως  συνδυάζεται  η  προτροπή  για
αρμάτωμα,  με  τις  γνωστές  διακηρύξεις  περί  πραότητας,  μη
ανταπόδοσης του χτυπήματος κλπ. Ίσως δεν είναι και τόσο ανεξήγητο,
αν  σκεφτούμε  ότι  η  πραότητα  κηρύσσεται  στον  καλό  καιρό,  της
επιτυχίας, ενώπιον πολλών ενθουσιώντων ακροατών, ενώ η μαχαίρα
όταν έχει ήδη φτάσει η κρίσιμη στιγμή όπου οι αντίπαλοι του Ιησού
Ιουδαίοι είναι έτοιμοι να τον συλλάβουν για να τον θανατώσουν και
είναι σε θέση να το κάνουν, άρα ο Ιησούς δεν έχει πια την ανθρώπινη
ασπίδα  των  οπαδών  του  για  να  τον  προστατεύουν  μόνο  με  την
παρουσία τους και αναζητά προστασία στα όπλα.  Ωστόσο αξίζει  να
σημειωθεί  η  τελευταία  αναφορά  στα  όπλα,  όπως  την  περιγράφει  ο
Ματθαίος,  η  οποία  ολοκληρώνει  τον  κύκλο  των  αντιφάσεων  που
αποδίδονται στον Ιησού για το θέμα της ένοπλης αντίστασης [3]:  Και
ιδού εις των μετά Ιησού εκτείνας την χείρα απέσπασε την μάχαιραν αυτού και
πατάξας τον δούλον του αρχιερέως αφείλε αυτού το ωτίον. Τότε λέγει αυτώ ο
Ιησούς' Απόστρεψόν σου την μάχαιραν εις  τον τόπον αυτής' πάντες γαρ οι
λαβόντες μάχαιραν εν μαχαίρα αποθανούνται. 

Σημειώσεις

[1] Ματθ. Ι’ 34-38

[2] Λουκ. ΚΒ’ 36, 38

[3] Ματθ. ΚΣΤ' 51-52



Αναστάσεις και άλλα θαύματα

Άγιος Λάζαρος, Ι.Ν. Παναγίας του Αρακά, Λαγουδέρα Κύπρου (1192)

Τα Ευαγγέλια [1] των τριών αναφέρουν την ανάσταση της κόρης του
Ιαείρου  [2].  Ο  Λουκάς  μόνος  αναφέρει  την  ανάσταση του υιού της
χήρας [3] και ο Ιωάννης μόνος την ανάσταση του Λαζάρου [4]. Ουδείς
εξ  αυτών  μπαίνει  στον  κόπο  να  καταγράψει  τι  συνέβη  στους
αναστηθέντες,  μετέπειτα:  Αν  τους  άρεσε  η  ανάστασή  τους,  πόσο
έζησαν,  αν  είχαν  φυσιολογική συμπεριφορά,  πόσο  τους  επηρέασε  η
έξοδος και η επάνοδος στη ζωή, αν έγιναν μαθητές ή απόστολοι του
Ιησού κλπ. Το αυτό ισχύει και για την ανάσταση της Ταβιθάς από τον
Πέτρο  και  την  ανάσταση  του  Εύτυχου  από  τον  Παύλο  [5]:  Η
περιγραφή  του  θαύματος  ολοκληρώνεται  και  τελειώνει  ευθύς  ως  ο
μεταστάς εγερθεί – και πλέον ου.



Άλλα θαύματα

Εκτός  από  τις  θεραπείες  εξορκισμού  δαιμονίων,  στα  Ευαγγέλια
περιγράφονται και αρκετά άλλα θαύματα. Ο Μάρκος [6] περιγράφει
τη θεραπεία των λεπρών παραλυτικών, της αιμορραγούσης, των πέντε
άρτων,  του  κωφού  μογιλάλου,  των  επτά  άρτων,  του  τυφλού,  της
μεταμόρφωσης,  του  ετέρου  τυφλού.  Ο  Ματθαίος  [7]  αναφέρει  την
θεραπεία  του  λεπρού,  την  παύση  της  τρικυμίας,  τη  θεραπεία  του
δούλου του εκατόνταρχου, του παραλυτικού, της αιμορροούσας,  του
κουλού, των πέντε άρτων, τις θεραπείες πολλών, τους επτά άρτους, τη
μεταμόρφωση,  τη λήψη του στατήρος από τον ιχθύ και τη θεραπεία
των δύο τυφλών. Ο Λουκάς [8] αφηγείται τη θεραπεία της πεθεράς του
Σίμωνος,  την  επιτυχία  στο  ψάρεμα,  τη  θεραπεία  του  λεπρού,  του
παραλυτικού, του κουλού, την παύση της τρικυμίας, τη θεραπεία της
αιμορροούσας, την μεταμόρφωση, τους πέντε άρτους, τη θεραπεία της
γυναίκας, του υδρωπικού, των δέκα λεπρών, του τυφλού. Ο Ιωάννης
[9]  περιορίζεται  στον  εν  Κανά  γάμο,  τη  θεραπεία  του  υιού  του
βασιλικού ανδρός,  τη θεραπεία  του παραλυτικού στην κολυμβήθρα,
στο θαύμα των πέντε άρτων, τον περίπατο επί της θαλάσσης και τη
θεραπεία  του  τυφλού.  Οι  Πράξεις  των  Αποστόλων  [10]
συμπεριλαμβάνουν,  μεταξύ πολλών θεραπειών  που υπονοούνται,  τη
θεραπεία του χωλού και του παραλυτικού από τον Πέτρο, τη θεραπεία
του χωλού από τον Παύλο στα Λύστρα, των δώδεκα ασθενών από τον
Παύλο,  καθώς  επίσης  και  τη  θεραπεία  πολλών  ασθενών  στη  νήσο
Μελίτη.

Η  θαυματοποιία  είχε  σαφώς  πρακτική  (πολιτική)  διάσταση  –  ήταν
απαραίτητη να πείσει τους όχλους ότι ο Ιησούς είναι ο αναμενόμενος
Μεσσίας. Αυτό προκύπτει αβίαστα, από το ακόλουθο απόσπασμα του
κατά Ματθαίον [11]:  τότε ήρξατο ονειδίζειν τας πόλεις εν αις εγένοντο αι
πλείσται δυνάμεις αυτού, ότι ου μετενόησαν. Προκύπτει άλλη μια πολύτιμη
ψηφίδα για τη διαμόρφωση του πορτρέτου του Ιησού.

Σημειώσεις

[1]  Του  Μάρκου  είναι  σφριγηλό  και  καλογραμμένο  κείμενο,
διαβάζεται  ευχάριστα.  Του  Ματθαίου  και  περισσότερο  του  Λουκά
είναι φλύαρα και άτεχνα. Του Ιωάννη πάσχει από αφόρητη φλυαρία.
Ο  συγγραφέας  βάζει  τον  Ιησού  να  λέει  και  να  ξαναλέει  τα  ίδια.
Ωστόσο, μερικές φορές το ύφος γίνεται υποβλητικό.

[2] Ματθ. Θ’ 18-26, Μάρκ. Ε’ 22-43, Λουκ. Η’ 41-56

[3] Λουκ. Ζ’ 12-17

[4] Ιωάν. ΙΑ’ 1-44



[5]  Πραξ.  Θ’  36-42  &  Κ’  9-12.  Η  συγκεκριμένη  θαυματουργία  του
Παύλου ήταν κυριολεκτικά υποχρεωτική, για να μην υστερεί σε τίποτε
ο Παύλος, ούτε στις αναστάσεις, από τον Πέτρο.

[6] Μαρκ. Α’ (λεπροί, παραλυτικοί), Ε’ (αιμορραγούσα), ΣΤ’ (5 άρτοι
και  2  ιχθύες),  Ζ’  (κωφός  μογίλαλος),  Η’  (7  άρτοι,  ολίγα  ιχθύδια  &
θεραπεία τυφλού), Θ’ (μεταμόρφωση), Ι’ (έτερος τυφλός)

[7]  Ματθ.  Η’  (λεπρός,  τρικυμία),  Θ’  (παις  του  εκατόνταρχου,
παραλυτικός, αιμορροούσα, τυφλοί), ΙΑ’ (κουλός), ΙΔ’ (πέντε άρτοι και
δύο  ιχθύες,  θεραπείες  πολλών,  7  άρτοι  και  ολίγα  ιχθύδια),  ΙΖ’
(Μεταμόρφωση, λήψις στατήρος από τον ιχθύ), Κ’ (δύο τυφλοί)

[8] Λουκ. Δ’ (πεθερά Σίμωνος), Ε’ (ψάρεμα , λεπρός, παραλυτικός), ΣΤ’
(κουλός),  Ζ’  (παις  του  εκατόνταρχου)  Η’  (παύση  τρικυμίας,
αιμορροούσα), Θ’ (μεταμόρφωσις, 5 άρτοι και 2 ιχθύες), ΙΓ’ (γυναίκα),
ΙΔ’ (υδρωπικός), ΙΖ’ (δέκα λεπροί), ΙΗ’ (τυφλός)

[9] Ιωάν. Β’ (Γάμος εν Κανά), Δ’ (θεραπεία υιού βασιλικού ανδρός), Ε’
(θεραπεία παραλυτικού στην κολυμβήθρα), ΣΤ’ (πέντε άρτοι και δύο
ιχθύες, περίπατος επί της θαλάσσης), Θ’ (τυφλός)

[10]  Πραξ.  Β’  (θεραπεία  χωλού  από  Πέτρο),  Θ’  (παραλυτικού  από
Πέτρο), ΙΔ’ (θεραπεία χωλού από Παύλο στα Λύστρα), ΙΘ’ (12 ασθενείς,
θεραπεία ασθενών στη νήσο Μελίτη)

[11] Ματθ. ΙΑ’ 20 Τότε άρχισε να περιπαίζει [λοιδορεί] τις πόλεις στις οποίες
έγιναν τα περισσότερα θαύματά του, διότι δεν μετανόησαν.



Αγνώστου. Εκβολή των δαιμονίων στη χώρα των Γερασηνών



Δαιμόνια και εκβολή δαιμονίων

«Δαιμόνοι!»…φώναζε έντρομος ο γλυκύτατος Θανάσης Βέγγος, σε μια
από τις ταινίες του, προσπαθώντας μάταια να αποφύγει τις κακοτοπιές
– σατιρίζοντας θαυμάσια, χωρίς να το επιδιώκει, μιαν ακόμα ευγενή
παράδοση της  καθ’  ημάς  Ανατολής,  άρα  και της  Εκκλησιαστικής  και
κοινωνικής Ορθοδοξίας.

Η πάλη με τα δαιμόνια συνιστά κεντρικό θέμα των Ευαγγελίων, πλην
Ιωάννη. Αρχαίες μαγικές πρακτικές συνεχίζουν να εφαρμόζονται κατά
συρροήν,  καθώς  η  ύπαρξη  και  η  δράση  δαιμονίων  θεωρείται
αυτονόητη.  Ο  Ιησούς  εκβάλλει  επανηλειμμένως  δαιμόνια  από
δαιμονιζομένους,  οι οποίοι φαίνεται ότι αφθονούσαν και τότε σε εκείνα
τα μέρη της Ιουδαίας και της Γαλιλαίας.

Οι  τρεις  Ευαγγελιστές  αναδεικνύουν  την  ενασχόληση  περί  των
δαιμονίων, σε κορυφαίο θέμα της θαυματουργικής δράσης του Ιησού.
Κάποιες φορές, μάλιστα, οι αφηγήσεις περιέχουν γκροτέσκα στοιχεία,
όπως  στην  περίπτωση  των  δαιμονίων  που  εκβληθέντα  από  τους
ξενιστές τους εισήλθαν, κατόπιν διαπραγματεύσεων με τον Ιησού, σε
αγέλη χοίρων, η οποία υποχρεώθηκε σε ακούσια ομαδική αυτοχειρία,
σε  παρακείμενο  γκρεμό  [1]:  Και  παρεκάλεσαν  αυτόν  πάντες  οι  δαίμονες
λέγοντες’  πέμψον  ημάς  εις  τους  χοίρους,  ίνα  εις  αυτούς  εισέλθομεν.  Και
επέτρεψεν αυτοίς  ευθέως ο Ιησούς.  Και εξελθόντα τα πνεύματα τα ακάθαρτα
εισήλθον εις τους χοίρους’  και ώρμησεν η αγέλη κατά του κρημνού εις την
θάλασσαν’  ήσαν  δε  ως  δισχίλιοι’  και  επνίγοντο  εν  τη  θαλάσση.   Το
αποτέλεσμα  ήταν  να  ζητήσουν  οι  ντόπιοι  από  τον  Ιησού  και  τους
μαθητές του να αποχωρήσουν το συντομότερο από την περιοχή τους –
προφανώς για να περισώσουν ό,τι είχε απομείνει από το ζωικό τους
κεφάλαιο.

Αν πάρει κανείς τοις μετρητοίς την αφήγηση του Μάρκου, ο Ιησούς
εμφανίζεται  ως  ανεξήγητα  συγκαταβατικός  με  τα  δαιμόνια  –  και
παράλογα σκληρός με τους χοίρους,  αλλά και  τους ανθρώπους που
ζούσαν από την αγέλη. Πόσα παιδάκια φτωχών χοιροβοσκών είπαν το ψωμί
ψωμάκι;  θα  αναρωτιόταν  ο  ρεπόρτερ  ενός  σύγχρονου  ελληνικού
τηλεοπτικού καναλιού, επί τη ευκαιρία. Και όλα αυτά για να πνιγούν
οι άτυχοι χοίροι -άρα να μείνουν ευθύς αμέσως άστεγα τα δαιμόνια.
Δηλαδή,  πολύ  κακό  για  το  τίποτα!  Η  αφήγηση  μας  αφήνει  να
υποθέσουμε  ότι  ο  Ιησούς  έπαιζε  μαζί  τους,  δηλαδή  έκανε  πλάκα…
Μετά  από  μια  τέτοια  ενέργεια,  πως  να  πειστούν  οι  φιλόζωοι  ότι  ο
χριστιανισμός  δεν  είναι  επικίνδυνος  και  για  τα  ζώα;  Η  αφήγηση,
γεμάτη  δέος,  παραβλέπει  το  εντυπωσιακό  δεδομένο  της  άσκοπης



θανάτωσης χιλιάδων   ζώων, άσχετων με τη θεολογία, και ασχολείται μ'
αυτό που εντυπωσίασε τους μαθητές και τον αφηγητή:  τη συνομιλία
του Ιησού με τα δαιμόνια και τη μεταφορά τους στους χοίρους. Καθώς
είναι  τοποθετημένη  στην  αρχή  του  Ευαγγελίου  του  Μάρκου,
υποβάλλει  τη  μελαγχολική  διαπίστωση  ότι  ο  Ιησούς  ατύχησε  πολύ
άσχημα από  την  άποψη  των  βιογράφων  του  –  κάτι  που  δυστυχώς
επιβεβαιώνεται και από τη συνέχεια του κατά Μάρκον, αλλά και από
τους άλλους τρεις.

Ο  ίδιος  ο  Ιησούς  παλεύει  με  τον  σατανά  στην  έρημο  [2],  ενώ
περιγράφει αναλυτικά την τεχνική του για την εκβολή των δαιμονίων
[3]  αλλά και τη μέθοδο που ακολουθούν τα δαιμόνια κατά τη δράση
τους:  Όταν δε το ακάθαρτον πνεύμα εξέλθη από του ανθρώπου, διέρχεται δι’
ανύδρων τόπων ζητούν ανάπαυσιν, και ουχ ευρίσκει. Τότε λέγει’ εις τον οίκον
μου επιστρέψω όθεν εξήλθον’ και ελθόν ευρίσκει σχολάζοντα και σεσαρωμένον
και κεκοσμημένον. Τότε πορεύεται και παραλαμβάνει μεθ’ εαυτού επτά έτερα
πνεύματα  πονηρότερα  εαυτού,  και  εισελθόντα  κατοικεί  εκεί,  και  γίνεται  τα
έσχατα  του  ανθρώπου  χείρονα  των  πρώτων.  Ούτως  έσται  και  τη  γενεά  τη
πονηρά ταύτη.

Η  περικοπή  αυτή  του  Ματθαίου  μας  διδάσκει  (μεταξύ  άλλων)  ότι
υπάρχουν κλιμάκια αξιοσύνης των δαιμονίων  (πονηρότερα)  και ότι η
εκβολή τους έχει μόνον προσωρινά θεραπευτικά αποτελέσματα, διότι
επανέρχονται δριμύτερα, σε ομάδα (team work). Συνεπώς, η παρουσία
ενός  καλού  επαγγελματία  εξορκιστή  είναι  πάντοτε  απαραίτητη:  Το
πρώτο επίσημο πανεπιστημιακό μάθημα με θέμα τον εξορκισμό ξεκίνησε χθες
σε παπική σχολή της Ρώμης, γράφει η ΕΛΕΥΘΕΡΟΤΥΠΙΑ (18/2/2005). Η
μαγεία και η ειδωλολατρία του 21ου αιώνα είναι εδώ, είναι πανίσχυρη
– και είναι παντού!

Στα τρία Ευαγγέλια περιγράφεται με κάθε λεπτομέρεια πως ο Ιησούς
εξουσιοδοτεί τους μαθητές του να κάνουν εξορκισμούς και πως εκείνοι
αποδεικνύονται  άξιοι  και  αποτελεσματικοί  εξορκιστές  [4]   Ο
ενθουσιασμός των μαθητών με το θέμα του εξορκισμού ήταν μεγάλος,
όπως προκύπτει  από το  ακόλουθο εδάφιο  του κατά Λουκάν (Ι’  17):
Υπέστρεψαν δε οι εβδομήκοντα μετά χαράς λέγοντες’ Κύριε, και τα δαιμόνια
υποτάσσεται ημίν εν των ονοματί σου – ενώ ο καλός ευαγγελιστής απαξιοί
χαρακτηριστικά να αναφέρει ο,τιδήποτε άλλο σχετικά με την επιτυχία
της  αποστολή  τους,  που  ήταν  ούτε  λίγο  ούτε  πολύ  η  διάδοση  του
κηρύγματος του Ιησού,  περί  της  επικειμένης  ελεύσεως  της  Βασιλείας
των Ουρανών.

Στις Πράξεις των Αποστόλων ο ηρωικός αγώνας κατά των δαιμονίων
συνεχίζεται με αμείωτη ένταση [5].  Περιγράφεται με κάθε σοβαρότητα
πως  ο  Παύλος  εξέβαλε  πνεύμα  πύθωνος  από  παιδίσκη  [6]  και  πως
κατατρόπωσε  επτά  αδελφούς  Εβραίους  εξορκιστές  [7],  οι  οποίοι
δραστηριοποιούνταν στην ίδια πόλη με αυτόν: Επεχείρησαν δε τινες από



των  περιερχομένων  Ιουδαίων  εξορκιστών  ονομάζειν  επί  τους  έχοντας  τα
πνεύματα τα πονηρά το όνομα του Κυρίου Ιησού λέγοντες’ ορκίζομεν υμάς τον
Ιησούν όν Παύλος κηρύσσει. Ήσαν δε τινες υιοί Σκευά Ιουδαίου αρχιερέως επτά
οι  τούτο  ποιούντες.  Αποκριθέν  δε  το  πνεύμα  το  πονηρόν  είπε’  τον  Ιησούν
γιγνώσκω και τον Παύλον επίσταμαι’ υμείς δε τίνες εστέ; Και εφαλλόμενος επ’
αυτούς ο άνθρωπος, εν ώ ήν το πνεύμα το πονηρόν, και κατακυριεύσας αυτών
ίσχυσε κατ’ αυτών, ώστε γυμνούς και τετραυματισμένους εκφυγείν εκ του οίκου
εκείνου.  Τούτο  δε  εγένετο  γνωστόν  πάσιν  Ιουδαίοις  τε  και  Έλλησι  τοις
κατοικούσι την Έφεσον, και επέπεσε φόβος επί πάντας αυτούς, και εμεγαλύνετο
το  όνομα  του  Κυρίου  Ιησού’  πολλοί  δε  των  πεπιστευκότων  ήρχοντο
εξομολογούμενοι  και  αναγγέλλοντες  τας  πράξεις  αυτών.  Ικανοί  δε  των  τα
περίεργα πραξάντων συνενέγκαντες  τας βίβλους  κατέκαιον ενώπιον πάντων’
και συνεψήφισαν τας τιμάς αυτών και εύρον αργυρίου μυριάδας πέντε. Ούτω
κατά κράτος ο λόγος του Κυρίου ηύξανε και ίσχυεν. 

Πέρα  από  το  απίστευτα  χαμηλό  επίπεδο  συνειδητοποίησης  των
προσήλυτων,  οι  οποίοι   επίστευαν  λόγω της  παρακολούθησης  ή  της
περιγραφής από τρίτους ενός εξορκισμού, εδώ μαρτυρείται  η πρώτη
περίπτωση οικειοθελούς καψίματος βιβλίων από τους νεοφώτιστους
(υποτίθεται  μόνο  μαγικών)  και  μάλιστα  σε  τέτοια  έκταση  ώστε  να
αποτιμηθεί  η  αξία  τους  σε  αργυρίου  μυριάδας  πέντε.  Το  φαινόμενο
επεκτάθηκε,  έγινε  έξις  για τους χριστιανούς  να καίνε  βιβλία –  τόσο
ισχυρή που επιβίωσε ως τις μέρες μας, με τελευταίο (ως το 2005) γνωστό
θύμα  τον  Μίμη  Ανδρουλάκη,  ένα  βιβλίο  του  οποίου  κάηκε
τελετουργικά  στην  Πλατεία  Αριστοτέλους  της  Θεσσαλονίκης.  Στην
“τελετή” υπήρξα αυτόπτης μάρτυς.

Ο Παύλος αναφέρεται στα δαιμόνια και σε επιστολή του [8]:  ότι ουκ
έστιν  ημίν  η  πάλη  προς  αίμα  και  σάρκα,  αλλά  προς  τας  αρχάς,  προς  τας
εξουσίας, προς τους κοσμοκράτορας του σκότους του αιώνος τούτου, προς τα
πνευματικά της πονηρίας εν τοις επουρανίοις.  Ήδη έχει πραγματοποιηθεί
μια  αναβάθμιση,  από  τις  απλοϊκές  (ας  πούμε…)  περιγραφές  των
Ευαγγελιστών,  στην  γεμάτη  αυθεντία  και  αυτοπεποίθηση  εβραϊκή
-βιβλική  ταξινόμηση  και  κατηγοριοποίηση  των  δαιμονίων  από  τον
διακεκριμένο Εβραίο θεολόγο Παύλο.

Σημειώσεις

[1] Μαρκ. Ε’ 1-19, Ματθ. Η’ 28-34 & Λουκ. Η’ 26-39 Και τον παρακάλεσαν
όλοι οι δαίμονες λέγοντας: στείλε μας στους χοίρους, για να μπούμε σ' αυτούς.
Και αμέσως τους το επέτρεψε ο Ιησούς. Και όρμησε το κοπάδι προς το γκρεμό
που ήταν στη θάλασσα. Ήταν μέχρι δυο χιλιάδες [χοίροι]  και πνίγηκαν στη
θάλασσα.

[2] Λουκ. Δ’ 1-13



[3] Λουκ. ΙΑ’ 24-26 & Ματθ. ΙΒ’ 43-45 Όταν το ακάθαρτο πνεύμα βγει από
τον  άνθρωπο  περνά  από  άνυδρους  τόπους  ζητώντας  ανάπαυση,  αλλά  δεν
βρίσκει.  Τότε  λέγει  ας  επιστρέψω  στο  σπίτι  μου,  απ'  όπου  έφυγα.  Και
επιστρέφοντας  το  βρίσκει  ήσυχο  και  σκουπισμένο  και  περιποιημένο.  Τότε
πηγαίνει και παίρνει μαζί του άλλα επτά δαιμόνια, πονηρότερα από το ίδιο και
μπαίνοντας  κατοικούν  εκεί  [εντός  του  ανθρώπου]  και  γίνεται  η  τελευταία
κατάσταση του ανθρώπου χειρότερη από την πρώτη. 

[4] Μαρκ. ΣΤ’ 12-13 & ΙΣΤ’ 17, Ματθ. Ι’ 8, Λουκ. Η’ 1 & Ι’ 17

[5] Πράξεις Ε’ 16, Η’ 7

[6] Πράξεις ΙΣΤ' 18

[7] Πράξεις ΙΘ' 1-20 Επιχείρησαν κάποιοι περιπλανώμενοι Ιουδαίοι εξορκιστές
να χρησιμοποιήσουν το όνομα του Κυρίου Ιησού σε αυτούς που είχαν πονηρά
πνεύματα λέγοντες σας ξορκίζουμε στο όνομα του Ιησού, τον οποίον κηρύσσει ο
Παύλος.  Ήταν κάποιοι  υιοί  του Ιουδαίου αρχιερέα Σκευά,  επτά στον αριθμό,
αυτοί που το έκαναν. Απάντησε το πονηρό πνεύμα και τους είπε γνωρίζω τον
Ιησού και ξέρω καλά τον Παύλο. Εσείς όμως ποιοι είστε; Και όρμησε πάνω τους
ο άνθρωπος, στον οποίον ήταν το πονηρό πνεύμα και τους κατέβαλε και τους
νίκησε, με αποτέλεσμα να αποχωρήσουν γυμνοί και τραυματισμένοι από εκείνο
το σπίτι.  Αυτό έγινε γνωστό σε όλους τους Ιουδαίους και τους Έλληνες που
κατοικούσαν στη Έφεσο και όλους τους έπιασε φόβος και δοξαζόταν το όνομα
του  Κυρίου  Ιησού.  Πολλοί  δε  απ΄  αυτούς  που  πίστεψαν  ερχόντουσαν  να
εξομολογηθούν και να ομολογήσουν δημοσία τις πράξεις τους. Και αρκετοί απ'
αυτούς που έκαναν τα περίεργα [τα μαγικά] συγκέντρωναν τα μαγικά βιβλία και
τα έκαιγαν, παρουσία πάντων. Έτσι διαδιδόταν και επιβαλλόταν κατά κράτος ο
λόγος του Κυρίου.

[8]  Εφεσ,  ΣΤ’ 12  Διότι  η πάλη μας δεν είναι  με  σάρκα και  αίμα [με  τους
ανθρώπους]  αλλά με τις  αρχές,  με τις  εξουσίες,  με  τους κοσμοκράτορες του
σκότους αυτής της εποχής, με τα πνεύματα της πονηρίας στους ουρανούς.

Παράρτημα

Ας  μη  νομίζει  κανείς  ότι  η  ιστορία  με  τα  δαιμόνια  ήταν
χαρακτηριστικό της  εποχής εκείνης,  το οποίο έχει  πλέον ατονήσει  ή
εξαλειφθεί.  Για  την  ύπαρξη  των  κακών  πνευμάτων  δεν  επιτρέπεται  να
αμφιβάλλει  ο  χριστιανός  διότι  1)  η  Αγία  Γραφή  μας  δίνει  περί  αυτού  τις
ισχυρότερες και πειστικότερες αποδείξεις…, 2) ο ίδιος ο Ιησούς εξόρκιζε τα κακά
πνεύματα…,  3)  ο  Ιησούς  έδωσε  στους  Αποστόλους  την  ίδια  εξουσία
(Καθολικός θεολόγος S.  Luegs,  1928. Αναφέρεται  από τον Karlheinz
Deschner  στο:  Η  εγκληματική  ιστορία  του  χριστιανισμού.  Αρχαία
χριστιανική  Εκκλησία.  Β’  Σκοταδισμός,  εκμετάλλευση,  καταστροφές.
ΚΑΚΤΟΣ, 2004, σελ. 97-8)



Ο λόγος είναι απλός: Το κακό δεν μπορεί να παραληφθεί, χωρίς να 
διαταραχτεί  η  συνολική  δομή.  Ο  Διάβολος  υπάρχει  (Καρδινάλιος  Joseph
Ratzinger -Ohh yes, ο πάπας Βενέδικτος ΙΣΤ’…- ό.π. σελ. 98)

Ας μην αντείπει κανείς ότι αυτοί που τα λένε αυτά είναι Καθολικοί,
άρα  αναξιόπιστοι,  διότι  είναι  σαφές  πως  η  Ορθόδοξη  θέση  είναι
ταυτόσημη, όπως σε όλα σχεδόν τα σημαντικά θέματα. Ιδού τι διδάσκει
ο Κύριλλος των Ιεροσολύμων: Ο σταυρός είναι ο τρόμος των δαιμονίων…
Τρομάζουν  μόνο  και  μόνο  βλέποντας  το  σημάδι  του.  Και  ο  Αντώνιος:
Σπεύδουν  να  εξαφανιστούν,  όταν  προστατεύουμε  τους  εαυτούς  μας  με  την
πίστη  και  το  σημάδι  του  σταυρού.  Απαριθμώντας  τα  ουσιαστικά
κατορθώματα του χριστιανισμού ο ίδιος ο Αθανάσιος αναφέρει τον 4ο
αιώνα στη δεύτερη κιόλας θέση την εξουσία πάνω στους δαίμονες (ό.π.
σελ. 97 & 111)

Ο χριστιανισμός πολέμησε αδυσώπητα τη μαγεία και τη δεισιδαιμονία
των  άλλων,  αλλά  η  δαιμονολογία  υπήρξε  (και  συνεχίζει  να  είναι)
κεντρικό  θέμα  στη  διδασκαλία  του.  Η  νίκη  κατά  των  δαιμόνων
αποτελεί  για  είκοσι  αιώνες  το  προαπαιτούμενο  των  πιστών,
προκειμένου να προσεγγίσουν τη σωτηρία, όπως προκύπτει και από το
απόσπασμα  από  την  επιστολή  του  Παύλου  προς  Εφεσίους  που
αναφέραμε. Αναπόφευκτα, ολόκληρο το πνευματικό οικοδόμημα του
χριστιανισμού διολισθαίνει προς την επικίνδυνη περιοχή της μαγείας
και της δεισιδαιμονίας, την οποία υποτίθεται πως αντιμάχεται. 

Οι χριστιανοί διανοητές είναι υποχρεωμένοι να βαδίζουν σε ιδιαίτερα
ολισθηρό  έδαφος,  με  τραγελαφικά,  πολλές  φορές,  αποτελέσματα.
Γράφει, για παράδειγμα, ο πολύς Τερτυλλιανός: Φέρτε έναν δαιμονισμένο
ενώπιον των δικαστικών σας εδράνων. Με διαταγή οποιουδήποτε χριστιανού θα
ομολογήσει  εκείνο  το  πνεύμα  ότι  είναι  δαίμονας,  ενώ  αλλού  ψεύδεται  και
παρουσιάζεται ως θεός. Εάν δεν ομολογήσει αμέσως ότι είναι δαίμονας, καθώς
δεν τολμά να εξαπατήσει χριστιανό, τότε χύστε το αίμα αυτού του επονείδιστου
όλων των χριστιανών.  Αλλά δεν πηγαίνει πίσω και ο σοφός Ωριγένης:
είναι της γνώμης ότι πρέπει να κάνουμε «σχολαστική εξέταση» σχετικά
με τα κακά πνεύματα, και γνωρίζει μάλιστα ότι μερικά εξορκίζονται
πιο εύκολα αν τους απευθυνθεί κανείς στα Αιγυπτιακά, άλλα δε «στη
γλώσσα των Περσών» κ.λ.π. (ό.π. σελ. 115 & 116)

Συμπληρωματικά επί του θέματος, παρατίθενται ορισμένα χωρία από
τον K. Deschner:  Ολόκληρη η ιστορία του χριστιανισμού είναι γεμάτη από
φαντάσματα. Σε κάθε άνθρωπο, σε κάθε ζώο μπορεί να κρύβεται ο Διάβολος
(…)  Οι  ορθόδοξοι  λόγιοι  μελετούσαν  συνεχώς  και  επισταμένα  «τα  κακά
πνεύματα», και έτσι μπόρεσαν να φτάσουν σε ένα σωρό διαπιστώσεις, αν και
πολλά πράγματα, όπως συμβαίνει συχνά στην επιστήμη, ήταν αντιφατικά, και
οι  απόψεις  διίσταντο,  πολλές  φορές  και  στους  ίδιους  τους  «Πατέρες»  Με
ιδιαίτερη ευχαρίστηση πλησιάζουν τα γεννήματα της κόλασης μοναχούς  και



εγκλείστους με τη μορφή γυναικών, συχνά τρομακτικών, αλλά και ελκυστικών,
πολύ σαγηνευτικών (…) πίστευαν ακράδαντα ότι αυτά τα «πνεύματα» μπορούν
να  συνουσιάζονται  με  τους  ανθρώπους,  όπως  το  έκαναν  οι  θεοί  –  μια
παραφροσύνη,  η  οποία  παίζει  αποφασιστικό  ρόλο  στη  δυτική  δοξασία  των
μαγισσών.  Και  η  συνουσία  τους  με  γυναίκες  των  ανθρώπων,  λέει  ο
Αυγουστίνος,  επιβεβαιώνεται  από  τόσους  χριστιανούς,  ώστε  θα  ήταν
αναίσχυντο  να  τη  διαψεύσουμε.  Ο  Αυγουστίνος  ισχυρίζεται  ότι  έχει  δει
περισσότερους από έναν δαίμονες, ήταν εκτός αυτού ακράδαντα πεπεισμένος για
την ύπαρξη πνευμάτων τα οποία παραμονεύουν τις γυναίκες’ πίστευε ότι μπορεί
κανείς να συμβουλευτεί πνεύματα, να κάνει συμβόλαια με το Διάβολο και να
συνουσιαστεί μαζί του. Κυρίως η αυθεντία του Αυγουστίνου στήριξε όλη αυτή
την πίστη σε δαίμονες και διαβόλους για πολλούς αιώνες, και με αυτό τον τρόπο
μεταβλήθηκε κι ο ίδιος στο «θεολόγο της παραφροσύνης περί μαγισσών».  Η
επιρροή  του  Αυγουστίνου  είναι  απεριόριστη  (…)  Και  εξακολουθεί  να
τρομοκρατεί τα χριστιανικά μυαλά και στους νεότερους χρόνους. Καθώς η κάθε
μορφής δαιμονολατρία, η κάθε δαιμονολογία οδηγεί αναγκαστικά στη μαγεία, ο
χριστιανός προστατεύεται από όλα τα φαντάσματα της κόλασης με τις ευλογίες
της Εκκλησίας, δηλαδή από λίγο ή πολύ επίσημη μαγεία.

Την πιο ολέθρια επιρροή άσκησε εδώ ο «Βίος Αντωνίου» (…) Γράφτηκε γύρω
στο 360 σε ελληνική γλώσσα και μεταφράστηκε σύντομα στη λατινική, έκανε
θραύση  σε  πωλήσεις.  Έγινε  μάλιστα  πρότυπο  της  ελληνικής  και  λατινικής
λογοτεχνίας των Βίων Αγίων. (…) σύμφωνα με τη γνώμη του Harnack «δεν
επέδρασε κανένα βιβλίο πιο αποτελεσματικά στην αποβλάκωση της Αιγύπτου,
της Δυτικής Ασίας και της Ευρώπης» από όσο αυτό το απαίσιο κατασκεύασμα
του αγίου Αθανασίου «του Μεγάλου», «ίσως είναι το πιο ολέθριο βιβλίο που
γράφτηκε  ποτέ».  Φέρει  «την  κύρια  ευθύνη  για  την  είσοδο  δαιμονίων,
θαυμάτων και  φαντασμάτων στην Εκκλησία»  (ό.π.  σελ.  116-7,  121-2,  123,
126, 127, 39)

Ως  αναπόφευκτο  αποτέλεσμα,  πάντοτε  ο  ιδεολογικός  αντίπαλος  (ο
αιρετικός, αλλά και ο πιστός κάποιας άλλης χριστιανικής ομολογίας)
ονομάζεται διάβολος ή όργανο του διαβόλου. Έτσι δικαιολογείται και
η εξόντωσή του, αν είναι δυνατόν, με κάθε μέσον.

Υστερόγραφο: Ας μη σπεύσουν κάποιοι της συμμαχίας των προθύμων
απολογητών να αναφωνήσουν μα τα λέει ο Deschner, άρα άκυρα! Οι
αναφερόμενες  πηγές  είναι  τσεκαρισμένες  και  οι  παρατιθέμενες
δαιμονολογίες  των  κορυφαίων  του  Χριστιανισμού  αυθεντικές  και
γραμμένες  με  κάθε  σοβαρότητα.  Επ’  αυτών,  ας  πουν  ό,τι  νομίζουν
σωστό – μονάχα μην αρχίσουν πάλι εκείνα τα μισοκακόμοιρα άλλα λέει
και άλλα εννοεί!



Το κήρυγμα του Ιησού

El Greco, Ιησούς

Ήδη  έχουν  αναφερθεί  μερικά  από  τα  θέματα  του  κηρύγματος  του
Ιησού,  όπως  περιγράφονται  στα  Ευαγγέλια.  Στη  συνέχεια  θα  γίνει
προσπάθεια  αναφοράς  στα  υπόλοιπα,  όχι  σε  όλα,  συνήθως  με  ένα
σύντομο σχολιασμό.

Ο Ιησούς αναφέρεται στη βλασφημία του Αγίου Πνεύματος [1]:  και
ός αν είπη λόγον κατά του υιού του ανθρώπου, αφεθήσεται αυτώ’ ός δ’ αν είπη
κατά του Πνεύματος του Αγίου, ουκ αφεθήσεται αυτώ ούτε εν τω νυν αιώνι
ούτε  εν  τω  μέλλοντι.  Ο  λόγος,  όπως  αναφέρει  ο  Μάρκος:  ότι  έλεγον,
πνεύμα ακάθαρτον  έχει.  Συνεπώς η βαρύτητα που δίδει  ο Ιησούς στην



βλασφημία  του  Αγίου  Πνεύματος  έχει  καθαρά  πρακτική  (πολιτική)
αφετηρία –την ανάγκη αποτροπής της  κατηγορίας  που απευθύνεται
στο πρόσωπό του, ότι κατέχεται από ακάθαρτο πνεύμα και δεν φέρει το
Πνεύμα το Άγιον του βιβλικού Θεού. Αλλά η προειδοποίηση αυτή δεν
έχει  άλλο  νόημα  από  την  αυτοπροστασία  του  ιού  του  ανθρώπου:
Ουδείς ποτέ διανοήθηκε να τα βάλει με το Άγιο Πνεύμα του Θεού (και
γιατί,  άλλωστε;).  Αντιθέτως,  η  κατηγορία  των  Φαρισαίων  στρέφεται
κατά  των  δαιμόνων.  Άλλωστε,  είναι  εξαιρετικά  σύνηθες  φαινόμενο,
όταν συζητούν θεολόγοι διαφορετικών πεποιθήσεων, ο ένας να θεωρεί
τον άλλον ως κατεχόμενον από δαιμόνια.

Ο Ιησούς υποστηρίζει ότι το κακό βρίσκεται μέσα στον άνθρωπο [2]:
Ουδέν έστι έξωθεν του ανθρώπου εισπορευόμενον εις αυτόν ό δύναται αυτόν
κοινώσαι,  αλλά τα εκπορευόμενα έστι τα κοινούντα τον άνθρωπον.  Και όταν
εισήλθεν εις οίκον από του όχλου, επηρώτων αυτόν οι μαθηταί αυτού περί της
παραβολής. Και λέγει αυτοίς’ ούτω και ημείς ασύνετοι έστε; Ούπω νοείτε ότι
παν το έξωθεν εισπορευόμενον εις τον άνθρωπον ου δύναται αυτόν κοινώσαι;
Ότι ουκ εισπορεύεται αυτού εις την καρδίαν, αλλ’ εις την κοιλίαν, και εις τον
αφεδρώνα εκπορεύεται, καθαρίζον πάντα τα βρώματα. Έλεγε δε ότι το εκ του
ανθρώπου εκπορευόμενον,  εκείνο  κοινοί  τον άνθρωπον.  Έσωθεν  γαρ εκ  της
καρδίας  των  ανθρώπων  οι  διαλογισμοί  οι  κακοί  εκπορεύονται,  μοιχείαι,
πορνείαι,  φόνοι,  κλοπαί,  πλεονεξίαι,  πονηρίαι,  δόλος,  ασέλγεια,  οφθαλμός
πονηρός, βλασφημία, υπερηφανία, αφροσύνη. Πάντα ταύτα τα πονηρά έσωθεν
εκπορεύεται και κοινοί τον άνθρωπον. 

Πρόκειται για ένα από τα πλέον σημαντικά σημεία του κηρύγματος
του  Ιησού  –  και  ένα  από  τα  ελάχιστα  που  αφορά  κάποιο  άλλο
αντικείμενο πέρα από τα συνήθη (αποστολή Ιησού, σχέσεις με Πατέρα-
Θεό,  κανόνες  κοινωνικής  συμπεριφοράς).  Η  πλήρης  απαξίωση  του
ανθρώπου είναι προϋπόθεση για να αφεθεί αυτός στη συνέχεια άνευ
όρων στα χέρια του Θεού (δηλ. των προφητών του Θεού) προκειμένου
να σωθεί. Ο Ιησούς ομιλεί εδώ ως τυπικός θεολόγος, γι’ αυτό και, πολύ
χαρακτηριστικά,  παραλείπει  να  αναφερθεί  στα  θετικά  τα  οποία
προέρχονται  από  το  εσωτερικό  του  ανθρώπου:  φιλία,  αγάπη  του
ωραίου, σεβασμός της φύσης, επιδίωξη του αγαθού, δημιουργικότητα,
καλλιτεχνική  δημιουργία,  έρωτας,  φιλανθρωπία  και  φιλαλληλία
(ακόμα καλύτερα: επιδίωξη κοινωνικής δικαιοσύνης), συντροφικότητα,
αφοσίωση  σε  παιδιά  ή  γονείς,  αυτοθυσία  (ενίοτε)  για  το  καλό  της
κοινότητας, λαχτάρα για ελευθερία, επιδίωξη του ποιητικώς υπάρχειν,
καλώς εννοούμενος αυτοσεβασμός και αυτοκατάφαση, πολιτική σκέψη
και πράξη – και επιπλέον σεμνότητα, ευπραξία, έρωτας για γνώση και
φιλοσοφία. Όλα αυτά αγνοούνται, για να προβληθούν μια ντουζίνα
κακά  (πραγματικά  ή  υποτιθέμενα)  εκ  των  οποίων  τα  τέσσερα
σεξουαλικής φύσης.

Δεν είναι παράξενο να μιλάει έτσι ένας Εβραίος  ραβί, της εποχής του
Ιησού.  Είναι,  ωστόσο, αξιοπερίεργο το γεγονός ότι υπάρχουν ακόμα



άνθρωποι  που  ενστερνίζονται  το  συγκεκριμένο  μηδενιστικό  (και
διχαστικό) κήρυγμα για την ανθρώπινη φύση.

Ο Ιησούς ομιλεί περί της σωτηρίας της ψυχής [3]: ός γαρ αν θέλη την
ψυχήν αυτού  σώσαι,  απολέσει  αυτήν’  ός  δ’  αν  απολέση  την  εαυτού  ψυχήν
ένεκεν εμού και του ευαγγελίου, ούτος σώσει αυτήν.  Και στον Ματθαίο:  ο
ευρών την  ψυχήν αυτού  απολέσει  αυτήν και  ο  απολέσας  την  ψυχήν αυτού
ένεκεν  εμού  ευρήσει  αυτήν.  Οι  λογικές  αυτές  αντιφάσεις  γίνονται
κατανοητές  αν  ληφθεί  υπόψη  ότι  το  κήρυγμα  του  Ιησού  έχει  ως
αφετηρία πως η ενθάδε ζωή (άρα και η ενθάδε ψυχή) είναι απολύτως
μηδαμινής αξίας, συγκρινόμενη με την άλλη ζωή, όπου η βασιλεία των
ουρανών.  Από  κοινωνική,  ιστορική  και  πολιτική  σκοπιά,  είναι  μεν
λυπηρό,  αλλά  όχι  και  καταστροφικό,  αν  κάποιος  επιμένει  ότι  η
παρούσα ζωή του δεν είναι και τόσο πολύτιμη,  εν όψει της αιώνιας
ζωής.  Τα  προβλήματα  αρχίζουν  όταν  οι  έχοντες  τέτοιες  απόψεις
αποκτούν  εξουσία  –  και  την  ασκούν  εις  βάρος  των  ανθρώπων που
θεωρούν ότι μόνο η ενθάδε ζωή έχει αξία (όπως πολλοί στην ελληνική
παράδοση,  αρχαία  και  νεότερη)  ή  απλώς  είναι  αιρετικοί,  που
αντιλαμβάνονται  τη  σωτηρία  τους  κάπως  διαφορετικά  από  την
Ορθοδοξία, δηλαδή την επικρατούσα άποψη. Το πρόβλημα συνίσταται
στο ότι ο χριστιανός που κατέχει εξουσία την χρησιμοποιεί πολιτικά
(δηλαδή μεταχειρίζεται αδίσταχτα την κρατική βία) για να επιβάλλει
τις απόψεις του στους άλλους, μη έχοντας σε καμιά εκτίμηση την ίδια
τη ζωή τους – πολύ περισσότερο την αξιοπρέπεια και την ελευθερία
τους [4]. Το ίδιο δηλαδή πρόβλημα που προκύπτει για τους ανθρώπους
σε όλα τα μήκη και τα πλάτη της Γης από όλες τις θεοκρατίες όλων των
εποχών – και της δικής μας, φυσικά. 

Ο Ιησούς περί ταπεινώσεως  [5]:  Και καθίσας εφώνησε τους δώδεκα και
λέγει  αυτοίς’  ει  τις  θέλει  πρώτος  είναι,  έσται  πάντων  έσχατος  και  πάντων
διάκονος – Ουχ ούτω δε έσται εν υμίν, αλλ’ ός`αν θέλη γενέσθαι μέγας εν υμίν,
έσται  υμών διάκονος,  και  ος  αν θέλη υμών γενέσθαι  πρώτος,  έσται  πάντων
δούλος. Και στον Ματθαίο: Αμήν λέγω υμίν, εάν μη στραφείτε και γένησθε
ως  τα  παιδία,  ου  μη  εισέλθητε  εις  την  βασιλείαν  των  ουρανών.  Όστις  ουν
ταπεινώσει εαυτόν ως το παιδίον τούτο, ούτος έστιν ο μείζων εν τη βασιλεία
των  ουρανών.  Ο Λουκάς  αναφέρει  [6]:  ο  γαρ  μικρότερος  εν  πάσιν  υμίν
υπάρχων, ούτος εστι μέγας.

Ίσως δεν υπάρχει άλλη διδαχή του Ιησού που να καταπατήθηκε τόσο
συστηματικά, επίμονα και απόλυτα από ίδιους τους οπαδούς του. Ήδη
μέσα  στα  Ευαγγέλια  περιγράφονται  περιστατικά…  αγνής
φιλοπρωτίας,  τα οποία ο Ιησούς καταδικάζει  και  καταστέλλει  [7].  Ο
χορός όμως ξεκινά αμέσως μετά: οι Πράξεις,  αλλά και οι Επιστολές,
τόσο του Παύλου,  όσο και οι Καθολικές,  είναι γεμάτες από σχετικές
αφηγήσεις  –πάντα με αντικείμενο την φιλοπρωτία και την επιδίωξη
της  εξουσίας,  έστω  και  μέσα  στις  ολιγάριθμες  πρωτοχριστιανικές
ομάδες.



Αλλά και στους πολλούς αιώνες που ακολούθησαν, οι χριστιανοί έχουν
να  επιδείξουν  σχεδόν  αποκλειστικά  αντίστοιχες  συμπεριφορές.
Ιδιαίτερο ενδιαφέρον, ωστόσο, παρουσιάζουν οι περιπτώσεις εκείνων –
κυρίως μοναχών – που επιδίωκαν την διάκριση (με τη... λαϊκή σημασία
της λέξης)  μέσω της υποκριτικής ταπείνωσης που επέλεγαν ως τρόπο
ζωής.  Αν η επιλογή τους ήταν αυθεντική και όχι υποκριτική δεν θα
τους  γνωρίζαμε  καν  –  και  δεν  αποκλείω  καθόλου  να  υπήρξαν  και
τέτοιοι  άνθρωποι.  Οι  άλλοι,  όμως,  που  αναδείχτηκαν  μέσω  της
προβολής  και  της  αξιοποίησης  της  δήθεν  ταπεινώσεώς  τους  και
ονομάστηκαν άγιοι,  όσιοι,  διδάσκαλοι  κλπ,  αλλά κατέλαβαν κιόλας
υψηλά εκκλησιαστικά αξιώματα, είναι προφανές ότι δεν μπορούν να
συγκινήσουν παρά μόνο τους απελπιστικά αφελείς.  Χρησιμοποιώ τη
λέξη  δήθεν,  για  να  τονίσω  ότι  όλοι  αυτοί  χρησιμοποίησαν  την
ταπείνωση ως μέθοδο και τεχνική αυτοκατάφασης και αυτοπροβολής
και ως άλλοθι για την προώθηση του κεντρικού τους στόχου, δηλαδή
της ανάδειξης  του Εγώ τους και την κατάληψη μιας επίζηλης θέσης
στην ιδιότυπη χριστιανική επετηρίδα αξιών– έστω με ακραίους ή και
παθολογικούς τρόπους.

Ο Ιησούς και ποιος είναι μαζί του [8]: Απεκρίθη αυτώ ο Ιωάννης λέγων’
διδάσκαλε,  είδομεν τινά εν τω ονοματί  σου εκβάλλοντα δαιμόνια  [9]  ός ουκ
ακολουθεί ημίν, και εκωλύσαμεν αυτόν, ότι ουκ ακολουθεί ημίν. Ο δε Ιησούς
είπε’ μη κωλύετε αυτόν (…) ός γαρ ουκ έστι καθ’ υμών, υπέρ υμών έστιν.  Ο
Λουκάς  έχει  αποδώσει  τον  λόγο  του  Ιησού  με  δύο
αλληλοαποκλειόμενες εκδοχές [10]: ός γαρ ουκ έτσι καθ΄ημών, υπέρ υμών
εστιν, αλλά και: ο μη ων μετ’ εμού κατ’ εμού εστι, και ο μη συνάγων μετ’ εμού
σκορπίζει.

Πρόκειται  για  μια  από  τις  πολλές  αλληλοαποκλειόμενες  και
αντιφατικές εκδοχές του κηρύγματος του Ιησού. Είναι πιθανόν αυτό να
οφείλεται στην ανεπάρκεια των συγγραφέων – δεν αποκλείεται όμως
καθόλου ο Ιησούς να είπε και τούτο και εκείνο, όπως φαίνεται να έχει
κάνει και σε άλλες περιπτώσεις. Η πρώτη εκδοχή  (ός γαρ ουκ έστι καθ’
υμών,  υπέρ  υμών  έστιν) φανερώνει  αισιοδοξία  και  ανωτερότητα.  Η
δεύτερη εκδοχή (ο μη ων μετ’ εμού κατ’ εμού εστι ) προδίδει ανασφάλεια
και νοοτροπία ηγέτη σέχτας. Κατά τη διάρκεια της διδασκαλίας του,
μπορεί  πράγματι  ο  Ιησούς  να  είπε  και  το  ένα  και  το  άλλο.  Οι
αντιφάσεις  του  Ιησού  μπορεί  να  εξηγούνται  πολύ  απλά:  να
αντικατοπτρίζουν την εξέλιξη της σκέψης ενός ανθρώπου που ξεκίνησε
γεμάτος  αισιοδοξία  για  να  σώσει  τον  κόσμο  και  αναγκάστηκε  να
συγκρουστεί, μέχρι το θάνατό του, με τις εξουσίες του κόσμου.

Ο Ιησούς περί της αποκοπής των οργάνων που σκανδαλίζουν [11]:
Και εάν σκανδαλίζη σε η χειρ σου, απόκοψον αυτήν (…) Και εάν ο πους σου
σκανδαλίζη σε, απόκοψον αυτόν (…) Και εάν ο οφθαλμός σου σκανδαλίζη σε,



έκβαλε  αυτόν  (…)  Είναι  οι  αναπόφευκτες  συνέπειες  που  πρέπει  να
υποστεί ο άνθρωπος εξαιτίας του βαθύτατου αισθήματος ενοχής που
του δημιουργεί το κακό που βρίσκεται μέσα του και η αγωνία της 
αμαρτίας. Επόμενο βήμα, η απαραίτητη στον άνθρωπο αυτοκατάφαση
να  επιδιώκεται  μέσω  της  ταπείνωσης  και  (πολλές  φορές)  του
αυτοεξευτελισμού. Κυρίως όμως μέσω της παράδοσής του στις τεχνικές
(και την εκμετάλλευση) των επαγγελματιών της θρησκείας. 

Ο Ιησούς και η διδασκαλία περί του παιδίου  [12]:  και λαβών παιδίον
έστησεν αυτό εν μέσω αυτών, και εναγκαλισάμενος αυτό είπεν αυτοίς’ ός εάν έν
των τοιούτων παιδίων δέξηται επί τω ονόματί μου, εμέ δέχεται’ και ός αν εμέ
δέξητε, ουκ εμέ δέχεται, αλλά τον αποστείλαντά με.  Μπορεί άραγε να γίνει
κάποια συσχέτιση των αναφορών του Ιησού στα παιδιά με το παιδός η
βασιλείη  του  Ηρακλείτου;  Νομίζω,  όχι.  Ο  Ιησούς  αντιμετωπίζει  τα
παιδιά, όπως και όλα τα πράγματα, τα γεγονότα, τους ανθρώπους, ως
ενισχυτικά,  διδακτικά  στοιχεία,  σχετικά  με  την  κατανόηση  και  την
αποδοχή της προσωπικής του αποστολής, χωρίς να αποδίδει σε αυτά
κάποιο  φιλοσοφικό  συμβολισμό  –  που δεν  τον  ενδιαφέρει  άλλωστε.
Αντίθετα, το απόσπασμα του Ηρακλείτου συμπυκνώνει και εμπεριέχει,
με εκπληκτική ποιητική έκφραση,  μια (αξεπέραστη…) προσέγγιση σε
βασικότατες  έννοιες:  χρόνος,  τυχαίο,  απρόσμενο,  παιγνίδι  του
γίγνεσθαι,  απουσία  τέλους  (σκοπού)  του  κόσμου.  Δε  νομίζω ότι  έχει
νόημα να συγκρίνουμε ή να συσχετίζουμε διδασκαλίες που κινούνται
σε διαφορετικά, εντελώς ασύμπτωτα, πεδία. Πέραν αυτού, κάτι τέτοιο
είναι εντελώς άδικο για έναν από τους δύο.

Ο Ιησούς περί της ανταποδόσεως  [13]:  Αποκριθείς  δε  ο  Ιησούς  είπεν’
αμήν λέγω υμίν, ουδείς έστιν ός αφήκεν οικίαν ή αδελφούς ή αδελφάς ή πατέρα
ή  μητέρα  ή  γυναίκα  ή  τέκνα  ή  αγρούς  ένεκεν  εμού  και  του  ευαγγελίου,
εάν μη λάβει εκατονταπλασίονα νυν εν τω καιρώ τούτω οικίας και αδελφούς και
αδελφάς και πατέρα και μητέρα και τέκνα και αγρούς μετά διωγμών, και εν τω
αιώνι  τω  ερχομένω  ζωήν  αιώνιον.  Πολλοί  δε  έσονται  πρώτοι  έσχατοι  και
έσχατοι πρώτοι.

Ο Ιησούς  δεν  αφήνει  καμιά αμφιβολία:  οι  πιστοί  του θα πρέπει,  σε
πρώτη φάση, να εγκαταλείψουν τα πάντα για να τον ακολουθήσουν
(κάτι απολύτως απαραίτητο για τη διάδοση της διδασκαλίας), αλλά θα
αποζημιωθούν επί εκατό, λίαν προσεχώς,  σε αυτή τη ζωή.  Όχι μόνο
αυτό,  αλλά  θα  κερδίσουν  και  την  αιώνιο  ζωή.  Ο  Ιησούς  θεσπίζει
ισχυρότατα  κίνητρα:  από  τη  στιγμή  που  αποδέχεται  κάποιος  την
αλήθεια των λόγων του και ακολουθεί τις προτροπές του, είναι σαν να
έχει κάνει την πλέον σίγουρη και αποδοτική επένδυση του κεφαλαίου
του [14].  Αναλογικά,  τα επαναστατικά,  κομμουνιστικά κόμματα του
περασμένου αιώνα καλούσαν τους οπαδούς τους να εγκαταλείψουν ή
να διακινδυνεύσουν τα πάντα, ενόψει της φωτεινής και αψεγάδιαστης
κομμουνιστικής πολιτείας [15] – κάτι σαν την επιδίωξη της βασιλείας
των ουρανών.



Ο Ιησούς αξιολογεί τις δυο πιο σημαντικές εντολές  [16]:  ο δε Ιησούς
απεκρίθη αυτώ ότι πρώτη πάντων εντολή’ άκουε Ισραήλ, Κύριος ο Θεός ημών
Κύριος εις έστι’ και αγαπήσεις Κύριον τον Θεόν σου εξ όλης της καρδίας σου
και εξ όλης της ψυχής σου και εξ όλης της διανοίας σου και εξ όλης της ισχύος
σου. Αύτη πρώτη εντολή. Και δευτέρα ομοία αύτη’ αγαπήσεις τον πλησίον σου
ως εαυτόν. Μείζων τούτων άλλη εντολή ουκ έστι. Η πρώτη εντολή ανοίγει
διάπλατα το δρόμο για την ιεροποίηση της πολιτικής σκοπιμότητας,
δηλαδή  του  ανθρώπινου  συμφέροντος,  το  οποίο  μεταφέρεται  στις
(δήθεν)  επιθυμίες  του  Θεού.  Η  δεύτερη  έχει  νόημα  μόνο  αν  δεν
συγκρούεται  με  την πρώτη,  η  οποία εκφράζει  ατομικά ή συλλογικά
(κοινοτικά, φυλετικά, εθνικά) συμφέροντα. Δηλαδή, δεν έχει. 

Ο Ιησούς περί πληρώσεως του νόμου και των προφητών  [17]:  Μη
νομίσητε  ότι  ήλθον  καταλύσαι  τον  νόμον  ή  τους  προφήτας’  ουκ  ήλθον
καταλύσαι, αλλά πληρώσαι. Αμήν γαρ λέγω ημίν, έως αν παρέλθη ο ουρανός
και η γη, ιώτα εν ή μια κεραία ου μη παρέλθη από του νόμου έως αν πάντα
γένηται.

Η  βαρυσήμαντη  αυτή  δήλωση  του  Ιησού  τείνει  να  αγνοείται
συστηματικά από ορισμένους ημετέρους (συνήθως νεοφώτιστους, τέως
μαρξιστές)  Ορθοδόξους  συγγραφείς,  οι  οποίοι  φαντάζονται  ότι  η
Ορθοδοξία  είναι  μια  αμιγώς  Ελληνική  υπόθεση,  με  ελάχιστα  και
δευτερεύοντα  εβραϊκά  δάνεια.  Ωστόσο,  η  πλήρωση  του  (Εβραϊκού)
νόμου διαπερνά σαν κόκκινη γραμμή όλο το κήρυγμα του Ιησού,  ο
οποίος  ερμηνεύει  και  νομιμοποιεί  την  παρουσία  του  ως  Μεσσία
επικαλούμενος αυτόν ακριβώς το νόμο και τα βιβλικά κείμενα. Το ίδιο
κάνει και ο Παύλος [18] και όλοι οι άλλοι μαθητές, απόστολοι κλπ. Το
αν  και  κατά  πόσο  οι  Έλληνες  Πατέρες  τροποποίησαν  τις  βασικές
βιβλικές θέσεις, κατά τους επόμενους αιώνες, είναι μια άλλη υπόθεση
[19].

Ο  Ιησούς  κάνει  προσθήκες  και  τροποποιήσεις  σε  εντολές  και
κανόνες  της  μωσαϊκής  παράδοσης  [20]:  Την  εντολή  ου  φονεύσεις  ο
Ιησούς την επεκτείνει και στην απαγόρευση της εκδήλωσης οργής κατά
του αδελφού.  Το  ου  μοιχεύσεις,  ως  ορισμός,  επίσης  επεκτείνεται  [21]:
Εγώ δε λέγω υμίν ότι πας ο βλέπων γυναίκα προς το επιθυμήσαι αυτήν ήδη
εμοίχευσεν  αυτήν  εν  τη  καρδία  αυτού.  Στο  σημείο  αυτό  ο  ρυθμιστικός
κοινωνικός ρόλος των εντολών του μωσαϊκού νόμου εγκαταλείπεται ως
ανεπαρκής  και  εισάγεται  (αγνοώ  την  πηγή,  υποθέτω  από  κάποια
Εβραϊκή  σέχτα της  εποχής)  η  έννοια  της  αμαρτίας  του λογισμού,  η
οποία  θα  οδηγήσει  σε  απίστευτες  στρεβλώσεις.  Ο  λόγος  είναι  ότι  ο
στόχος, δηλαδή η ηθική τελειότητα, όπως την εννοεί εδώ ο Ιησούς, ως
καταστολή ακόμα και κάθε ερωτικής σκέψης και επιθυμίας εκτός του
(νόμιμου) γάμου, είναι εντελώς ασύμβατος με την ανθρώπινη φύση.
Φυσικά, αν οι θρησκείες περιορίζονταν στο να διδάσκουν τα σχετικά
και όποιος ήθελε, προαιρετικά, να τα ακολουθεί, δεν θα υπήρχε κανένα



πρόβλημα.  Νοικοκύρης  είσαι,  μακαρόνια  τρως, λέει  μια  μανιάτικη
έκφραση  –  η  νεοελληνική,  λαϊκή,  απόδοση  της  πεμπτουσίας  του
Διαφωτισμού. Δυστυχώς όμως, δεν γίνεται έτσι… Οι δυτικές κοινωνίες
πέρασαν  από  τη  μια  στρέβλωση (την  απαγόρευση  του  έρωτα)  στην
άλλη (τον αχαλίνωτο ερωτισμό) μη έχοντας ακόμα βρει την ισορροπία
του μηδέν άγαν.

Αλλά και τα περί διαζυγίου αλλάζουν [22]: Ερέθη δε’ ος αν απολύση την
γυναίκα αυτού, δότω αυτή αποστάσιον. Εγώ δε λέγω υμίν ότι ος απολύση την
γυναίκα  αυτού  παρεκτός  λόγου πορνείας,  ποιεί  αυτήν μοιχάσθαι,  και  ος  εάν
απολελυμένην  γαμήση,  μοιχάται.  Και  σύμφωνα  με  τη  διατύπωση  του
Λουκά [23]: πας ο απολύων την γυναίκα αυτού και γαμών ετέραν μοιχεύει, και
πας ο απολελυμένην υπό ανδρός γαμών μοιχεύει.  Είναι μια αντίληψη που
προκάλεσε τεράστια κοινωνικά προβλήματα, ιδιαίτερα στις καθολικές
χώρες (π.χ. Ιταλία), όσες είχαν μετατρέψει την προτροπή του Ιησού σε
νόμο του κράτους. Αυτό ακριβώς συνιστά τη θεοκρατία: Η θρησκεία
που  κυριαρχεί,  επιβάλλει  υποχρεωτικά  τις  αντιλήψεις  της  για  τον
τρόπο  ζωής  των  ανθρώπων  σε  όλους,  μετατρέποντας  την  πίστη  σε
εργαλείο  ολοκληρωτικής  πολιτικής.  Υποθέτω  ότι  ο  ίδιος  ο  (πολλές
φορές  αναρχικός  αλλά  και  συγκαταβατικός  με  τους...  αμαρτωλούς)
Ιησούς  θα  απεχθανόταν  αυτή  την  εξέλιξη  –διαστρέβλωση  της
διδασκαλίας του.

Ο Ιησούς αποτρέπει τον όρκο και λέγει [24]: έστω ο λόγος υμών ναι ναι,
ου ου’ το δε περισσόν τούτων εκ του πονηρού έστιν.  Κατόπιν αυτού είναι
απορίας  άξιον  γιατί  οι  Έλληνες  Ορθόδοξοι  πολίτες  καλούνται  να
ορκίζονται  επί  του  ιερού  Ευαγγελίου στα  δικαστήρια.  Ή  ότι  οι
εκλεγμένοι  πολιτικοί  άρχοντες  ορκίζονται  ενώπιον  της  Αγίας  και
Ομοουσίου  και  Αδιαιρέτου  Τριάδος,  ιεροποιώντας  (ουσιαστικά:
περνώντας στην περιοχή της δεισιδαιμονίας) ένα απλό και αυτονόητο
καθήκον  πριν  αναλάβουν  την  εξουσία:  να  υποσχεθούν  ότι  θα
χειριστούν την εξουσία τους σύμφωνα με τους νόμους της υφιστάμενης
πολιτείας.

Αλλά και τα περί ανταπόδοσης του κακού, αλλάζουν δραματικά [25]:
Ηκούσατε ότι ερρέθη, οφθαλμόν αντί οφθαλμού και οδόντα αντί οδόντος. Εγώ
δε λέγω υμίν μη αντιστήναι τω πονηρώ’ αλλ’ όστις σε ραπίσει επί την δεξιάν
σιαγόνα, στρέψον αυτώ και την άλλην’ και τω θέλοντί σοι κριθήναι και τον
χιτώνα σου λαβείν, άφες αυτώ και το ιμάτιον’ και όστις σε αγγαρεύσει μίλιον έν,
ύπαγε  μετ’  αυτού  δύο.  Περιττό  να  τονίσουμε  πόσο  απέχει  αυτή  η
αντίληψη  από  την  αρχαία  και  τη  νέα  ελληνική  αντίστοιχη  περί
αξιοπρέπειας  και  αυτοκατάφασης.  Η  Ορθοδοξία  δίδασκε  αυτές
ακριβώς  τις  αρχές  των  Ευαγγελίων  στους  Έλληνες  ραγιάδες  –  και
αφόριζε  όσους  αμφισβητούσαν  εμπράκτως  την  μοίρα  τους  –  δεν
ήθελαν  δηλαδή  να  ζήσουν  πλέον  ως  πολιτικοί,  οικονομικοί  και
κοινωνικοί δούλοι, αλλά ως ελεύθεροι άνθρωποι [26].



Η εικόνα ολοκληρώνεται με την αναφορά στην  αγάπη του πλησίον
[27]: Ηκούσατε ότι ερρέθη, αγαπήσεις τον πλησίον σου και μισήσεις τον εχθρόν
σου.  Εγώ  δε  λέγω  υμίν,  αγαπάτε  τους  εχθρούς  ημών,  ευλογείτε  τους
καταρωμένους υμάς, καλώς ποιείτε τοις μισούσιν υμάς και προσεύχεσθε υπέρ
των επηρρεαζόντων υμάς και διωκόντων υμάς (…) εάν γαρ αγαπήσητε τους
αγαπώντας υμάς, τίνα μισθόν έχετε; [28] Ουχί και οι τελώναι το αυτό ποιούσι;
Πρόκειται για μια από τις πιο εντυπωσιακές (και άνευ αντικρίσματος)
διδασκαλίες του Ιησού. Για τους ανθρώπους η συγκεκριμένη προτροπή
μοιάζει  με  εξωφρενική  παραδοξολογία  –  γι’  αυτό  και  ουδέποτε  της
έδωσαν  σημασία.  Εξυπακούεται  ότι  οι  πρώτοι  που  αγνόησαν
συστηματικά και διαχρονικά την συγκεκριμένη εντολή του Ιησού, ήταν
οι ίδιοι οι χριστιανοί.

Ο  Ιησούς  περί  ελεημοσύνης,  προσευχής,  νηστείας,  θησαυρών  και
αμεριμνησίας [29]: Προσέχετε την ελεημοσύνην υμών μη ποιείν έμπροσθεν
των ανθρώπων προς το θεαθήναι αυτοίς’ ει δε μήγε, μισθόν ουκ έχετε παρά των
πατρί  υμών τω εν τοις  ουρανοίς.  Προσευχόμενοι  δε  μη βατολογήσετε ως οι
εθνικοί’  δοκούσι γαρ ότι  εν τη πολυλογία αυτών εισακουσθήσονται.  Μη ουν
μεριμνήσετε λέγοντες τι φάγωμεν ή τι πίωμεν ή τι περιβαλλόμεθα; Πάντα γαρ
ταύτα τα έθνη επιζητεί’ οίδε γαρ ο πατήρ υμών ο ουράνιος ότι χρήζετε τούτων
απάντων.  Προς  μεγάλο  σκανδαλισμό  ορισμένων  νεοφωτίστων  που
διατυμπανίζουν ότι πιστεύουν δωρεάν, ο Ιησούς ουδέποτε παραλείπει
να αναφερθεί στον  ανταποδοτικό μισθό, ακολουθώντας, προφανώς, την
εβραϊκή βιβλική παράδοση. Τώρα γιατί οι νεοφώτιστοι τα βάζουν με
τους προτεστάντες (και εμμέσως με τον Ιησού) επί του θέματος, είναι
μια άλλη ιστορία. Τα απαξιωτικά σχόλια για τους εθνικούς (πιθανόν
να μην είναι αυθεντικά, αλλά μεταγενέστερες προσθήκες) είναι απλώς
άτοπα –και στη ρατσιστική λογική του εκλεκτού έθνους.

Ο Ιησούς για την αίτηση προς τον Θεό [30]: Αιτείται και δοθήσετε υμίν,
ζητείτε, και ευρήσετε, κρούετε και ανοιγήσεται. ‘Η τις έστιν εξ υμών άνθρωπος,
ός  αν  αιτήση  ο  υιός  αυτού  άρτον,  μη  λίθον  επιδώσει  αυτώ;  Και  εάν  ιχθύν
αιτήση, μη όφιν επιδώσει αυτώ; Ει ουν υμείς, πονηροί όντες, οίδατε δόματα
αγαθά  διδόναι  τοις  τέκνοις  υμών,  πόσω  μάλλον  ο  πατήρ  υμών  ο  εν  τοις
ουρανοίς δώσει αγαθά τοις αιτούσιν αυτόν; Οι θέσεις αυτές προτρέπουν στην
εγκατάλειψη των υποθέσεων του ανθρώπου στα χέρια του Θεού –κάτι
που έχει  αποδειχθεί άκρως αναποτελεματική μέθοδος, άπειρες  φορές
έκτοτε.  Η ανατολίτικη αυτή νοοτροπία καλύπτει και τις ενδεχόμενες
αστοχίες:  έστι  ήθελε  ο  Θεός…  και  απαλλάσσει  τον  άνθρωπο  από  το
βάρος της ευθύνης για τις επιλογές του. Αντίθετα, οι ευσεβείς αρχαίοι
Έλληνες πρέσβευαν το συν Αθηνά και χείρα κίνει, ενώ οι νεοέλληνες λένε
το  ίδιο  πράγμα διαφορετικά:  καλός  ο  αγιασμός,  μα  πάρε  και  μια  γάτα!
Εκφράζουν έτσι τον βαθύτατο σκεπτικισμό τους για το κατά πόσον ο
Θεός ασχολείται με την επίλυση των δικών τους προβλημάτων –άσχετα
αν (καλού κακού) επικαλούνται και τον (όποιον) Θεό προς ενίσχυση.



Ο Ιησούς περί της στενής πύλης [31]: Εισέλθετε δια της στενής πύλης’ ότι
πλατεία η πύλη και ευρύχωρος η οδός η απάγουσα εις την απώλειαν, και πολλοί
εισίν  οι  εισερχόμενοι  δι’  αυτής.  Τι  στενή η πύλη και  τεθλιμμένη η οδός  η
απάγουσα εις την ζωήν, και ολίγοι εισίν οι ευρίσκοντες αυτήν!  Εδώ έχουμε
μια χαρακτηριστική εκδοχή της  λογικής που διέπει  τις  θρησκευτικές
σέχτες: Η σωτηρία επιτυγχάνεται μόνο δια της αποφυγής της χαράς,
της  ηδονής  και  της  ευχαρίστησης  στην  παρούσα  ζωή!  Οι  μεγάλες
Εκκλησίες δεν τολμούν βέβαια να διακηρύξουν κάτι τέτοιο –κι αν το
κάνουν δεν το εννοούν ούτε γι’ αστείο! Οι φανατικοί, όμως, ανάμεσα
στους  πιστούς  είναι  δυνατόν  να  το  πάρουν  τις  μετρητοίς  και  να
αναζητήσουν  την  ζωήν  πορευόμενοι  δια  της  τεθλιμμένης  οδού  –που
σημαίνει αλύπητη καταπίεση της σεξουαλικότητας και μιας εικοσάδας
ακόμη  απολύτως  φυσιολογικών  χαρακτηριστικών  της  ανθρώπινης
φύσης. Η λογική που βρίσκεται ακριβώς στον αντίποδα θεωρεί ότι η
παρούσα ζωή είναι η μόνη που πρέπει να μας απασχολεί και πρέπει να
τη ζούμε όσο το δυνατόν καλύτερα –  με αξιοπρέπεια και ελευθερία.

Ο  Ιησούς  και  οι  ψευδοπροφήτες  [32]:  προσέχετε  δε  από  των
ψευδοπροφητών, οίτινες έρχονται προς υμάς εν ενδύμασι προβάτων, έσωθεν δε
εισι  λύκοι  άρπαγες.  Ου πας ο  λέγων μοι  Κύριε  Κύριε,  εισελεύσεται  εις  την
βασιλείαν  των  ουρανών,  αλλ’  ο  ποιών  το  θέλημα  του  πατρός  μου  του  εν
ουρανοίς.  Πολλοί  ερούσι  μοι  εν  εκείνη  τη  ημέρα’  Κύριε  Κύριε,  ου  τω  σω
ονόματι προεφητεύσαμεν, και τω σω ονόματι δαιμόνια εξεβάλομεν, και τω σω
ονόματι δυνάμεις πολλάς εποιήσαμεν; Και τότε ομολογήσω αυτοίς ότι ουδέποτε
έγνων  υμάς’  αποχωρείτε  απ’  εμού  οι  εργαζόμενοι  την  ανομίαν.  Το
περιεχόμενο  αυτής  της  περικοπής  υποδηλώνει  ότι  πρόκειται  για
μεταγενέστερη προσθήκη, γιατί ο Ιησούς, λογικά, δεν είχε κανένα λόγο
να τα βάζει με τους ψευδοπροφήτες. Αντιθέτως, είχαν πολλούς λόγους
να  το  κάνουν  οι  πρώτες  χριστιανικές  εκκλησίες,  που  εξαρχής
σπαράσσονταν  στο  εσωτερικό  τους,  όπως  θα  δούμε  στη  συνέχεια.
Ακριβώς το ίδιο ισχύει και για τα ακόλουθα εδάφια του Ματθαίου: και
πολλοί ψευδοπροφήται εγερθήσονται και πλανήσουσι πολλούς. Εγερθήσονται
γαρ ψευδόχριστοι και ψευδοπροφήται και δώσουσι σημεία μεγάλα και τέρατα,
ώστε πλανήσαι, ει δυνατόν, και τους εκλεκτούς.

Ο Ιησούς περί νέου οίνου και παλαιών ασκών  [33]:  ουδέ βαλλουσιν
οίνον νέον εις ασκούς παλαιούς’ ει δε μήγε, ρήγνυνται οι ασκοί, και ο οίνος
εκχείτε  και  οι  ασκοί  απολλούνται’  αλλά  οίνον  νέον  εις  ασκούς  βάλλουσιν
καινούς, και αμφότεροι συντηρούνται.  Αλλά ποιος είναι ο νέος οίνος; Από
την άποψη της αντίληψης περί Θεού και της σχέσης του Θεού με τον
άνθρωπο,  ο  Ιησούς  δεν  ξεφεύγει  ούτε  κατά  το  ελάχιστο  από  την
εβραϊκή βιβλική παράδοση. Ανατρέπει ορισμένα σημεία του μωσαϊκού
νόμου, αλλά αυτά δεν είναι τόσο σημαντικά ώστε να απαιτούν νέους
ασκούς  (απόλυτη  παθητικότητα  έναντι  του  αδικούντος,
αυστηροποίηση των κανόνων κατά της σεξουαλικότητας, απαγόρευση
του διαζυγίου,  αμφισβήτηση της  αργίας του Σαββάτου κλπ).  Εκείνο



που ο Ιησούς θεωρούσε πραγματικά νέο είναι η λύση στο πρόβλημα
της αμαρτίας: ο Θεός τον είχε στείλει στη γη, στο λαό Ισραήλ, για να
τον  σώσει  από  την  αμαρτία,  δηλαδή ο  καινός  οίνος  είναι  ο  ίδιος,  ο
οποίος  δηλώνει  ότι  αμφισβητεί  τους  δεδομένους  κανόνες,  διότι  η
σωτηρία δεν μπορεί να επιτευχθεί μέσω αυτών, αλλά μόνο μέσω της
αποδοχής του ιδίου και της αποστολής του.

Ο Ιησούς περί νηπίων και σοφών [34]: Εν εκείνω τω καιρώ αποκριθείς ο
Ιησούς είπεν’  εξομολογούμαι  σοι  πάτερ,  κύριε  του ουρανού και  της γης,  ότι
απέκρυψας ταύτα από σοφών και απεκάλυψας αυτά νηπίοις. Και στον Λουκά:
Εν ταύτη τη ώρα ηγαλλιάσατο εν πνεύματι ο Ιησούς και είπεν’ εξομολογούμεν
σοι, πάτερ, κύριε του ουρανού και της γης, ότι απέκρυψας ταύτα από σοφών και
συνετών, και απεκάλυψας αυτά νηπίοις’ ναι, ο πατήρ, ότι ούτως εγένετο ευδοκία
έμπροσθέν  σου.  Τα  εδάφια  αυτά  με  τους  λόγους  του  Ιησού,  όταν
επέστρεψαν  οι  μαθητές  που  είχε  στείλει  για  κήρυγμα  και  τον
ενημέρωσαν περιχαρείς ότι εκβάλλουν επιτυχώς δαιμόνια επ’ ονόματί
του, χρησιμοποιήθηκαν κατά κόρον από τη χριστιανική γραμματεία
των επόμενων αιώνων,  στην  προσπάθεια  που έκαναν  οι  χριστιανοί
λόγιοι  να  αποδείξουν  ότι  η  νίκη  του  χριστιανισμού  επί  του
παγανισμού  ήταν  νίκη  αμαθών  κατά  σοφών  –δηλαδή  υπόθεση  του
ίδιου του Θεού.

Ο Ιησούς περί του Καίσαρος [35]: Απόδοτε ουν τα Καίσαρος Καίσαρι και τα
του Θεού τω Θεώ. Όπως φαίνεται και από άλλες περιπτώσεις, τον Ιησού
δεν  τον  ενδιέφεραν  οι  κοινωνικές  συνθήκες,  αρκεί  οι  άνθρωποι  να
πίστευαν στο Θεό. Παρόλα αυτά δε δίστασε να συγκρουστεί ο ίδιος με
την εβραϊκή θρησκευτική (και κοινωνική) εξουσία, εναντίον της οποίας
εξαπέλυσε σφοδρότατες επιθέσεις – οι οποίες οδήγησαν στη θανάτωσή
του.  Ωστόσο  η  επαναστατικότητά  του  εξαντλείται  αποκλειστικά  στα
θεολογικά θέματα,  με κυρίαρχο ότι αυτός είναι ο απεσταλμένος του
Θεού για να σώσει τον κόσμο από την αμαρτία – άρα πρέπει να του
αναγνωριστούν  όσα  συνεπάγεται  αυτή  η  θεϊκή  αποστολή.  Αυτό
σημαίνει  ότι  οι  Ιουδαίοι  έπρεπε  να  αναγνωρίσουν  σε  αυτόν  την
αυθεντία  ερμηνείας  του  μωσαϊκού  νόμου,  τον  οποίο  μάλιστα
τροποποιούσε  σε  ορισμένα  σημεία  [36]  και  να  αποδεχθούν  τη
διδασκαλία  του.  Είναι  προφανές  ότι  ο  Καίσαρας  δεν  είχε  την
παραμικρή  εμπλοκή  στα  σχέδια  και  τις  επιδιώξεις  του  Ιησού  –  μια
υπόθεση αποκλειστικά εβραϊκή – και ότι τον Ιησού δεν τον ενδιέφερε
καθόλου μια σύγκρουση με τις ρωμαϊκές αρχές κατοχής, η οποία θα
διέκοπτε πρόωρα το κήρυγμά του προς τους Εβραίους [37].

Ο Ιησούς δίνει  οδηγίες  στους  μαθητές  [38]:  Συγκαλεσάμενος  δε  τους
δώδεκα  μαθητάς  αυτού  έδωκεν  αυτοίς  δύναμιν  και  εξουσίαν  επί  πάντα  τα
δαιμόνια  και  νόσους  θεραπεύειν’  και  απέστειλεν  αυτούς  κηρύσσειν  την
βασιλείαν του Θεού και ιάσθαι τους ασθενούντας. Και είπεν προς αυτούς’ μηδέν
αίρετε εις την οδόν, μήτε ράβδους μήτε πήραν μήτε άρτον μήτε αργύριον μήτε
ανά δύο χιτώνας έχειν. Και εις ήν αν οικίαν εισέλθητε, εκεί μένετε και εκείθεν



εξέρχεσθε. Και όσοι εάν μη δέξωνται υμάς, εξερχόμενοι από της πόλεως εκείνης
και τον κονιορτόν από των ποδών υμών αποτινάξατε εις μαρτύριον επ’ αυτούς. 
Εξερχόμενοι  δε  διήρχοντο  τας  κώμας  ευαγγελιζόμενοι  και  θεραπεύοντες
πανταχού.  Τα δαιμόνια προηγούνται και πάλι στην αφήγηση, αλλά το
εντυπωσιακό  εδώ  είναι  η  οδηγία:  εσείς  πείτε  τα  κι  αν  δεν  σας
καλοδεχτούν ή δεν σας πιστέψουν κακό του κεφαλιού τους!

Ο Ιησούς ομιλεί για πυρ και διαμερισμό [39]: όστις δ’ αν αρνήσηταί με
έμπροσθεν των ανθρώπων, αρνήσομαι αυτόν καγώ έμπροσθεν του πατρός μου
του εν ουρανοίς.  Μη νομίσητε  ότι  ήλθον βαλείν  ειρήνην επί  την γην’  ουκ
ήλθον βαλείν ειρήνην, αλλά μάχαιραν. Ήλθον γαρ διχάσαι άνθρωπον κατά του
πατρός  αυτού  και  θυγατέρα  κατά  της  μητρός  αυτής  και  νύμφην  κατά  της
πεθεράς αυτής’ και εχθροί του ανθρώπου οι οικιακοί αυτού. Ο φιλών πατέρα ή
μητέρα υπέρ εμέ ουκ έστι μου άξιος’ ο φιλών υιόν ή θυγατέραν υπέρ εμέ ουκ
έστι μου άξιος’ και ός ου λαμβάνει τον σταυρόν αυτού και ακολουθεί οπίσω μου,
ουκ έστι μου άξιος.  Και στον Λουκά: Πυρ ήλθον βαλείν επί την γην, και τι
θέλω ει ήδη ανήφθη! Βάπτισμα δε έχω βαπτισθήναι, και πως συνέχομαι έως ου
τελεσθή! Δοκείτε ότι ειρήνην παρεγενόμην δούναι εν τη γη; Ουχί, λέγω υμίν,
αλλ’ ή διαμερισμόν. Έσονται από του νυν πέντε εν οίκω ενί διαμεμερισμένοι,
τρεις επί δυσί και δύο επί τρισί’ διαμερισθήσονται πατήρ επί υιώ και υιός επί
πατρί,  μήτηρ επί  θυγατρί  και  θυγάτηρ  επί  μητρί,  πενθερά  επί  την  νύμφην
αυτής  και  νύμφη επί  την  πενθεράν  αυτής. Πράγματι,  οι  άνθρωποι  που
έδρασαν  στο  όνομα  του  Ιησού  για  τους  επόμενους  είκοσι  αιώνες,
υλοποίησαν τις επαγγελίες του Ιησού για φωτιά, διαίρεση, διχασμό και
καταστροφές – και με το παραπάνω!

Ο Ιησούς διδάσκει το πάτερ ημών [40]: Και εγένετο εν τω είναι αυτόν εν
τόπω  τινί  προσευχόμενον,  ως  επαύσατο,  είπέ  τις  των  μαθητών  αυτού  προς
αυτόν’  Κύριε,  δίδαξον  ημάς  προσεύχεσθαι,  καθώς  και  Ιωάννης  εδίδαξε  τους
μαθητάς αυτού. Είπεν δε αυτοίς’ όταν προσεύχησθε, λέγετε’ Πάτερ ημών ο εν
τοις ουρανοίς’ αγιασθήτω το ονομά σου’ ελθέτω η βασιλεία σου’ γενηθήτω το
θέλημά σου,  ως εν ουρανώ και επί της γης’ τον άρτον ημών τον επιούσιον
δίδου ημίν το καθ’ ημέραν’ και άφες ημίν τας αμαρτίας ημών’ και γαρ αυτοί
αφίεμεν παντί τω οφείλοντι ημίν’ και μη εισενέγκης ημάς εις πειρασμόν, αλλά
ρύσαι ημάς από του πονηρού. Ο Ιωάννης δίδασκε τους μαθητές του πώς να
προσεύχονται –θα ήταν πολύ καλό να γνωρίζαμε αυτή την προσευχή.
Ο  Ιησούς  ξεκαθαρίζει  ότι  ο  Θεός  είναι  που  βάζει  τον  άνθρωπο  σε
πειρασμό και όχι ο διάβολος.

Ο Ιησούς για την απώλεια του σώματος και τη γέενα [41].  Λέγω δε
υμίν τοις φίλοις μου’ μη φοβηθήτε από των αποκτεννόντων το σώμα, και μετά
ταύτα μη εχόντων περισσότερον τι ποιήσαι. Υποδείξω δε υμίν τίνα φοβηθήτε’
φοβηθείτε τον μετά το αποκτείναι έχοντα εξουσίαν εμβαλείν εις την γέεναν’ ναι,
λέγω υμίν,  τούτον φοβηθήτε.  Αυτό το εδάφιο είναι η βάση πάνω στην
οποία στήριξαν την αντοχή τους οι χριστιανοί μάρτυρες, αλλά και –
πολλοί  περισσότεροι  αιρετικοί  χριστιανοί,  όταν  τους  καταδίωκε  η
εξουσία, είτε ήταν παγανιστική, είτε ορθόδοξη, είτε καθολική. Είναι η



ίδια αρχή που στηρίζει τους πιστούς μουσουλμάνους να ζωστούν τα
εκρηκτικά και να τιναχτούν στον αέρα μαζί με τους απίστους και τους
προδότες:  δεν  φοβούνται  και  δεν  υπολογίζουν  την  ανθρώπινη
δικαιοσύνη, γιατί έχουν διδαχθεί ότι υπάρχει η θεϊκή δικαιοσύνη που
επιφυλάσσει για τους άλλους τη γέενα και για τους ίδιους τον παράδεισο.
Η ιδέα αυτή είναι εξαιρετικά αποτελεσματική από πολιτική άποψη.

Ο Ιησούς απαντά στην ερώτηση του άρχοντος περί σωτηρίας  [42]:
Ακούσας  δε  ταύτα  ο  Ιησούς  είπεν  αυτώ:  έτι  έν  σοι  λείπει’  πάντα  όσα  έχεις
πώλησον  και  διάδος  πτωχοίς,  και  έξεις  θησαυρόν  εν  ουρανώ,  και  δεύρο
ακολούθει  μοι.  Παρόμοιες  τακτικές  ακολουθούσαν  οι  Εσσαίοι,  μια
ιουδαϊκή κοινότητα εκείνων των χρόνων, οι οποίοι δεν δεχόντουσαν
την ατομική ιδιοκτησία, είχαν κοινοκτημοσύνη, δεν χρησιμοποιούσαν
χρήμα  κλπ.  Αντιδιαμετρικές  απόψεις  (οι  οποίες  κυριάρχησαν)
διατυπώνει ο άρχων των Πράξεων των Αποστόλων Παύλος, όπως θα
δούμε στη συνέχεια. 

Η  κάθοδος  του  Πνεύματος  κατά  την  βάπτιση  του  Ιησού.  Όταν
γράφτηκε  το Ευαγγέλιο του Ιωάννη,  πολλά θέματα που αφορούσαν
τον Ιησού είχαν πλέον κωδικοποιηθεί. Έτσι, γράφει ο Ιωάννης [43]: Και
εμαρτύρησεν Ιωάννης λέγων ότι τεθέαμαι το Πνεύμα καταβαίνον ως περιστεράν
εξ ουρανού, και έμεινεν επ’ αυτόν. Καγώ ουκ ήδει αυτόν, αλλ’ ο πέμψας με
βαπτίζειν εν ύδατι, εκείνος μοι είπεν’ εφ’ όν αν ίδης το Πνεύμα καταβαίνον και
μένον επ’ αυτόν, ούτος εστιν ο βαπτίζων εν Πνεύματι Αγίω. Καγώ εώρακα και
μεμαρτύρηκα ότι ούτος εστιν ο υιός του Θεού. Στο πνεύμα αυτό, ο Ιωάννης
βάζει και πάλι τον συνώνυμό του Βαπτιστή να ομιλεί περί του Ιησού
[44].  Δεν  είναι  τυχαίο,  ίσως,  ότι  ο  Παύλος  όχι  μόνο  δεν  αναφέρει
τίποτα  σχετικά  με  τα  περιστατικά  της  βάπτισης,  αλλά  ούτε  καν
αναφέρει το όνομα του Ιωάννη Βαπτιστή.

Ο Ιησούς για τον υιό του Θεού [45]: Δια τούτο ουν μάλλον εζήτουν αυτόν
οι ιουδαίοι αποκτείναι, ότι ου μόνον έλυε το σάββατον, αλλά και πατέρα ίδιον
έλεγε τον Θεόν, ίσον εαυτόν ποιών τω Θεώ (…) Και εξουσίαν έδωκεν αυτώ και
κρίσιν ποιείν, ότι υιός ανθρώπου εστί (…) Ου δύναμαι εγώ ποιείν απ’ εμαυτού
ουδέν, καθώς ακούω και κρίνω, και η κρίσις η εμή δικαία εστίν.  Ότι ού ζητώ το
θέλημα  το  εμόν,  αλλά  το  θέλημα  του  πέμψαντός  με  πατρός  (…)  Ει  γαρ
επιστεύετε Μωυσεί, επιστεύετε αν εμοί’ περί γαρ εμού εκείνος έγραψεν. Ει δε
τοις εκείνου γράμμασιν ου πιστεύετε, πως τοις εμοίς ρήμασι πιστεύσετε; Εδώ ο
Ιησούς (δηλ. ο Ιωάννης) μιλά με σαφήνεια για τον εαυτό του και, όπως
είναι φυσικό, δεν αυτοκηρύσσεται Θεός. Τη μεταχείριση αυτή του την
επιφύλασσαν, αργότερα, οι οπαδοί του.

Από τα Ευαγγέλια των Μάρκου, Ματθαίου και Λουκά μόνο έμμεσα,
και με πολλές αμφιβολίες, μπορεί να προκύψει ότι ο Ιησούς θεωρεί ότι
είναι ο ίδιος Θεός. Τα Υιός του Πατρός, Υιός του ανθρώπου, Μεσσίας,
καθώς και οι αναφορές που κάνει στην εξουσία που του έχει δοθεί στον
ουρανό,  για  την  κρίση  των  ανθρώπων  κλπ,  κάλλιστα  μπορούν  να



σημαίνουν  ότι  όντας  ο  εκλεκτός  άνθρωπος,  ανυψώνεται  σε  επίπεδο
ανώτερο και αυτών των αγγέλων – πάντως, πάντοτε, σαφώς κατώτερο
του  Θεού.  Άλλωστε  πράττει  τα  πάντα  στο  όνομα  του  Πατρός,
προσεύχεται  σε  αυτόν  κλπ.  Ακριβώς  για  τους  λόγους  αυτούς  ο
αρειανισμός,  έχοντας ισχυρότατη θεολογική βάση,  μέσα στα ίδια τα
Ευαγγέλια, αλλά και στο κήρυγμα του Παύλου, συγκλόνισε συθέμελα
το  χριστιανικό  οικοδόμημα  και  χρειάστηκε  να  δοθεί,  ως  συνήθως,
πολιτική λύση, προκειμένου να επανέλθει η κυριαρχία της Ορθοδοξίας,
το  δόγμα  της  οποίας  εξυπηρετούσε  καλύτερα  την  αυτοκρατορική
εξουσία  της  εποχής.  Η  διδασκαλία  του  Αρείου  ήταν  εμφανώς  σε
μεγαλύτερη αρμονία με την  πραγματικότητα τ ν κειμένων της Καινής
Διαθήκης,  όμως  ήταν  απαράδεκτη  από  πολιτική  άποψη:  Ο  Ιησούς
όφειλε  να  είναι  Θεός  ο  ίδιος,  για  να  μπορέσει  να  επιτελέσει  τον
χρηστικό  πολιτικό  ρόλο  που  του  επεφύλασσε  ο  Κωνσταντίνος  στα
πλαίσια της Ρωμαϊκής αυτοκρατορίας. Όπερ και εγέννετο [46].

Ο Ιησούς για τον άρτον εξ ουρανού [47]: Ο τρώγων μου την σάρκαν και
πίνων μου το αίμα έχει ζωήν αιώνιον, και εγώ αναστήσω αυτόν εν τη εσχάτη
ημέρα. Ο τρώγων μου την σάρκαν και πίνων μου το αίμα εν εμοί μένει, καγώ
εν αυτώ. Πολλοί ουν ακούσαντες εκ των μαθητών αυτού είπον’ σκληρός εστιν
ούτος ο λόγος’ τις δύναται αυτού ακούειν; Εκ τούτου πολλοί απήλθον εκ των
μαθητών  αυτού  εις  τα  οπίσω  και  ουκέτι  μετ’  αυτού  περιεπάτουν.  Καθένας
γνωρίζει  πως  εξελίχθηκε  αυτή  η  αντίληψη  στους  αιώνες  που
ακολούθησαν.

Ο  Ιησούς  και  οι  Φαρισαίοι.  Οι  Ευαγγελιστές  περιγράφουν  πάρα
πολλές  θεολογικές  και  γενικότερες  συγκρούσεις  του  Ιησού  με  τους
Φαρισαίους, οι οποίοι θεωρούσαν ότι εξέφραζαν πιστά την μωσαϊκή,
βιβλική παράδοση.  Εκτός από τα περί  διαζυγίου,  στα οποία έχουμε
ήδη αναφερθεί, ένα θέμα σύγκρουσης υπήρξε το βάπτισμα του Ιωάννη
[48].  Ο  Μάρκος,  ο  Ματθαίος  και  ο  Λουκάς  περιγράφουν  άλλη  μια
σφοδρή σύγκρουση,  με  θέμα αν ο Χριστός μπορεί  να είναι  υιός  του
Δαυΐδ [49], αφού ο ίδιος ο Δαυΐδ τον ονομάζει Κύριο. Το επιχείρημα
αυτό  του  Ιησού  φαίνεται  ότι  έκανε  συγκλονιστική  εντύπωση  στα
πλήθη, τα οποία βέβαια δεν είχαν ιδέα για την γενεαλογία του Ιησού –
Μεσσία,  ο  οποίος  όντας  τέλειος  Θεός  θα  γεννιόταν  και  ως  τέλειος
άνθρωπος, καταγόμενος από τη γενιά του Δαυΐδ [50]. Από το εδάφιο
αυτό προκύπτει ότι τη συγκεκριμένη κεντρική θέση του χριστιανικού
δόγματος φαίνεται να την αγνοούν τόσο οι Ευαγγελιστές όσο και ο
Ιησούς  –  ενώ  συμφωνούν  απολύτως  με  το  χριστιανικό  δόγμα  οι
Φαρισαίοι!

Οι Φαρισαίοι δεν δίσταζαν να κατηγορήσουν τον Ιησού ότι εκβάλλει
τα  δαιμόνια  στο  όνομα  του  Βεελζεβούλ  [51]  και  πως  ο  ίδιος  έχει
καταληφθεί  από  δαιμόνιο,  άποψη  που  ασπαζόταν  και  μέρος  του
πλήθους των ακροατών του Ιησού [52].



Αλλά και ο Ιησούς επιτίθετο με σφοδρότητα κατά των Φαρισαίων. Τους
αποκαλεί  γεννήματα εχιδνών  [53]. Στιγματίζει [54] την υποκρισία, την
φιλοπρωτία, την επιδίωξη απόδοσης σεβασμού προς το πρόσωπό τους,
την  κοινωνική  τους  αναλγησία,  την  ασεβή  και  ανόητη  διδασκαλία
τους, τον σχολαστικισμό τους στα ασήμαντα και την απραξία τους στα
σοβαρά.  Τους  αποκαλεί  τάφους  κεκονιαμένους  και  καταλήγει
προβλέποντας την επικείμενη καταστροφή τους: αμήν λέγω υμίν ότι ήξει
πάντα ταύτα επί την γενεάν ταύτην.

Ένα άλλο  ενδιαφέρον  στοιχείο  που συνάγεται  εμμέσως  είναι  ότι  οι
Φαρισαίοι  δεν  παραμελούσαν  καθόλου  τον  προσηλυτισμό  στην
λατρεία του Γιαχβέ [55]:  Ουαί υμίν, γραμματείς και Φαρισαίοι,  υποκριταί,
ότι περιάγετε την θάλασσαν και την ξηράν ποιήσαι ένα προσήλυτον, και όταν
γένηται, ποιείται αυτόν υιόν γεένης διπλότερον υμών.

Η  αντιπαράθεση  του  Ιησού  με  τους  Φαρισαίους  πηγάζει  από  το
γεγονός ότι δεν αποδέχονται τον Ιησού ως Μεσσία, κάτι που θα είχε
την αυτονόητη συνέπεια να τεθούν αυτοί και όλοι οι Εβραίοι υπό την
ιερατική  και  πολιτική  του  ηγεσία.  Η  διδασκαλία  του  Ιησού  δεν
φαίνεται  να  τους  κάνει  ιδιαίτερη  εντύπωση.  Βαριές  κουβέντες
εκτοξεύονται και από τα δύο μέρη. Τα θαύματα του Ιησού (αναστάσεις
νεκρών, θεραπείες παντός είδους, εξορκισμοί δαιμονίων) δεν φαίνεται
να τους επηρεάζουν ούτε στο ελάχιστο – πιθανόν να είχαν υπόψη τους
παρόμοιες  θαυματοποιίες  και  από  άλλους.  Τους  Φαρισαίους  τους
εξοργίζει η παραβίαση της αργίας του Σαββάτου από τον Ιησού [56]-
κυρίως  όμως  ότι  αποκαλεί  τον  εαυτό  του  Υιό  του  Θεού,  κάτι  που
θεωρούν ως ύψιστη βλασφημία.

Σημειώσεις

[1] Μάρκ. Γ’ 28-30 & Ματθ. ΙΒ’ 32

[2] Μάρκ. Ζ’ 15-23 Δεν υπάρχει τίποτα απ' έξω που να μπαίνει στον άνθρωπο
και να τον μολύνει ηθικά, αλλά μολύνουν τον άνθρωπο αυτά που βγαίνουν απ'
αυτόν. Και όταν έφυγε από το πλήθος και μπήκε στο σπίτι τον ρωτούσαν οι
μαθητές του, για να τους εξηγήσει την παραβολή. Και τους απάντησε: και σεις
λοιπόν είστε ανόητοι; Δεν καταλαβαίνετε ότι κάθε τι που μπαίνει απέξω μέσα
στον άνθρωπο δεν μπορεί να τον μολύνει ηθικά; Γιατί δεν κατευθύνεται στην
καρδιά του αλλά στην κοιλιά του και από κει στο αποχωρητήριο, καθαρίζοντας
έτσι όλες τις τροφές. Έλεγε επίσης ότι εκείνο που εξέρχεται από το άνθρωπο
αυτό  είναι  που  τον  μολύνει.  Διότι  μέσα  από  την  καρδιά  [την  ψυχή]  των
ανθρώπων  βγαίνουν  οι  κακοί  διαλογισμοί  όπως  μοιχείες,  πορνείες,  φόνοι,
κλοπές, πλεονεξίες, πονηρίες, δόλος, ασέλγεια, πονηρός οφθαλμός, βλασφημία,
υπερηφάνεια,  αφροσύνη.  Όλα  αυτά  τα  πονηρά  εκπορεύονται  έσωθεν  και
μολύνουν ηθικά τον άνθρωπο. 



[3] Μάρκ. Η’ 35, Ματθ. Ι’ 39

[4] Δες σχετικά τη δράση του αγίου Πορφυρίου, στη Γάζα. Επίσης το
κεφάλαιο Αιρέσεις.

[5] Μάρκ. Θ’ 35 & Ι’ 43-4, Ματθ. ΙΗ’ 3-4.

[6] Λουκ. Θ’ 48

[7]  Παράδειγμα,  οι  απαιτήσεις  των  υιών  Ζεβεδαίου.  Ιδιαίτερα  ο
Ιωάννης, δεν μπορεί ούτε καν να υποκριθεί ότι δεν τον ενδιαφέρει η
πρωτοκαθεδρία.

[8] Μάρκ. Θ’ 38-40, Λουκ. ΙΑ’ 23

[9] Νάτα, πάλι, τα δαιμόνια…

[10] Λουκ. Θ’ 50 & ΙΑ’ 23

[11] Μάρκ. Θ’ 43,45,47, Ματθ. ΙΗ’ 8-9

[12] Μάρκ. Θ’ 36-37

[13] Μάρκ. Ι’ 29-31, Ματθ. Ε’, ΙΘ’

[14] Δυσκολευόμουν να αποδεχθώ ότι η ανθρώπινη σκέψη μπορεί να
είναι τόσο ρηχή και ευτελής, ώσπου, περνώντας με το αυτοκίνητο από
την Αθήνα, άκουσα έναν ραδιοφωνικό ιεραπόστολο (απροσδιόριστης
ομολογίας) να αναλύει αυτές ακριβώς τις περικοπές του Ευαγγελίου,
απολύτως μέσα στο πνεύμα της ανταπόδοσης: ήταν ό,τι πιο χυδαίο και
απωθητικό  έχω  ακούσει,  αλλά  δε  νομίζω  ότι  ήταν  περιθωριακές  ή
μειοψηφικές αυτές οι απόψεις. Ήταν άλλωστε στηριγμένες πολύ γερά
στα λόγια του ίδιου του Ιησού.

[15]  Είναι  άλλο  πράγμα  το  ρίσκο  μιας  πολιτικής  συμμετοχής  ή
πρωτοβουλίας και άλλο η απόλυτη, αλλοτριωτική, αφοσίωση κάποιου
στους σκοπούς ενός κόμματος.  Η αριστερά του εικοστού αιώνα έχει
στην  ιστορία  της  άπειρες  περιπτώσεις  ευγενικής  αλλά  άσκοπης
αυτοθυσίας.  Υπάρχει  μια  σημαντική  διαφορά  ανάμεσα  στους
αριστερούς  επαναστάτες  και  τους  μαθητές  του  Ιησού:  οι  πρώτοι
αντιμετώπιζαν  πολλές  φορές  διώξεις,  φυλακίσεις,  βασανιστήρια  και
τον ίδιο το θάνατο, χωρίς να πιστεύουν καθόλου στο ενδεχόμενο της
μετά  θάνατον  ευτυχίας  και  δικαίωσης.  Θυσίαζαν  τον  εαυτό  τους
δωρεάν,  ενώ  οι  χριστιανοί  είχαν  πάντοτε  την  ελπίδα  της
πλουσιοπάροχης ανταπόδοσης να τους στηρίζει στις δύσκολες στιγμές.



[16] Μάρκ. ΙΒ’ 28-34, Λουκ. Ι’ 25-28

[17] Ματθ. Ε’ 17-18

[18] Δες χαρακτηριστικά την Προς Εβραίους επιστολή.

[19] Όσες μετατροπές κι αν κάνεις σε μια υφιστάμενη οικοδομή, αν δεν
θέλεις να γκρεμιστεί, είναι αδύνατον να παρέμβεις στα θεμέλια και τον
ξυλότυπο, τα βασικά δηλαδή δομικά της χαρακτηριστικά.  Αυτό που
άλλαξαν οι  χριστιανοί  ήταν  το  μονοπρόσωπο του Γιαχβέ,  ο  οποίος
μετατράπηκε σε Αγία Τριάδα, για να μπορέσει να σταθεί η ανάδειξη
του Ιησού ως Θεού. Η παρέμβαση αυτή έχει ιδιαίτερη βαρύτητα, αλλά
δε νομίζω ότι ήταν τόσο καθοριστική, ώστε να μιλάμε για νέα λατρεία:
Ο εβραϊκός Μεσσίας αναβαθμίστηκε σε Θεό, συμπαρασύροντας προς
τα πάνω και το Άγιον Πνεύμα – όλα τα υπόλοιπα παρέμειναν ίδια και
απαράλλαχτα.

[20] Ματθ. Ε’ 21-48

[21] Ματθ. Ε’ 28

[22] Ματθ. Ε’ 31-32

[23] Λουκ. ΙΣΤ’ 18

[24] Ματθ. Ε’ 37

[25] Ματθ. Ε’ 38-41

[26]  Όταν  τα  πράγματα  τους  ήρθαν  ανάποδα  και  η  Επανάσταση
πέτυχε την ίδρυση της Ελληνικής Πολιτείας, οι ηγέτες της Ορθοδοξίας
δεν  κρύφτηκαν  από  ντροπή:  άρχισαν  αμέσως  να  υφαίνουν  το
παραμύθι πως ό,τι έπραξαν ήταν για το καλό του Γένους – και επειδή
είχαν τεράστια πείρα σε τέτοιες επιχειρήσεις, τελικά τα κατάφεραν. Αν
όχι  απόλυτα,  πάντως  πέτυχαν  να  παραμείνουν  πνευματικοί  ηγέτες
ενός έθνους, για το οποίο έκαναν ό,τι περνούσε από το χέρι τους για να
μην  ολοκληρώσει  ποτέ  την  εθνική  του  αποκατάσταση  και  να
παραμείνει εσαεί στην κατάσταση της δουλείας.

[27] Ματθ. Ε’ 43-46

[28] Όλα, τελικά, γίνονται για τον μισθό…

[29] Ματθ. ΣΤ’ 1,7,31,32 & ΚΔ’ 11, 24



[30] Ματθ. Ζ’ 7-11

[31] Ματθ. Ζ’ 13-14

[32] Ματθ. Ζ’ 15 & 21-23

[33] Ματθ. Θ’ 17  Ούτε βάζουν νέο κρασί σε παλιούς ασκούς. Αν το κάνουν
σπάνε οι ασκοί, χύνεται το κρασί, χάνονται και οι ασκοί. Αν όμως βάλουν το νέο
κρασί σε νέους ασκούς και τα δύο συντηρούνται.

[34] Ματθ. ΙΑ’ 25, Λουκ. Ι’ 21

[35] Ματθ. ΚΒ’ 21, Λουκ. Κ’ 25

[36] Δες, χαρακτηριστικά, τον τρόπο με τον οποίο αντιμετωπίζει τους
Φαρισαίους επικαλούμενος τον Δαυΐδ, στο κατά Λουκάν, ΣΤ’ 1-5.

[37] Είναι ενδιαφέρον ότι ο Ιησούς δεν ασχολείται καθόλου με το θέμα
της ρωμαϊκής κατοχής. Φαίνεται ότι δεν το θεωρούσε καν σημαντικό,
ενόψει της δικής του αποστολής.

[38] Λουκ. Θ’ 1-6

[39] Ματθ. Ι’ 33-39, Λουκ. ΙΒ’ 49-53

[40] Λουκ. ΙΑ’ 1-4

[41] Λουκ. ΙΒ’ 4-5   Λέγω σ' εσάς τους φίλους μου: μη φοβάστε αυτούς που
σκοτώνουν το σώμα αλλά μετά δεν μπορούν να κάνουν κάτι περισσότερο. Θα
σας υποδείξω ποιον να φοβάστε: να φοβάστε αυτόν που μετά τη θανάτωση έχει
εξουσία να (σας) στέλνει στη γέενα. Αλήθεια σας λέγω, αυτόν να τον φοβηθείτε.

[42] Λουκ. ΙΗ’ 22

[43] Ιωάν. Α’ 32-34

[44] Ιωάν. Γ’ 25-36

[45] Ιωάν. Ε’ 18,27,30,46,47

[46]  Οι  φιλότιμες  προσπάθειες  των  θεολόγων  να  τεκμηριώσουν  την
θεότητα  του  Ιησού  πάνω  σε  αποσπάσματα  της  Παλαιάς  Διαθήκης,
προξενούν  απλώς  τη  συμπάθεια  –  και,  επειδή  οι  θεολόγοι  δεν
ορρωδούν προ ουδενός, τη θυμηδία.



[47] Ιωάν. ΣΤ’ 54,56,60,66

[48] Μαρκ. ΙΑ’ 29-33, Λουκ. Κ’ 1-8

[49] Μαρκ. ΙΒ’ 35-37, Ματθ. ΚΒ’ 41-46, Λουκ. Κ’ 42-44

[50] Για την ακρίβεια, από τη γενιά του Δαυΐδ καταγόταν ο Ιωσήφ, ο
άντρας  της  Μαρίας,  ο  οποίος  υποτίθεται  ότι  δεν  είχε  καμιά  άμεση
σχέση αίματος με τον Ιησού. Αν υποθέσουμε ότι ο Ιησούς το είχε αυτό
υπόψη του, τότε η θέση του έχει νόημα. Ωστόσο, κανένα σημείο των
Ευαγγελίων δεν υποστηρίζει ο Ιησούς ότι δεν γεννήθηκε φυσιολογικά,
από φυσιολογικούς ανθρώπους – ούτε αναφέρει ποτέ τίποτα ο ίδιος για
άμωμη σύλληψη, αστέρα της Βηθλεέμ, προσκύνηση μάγων, κλπ.

[51] Ματθ. ΙΒ’ 24

[52] Ιωάν. Ζ’ 20, Η’ 48, Ι’ 21

[53] Ματθ. ΙΒ’ 34

[54] Ματθ. ΚΓ’ 1-39

[55] Ματθ. ΚΓ’ 15

[56] Ήταν κάτι αναπόφευκτο: ο Ιησούς πήγαινε στις συναγωγές, που
λειτουργούσαν μέρα Σάββατο,  για να κηρύξει  ή  στις  πλατείες  όταν
ήταν μαζεμένος ο κόσμος– πάλι Σάββατο. Τότε όφειλε να κάνει και τα
θαύματά του. Τι να έλεγε στους ασθενείς, περάστε από Δευτέρα;



Φώτιος Κόντογλου, Ο Χριστός. Αραιωμένο μελάνι



Μέρος  Β

ΟΙ ΠΡΑΞΕΙΣ ΤΩΝ ΑΠΟΣΤΟΛΩΝ



Παύλος και αμαρτία

Κεντρικό θέμα στη διδασκαλία του Παύλου αποτελεί η αντιμετώπιση
της αμαρτίας, η οποία πριν τον Ιησού γινόταν δια του νόμου, αλλά
τώρα τα πράγματα έχουν αλλάξει [1]: Τι ουν ερούμεν; ο νόμος αμαρτία; μη
γένοιτο’ αλλά την αμαρτίαν ουκ έγνων ει μη δια νόμου’ την τε γαρ επιθυμίαν
ουκ  ήδειν  ει  μη  ο  νόμος  έλεγεν,  ουκ  επιθυμήσεις’  αφορμήν  δε  λαβούσα  η
αμαρτία  δια  της  εντολής κατειργάσατο  εν  εμοί  πάσαν  επιθυμίαν’  χωρίς  γαρ
νόμου  αμαρτία  νεκρά.  Ο  Παύλος  μας  δείχνει  γλαφυρά  πως  μπορεί  ο
νόμος να παράξει και να υποστασιοποιήσει την έννοια της αμαρτίας, η
οποία μπορεί να είναι τεχνητή ή απατηλή συνείδηση,  αλλά είναι το
σημείο κλειδί για τη νομιμοποίηση της όποιας θρησκείας. Γιατί αν δεν
υπάρχει η αμαρτία (η οποία κατασκευάζεται τεχνητά, μέσω του νόμου)
τότε  πολύ  λίγα  απομένουν  ως  αντικείμενο  ενασχόλησης   για  τις
θεσμισμένες θρησκείες.

Επαναλαμβάνεται επίσης η θέση, που την είχε αναπτύξει και ο Ιησούς,
ότι η αμαρτία βρίσκεται μέσα στον άνθρωπο [2]:  ου γαρ ό θέλω ποιώ
αγαθόν,  αλλ’ ό  ου θέλω κακόν τούτο πράσσω. Ει δε  ό ου θέλω τούτο ποιώ,
ουκέτι εγώ κατεργάζομαι αυτό, αλλ’ η οικούσα εν εμοί  αμαρτία. Ευρίσκω άρα
τον  νόμον  τω  θέλοντι  εμοί  ποιεί  το  καλόν,  ότι  εμοί  το  κακόν  παράκειται’
Συνήδομαι γαρ τω νόμω του Θεού κατά τον έσω άνθρωπον, βλέπω δε έτερον
νόμον  εν  τοις  μέλεσί  μου  αντιστρατευόμενον  τω  νόμω  του  νοός  μου  και
αιχμαλωτίζοντά  με  εν  τω  νόμω  της  αμαρτίας  τω  όντι  εν  τοις  μέλεσί  μου.
Ταλαίπωρος  εγώ  άνθρωπος!  Τις  με  ρύσεται  εκ  του  σώματος  του  θανάτου
τούτου; 

Πραγματικά,  ταλαίπωρος άνθρωπος – αλλά όχι ο άνθρωπος γενικά,
μονάχα αυτός ο  άνθρωπος που αυτοεγκλωβίζεται  σε  τέτοια ενοχικά
αδιέξοδα,  τα  οποία  διαστρέφουν  και  καταστρέφουν  την  ανθρώπινη
φύση, μέσω του επινοημένου, τεχνητού δυϊσμού, ο οποίος λειτουργεί
καταστροφικά ως ψευδής  συνείδηση.   Από τα συγκεκριμένα εδάφια
προκύπτει ότι ο κλασικός Εβραίος θεολόγος Παύλος φοβάται και μισεί
το σώμα του (ουσιαστικά: την ερωτική -σεξουαλική του επιθυμία) και
δημιουργώντας, υπό την επιρροή της εβραϊκής θεολογίας, ένα φρικτό
πλέγμα ενοχών, επιζητεί  εναγωνίως  πλέον τη  σωτηρία,  πρόθυμος να
θυσιάσει και να καταστρέψει την ζωή του ενόψει μιας ιδανικής πλην
απολύτως ανύπαρκτης (επινοημένης, επίσης) μέλλουσας ζωής.



Είναι  τραγική  η  κατάσταση  του  ανθρώπου  που  οι  μυλόπετρες  του
καλού και του κακού αλέθουν τη διάνοιά του και τον υποχρεώνουν να
στρεβλώνει την αντίληψη της ίδια του της ζωής. Ζει μόνιμα μέσα σ’ ένα
τεχνητό, ζοφερό τοπίο ενοχών και άγχους, όπου η πνευματική και η
σωματική υγεία του καταστρέφονται – και άθελά του συνηθίζει να ζει
ως  άρρωστη  ύπαρξη,  θεωρώντας  επιπλέον  την  αρρώστια  αυτή  ως
φυσιολογική και ευλογημένη. Δεν εκπλήσσουν λοιπόν η αυτολύπηση,
ούτε η μόνιμη εχθρότητα προς το σώμα, που έχει, δήθεν, δικούς του
νόμους,  αντιστρατευόμενους,  τάχα,  το  νόμο  του  Θεού,  ούτε  η
καταστροφική  δυϊστική  (ουσιαστικά:  διχαστική  και  διαλυτική)
ερμηνεία των πάντων – του κόσμου και του ανθρώπου. Διαβάζοντας
κανείς  αυτά  τα  αποπνικτικά  κείμενα  του  Παύλου,  αλλά  και  τα
υπόλοιπα της  Καινής  Διαθήκης,  νοσταλγεί  όλο και  περισσότερο τον
καθαρό αέρα του Ηρακλείτου, όπου η ενότητα του παντός κυριαρχεί
και απελευθερώνει τη σκέψη και τη συνείδηση από τα διχαστικά και
επινοημένα ψευτοδιλήμματα. 

Ο διχασμός ανάμεσα στο καλό και στο κακό, ανάμεσα στο θείο θέλημα
και  στην  ανθρώπινη  αμαρτία,  εκφράζεται  στον  Παύλο  με  την
αντιδιαστολή της σάρκας και του πνεύματος [3]: Οι γαρ κατά σάρκα όντες
τα  της  σαρκός  φρονούσιν,  οι  δε  κατά  πνεύμα  τα  του  πνεύματος.  Το  γαρ
φρόνημα της σαρκός θάνατος, το δε φρόνημα του πνεύματος ζωή και ειρήνη, οι
δε εν σαρκί όντες Θεώ αρέσαι ου δύνανται. Άρα ουν, αδελφοί, οφείλεται εσμέν
ου τη σαρκί του κατά σάρκα ζην’ ει κατά σάρκα ζήτε, μέλλετε αποθνήσκειν’ ει δε
Πνεύματι  τας  πράξεις  του  σώματος  θανατούτε,  ζήσεσθε.  Ει  δε  τέκνα,  και
κληρονόμοι,  κληρονόμοι  μεν  Θεού,  συγκληρονόμοι  δε  Χριστού,  είπερ
συμπάσχομεν ίνα και συνδοξασθώμεν. 

Και εδώ, σ' αυτό το διχαστικό και δυϊστικό παραλήρημα,  όπως και σε
κάθε άλλη περίπτωση, ο Παύλος δεν παραλείπει να διακρίνει, κατά το
πνεύμα της Γραφής, τον Θεό από τον Ιησού.

Η συλλογιστική του Παύλου δεν ξεφεύγει ποτέ από το κινούν αίτιο:
θέλει όχι μόνο  να  σωθεί, αλλά και να  συνδοξασθεί… Αυτή η επιθυμία
είναι τόσο ισχυρή ώστε δικαιώνει και νομιμοποιεί όλες τις στρεβλώσεις,
τις  υπερβολές  και  τους  καταναγκασμούς  της  δυϊστικής  (διχαστικής)
σκέψης. Εν όψει αυτού του καταναγκαστικού συνδοξασμού – σωτηρίας
ο  πιστός  άνθρωπος  είναι  ικανός  να  κάνει  τα  πάντα  εις  βάρος  του
εαυτού του και των άλλων. Να υποστεί τις μεγαλύτερες ταλαιπωρίες,
αλλά, κυρίως, να προξενήσει τεράστιες καταστροφές στις ανθρώπινες
κοινωνίες και σε ανθρώπους που έχουν την ατυχία να βρεθούν εκεί
όπου  οι  φανατικοί  δυϊστές  κατέχουν  και  πολιτική  εξουσία:  αυτό
ακριβώς  έκανε  στην  ιστορική  του  διαδρομή  (και  κάνει  ακόμα,  στο
μέτρο  που  του  αναλογεί  πλέον)  ο  χριστιανισμός,  ως  θεσμισμένη
θρησκεία.



Οι  διχαστικές  αντιλήψεις  της  εβραϊκής  παράδοσης  οδηγούν
υποχρεωτικά στην ανάγκη για αλλαγή, για μετάλλαξη του σώματος [4]:
Σπείρεται σώμα ψυχικόν, εγείρεται σώμα πνευματικόν. Εστι σώμα ψυχικόν, και
εστι  σώμα  πνευματικόν.  Ούτω  και  γέγραπται’  εγένετο  ο  πρώτος  άνθρωπος
Αδάμ εις ψυχήν ζώσαν’ ο έσχατος Αδάμ εις πνεύμα ζωοποιούν. 

Δημιουργείται  έτσι  μια  προοπτική,  ένας  συγκεκριμένος  μεγάλος
σκοπός, η εξυπηρέτηση του οποίου είναι πλέον το άλφα και το ωμέγα
του πιστού [5]:  Τούτο δε φημί, αδελφοί, ότι σαρξ και αίμα βασιλείαν Θεού
κληρονομήσαι  ου  δύνανται,  ουδέ  η  φθορά  την  αφθαρσίαν  κληρονομεί.  Ιδού
μυστήριον υμίν λέγω’ πάντες μεν ου κοιμηθησόμεθα, πάντες δε αλλαγησόμεθα,
εν  ατόμω,  εν  ριπή  οφθαλμού,  εν  τη  εσχάτη  σάλπιγγι’  σαλπίσει  γαρ,  και  οι
νεκροί εγερθήσονται άφθαρτοι, και ημείς αλλαγησόμεθα. 

Ιδού ποια είναι, σύμφωνα με τον Παύλο τα έργα της σαρκός και ποια τα
έργα του πνεύματος [6]: φανερά δε εστι τα έργα της σαρκός, άτινα εστι μοιχεία,
πορνεία,  ακαθαρσία,  ασέλγεια,  ειδωλολατρία,  φαρμακεία,  έχθραι,  έρεις,  ζήλοι,
θυμοί, εριθείαι, διχοστασίαι, αιρέσεις, φθόνοι, φόνοι, μέθαι, κώμοι και τα όμοια
αυτοίς,  ά  προλέγω  υμίν  καθώς  και  προείπον,  ότι  οι  τα  τοιαύτα  πράσσοντες
βασιλείαν Θεού ου κληρονομήσουσιν. Ο δε καρπός του Πνεύματος εστιν αγάπη,
χαρά, ειρήνη, μακροθυμία, χρηστότης, αγαθωσύνη, πίστις, πραότης, εγκράτεια’
κατά των τοιούτων ουκ έστι νόμος.  Δε νομίζω ότι μπορεί να συναντήσει
κανείς  εύκολα  ξανά  τέτοιο  διχαστικό  (και  τόσο  απάνθρωπο και
επικίνδυνο)  μανιφέστο,  όπου  ο  άνθρωπος  κυριολεκτικά
ακρωτηριάζεται,  ενοχοποιώντας  στο  έπακρο  τη  σάρκα,  δηλαδή  το
σώμα του, στο όνομα της σωτηρίας.

Η στρέβλωση της σκέψης εφαρμόζεται μόνιμα σε όλο το φάσμα των
θεμάτων  που  απασχολούν  τις  Επιστολές:  είναι,  για  παράδειγμα,
ολοφάνερη  στο  ακόλουθο  απόσπασμα,  όπου ο  Παύλος  συμβουλεύει
πώς να χειριζόμαστε τους εχθρούς μας [7]:  Εάν ουν πεινά ο εχθρός σου,
ψώμιζε  αυτόν,  εάν  διψά,  πότιζε  αυτόν’  τούτο  γαρ  ποιών  άνθρακας  πυρός
σωρεύσεις επί την κεφαλήν αυτού. Μη νικώ υπό του κακού, αλλά νίκα εν τω
αγαθώ το κακόν.   Το άκρον άωτον της υποκρισίας και της Φαρισαϊκής
σκέψης,  που  θα  έκανε  τον  Ιησού  του  απλού,  αν  και  υπερβολικού,
αγαπάτε τους μισούντας υμάς να ανατριχιάσει… Ο Παύλος παρέμεινε ως
το τέλος ένας αυθεντικός Φαρισαίος – από αυτούς που κατακεραύνωνε
σε κάθε ευκαιρία ο Ιησούς.

(Σημείωση: Υπάρχουν κάποιοι που ίσως βιαστούν να προβάλλουν το
έωλο  επιχείρημα  πως  όλα  αυτά  δεν  ισχύουν  για  την  Ορθόδοξη
παράδοση της καθ΄ ημάς Ανατολής. Ισχύουν απολύτως – αλλά αυτό
είναι θέμα άλλου σημειώματος)



Σημειώσεις

[1] Ρωμ. Ζ’ 7-8 Τι θα πούμε λοιπόν; Ο νόμος είναι αμαρτία; Μη γένοιτο! Αλλά
την αμαρτία δεν τη γνωρίζαμε παρά μόνο μέσα από το νόμο. Αλλά ακόμα και
την επιθυμία δεν ήξερα αν ο νόμος δεν έλεγε “μην επιθυμήσεις”. Από το νόμο
έλαβε  αφορμή  η  αμαρτία  και  παρασκεύασε  [δημιούργησε]  μέσα  μου  κάθε
επιθυμία. Γιατί χωρίς το νόμο κάθε αμαρτία είναι ανύπαρκτη!

[2] Ρωμ. Ζ’ 19-24 Γιατί δεν κάνω το αγαθό που θέλω, αλλά το κακό που δεν
θέλω. Αλλά αν κάνω αυτό που δεν θέλω, δεν είμαι εγώ που το προετοιμάζω
αυτό, αλλά η κατοικούσα μέσα μου αμαρτία. Διαπιστώνω ότι για μένα, που θέλω
να εκτελώ το καλό, όπως λέει ο νόμος, είναι πιο εύκολο και πιο κοντά μου το
κακό. Κι ενώ ευχαριστούμαι με το νόμο του Θεού εσωτερικά, βλέπω ότι άλλος
νόμος αντιστρατεύεται το νόμο της λογικής μου και με αιχμαλωτίζει πράγματι
στο νόμο της αμαρτίας, μέσω των  μελών του σώματός μου. Τι ταλαίπωρος
άνθρωπος που είμαι εγώ! Ποιος θα με απαλλάξει από το σώμα αυτό [ή: αυτού]
του θανάτου; 

[3] Ρωμ. Η’ 5, 6, 8, 12, 13 & 17  Γιατί όσοι, όντες κατά σάρκαν, σκέπτονται
σαρκικά,  ενώ  όσοι  είναι  του  πνεύματος  σκέπτονται  πνευματικά.  Αλλά  το
φρόνημα της σάρκας είναι θάνατος, ενώ το φρόνημα του πνεύματος είναι ζωή
και  ειρήνη.  Και  όσοι  είναι  της  σάρκας  δεν  μπορούν  να  αρέσουν  στον  Θεό.
Συνεπώς, αδελφοί, πρέπει να είστε όχι στη σάρκα και να ζείτε σύμφωνα με τη
σάρκα, γιατί αν ζείτε με τη σάρκα σας μέλλει ο θάνατος. Αν όμως είστε με το
Πνεύμα και θανατώνετε τις πράξεις του σώματος, θα ζήσετε. Αλλά αν  είμαστε
τέκνα είμαστε και κληρονόμοι. Κληρονόμοι του Θεού και συγκληρονόμοι του
Χριστού, με τον οποίον συμπάσχουμε για να συνδοξαστούμε. 

[4]  Α’  Κορ.  ΙΕ'  44-45  Σπείρεται  σώμα  της  ψυχής  και  βγαίνει  σώμα  του
πνεύματος.  Υπάρχει  σώμα  της  ψυχής  και  σώμα  του  πνεύματος.  Έτσι  έχει
γραφτεί:  δημιουργήθηκε ο πρώτος άνθρωπος, ο Αδάμ, σε ζώσαν ψυχή, ενώ ο
έσχατος Αδάμ σε ζωοποιόν πνεύμα. 

[5] Α’ Κορ. ΙΕ΄50-52  Αυτό σας λέγω, αδελφοί, ότι η σάρκα και το αίμα δεν
μπορούν να κληρονομήσουν τη βασιλεία του Θεού. Ούτε η φθορά μπορεί να
κληρονομήσει  την αφθαρσία.  Ιδού σας λέγω ένα μυστήριο:  όλοι  μας δεν θα
κοιμηθούμε [πεθάνουμε] αλλά όλοι θα αλλάξουμε ατομικά, εν ριπή οφθαλμού,
μόλις ακουστεί η τελευταία σάλπιγγα. Γιατί θα σαλπίσει και θα σηκωθούν οι
νεκροί άφθαρτοι και εμείς θα μεταμορφωθούμε. Προφανώς  οι άνθρωποι της
εποχής του Παύλου δεν πρόλαβαν τη σάλπιγγα που περίμεναν. 

[6] Γαλ. Ε’ 19-23

[7] Ρωμ. ΙΒ’ 20-21 Αν λοιπόν πεινά ο εχθρός σου, δώσε του να φάει, κι αν διψά
δώσε  του  να  πιει.  Αν  το  κάνεις  αυτό  βάζεις  αναμμένα  κάρβουνα  πάνω στο
κεφάλι του. Να μη νικιέσαι από το κακό, αλλά να νικάς το κακό μέσα από το
αγαθό.



Η αγάπη και… κάτι σαν αγάπη

El Greco, Πέτρος και Παύλος

Η αγάπη είναι η λέξη -φετίχ των χριστιανών.

Η  αγάπη,  ωστόσο,  δεν  είναι  παγκόσμιος  νόμος.  Αντίθετα,  η
προσεκτική παρατήρηση της φύσης μας αποκαλύπτει  ότι ο φόνος,  ο
συνεχής,  ανελέητος,  αναπότρεπτος  φόνος  είναι  η  απόλυτη
αναγκαιότητα για τη συνέχεια της ζωής. Η επιβίωση όλων των έμβιων
όντων βασίζεται στην πρόσληψη των προϊόντων του φόνου. Ο θάνατός



σου, η ζωή μου! Ο άνθρωπος δεν εξαιρείται. Υπό αυτές τις συνθήκες,
υπάρχει χώρος και χρόνος για την εκδήλωση της αγάπης;

Βέβαια υπάρχει, αλλά ας είμαστε ακριβείς: η αγάπη είναι φαινόμενο
μερικό, τοπικό, ουσιαστικά περιθωριακό.  Συνοδεύεται πάντα από το
φόνο κάποιου άλλου έμβιου όντος. Η λύκαινα αγαπά τα λυκόπουλα,
αλλά  για  να  τα  ζήσει  κατασπαράζει  το  λαγό  και  τον  πηγαίνει  στη
φωλιά. Ακριβώς το ίδιο κάνει ο άνθρωπος, η υποτιθέμενη κορυφή της
πυραμίδας:  Η αγάπη του προς τα παιδιά του ή τους γονείς του όχι
μόνο προϋποθέτει το φόνο άλλων έμβιων όντων, αλλά και τον φόνο
συνανθρώπων του, σε πλείστες όσες περιπτώσεις. 

Για  τον άνθρωπο η  αγάπη είναι  ουσιαστικά αλληλοϋποστήριξη  στα
πλαίσια μιας στενής ή ευρύτερης ομάδας ή και κοινότητας. Σε καμία
περίπτωση δεν διευρύνεται προς το όλον, όλους τους ανθρώπους. Αν
το δεχτούμε για μια στιγμή, θα πρέπει να φανταστούμε ένα πλανήτη
χωρίς τον παραμικρό μηχανισμό βίας και αντί -βίας, δηλαδή άμυνας.
Ο πλανήτης  αυτός,  ταυτόχρονα,  δεν  θα  έπρεπε  να  έχει  και  κανένα
σύστημα εξουσίας. Πολύ καλό, για να είναι αληθινό!

Μήπως  η  χριστιανική  αγάπη  είναι  κάτι  το  διαφορετικό,  κάτι  που
υπερβαίνει τις επιταγές της φύσης; Η αγάπη προς τον Άλλον είναι κατ΄
εξοχήν  διανοητικό  εφεύρημα.  Τόσο  στις  κύριες  όσο  και  στις
περιθωριακές  χριστιανικές  παραδόσεις,  δεν  υπάρχει  τίποτα  που  να
στοιχειοθετεί την μερική έστω πραγμάτωση των σχετικών θεωριών στον
ιστορικό χρόνο.

Αυτό δεν είναι περίεργο, καθώς για να εκδηλωθεί η αγάπη πρέπει να
έχει εξασφαλιστεί προηγουμένως η επιβίωση. Προϋποτίθεται δηλαδή η
ύπαρξη ενός συστήματος βίας, γιατί χωρίς σύστημα βίας (ή αντι-βίας)
είναι  αδιανόητη  η  επιβίωση  των  ανθρώπινων  κοινοτήτων  και
κοινωνιών. Πρόκειται για ένα ιστορικά αξεπέραστο αδιέξοδο.

Αλλά δεν υπάρχουν αδιέξοδα για την ανθρώπινη φαντασία.  Απλώς
μεταθέτει το πεδίο άσκησης από την πραγματική ζωή στο μύθο – και
μέσα  στο  μύθο  μπορεί  να  ζωγραφίσει  ελεύθερα.  Στο  πεδίο  του
φανταστικού λοιπόν, ο Παύλος περιγράφει την αγάπη, όπως θέλει – με
απόλυτη ελευθερία (Α’ Κορ. ΙΓ' 1-13):

Εάν ταις γλώσσαις των ανθρώπων λαλώ και των αγγέλων, αγάπην δε μη έχω,
γένονα χαλκός ηχών ή κύμβαλον αλαλάζον’ και αν έχω προφητείαν και ειδώ τα
μυστήρια πάντα και πάσαν την γνώσιν, και εάν έχω πάσαν την πίστην, ώστε
όρη  μεθιστάνειν,  αγάπη  δε  μη  έχω,  ουδέν  ειμί.  Και  εάν  ψωμίσω  πάντα
υπάρχοντά μου, και εάν παραδώ το σώμα μου ίνα καυθήσομαι, αγάπην δε μη
έχω, ουδέν ωφελούμαι. Η αγάπη μακροθυμεί, χρηστεύεται, η αγάπη ου ζηλοί, η
αγάπη ου περπερεύεται, ου φυσιούται, ουκ ασχημονεί, ου ζητεί τα εαυτής, ου
παροξύνεται, ου λογίζεται το κακόν. Ου χαίρει επί τη αδικία, συγχαίρει δε τη



αληθεία’ πάντα στέγει, πάντα πιστεύει, πάντα ελπίζει, πάντα υπομένει. Η αγάπη
ουδέποτε  εκπίπτει.  Είτε  δε  προφητείαι,  καταργηθήσονται’  είτε  γλώσσαι,
παύσονται’  είτε  γνώσις,  καταργηθήσεται.  Εκ  μέρους  δε  γιγνώσκομεν  και  εκ
μέρους  προφητεύομεν’  όταν  δε  έλθει  το  τέλειον,  τότε  το  μέρους
καταργηθήσεται. Ότε ήμην νήπιος ως νήπιος ελάλουν, ως νήπιος εφρόνουν,
ως  νήπιος  ελογιζόμην’  ότε  δε  γέγονα  ανήρ,  κατήργηκα  τα  του  νηπίου.
Βλέπομεν  γαρ  άρτι  δι’  εσόπτρου  εν  αινίγματι,  τότε  δε  πρόσωπον  προς
πρόσωπον’  άρτι  γιγνώσκω  εκ  μέρους,  τότε  δε  επιγνώσομαι  καθώς  και
επεγνώσθην.  Νυνί  δε  μένει  πίστις,  ελπίς,  αγάπη,  τα  τρία  ταύτα’  μείζων  δε
τούτων η αγάπη. 

Απόδοση: Εάν μιλώ τις γλώσσες των ανθρώπων και των αγγέλων και δεν έχω
αγάπη,  έγινα  χαλκός  που  βγάζει  ήχους  ή  κύμβαλο  που  κάνει  θόρυβο  άνευ
ουσίας. Και αν κατέχω την προφητεία και γνωρίζω όλα τα μυστήρια και όλη τη
γνώση και αν έχω όλη τη πίστη, ικανή να μετακινεί βουνά, αν δεν έχω αγάπη
είμαι  ένα  τίποτα.  Κι  αν  δώσω  όλα  τα  υπάρχοντά  μου  για  να  ταϊσω  τους
φτωχούς,  κι  αν παραδώσω το  σώμα μου για  να  καώ,  αλλά δεν έχω αγάπη,
τίποτα δεν κερδίζω.  Η αγάπη έχει  μακροθυμία,  αγαθότητα,  δεν ζηλεύει,  δεν
είναι αλαζονική, δεν κομπάζει, δεν φέρεται με απρέπεια, δεν απαιτεί όσα της
ανήκουν, δεν υπερβάλει, δεν σκέφτεται το κακό. Δεν χαίρει με την αδικία, αλλά
χαίρεται  μαζί  με  την  αλήθεια.  Πάντοτε  σκεπάζει,  πάντοτε  πιστεύει,  πάντοτε
ελπίζει,  πάντοτε  υπομένει.  Η  αγάπη  δεν  θα  πάψει  ποτέ  να  υπάρχει.  Οι
προφητείες θα καταργηθούν, οι γλώσσες θα παύσουν, η γνώση θα καταργηθεί.
Εν μέρει γνωρίζουμε, εν μέρει προφητεύουμε. Αλλά όταν έλθει το τέλειο, τότε
το μερικό θα καταργηθεί. Όταν ήμουν παιδί μιλούσα σαν παιδί, σκεφτόμουν σαν
παιδί,  συλλογιζόμουν  σαν  παιδί.  Όταν  έγινα  άνδρας  κατάργησα  τα  παιδικά.
Γιατί  τώρα  βλέπουμε  σαν  μέσα  από  καθρέπτη  αμυδρά,  ενώ  τότε  θα  δούμε
πρόσωπο με πρόσωπο. Τώρα γνωρίζω εν μέρει ενώ τότε θα γνωρίσω πλήρως,
όπως και γνωρίστηκα πλήρως [από τον Θεό].  Για τώρα ισχύουν η πίστη, η
ελπίδα και η αγάπη, αυτά τα τρία. Απ' όλα αυτά ανώτερη είναι η αγάπη.

Αυτό είναι το περίφημο απόσπασμα το οποίο τόσο πολύ εντυπωσιάζει
τους χριστιανούς και τις… ευαίσθητες, ρομαντικές ψυχές. Αμφιβάλλω
όμως αν όλοι όσοι το επικαλούνται καταλαβαίνουν πραγματικά τι λέει
ο Παύλος στην επιστολή του προς τους Κορινθίους.

Όπως στοιχίζει ο Παύλος την αγάπη μαζί με την πίστη και την ελπίδα
είναι  προφανές   ότι   δεν  αναφέρεται   σε  σχέσεις   μεταξύ ανθρώπων,
 αλλά για τη σχέση ανθρώπου – Θεού.

Δεν  έχει  συνεπώς  καμιά  ανάγκη  να  προσδιορίσει  τις  πραγματικές
συνθήκες της ύπαρξης: η βία, η εκμετάλλευση, οι μηχανισμοί επιβολής
κλπ δεν θίγονται, γιατί σε τίποτα δεν ενοχλούν τη σχέση ανθρώπου –
Θεού.

Μιλάει για ανθρώπους που χτίζοντας τη σχέση τους με το Θεό μιλάνε
γλώσσες (γλωσσολαλία)  και επιδίδονται σε προφητείες  (προφητεία)  μέσω



των οποίων γνωρίζουν τα  μυστήρια. Οι ίδιοι άνθρωποι επιδιώκουν τη
γνώση, τον τρόπο δηλαδή υπέρβασης του παρόντος κόσμου (αργότερα
ο χριστιανισμός καταδίωξε μέχρις εξαφανίσεως το γνωστικισμό).

Οι  άνθρωποι  αυτοί  είναι  μονοσήμαντα προσανατολισμένοι  προς  το
Θεό, οι μεταξύ τους σχέσεις ουσιαστικά δεν θίγονται στο απόσπασμα
που παρατέθηκε. Όλη η αγάπη είναι για τον Θεό, γιατί μόνο δι’ αυτής
θα επιτευχθεί το ποθούμενο, η πρόσωπον προς πρόσωπον συνομιλία.

Όταν συμβαίνει  η  θεοπτία  για τον  πιστό,  καταργούνται  όλα:  πίστις,
ελπίδα, γλώσσες, προφητείες – δεν έχουν πια νόημα -και μένει μονάχα
η αγάπη (μεταξύ ανθρώπου και Θεού). Τα άλλα δε χρειάζονται, αλλά η
αγάπη είναι απολύτως απαραίτητη,  χωρίς  αυτή δεν υπάρχει  τρόπος
(και λόγος) επικοινωνίας (και σύμμειξης) Θεού και ανθρώπου.

Δευτερευόντως,  η αγάπη προς τον Θεό μπορεί  να επηρεάσει  και τις
σχέσεις των ανθρώπων, ως παράπλευρη συνέπεια. Αλλά η έννοια δεν
έχει να κάνει καθόλου με την αγάπη ως ανθρώπινο χαρακτηριστικό:
την αγάπη της μάνας, του παιδιού, της πατρίδας, της ομορφιάς. Για
τον  Παύλο  τίποτα  απ’  αυτά  δεν  έχει  σημασία,  ενόψει  της  αγάπης
ανθρώπου και Θεού.

Η Παύλεια αγάπη δεν έχει την παραμικρή σχέση με τον έρωτα – πολλώ
δε  μάλλον  με  τον  ίμερο.  Άλλωστε  αυτά  είναι  του  πονηρού,  της
πτώσεως,  της  απωλείας.  Ο έρωτας  όχι  μόνο δεν είναι  θεός,  όπως σε
άλλες λατρείες, αλλά ταυτίζεται με το διάβολο. Ευλογείται μονάχα ο
έρωτας  προς  το  Θεό  –  επαινούνται  μάλιστα  και  οι  πλέον  ακραίες
εκδηλώσεις  αυτού  του  έρωτα,  στις  οποίες  προβαίνουν  οι
ακραιφνέστεροι των εραστών.

Είναι  ενδεχόμενο  κάποιοι  αναγνώστες  να αμφισβητήσουν  αυτή  την
ανάλυση. Παραθέτω λοιπόν την αυθεντικότερη δυνατή περιγραφή της
Ορθόδοξης χριστιανικής αγάπης και του ρόλου της,  όπως έχει  δοθεί
στο μυθιστόρημα Το νησί της Καλυψώς.  Εννοείται πως οι απόψεις που
εκφράζει  ο  αγιορείτης  γέροντας  Γερβάσιος  δεν  είναι  δικές  μου
αυθαιρεσίες – είναι το απόσταγμα της εμπειρίας του Ιωάννη Ρωμανίδη,
του οποίου κάθε ένας που αυτοπροσδιορίζεται ως Ορθόδοξος γνωρίζει
πολύ καλά τη βαρύτητα και την αξία.

*

Ενώ ο  Θεύδης  άρχισε  να  κατηφορίζει,  ένα  ηλικιωμένος  μοναχός,  ο
Γερβάσιος,  κάλεσε  τους  επισκέπτες  σε  μια  αίθουσα  δίπλα  στο
αρχονταρίκι,  περιποιημένη  –  σε  αντίθεση  με  τους  υπόλοιπους,
ξεχαρβαλωμένους χώρους του μοναστηριού, με κεντητά στρωσίδια στα
μιντέρια, βαριές κουρτίνες και στρωμένα χαλιά. Όταν καθίσαμε όλοι



ένα γύρω, ρώτησε όσους δεν είχε ρωτήσει ως τότε από πού έρχονται, τι
δουλειά κάνουν, πότε μπήκαν στο Όρος. Μετά άρχισε να μας μιλάει
για την ιστορία της Ιεράς Μονής και τις περιπέτειές της στο πέρασμα
του χρόνου. Αφού τελείωσε μ΄ αυτά και απάντησε σε κάποιες σχετικές
ερωτήσεις, μίλησε για τη σωτηρία της ψυχής και τον παράδεισο. Μας
έλεγε  ότι  ο  παράδεισος  είναι  μετοχή  εις  δόξαν  θεού.  Ο  άνθρωπος
μετέχει, με άφατη χαρά, στην δοξολογία του Κυρίου, μαζί με μυριάδες
αγγέλων που ψάλλουν ωσαννά. Ο Κριτίας γύρισε και με κοίταξε, την
ώρα που έκανα ακριβώς την ίδια κίνηση. Ωστόσο είχαμε και οι δύο
γοητευθεί από τα εκπληκτικά ελληνικά του γέροντα: Ήταν όχι μόνον
εύγλωττος και με χαρίεσσα ομιλία, αλλά πρόφερε τις λέξεις με τέτοια
εκφορά και προσωδία, που μονάχα από τον Κατράκη στο «Άξιον Εστί»
είχαμε ξανακούσει. Το γεγονός αυτό, σε συνδυασμό με την λεπτότητα
και την έμφυτη αρχοντιά που εξέπεμπε το παρουσιαστικό του, έκανε
την ακρόαση του λόγου του ιδιαίτερα ευχάριστη, έστω κι αν κάποιος
δεν συμφωνούσε με όσα άκουγε.

Γιατί δεν ήταν δυνατόν ούτε ο Κριτίας ούτε κι εγώ να συμφωνήσουμε
με τον Γέροντα όταν έλεγε ότι θα σωθούν οι φωτισμένοι, που βλέπουν
τον αναστάντα Χριστόν εν δόξη σε αυτή τη ζωή, είτε «δι εσόπτρου εν
αινίγματι»  μέσω  των  αδιακόπων  προσευχών  και  ψαλμών,  είτε
«πρόσωπον προς πρόσωπον» μέσω του δοξασμού τους. Ότι εκείνοι που
δεν τον βλέπουν έτσι σε αυτή τη ζωή, θα δουν τη δόξα Του ως αιώνιον
και  καταναλίσκον  πυρ  και  σκότος  εξώτερον  στην  άλλη  ζωή.  Ότι  η
άκτιστος δόξα που έχει ο Χριστός κατά φύσιν από τον Πατέρα, είναι
παράδεισος  για  εκείνους  που  έχει  θεραπευθεί  η  εγωκεντρική  και
ιδιοτελής τους αγάπη και έχει μεταμορφωθεί σε ανιδιοτελή αγάπη. Ότι
η ίδια αυτή δόξα είναι το άκτιστον πυρ και η κόλαση για εκείνους που
επέλεξαν να μείνουν αθεράπευτοι μέσα στην ιδιοτέλειά τους. Ότι όλοι
θα οδηγηθούν από το Άγιον Πνεύμα «εις  πάσαν την αλήθειαν»,  θα
δουν δηλαδή τον Χριστό μαζί με τους φίλους του εν δόξη, αλλά όλοι
δεν  θα  δοξασθούν…  Ότι  η  Εκκλησία  δεν  στέλνει  κανέναν  στον
παράδεισο ή την κόλαση, αλλά προετοιμάζει τους πιστούς για την θέα
του Χριστού εν δόξη, την οποίαν θα έχουν όλοι οι άνθρωποι.  Ότι ο
Θεός θέλει την θεραπεία όλων, αλλά δεν δέχονται όλοι την προσφορά
Του.  Ότι  αυτό  σημαίνει  πως  η  άφεσις  αμαρτιών  δεν  είναι  αρκετή
προετοιμασία για να ιδεί κανείς τον Χριστό εν δόξη και να δοξασθεί…

Όσο μιλούσε ακόμα ο Γέροντας, ο Κριτίας έσκυψε προς το μέρος μου
και  μου  ψιθύρισε  πως  η  κατάταξη  των  πιστών  σε  φωτισμένους  και
δοξασμένους αποτελεί ακριβή μεταφορά από την εβραϊκή παράδοση
των  Χασιδίμ,  την  οποία  εισήγαγε  πανηγυρικά  στον  χριστιανισμό  ο
Παύλος, μαζί με τα υπόλοιπα. Ο Γέροντας έστρεψε το βλέμμα του προς
τον Κριτία και αυτός του ζήτησε να μιλήσει κάπως αναλυτικότερα για
τον δοξασμό. Ο ευγενής μοναχός δεν του χάλασε το χατίρι.



«Δοξασμός είναι η άμεσος θέα του Χριστού εν δόξη, όπως σας έλεγα
πριν…  Κατά  τη  διάρκεια  του  δοξασμού,  που  είναι  θέωση  και
αποκάλυψη, η προσευχή εν τη καρδία, η γνώση, η προφητεία, η πίστη
και  η ελπίδα καταργούνται,  αφού αντικαθίστανται  από τον ίδιο  το
Χριστό.  Μόνον  η  αγάπη  δεν  εκπίπτει,  όπως  μας  φανερώνει  ο
Απόστολος Παύλος εις την προς Κορινθίους Α΄ επιστολήν του. Κατά τη
διάρκεια  του  δοξασμού  τα  περί  Θεού  αλλά  και  τα  προς  Χριστόν
νοήματα και ρήματα καταργούνται! Μετά την θέωση, όταν επιστρέφει
ο  θεόπτης  στην  κατάσταση  του  φωτισμού,  επιστρέφουν  η  γνώση,  η
προφητεία, οι γλώσσες, η πίστη και η ελπίδα και ενώνονται ξανά με
την αγάπη. Αυτή είναι η θέα του εν δόξη αναστάντος Χριστού…»

Ο  Γέροντας  σιώπησε  για  λίγο  συγκινημένος.  Στην  αίθουσα
επικρατούσε απόλυτη ησυχία.

«Η εμπειρία του δοξασμού είναι το θεμέλιο της πίστεως της Εκκλησίας
στην  σωματική  ανάσταση  του  βιολογικού  μέρους  της  ανθρωπίνης
υπάρξεως» είπε ήσυχα ο Γέρων Γερβάσιος.

Ξαφνικά, ο Κατιλίνας αισθάνθηκε την ανάγκη να θεολογήσει:

«Με την εμφάνιση του Ιησού Χριστού αλλάζει ό,τι γνώριζε ο άνθρωπος
περί  Θεού,  δημιουργούνται  νέα  δεδομένα,  έχουμε  έναν  καινούριο
Θεό…»

Ο  Γέρων  Γερβάσιος  τον  κοίταζε  με  έκφραση  που  θα  μπορούσε  να
σημαίνει «τι λες, παιδάκι μου;». Σήκωσε το χέρι του, χαμογέλασε και
εξήγησε υπομονετικά:

«Οι Πατέρες υποστηρίζουν, με μοναδική εξαίρεση τον Αυγουστίνο, ότι
ο Ιησούς Χριστός πριν από τη γέννησή του με το κτιστό Του Πρόσωπο
από την Παρθένο Μαρία, είναι Αυτός ο οποίος αποκαλύφθηκε στους
Πατριάρχες και τους Προφήτες της Παλαιάς Διαθήκης. Καταλαβαίνεις
τι εννοώ;»

Ο  Κριτίας  χαμογελούσε  κάτω  από  τα  μουστάκια  του,  ο  Κατιλίνας
ξεροκατάπιε και μουρμούρισε «ναι, βέβαια…». Δεν του ερχόταν καλά
να ταυτίζεται έτσι χωρίς ενδοιασμό ο Ιησούς με τον Γιαχβέ.

«Ας ελπίσουμε πως θα αξιωθούμε να ανεβούμε στον παράδεισο και να
μην  πέσουμε  στην  κόλαση…» είπε,  συνεχίζοντας  τις  θεολογικές  του
απόπειρες.

Κανονικά  ο  Γέρων  Γερβάσιος  θα  έπρεπε  να  τον  ξαποστείλει  στο



βορδοναρείον, ως ανεπίδεκτον μαθήσεως. Αντ΄ αυτού, προσπάθησε με
υπομονή να εξηγήσει στον Κατιλίνα τ΄ αυτονόητα:

«Ας δούμε τις βιβλικές και τις Πατερικές αντιλήψεις για τον παράδεισο
και την κόλαση. Δεν είναι κάτι ξεχωριστό, ο ίδιος ο Θεός είναι και τα
δύο,  και  παράδεισος  και  κόλαση  και  αμοιβή  και  τιμωρία.  Όλοι  οι
άνθρωποι,  παιδιά  μου,  δημιουργήθηκαν  για  να  βλέπουν
ακαταπαύστως τον Θεό, εν τη ακτίστω δόξη του Ιησού Χριστού. Αν ο
Θεός θα είναι παράδεισος ή κόλαση εξαρτάται από την ανταπόκριση
του ανθρώπου στην αγάπη του Θεού εν Χριστώ. Εξαρτάται από την
επίτευξη  μεταβολής  της  αγάπης  από  ιδιοτελή  και  εγωκεντρική  σε
θεοειδή αγάπη, ήτις ου ζητεί τα εαυτής»

Ο Κατιλίνας συγκατένευε με βαθυστόχαστο ύφος.

«Ευτυχώς, υπάρχει η Εκκλησία και μας οδηγεί στη σωτηρία με τα ιερά
μυστήρια…» είπε.

Ο ευγενικός  Γέροντας  δεν  διατύπωσε  κάποιο  σχόλιο,  αλλά  χτύπησε
ελαφρά τις δυο του παλάμες στα γόνατά του, που ήθελε να πει με τη
γλώσσα του σώματος «στου κουφού την πόρτα, όσο θέλεις βρόντα!». Ο
Κριτίας,  που  απολάμβανε  τις  θεολογικές  απόπειρες  του  Κατιλίνα,
ρώτησε με υποκριτική φιλομάθεια αν η Εκκλησία μας εξασφαλίζει τον
φωτισμό  και  τον  δοξασμό,  ιδίως  με  το  μυστήριον  της  Θείας
Ευχαριστίας. Το πρόσωπο του Γέροντα σοβάρεψε.

«Καμία θρησκεία και καμία εκκλησία δεν μπορεί να διεκδικήσει για
τον  εαυτό  της  το  δικαίωμα  να  αποφασίζει  ποιος  πηγαίνει  στον
παράδεισο  και  ποιος  πηγαίνει  στην  κόλαση!»  είπε  σε  έντονο  ύφος.
«Όλοι,  όλοι,  ενωρίτερα  ή  αργότερα  θα  δουν  τη  δόξα  του  Θεού  εν
Χριστώ,  είτε  ως  φως  είτε  ως  πυρ  καταναλίσκον!  Η  αληθής  ζωή  εν
Χριστώ είναι η προετοιμασία, δια της καθάρσεως και του φωτισμού της
καρδίας, ώστε αυτή η θέα να είναι παράδεισος και όχι κόλαση… Τη
στιγμή που κάποιος  διαχωρίζει  τον παράδεισο από την κόλαση και
φαντάζεται ότι οι καταστάσεις αυτές είναι διαφορετικά μέρη ή ότι η
κόλαση είναι στέρηση της θέας του Θεού, τότε εκείνος εισάγει μαγικές
απόψεις στην βιβλική αντίληψη της θεραπείας! Είναι μαγεία να λέγει
κάποιος ότι η σωτηρία μπορεί να επέλθει μονάχα με την πίστη ή με τα
καλά  έργα  ή  με  τη  μετοχή  στα  μυστήρια  ή  με  ιερατικές  αφέσεις
αμαρτιών  ή με  συνδυασμό όλων αυτών… Αυτές  οι  παραλλαγές  της
παραδόσεως μετακινούν την ανάγκη αλλαγής από τον άνθρωπο στον
Θεό,  και  μας  λέγουν  ότι  η  σωτηρία  επέρχεται  αν  υπακούει  κανείς
δουλικά στο θέλημά Του. Όποιος τα υποστηρίζει αυτά δεν γνωρίζει ότι
ο Θεός αγαπά όλα τα δημιουργήματά του αδιακρίτως, ακόμα και τον
διάβολο, με την ίδια αγάπη. Δεν γνωρίζει ότι ο Θεός ήταν και είναι
πάντοτε φίλος των ανθρώπων και είναι ο άνθρωπος και όχι ο Θεός που



έχει  ανάγκη  συμφιλιώσεως,  δηλαδή  θεραπείας  του  μέρους  της
υπάρξεώς του που δεν λειτουργεί υγιώς… »

Ο Κριτίας πήρε πάλι τον λόγο:

«Βλέπω ότι δεν ολοκληρώνετε το συλλογισμό σας… Μήπως θεωρείτε
πως  η  νυν  κρατούσα  Ορθόδοξη  Εκκλησία  δεν  έχει  σχέση  με  τις
επιτεύξεις  του  φωτισμού  και  του  δοξασμού,  άρα  είναι
αναποτελεσματική στην αποστολή της;»

Ο Γέροντας τον κοίταξε καλά καλά. Προφανώς δεν θεώρησε τα αυτιά
μας κατάλληλα για να ακούσουν ό,τι είχε να πει επί του θέματος, αλλά
η φιλαλήθειά του δεν του επέτρεπε να σωπάσει.

«Δεν υπάρχει άλλη ένωση με τον Χριστό» είπε, «εκτός από αυτή που
επιτυγχάνεται  με  την  κάθαρση,  τον  φωτισμό  και  τον  δοξασμό  εδώ,
στην  παρούσα ζωή.  Η  ορατή  δομή της  Εκκλησίας  είναι  η  έκφραση
αυτής της ενώσεως και η εγγύηση ότι όλοι όσοι το επιθυμούν μπορούν
να  προχωρήσουν  στην  προσφερόμενη  από  τον  Χριστό  θεραπεία…
Τώρα, τι γίνεται στις καθ΄ έκαστα επισκοπές και ενορίες – ο Θεός να
βάλει  το  χέρι  του…  Η  θρησκειοποίηση  του  χριστιανισμού  είναι  η
ριζική αλλοίωσή του!»

Δεν  προχώρησε  άλλο  και  σε  λίγο  έδωσε  το  σύνθημα πως  η  σύναξη
ολοκληρώθηκε.

*

Αυτή είναι, αγαπητοί αναγνώστες, η περίφημη χριστιανική αγάπη – και
έτσι την αντιλαμβάνεται η καθ’ ημάς μυστική παράδοση. Είναι προφανές
ότι  πρόκειται  για  λεπτεπίλεπτες  επεξεργασίες  ενός  απολύτως
επινοημένου, διανοητικού κατασκευάσματος.

Ας επιστρέψουμε λοιπόν στο προσδιορισμό του πεδίου της – αυτόν που
μπορεί να προσδιορίσει ο κοινός λόγος και όχι η μεταφυσική θολούρα.
Το πεδίο της αγάπης περιορίζεται στην πραγμάτωση των προσωπικών
σχέσεων.  Εννοείται,  ταυτόχρονα,  ότι  η  αγάπη  δεν  μπορεί  να  είναι
παγκόσμιος νόμος, ούτε καν τοπικός, μερικός νόμος (στις περιπτώσεις
αυτές πρόκειται για απλή αλληλοϋποστήριξη). Εννοείται ακόμα πως η
αγάπη  μπορεί  να  αλλοιωθεί,  να  μεταστραφεί,  να  εξαφανιστεί  κλπ,
ακολουθώντας πιστά τις περιπέτειες της ανθρώπινης υπαρκτικότητας
και την αέναα ρευστή υλοποίηση του ανθρώπινου προσώπου, για την
οποία θα έχουμε την ευκαιρία να συζητήσουμε σε άλλη ευκαιρία. 



Οι Πράξεις των Αποστόλων

Οι Πράξεις αποτελούνται από 28 κεφάλαια. Από αυτά τα πρώτα δώδεκα
αφηγούνται όσα συνέβησαν τον πρώτο καιρό στα Ιεροσόλυμα και τα
υπόλοιπα είναι αφιερωμένα στη δράση του Παύλου.

Μετά την Ανάληψη του Ιησού ακολούθησε η εκλογή του Ματθία στη
θέση του Ιούδα. Κατά την Πεντηκοστή πραγματοποιήθηκε η κάθοδος
του Αγίου Πνεύματος και η πρώτη επίσημη  ομιλία γλωσσών από τους
μαθητές [1]:  και επλήσθησαν άπαντες Πνεύματος αγίου, και ήρξαντο λαλείν
ετέραις  γλώσσαις  καθώς  το  Πνεύμα  εδίδου  αυτοίς  αποφθέγγεσθαι (…)
γενομένης δε της φωνής ταύτης συνήλθε το πλήθος και συνεχύθη, ότι ήκουον
είς έκαστος τη ιδία διαλέκτω λαλούντων αυτών [2].

Υπό  την  ηγεσία  του  Πέτρου  οργανώνεται  η  πρώτη  χριστιανική
κοινότητα,  με  προδιαγραφές  κοινοκτημοσύνης,  ευσέβειας  και
αδελφοσύνης [3]: πάντες δε οι πιστεύοντες ήσαν επί το αυτό και είχον πάντα
κοινά, και τα κτήματα και τας υπάρξεις επίπρασκον και διεμέριζον αυτά πάσι
καθότι αν τις χρείαν είχε’ καθ’ ημέραν δε προσκαρτερούντες  [4]  εν των ιερώ,
κλώντες  τε  κατ’  οίκον  άρτον,  μετελέμβανον  τροφής  εν  αγαλλιάσει  και
αφελότητι  καρδίας  (…)  ουδέ  γαρ  ενδεής  τις  υπήρχεν  εν  αυτοίς’  όσοι  γαρ
κτήτορες  χωρίων  ή  οικιών  υπήρχον,  πωλούντες  έφερον  τας  τιμάς  των
πιπρασκομένων  και  ετίθουν  παρά  τους  πόδας  των  αποστόλων’  διεδίδοτο  δε
εκάστω καθότι αν τις χρείαν είχεν.

Στο μεταξύ ο Πέτρος αναδεικνύεται σε εμπνευσμένο ηγέτη, ο οποίος
όχι  μόνο  κηρύσσει,  αλλά  πραγματοποιεί  και  θαύματα,  όπως  η
θεραπεία του χωλού [5], η οποία εντυπωσιάζει τα πλήθη, αλλά έχει ως
αποτέλεσμα τη σύλληψη αυτού και του Ιωάννη από Ιουδαϊκές αρχές.
Οι  δύο  Απόστολοι  ελευθερώνονται  σύντομα,  αλλά  συμβαίνει  ένα
άκρως  δυσάρεστο  περιστατικό  στην  κοινότητα,  ο  ξαφνικός  θάνατος
του Ανανία και της γυναίκας του Σαπφείρας [6], διότι, λέει, πούλησαν
το  κτήμα  τους  και  κατέβαλαν  λειψό  το  τίμημα  στους  Αποστόλους.
Άπαντες  (οι  πιστοί…)  δέχτηκαν το  γεγονός  ως  θεϊκή  παρέμβαση  και
εγένετο φόβος μέγας εφ’ όλην την εκκλησίαν και επί πάντας τους ακούοντες
ταύτα.



Μετ΄  ολίγον,  η κοινότητα γνωρίζει  μεγάλες επιτυχίες  [7]:  Δια δε  των
χειρών των αποστόλων εγίνοντο σημεία και τέρατα εν τω λαώ πολλά’ και ήσαν
ομοθυμαδόν άπαντες εν τη στοά Σολομώντος’  των δε λοιπών ουδείς  ετόλμα
κολλάσθαι  αυτοίς,  αλλ’  εμεγάλυνεν  αυτούς  ο  λαός’  μάλλον  δε  προσετίθεντο
πιστεύοντες τω Κυρίω πλήθη ανδρών τε και γυναικών ώστε κατά τας πλατείας
εκφέρειν τους ασθενείς και τιθέναι επί κλινών και κραβάττων, ίνα ερχομένου
του Πέτρου και η σκιά επισκιάση τινί αυτών. Συνήρχετο δε και το πλήθος των
πέριξ  πόλεων  εις  Ιερουσαλήμ  φέροντες  ασθενείς  και  οχλουμένους  υπό
πνευμάτων  ακαθάρτων,  οίτινες  εθεραπεύοντο  άπαντες.  Οι  Ιουδαίοι  δεν
ξέρουν πια τι να κάνουν με τους πιστούς του Ιησού -συλλαμβάνουν
τους αποστόλους και ο Πέτρος απευθύνεται θαρραλέα στη σύνοδο.

Άκρως ενδιαφέροντα, ωστόσο, είναι όσα απευθύνει προς τη σύνοδο ο
Φαρισαίος νομοδιδάσκαλος Γαμαλιήλ [8]:  Άνδρες Ισραηλίται, προσέχετε
εαυτοίς επί τοις ανθρώποις τούτοις τι μέλλετε πράσσειν. Προ γαρ τούτων των
ημερών  ανέστη  Θευδάς,  λέγων  είναι  τινα  εαυτόν,  ώ  προσεκλίθη  αριθμός
ανδρών  ωσεί  τετρακοσίων’  ός  ανηρέθη,  και  πάντες  όσοι  επείθοντο   αυτώ
διελύθησαν και εγένοντο εις ουδέν. Μετά δε τούτον ανέστη Ιούδας ο Γαλιλαίος,
εν  ταις  ημέραις  της  απογραφής  και  απέστησε  λαόν  ικανόν  οπίσω  αυτού’
κακείνος απώλετο, και πάντες όσοι επείθοντο αυτώ διεσκορπίσθησαν. Και τα νυν
λέγω  υμίν,  απόστητε  από  των  ανθρώπων  τούτων  και  εάσατε  αυτούς  (…)
επείσθησαν δε αυτώ (…) και απέλυσαν αυτούς. 

Λίγα χρόνια αργότερα, ο Παύλος έχει συλληφθεί στην Ιερουσαλήμ. Ο
Ρωμαίος χιλίαρχος, που τον σώζει από το λυντσάρισμα, του λέει [9]:
ουκ  άρα  συ  ει  ο  Αιγύπτιος  ο  προ  τούτων  των  ημερών  αναστατώσας  και
εξαγαγών  εις  την  έρημον  τους  τετρακισχιλίους  άνδρας  των  σικαρίων;   Η
περιοχή εξακολουθούσε να είναι ένα απέραντο τρελοκομείο [10].

Αλλά ας επιστρέψουμε στη νεαρή κοινότητα της Ιερουσαλήμ, η οποία
είχε ήδη αρχίσει να αντιμετωπίζει τις πρώτες παιδικές ασθένειες, αφού
υπήρχαν  προστριβές  και  αντιζηλίες  ανάμεσα  στους  ελληνόφωνους
πιστούς και στους Εβραίους, με πρόσχημα ότι παραμελούνταν οι χήρες
των τελευταίων [11]: Εν δε ταις ημέραις ταύταις πληθυνόντων των μαθητών
εγένετο γογγυσμός των Ελληνιστών προς τους Εβραίους, ότι παραθεωρούντο
εν τη διακονία τη καθημερινή αι χήρες αυτών.  Εκλέγονται επτά διάκονοι,
μεταξύ των οποίων ο Στέφανος, ο οποίος συλλαμβάνεται, απολογείται
σε  ιουδαϊκό  δικαστήριο  και  λιθοβολείται  από  τους  ομοεθνείς  του.
Ακολουθεί ο πρώτος μαζικός διωγμός, με τον νεαρό Σαύλο (μετέπειτα
Παύλο)  να  πρωτοστατεί  και  οι  χριστιανοί  διασπείρονται  σε  άλλες
πόλεις,  όπου  εξακολουθούν  ακάματοι  το  κήρυγμα,  αλλά  και  τη
θεραπεία, όπως ο Φίλιππος, με την εκβολή των δαιμονίων να κατέχει
πάντοτε  τη  πιο  δημοφιλή  θέση  [12]:  (…)  πολλών  γαρ  των  εχόντων
πνεύματα ακάθαρτα βοώντα φωνή μεγάλη εξήρχοντο, πολλοί δε παραλελημένοι
και  χωλοί  εθεραπεύθησαν,  και  εγένετο  χαρά  μεγάλη  εν  τη  πόλει  εκείνη.  Ο
Πέτρος, μάλιστα, πραγματοποιεί και μια ανάσταση εκ νεκρών [13].



Κατόπιν θείας εντολής, ο Πέτρος αρχίζει να βαπτίζει και μη Ιουδαίους,
κάτι  που  κάνει  τους  εκ  περιτομής πιστούς  να  αντιδρούν  σφοδρά.
Γίνονται  έντονες  ζυμώσεις,  ο  Πέτρος  επιμένει,  αλλά  το  θέμα  θα
παραμείνει  στην  επικαιρότητα  για  πολλά  χρόνια  ακόμα  και  θα
ταλανίζει τις χριστιανικές κοινότητες [14]:  και εξέστησαν οι εκ περιτομής
πιστοί  όσοι  συνήλθον  τω  Πέτρω,  και  ότι  επί  τα  έθνη  η  δωρεά  του  Αγίου
Πνεύματος  εκκέχυται’  ήκουον  γαρ  αυτών  λαλούντων  γλώσσαις  και
μεγαλυνόντων τον Θεόν.

Τη σκυτάλη παίρνει  τώρα ο Παύλος,  ο  οποίος  υλοποιεί  ένα μεγάλο
πρόγραμμα περιοδειών και κηρύγματος σε ολόκληρη την ανατολική
Μεσόγειο. Στην Αντιόχεια της Πισιδίας, απηυδισμένος πλέον με τους
δύσπιστους  Εβραίους  στρέφεται  αποφασιστικά  προς  τα  έθνη  [15]:
Παρρησιασάμενοι  δε  ο  Παύλος  και  ο  Βαρνάβας  είπον’  υμίν  ήν  αναγκαίον
πρώτον λαληθήναι τον λόγον του Θεού’ επειδή δε απωθείσθε αυτόν και ουκ
αξίους κρίνετε εαυτούς της αιωνίου ζωής, ιδού στρεφόμεθα προς τα έθνη.

Οι περιοδείες  και το κήρυγμα συνοδεύονται  και από θαυματοποιία,
κάτι  που  κάποτε  δημιουργεί  παρεξηγήσεις:  Στα  Λύστρα  ο  Παύλος
θεραπεύει έναν χωλό και οι κάτοικοι εκλαμβάνουν τους Βαρνάβα και
Παύλο ως Δία και Ερμή αντιστοίχως και,  ευσεβείς  όντες,  θέλουν να
τους προσφέρουν θυσίες [16]. Ωστόσο, μεγάλο πρόβλημα παραμένει η
αναγκαιότητα ή μη περιτομής στους προσερχόμενους στην Εκκλησία εξ
εθνών.  Συγκαλείται προς τούτοις σύνοδος στην Ιερουσαλήμ,  η οποία
λύνει (ούτε για πρώτη αλλά και ούτε για τελευταία φορά) το ζήτημα
[17].

Αξιοσημείωτα  είναι  τα  γεγονότα  της  Εφέσου  [18],  όπου  οι  ντόπιοι
παγανιστές  έμποροι  (κατασκευαστές  ομοιωμάτων  του  ναού  της
Αρτέμιδος κλπ) εξεγέρθηκαν κατά των χριστιανών, γιατί η εξάπλωση
της νέας λατρείας τους χαλούσε τις δουλειές. Η ιστορία κατέληξε σε μια
απειλητική συνέλευση του δήμου, αλλά το υψηλό δημοκρατικό ήθος του
γραμματέως  απέτρεψε  τα  επαπειλούμενα  έκτροπα  εις  βάρος  της
χριστιανικής κοινότητας.

Αξιοσημείωτη επίσης υπήρξε η ανάσταση εκ νεκρών που πέτυχε ο Παύλος
[19]. Στην Ιερουσαλήμ, ωστόσο, όπου επιστρέφει ο Παύλος, το κλίμα
είναι  βαρύ γι΄  αυτόν:  Οι χριστιανοί  εξ  Ιουδαίων τον κατηγορούν ότι
κηρύσσει στους Ιουδαίους της διασποράς να μην κάνουν περιτομή και
να μην τηρούν τον μωσαϊκό νόμο (κάτι που έχουν δεχτεί,  με βαριά
καρδιά,  για  τους  προσήλυτους  εξ  εθνών)  –  και  προγραμματίζουν
συνέλευση  όπου  ο  Παύλος  θα  εξηγήσει  τις  θέσεις  του  ενώπιον  των
αδελφών.  Αλλά  πριν  προλάβει  να  συμβεί  κάτι  τέτοιο  τον
συλλαμβάνουν οι ομοεθνείς του της αυθεντικής πίστεως στον Γιαχβέ,
πνέοντας μένεα εναντίον του [20]: άνδρες Ισραηλίτες βοηθείτε’ ούτος έστιν



ο  άνθρωπος  ο  κατά  του  λαού  και  του  νόμου  και  του  τόπου  τούτου  πάντας
πανταχού διδάσκων (…). Ο Παύλος γλυτώνει το λυντσάρισμα χάρη στην
επέμβαση των Ρωμαίων.

Λίγο αργότερα, απολογούμενος στο συνέδριο των Ιουδαίων, καταφέρνει
να προκαλέσει εμφύλιο μεταξύ των Φαρισαίων και των Σαδδουκαίων
[21]:  Γνους  δε  ο  Παύλος  ότι  το  έν  μέρος  εστί  Σαδδουκαίων,  το  δε  έτερον
Φαρισαίων, έκραξεν εν τω συνεδρίω’ άνδρες αδελφοί, εγώ Φαρισαίος ειμί, υιός
Φαρισαίου [22]‘ περί ελπίδος και αναστάσεως νεκρών εγώ κρίνομαι. Τούτου δε
αυτού λαλήσαντος εγένετο στάσις των Φαρισαίων και των Σαδδουκαίων, και
εσχίσθη  το  πλήθος.  Σαδδουκαίοι  μεν  γαρ  λέγουσι  μη  είναι  ανάστασιν  μήτε
άγγελον  μήτε  πνεύμα,  Φαρισαίοι  δε  ομολογούσι  τα  αμφότερα.  Εγένετο  δε
κραυγή  μεγάλη,  και  αναστάντες  οι  γραμματείς  του  μέρους  των  Φαρισαίων
διεμάχοντο  λέγοντες’  ουδέν  κακόν  ευρίσκομεν  εν  τω ανθρώπω τούτω’  ει  δε
πνεύμα ελάλησεν αυτώ ή άγγελος, μη θεομαχώμεν. Και πάλι επενέβησαν οι
Ρωμαίοι για να τον σώσουν από τη θεολογική συζήτηση, η οποία είχε
εκτραπεί σε κανονικό καυγά. 

Παρ'  όλο το  εκπληκτικό κατόρθωμα του Παύλου να τουμπάρει τους
Φαρισαίους, τους μεγαλύτερους και παραδοσιακούς διώκτες του Ιησού
και των χριστιανικών κοινοτήτων, ο ίδιος εξακολούθησε να παραμένει
κρατούμενος των Ρωμαίων, μέχρι τη θανάτωσή του  στη Ρώμη, όπου
είχε μεταφερθεί.

Σημειώσεις

[1] Πραξ. Β’ 4, 6

[2]  Συνεπώς  οι  γλώσσες  ήταν  υπαρκτές,  πραγματικές  γλώσσες
ανθρώπων. Συγκρατείστε, παρακαλώ, αυτή τη λεπτομέρεια.

[3] Πραξ. Β’ 44-46 & Δ΄ 34-35

[4]  Προσκαρτερούντες  την  έλευση  της  βασιλείας,  όπως  είχε
επανειλημμένως και σαφώς προφητεύσει ο Ιησούς.

[5] Πραξ. Γ’ 1-26

[6] Πραξ. Ε’ 1-11

[7] Πραξ. Ε’ 12-16
.
[8]  Πραξ.  Ε’  35-40  Άνδρες  Ισραηλίτες,  προσέχετε  τους  εαυτούς  σας,  τι  θα
κάνετε  με  αυτούς  τους  ανθρώπους.  Γιατί  πριν  λίγο  καιρό  παρουσιάστηκε  ο
Θευδάς, που έλεγε για τον εαυτό του πως είναι κάποιος [σπουδαίος] και στον
οποίον  προσκολλήθηκε  ένας  αριθμός  ανδρών  έως  τετρακόσιοι.  Αυτός



σκοτώθηκε και όλοι όσοι τον ακολουθούσαν διαλύθηκαν και όλα κατέληξαν στο
τίποτα.  Μετά  απ'  αυτόν  εμφανίστηκε  ο  Ιούδας  ο  Γαλιλαίος,  τον  καιρό  της
απογραφής, και παρέσυρε πολύν κόσμο να τον ακολουθεί. Κι αυτός χάθηκε και
όλοι  όσοι  τον  πίστευαν  διασκορπίστηκαν.  Γι΄  αυτό  τώρα  σας  λέγω,
απομακρυνθείτε  απ'  αυτούς  τους  ανθρώπους  και  αφήστε  τους  (...)  και
επείσθησαν απ΄ αυτόν και τους απέλυσαν.

[9]  Πραξ.  ΚΑ’ 38  Δεν είσαι  εσύ  λοιπόν  ο  Αιγύπτιος  που πριν  λίγο  καιρό
αναστάτωσε και έβγαλε στην έρημο τους τέσσερις χιλιάδες άνδρες, οπλισμένους
με μαχαίρια;

[10] Και σήμερα, το ίδιο είναι.

[11] Πραξ. ΣΤ’ 1

[12] Πραξ. Η’ 6-8

[13] Πραξ. Θ’ 36-42

[14] Πραξ. ΙΑ’ 45-46

[15] Πραξ. ΙΓ’ 46

[16] Πραξ. ΙΔ’ 8-18

[17] Πραξ. ΙΕ’ 1-31

[18] Πραξ. ΙΘ’ 24-41

[19] Πραξ. Κ’ 7-12

[20] Πραξ. ΚΑ’ 28

[21]  Πραξ.  ΚΓ’  6-9  Επειδή  γνώριζε  ο  Παύλος  ότι  το  ένα  μέρος  είναι
Σαδδουκαίοι και το άλλο Φαρισαίοι, φώναξε μέσα στο Συνέδριο: άνδρες αδελφοί,
εγώ είμαι Φαρισαίος,  υιός Φαρισαίου.  Και κρίνομαι για την ελπίδα περί της
αναστάσεως  των  νεκρών.  Μόλις  τα  είπε  αυτά  έγινε  συμπλοκή  μεταξύ  των
Φαρισαίων  και  των  Σαδδουκαίων  και  το  πλήθος  διχάστηκε.  Γιατί  οι  μεν
Σαδδουκαίοι  υποστηρίζουν  ότι  δεν  υπάρχει  ανάσταση,  ούτε  άγγελοι,  ούτε
πνεύμα [ψυχή],  ενώ οι Φαρισαίοι  τα παραδέχονται αμφότερα.  Έγινε  μεγάλη
φασαρία και όρθιοι οι ηγέτες των Φαρισαίων λογομαχούσαν υποστηρίζοντας ότι
δεν  βρίσκομε  κανένα  κακό  στον  άνθρωπο  αυτόν.  Κι  αν  του  μίλησε  κάποιο
πνεύμα ή άγγελος, ας μη θεομαχούμε.

[22] Φαντάζεται κανείς τον Ιησού να ξεστομίζει αυτές τις λέξεις;



Οι εξουσίες

Διαβάζοντας κανείς τα ακόλουθα εδάφια του Παύλου,  για τη σχέση
που πρέπει να έχει ο άνθρωπος με τις εξουσίες, φτάνει να νοσταλγεί
τον,  περιστασιακά  έστω,  αναρχικόν  Ιησού  [1]:  Πάσα  ψυχή  εξουσίαις
υπερεχούσες υποτασσέσθω. ου γαρ εστιν εξουσία ει μη από Θεού’ αι δε ούσαι
εξουσίαι υπό Θεού τεταγμέναι εισίν. Ώστε ο αντιτασσόμενος τη εξουσία τη του
Θεού διαταγή ανθέστηκεν’ οι δε ανθεστηκότες εαυτοίς κρίμα λήψονται. Οι γαρ
άρχοντες ουκ εισί φόβος των αγαθών έργων, αλλά των κακών. Θέλεις δε μη
φοβήσθαι την εξουσίαν; Το αγαθόν ποίει, και ήξεις έπαινον εξ αυτής’ Θεού γαρ
διάκονος εστί σοι εις το αγαθόν, εάν δε το κακόν ποιής, φοβού’ ου γαρ εική την
μάχαιραν  φορεί’  Θεού  γαρ  διάκονος  εστιν  εις  οργήν,  έκδικος  τω  το  κακόν
πράσσοντι. Διό ανάγκη υποτάσσεσθαι ου μόνον δια την οργήν, αλλά και δια την
συνείδησιν. Δια τούτο γαρ και φόρους τελείτε’ λειτουργοί γαρ Θεού εισιν εις
αυτό τούτο προσκαρτερούντες. Απόδοτε ουν πάσι τας οφειλάς, τω τον φόρον τον
φόρον, τω το τέλος το τέλος, τω τον φόβον τον φόβον, τω την τιμήν την τιμήν.

Είναι ίσως η σαφέστερη και πληρέστερη χάρτα του υπηκόου. Ακριβώς
γι’ αυτήν οι εξουσίες αποδέχτηκαν (και λάτρεψαν!) τον χριστιανισμό
ως  θρησκεία.  Μέσα  σε  λίγες  παραγράφους  δικαιώνονται  θεολογικά
όλοι οι εξουσιαστές και οι εκμεταλλευτές, από τον αυτοκράτορα μέχρι
τον φοροεισπράκτορα! Ακυρώνεται αποφασιστικά η ιστορική επίτευξη
του  ελληνικού  δήμου,  δηλαδή  της  συμμετοχής  του  πολίτη  στην
εξουσία.  Προαλείφεται  ως  ανταρσία  κατά  της  θεϊκής  τάξης  κάθε
διαμαρτυρία  ή  αντίθεση  προς  τις  εξουσίες  και  δικαιολογείται
προκαταβολικά  (ως  θεάρεστη  ενέργεια!)  η  πάταξή  της.  Ο  πολίτης
(ποιος  πολίτης;) πρέπει να υποτάσσεται στις εξουσίες  και για λόγους
συνείδησης!  Μη νομίσει  κανείς  ότι  αυτό το  μανιφέστο της  ντροπής
έμεινε κενό γράμμα. Αντιθέτως, αξιοποιήθηκε στο έπακρο – μέχρι τις
μέρες μας. Φυσικά, μετά τον Διαφωτισμό, έχασε πολύ σε πειστικότητα.

Τις  θέσεις  του  Παύλου  ενισχύει  και  ο  φυσικός  ηγέτης  των  πρώτων
χρόνων,  ο  Πέτρος  [2]:  Υποτάγητε  ουν  πάση  ανθρωπίνη  κτίσει  δια  τον
Κύριον, είτε βασιλεί, ως υπερέχοντι, είτε ηγεμόσιν, ως δι αυτού πεμπομένοις εις
εκδίκησιν μεν κακοποιών, έπαινον δε αγαθοποιών.  Προξενεί εντύπωση πόσο
γρήγορα  ξέχασε  ο  Πέτρος  πως  συμπεριφέρθηκαν  οι  πάσης  φύσεως



εξουσίες στον ίδιο τον Ιησού και πόσο απλά και άμεσα όχι μόνο τις
νομιμοποιεί, αλλά κάνει κάτι πολύ περισσότερο: τις ιεροποιεί.

Φυσικά δεν συμφωνούσαν όλοι με τους Πέτρο και Παύλο. Υπήρχαν
και  οι…  αναρχοαυτόνομοι.  Ο  Ιάκωβος,  σημειώνει  [3]:  Υμείς  δε
ητιμάσατε τον πτωχόν. Ουχ οι πλούσιοι  καταδυναστεύουσιν υμών, και αυτοί
έλκουσιν  υμάς  εις  κριτήρια;  Ουκ  αυτοί  βλαστημούσι  το  καλόν  όνομα  το
επικληθέν εφ’ υμάς; 

Οι επίσκοποι των χριστιανικών εκκλησιών προτίμησαν μια θέση δίπλα
ή μέσα στην εξουσία και όχι απέναντί της – γι’ αυτό ασπάστηκαν τις
ιδέες του Παύλου και του Πέτρου και όχι του Ιακώβου και του Ιησού,
πάνω  στον  οποίον  οι  εξουσίες  άσκησαν  όλη  τους  την  απεχθή  και
απάνθρωπη βία.

Ο  Παύλος  ήξερε  σε  ποιους  απευθυνόταν,  το  περιγράφει  άλλωστε  ο
ίδιος [4]:  Βλέπετε γαρ την κλήσιν υμών, αδελφοί, ότι ου πολλοί σοφοί κατά
σάρκα,  ου  πολλοί  δυνατοί,  ου  πολλοί  ευγενείς,  αλλά  τα  μωρά  του  κόσμου
εξελέξατο  ο  Θεός  ίνα  τους  σοφούς  καταισχύνη,  και  τα  ασθενή  του  κόσμου
εξελέξατο ο Θεός ίνα καταισχύνη τα ισχυρά, και τα αγενή του κόσμου και τα
εξουθενωμένα εξελέξατο ο Θεός, και τα μη όντα, ίνα τα όντα καταργήση, όπως
μη  καυχήσηται  πάσα  σάρξ  ενώπιον  του  Θεού.  Τα  μωρά  του  κόσμου  δεν
κατίσχυναν  βέβαια  τους  σοφούς  ως  πνευματικοί  αντίπαλοι-  απλώς
εξόντωσαν δια της πυράς και δια της αγραμματοσύνης τους μεγάλο
μέρος της καταγραμμένης γνώσης.  Κατίσχυναν όμως, ακολουθώντας
τη γραμμή του Παύλου, και στο βαθμό που τους αναλογούσε, την ίδια
τη  σοφία,  την  αξιοπρέπεια  και  την  ελευθερία  των  ανθρώπων  -και
κατάφεραν να στρεβλώσουν την αρμονική σχέση του ανθρώπου με τον
κόσμο, τη φύση και τη ζωή. Πραγματικά σπουδαία κατορθώματα!

Σημειώσεις

[1] Ρωμ. ΙΓ’ 1-7 Κάθε άνθρωπος να υποτάσσετε στις εξουσίες που υπερέχουν.
Γιατί  δεν  υπάρχει  εξουσία  που  να  μην  προέρχεται  από  τον  Θεό.  Και  οι
υπάρχουσες εξουσίες είναι καθορισμένες από τον Θεό. Έτσι όποιος αντιτάσσεται
στην  εξουσία  αντιστέκεται  στην  εντολή  του  Θεού.  Και  όσοι  αντιστέκονται
[δίκαια] θα τιμωρηθούν. Γιατί οι άρχοντες δεν είναι φόβος για τα αγαθά έργα,
αλλά για τα κακά. Θέλεις να μη φοβάσαι την εξουσία; Κάνε το καλό και θα
λάβεις έπαινο απ' αυτήν. Γιατί είναι διάκονος του Θεού σε σένα, όταν κάνεις το
καλό. Αν όμως κάνεις το κακό, να φοβάσαι, γιατί δεν φέρει τυχαία το μαχαίρι
[της τιμωρίας]. Και γίνεται διάκονος της οργής του Θεού, για όποιον κάνει το
κακό. Γι'  αυτό πρέπει να υποτάσσεσθε όχι μόνο για να αποφύγετε την οργή
[της εξουσίας] αλλά και για λόγους συνείδησης. Γι΄ αυτό άλλωστε πληρώνετε
φόρους, γιατί είναι λειτουργοί του Θεού [οι εξουσίες] ταγμένες αποκλειστικά σ'
αυτή την αποστολή. Να δίνετε  λοιπόν σε  όλους  όσα οφείλετε.  Τον φόρο  σε
όποιον χρωστάτε τον φόρο, το δασμό σε όποιον χρωστάτε τον δασμό, τον φόβο
σε όποιον χρωστάτε τον φόβο, την τιμή σε όποιον χρωστάτε την τιμή. 



[2] Α’ Πετρ. Β’ 13-14 Να υποτάσσεσθε σε κάθε ανθρώπινη εξουσία για χάρη
του  Κυρίου.  Είτε  είναι  ο  βασιλιάς,  ως  ανώτατη  αρχή,  είτε  οι  ηγεμόνες
[αξιωματούχοι] επειδή στέλνονται απ' αυτόν για να τιμωρήσουν τους κακούς
και να επαινέσουν τους καλούς.

[3] Ιακ. Β’ 6-7  Αλλά εσείς ατιμάσατε [προσβάλατε] τον φτωχό. Δεν είναι οι
πλούσιοι  που  σας  καταδυναστεύουν,  δεν  είναι  αυτοί  που  σας  τραβάνε  στα
δικαστήρια; Δεν είναι αυτοί που δυσφημούν το καλό όνομα [εννοεί το να είσαι
χριστιανός] που δόθηκε σε σας; 

[4] Α’ Κορινθ. Α’ 26-9

Προσθήκη

Στον χριστιανισμό υφίσταται η έννοια της απόλυτης ισότητας – το λέει
κι ο Παύλος:  ουκ έστι άρσεν και θήλυ, δούλος και ελεύθερος κλπ. Μονάχα
που  ως  πεδίο  ισότητας  ορίζεται  αποκλειστικά  η  Βασιλεία  των
Ουρανών. Έχει  αντανάκλαση αυτή η προοπτική στα εγκόσμια (έχει,
δηλαδή, πολιτική σημασία), για τους χριστιανούς; Είναι γεγονός ότι το
διακήρυξαν πολλές χριστιανικές σέχτες – όλες τους συντρίφτηκαν από
την κρατούσα εκκλησία (και την κοσμική δύναμη) ως αιρέσεις. Εκτός
από εκείνες που  ενσωματώθηκαν στο σύστημα – κλασσικό παράδειγμα
το  Τάγμα  των  Φραγκισκανών,  ζώντος  ακόμα  του  Φραγκίσκου  της
Ασίζης.  Και εκτός από εκείνες που επέλεξαν να υπάρχουν, χωρίς να
συγκρούονται  πολιτικά  με  την  ηγεσία  της  Εκκλησίας  τους  ή  την
κοσμική εξουσία (πχ κάποιες Ορθόδοξες αδελφότητες).

Με την επίκληση και την εργαλειακή χρήση της  ισότητας (στο επίπεδο
της  Βασιλείας  των  Ουρανών)  ήταν  δυνατή  η  εδραίωση  των
χριστιανικών  Εκκλησιών  και  η  μετατροπή  τους  σε  κοσμικές  και
πολιτικές εξουσίες. Με τον ίδιο μηχανισμό χειραγώγησης (επίκληση της
κομμουνιστικής ισότητας, σε κάποιο κοντινό ή μακρινό μέλλον) ήταν
δυνατή και η επιβολή του υπαρκτού σοσιαλισμού, σε μεγάλο τμήμα του
πλανήτη, για πολλές δεκαετίες του 20ου αιώνα. Αντίστοιχα ιδεολογικά
(θεολογικά) σχήματα χρησιμοποιεί  και ο καπιταλισμός (πχ  ανάπτυξη,
ίσες  ευκαιρίες,  κράτος  δικαίου,  κοινωνία  των  πολιτών κλπ)   περισσότερο
αποτελεσματικά, προς το παρόν. 

Δεν είναι  αληθές  ότι  οι  σωτηριολογικές  παραδόσεις  δεν  ενέπνευσαν
πολιτικές  και   κοινωνικές  αντιπαραθέσεις  των  πιστών  τους  με  τις
εξουσίες,  ενίοτε  σφοδρότατες,  απλά  καμιά  δε  φτούρησε,  δεν  άντεξε
στην  αντιπαράθεση.  Παράδειγμα,  η  εξέγερση  των  ζηλωτών στη
Θεσσαλονίκη, τον 14ο αιώνα. Ή τα σύγχρονα χριστιανικά αντάρτικα
της Νότιας Αμερικής.



Επίσης  δεν  είναι  αληθές  ότι  η  θεσμισμένες  Εκκλησίες  δεν
χρησιμοποίησαν  ωμή  βία  για  την  επιβολή  τους,  όπου  και  όπως
μπορούσαν, σχεδόν πάντοτε με τη συνδρομή της κοσμικής εξουσίας,
την οποία, σε αντάλλαγμα,  ιεροποιούσαν – με τη συνταγή του Πέτρου
και του Παύλου.

Ο  προτεσταντισμός  επαγγέλθηκε  δυναμικά  την  ισότητα,   αλλά,  και
πάλι,  την  ισότητα  έναντι  του  Θεού.  Και  μέσω  αυτής  της
τροποποιημένης  σωτηριολογικής  επαγγελίας  αναδείχτηκε  στην   κατ’
εξοχήν θρησκεία του καπιταλισμού,  του ιδανικού πεδίου θεωρητικού 
και πρακτικού αποκλεισμού της ισότητας. 

El Greco, Απόστολος Ιάκωβος



Αιρέσεις και ανταγωνισμοί
Οι  λεγόμενες  Καθολικές  Επιστολές,  αλλά  και  μεγάλο  μέρος  των
επιστολών  του  Παύλου,  έχουν  ως  κύριο  θέμα  τους  τις
ενδοεκκλησιαστικές  διαμάχες,  τουτέστιν  την  καταπολέμηση  των
αιρέσεων  της εποχής. Προξενεί εντύπωση, πόσο γρήγορα πρόκαναν οι
πρωτοχριστιανικές  σέχτες  να  γίνουν  μαλλιά  –  κουβάρια,  τα  οποία
άλλωστε  ουδέποτε,  έως  του  νυν,  μπήκαν  σε  τάξη:  Η  πραγματική
ιστορία  του  χριστιανισμού  είναι  κατά  κύριο  λόγο  η  ιστορία  των
αιρέσεων που ο ίδιος παρήγαγε  και οι οποίες ταλαιπώρησαν επί αιώνες
την ανθρωπότητα και εξακολουθούν να την ταλαιπωρούν [1].

Στην αμφισβητούμενη δεύτερη επιστολή του Πέτρου, διαβάζουμε [2]:
Εγένοντο  δε  και  ψευδοπροφήται  εν  των  λαώ,  ως  και  εν  υμίν  έσονται
ψευδοδιδάσκαλοι, οίτινες παρεισάξουσιν αιρέσεις απωλείας, και τον αγοράσαντα
αυτούς δεσπότην αρνούμενοι, επάγοντες αυτοίς ταχινήν απώλειαν.

Ο  Ιωάννης  συμβουλεύει  τους  πιστούς  πώς  να  ξεχωρίζουν  τους
προφήτες  από  τους  ψευδοπροφήτες  [3]:  Αγαπητοί,  μη  παντί  πνεύματι
πιστεύετε,  αλλά  δοκιμάζετε  τα  πνεύματα  ει  εκ  του  Θεού  εστιν,  ότι  πολλοί
ψευδοπροφήται εξεληλύθασιν εις τον κόσμον. Εν τούτω γιγνώσκετε το πνεύμα
του Θεού’ παν πνεύμα ό ομολογεί Ιησούν Χριστόν εν σαρκί εληλυθότα, εκ Θεού
εστι’ και παν πνεύμα ό μη ομολογεί τον Ιησούν Χριστόν εν σαρκί εληλυθότα, εκ
του Θεού ουκ έστι’ και τούτο εστι το του αντιχρίστου ό ακηκόατε ότι έρχεται,
και νυν εν των κόσμω εστιν ήδη.  Οι οδηγίες του Ιωάννη ήταν πιθανόν
επαρκείς  για τους πρώτους καιρούς της αθωότητας,  αλλά προφανώς
ανεπαρκείς για τους επόμενους αιώνες και τις διαμάχες των εκάστοτε
ορθοδόξων με τους εκάστοτε αιρετικούς και δη τους αιρεσιάρχες (Άρειο,
Νεστόριο, Μοντανό, Παυλικανούς κλπ). 

Φαίνεται  ότι  στις  χριστιανικές  κοινότητες  κυκλοφορούσαν διάφοροι
ύποπτοι ως όργανα του διαβόλου, γιατί ο Ιωάννης επανέρχεται [4]: Ότι
πολλοί πλάνοι εισήλθον εις τον κόσμον, οι μη ομολογούντες Ιησούν Χριστόν
ερχόμενον εν σαρκί’ ούτος εστιν πλάνος και ο αντίχριστος. Πας ο παραβαίνων
και μη μένων εν τη διδαχή του Χριστού Θεόν ουκ έχει’ ο μένων εν τη διδαχή
του Χριστού, ούτος και τον πατέρα και τον υιόν έχει. Ει τις έρχεται προς υμάς
και  ταύτην την  διδαχήν  ου  φέρει,  μη  λαμβάνετε  αυτόν  εις  την  οικίαν,  και



χαίρειν αυτόν μη λέγετε’ ο γαρ λέγων αυτώ χαίρειν κοινωνεί τοις έργοις αυτού
τοις πονηροίς. 

Αλλά δεν υπήρχαν μόνο οι  αιρετικοί,  υπήρχαν και οι  ασεβείς  προς
τους  αποστόλους,  οι  οποίοι  διοικούσαν  με  απαράδεκτο  τρόπο  τις
κοινότητές  τους  [5]:  Έγραψα  τη  εκκλησία’  αλλ’  ο  φιλοπρωτεύων  αυτών
Διοτρεφής ουκ επιδέχεται ημάς. Δια τούτο, εάν έλθω, υπομνήσω αυτού τα έργα
ά ποιεί, λόγοις πονηροίς φλυαρών ημάς’ και μη αρκούμενος επί τούτοις ούτε
αυτός  επιδέχεται  τους  αδελφούς  και  τους  βουλομένους  κωλύει  και  εκ  τοις
εκκλησίας εκβάλλει.

Και  ο  Ιούδας προσπαθεί  να  ξεκαθαρίσει  την  εκκλησία  από  τους
παρείσακτους  [6]:  Παρεισέδυσαν  γαρ  τινες  άνθρωποι  εις  τούτο  το  κρίμα,
ασεβείς, την του Θεού ημών χάριν μετατιθέντες εις ασέλγειαν και τον μόνον
δεσπότην  και  Κύριον  Ιησούν  Χριστόν  αρνούμενοι.  Υμείς  δε,  αγαπητοί,
μνήσθητε των ρημάτων των προειρημένων υπό των αποστόλων του Κυρίου
ημών Ιησού Χριστού, ότι έλεγον υμίν ότι εν εσχάτω χρόνω έσονται εμπαίκται
κατά  τας  εαυτών  επιθυμίας  πορευόμενοι  των  ασεβειών.  Ούτοι  εισιν  οι
αποδιορίζοντες, ψυχικοί, Πνεύμα μη έχοντες.

Αλλά,  ο  Παύλος παραμένει  το  βαρύ πυροβολικό.  Γράφει  προς τους
Ρωμαίους [7]: Παρακαλώ δε υμάς, αδελφοί, σκοπείν τους τας διχοστασίας και
τα σκάνδαλα παρά την διδαχήν ήν υμείς εμάθετε ποιούντας, και εκκλίνατε απ’
αυτών’ οι γαρ τοιούτοι τω Κυρίω ημών Ιησού Χριστώ ου δουλεύουσιν, αλλά τη
εαυτών κοιλία και δια της χρηστολογίας και ευλογίας εξαπατώσι τας καρδίας
των ακάκων. 

Φαίνεται  ότι  οι  χριστιανικές  εκκλησίες  χρησίμευαν  από  τότε  σε
διάφορους επιτηδείους ως προνομιακοί χώροι για την εξαπάτηση και
την οικονομική εκμετάλλευση των αφελών. Γράφει ο Παύλος προς τους
Φιλιππησίους [8]: Τινές μεν και δια φθόνον και έριν, τινές δε και δι’ ευδοκίαν
τον Χριστόν κηρύσσουσιν (…) Συμμιμηταί μου γίνεσθε, αδελφοί, και σκοπείτε
τους ούτω περιπατούντας, καθώς έχετε τύπον ημάς. Πολλοί γαρ περιπατούσιν,
-ούς πολλάκις έλεγον υμίν, νυν δε και κλαίων λέγω, τους εχθρούς του σταυρού
του  Χριστού,  ών  το  τέλος  απώλεια,  ων  ο  Θεός  η  κοιλία  και  η  δόξα  εν  τη
αισχύνη αυτών, οι τα επίγεια φρονούντες! 

Και  προς  τους  Θεσσαλονικείς  [9]:  Παραγγέλομεν  δε  υμίν,  αδελφοί,  εν
ονόματι  του  Κυρίου  ημών  Ιησού  Χριστού,  στέλλεσθαι  υμάς  από  παντός
αδελφού ατάκτως περιπατούντος και μη κατά την παράδοσιν ήν παρέλαβεν παρ’
ημών  (…)  Ακούομεν  γαρ  τινας,  περιπατούντας  εν  υμίν  ατάκτως,  μηδέν
εργαζομένους,  αλλά  περιεργαζομένους’  τοις  δε  τοιούτοις  παραγγέλλομεν  και
παρακαλούμεν  δια  του  Κυρίου  ημών  Ιησού  Χριστού,  ίνα  μετά  ησυχίας
εργαζόμενοι τον εαυτών άρτον εσθίωσιν.  Ο Παύλος εδώ είναι σαφής: δεν
είναι μόνο ότι οι ψευδοπροφήτες κηρύσσουν ό,τι τους κατέβει (δηλαδή
διαφορετικά απ' όσα έλεγε ο ίδιος) αλλά έχουν βρει αυτόν τον τρόπο
για να ζουν χωρίς  να εργάζονται.  Κατά κάποιον τρόπο ο Παύλος...



προφητεύει  αυτά που θα ακολουθήσουν και θα κυριαρχήσουν στους
επόμενους είκοσι αιώνες. 

Δεν υπήρχαν μόνο οι απατεώνες, υπήρχαν και  έριδες  – και ορισμένοι
που έπαιρναν ψηλά τον αμανέ [10]:  Εδηλώθη μοι,  περί  ημών, αδελφοί
μου, υπό των Χλόης ότι έριδες εν υμίν εισί. Λέγω δε τούτο, ότι έκαστος υμών
λέγει’ εγώ μεν Παύλου, εγώ δε Απολλώ, εγώ δε Κηφά, εγώ δε Χριστού (…) Ως
μη ερχομένου δε μου προς υμάς εφυσιώθησαν τινες’ ελεύσομαι δε ταχέως προς
υμάς, εάν ο Κύριος θελήση, και γνώσομαι ου τον λόγον των πεφυσιωμένων,
αλλά την δύναμιν’ ου γαρ εν λόγω η βασιλεία του Θεού, αλλ’ εν δυνάμει. Τι
θέλετε; Εν ράβδω έλθω προς υμάς, ή εν αγάπη πνεύματί τε πραότητος; Όταν ο
Παύλος  μιλάει  για  έριδες  εννοεί  για  τις  εσωτερικές  ανταγωνιστικές
σέχτες  που  είχαν  ήδη  αναπτυχθεί  μέσα  στις  πρωτοχριστιανικές
κοινότητες.  Κατονομάζει  κιόλας μερικές,  σύμφωνα με  τις  επικλήσεις
των  αντιφρονούντων:  του  Παύλου,  του  Απολλώ,  του  Κηφά  (του
Πέτρου),  του Χριστού.  Εννοώντας ότι κάθε τοπικός ψευτοπροφήτης
επικαλείται ένα μεγάλο και γνωστό όνομα για να καλύπτει πίσω απ'
αυτό τις κακοδοξίες του. Αλλά ο Παύλος δηλώνει αποφασισμένος να
επιστρέψει στην Κόρινθο,  και να βάλει τα πράγματα στη θέση τους, με
δυναμικό  και  αποφασιστικό  τρόπο.  Ο  Παύλος  είναι  πράος  όταν  οι
άλλοι  συμφωνούν  μαζί  του  και  υπακούουν  στις  εντολές  του.  Όταν
υπάρχουν αντιρρήσεις δεν διστάζει να διακηρύξει ότι η βασιλεία του
Θεού είναι υπόθεση δύναμης (ράβδου) και όχι λόγου!

Οι ψευδαπόστολοι συνέχιζαν τη δράση τους στην Κόρινθο και ο Παύλος
επανέρχεται  [11]:  Οι  γαρ  τοιούτοι  ψευδαπόστολοι,  εργάται  δόλιοι,
μετασχηματιζόμενοι εις αποστόλους Χριστού. Και ου θαυμαστόν’ αυτός γαρ ο
σατανάς μετασχηματίζεται εις άγγελον φωτός. Ου μέγα ουν ει και οι διάκονοι
αυτού μετασχηματίζονται ως διάκονοι δικαιοσύνης, ών το τέλος έσται κατά τα
έργα  αυτών.  Είναι  σαφές  ότι  το  ανελέητο  κυνήγι  των  αιρετικών  έχει
κιόλας αρχίσει, καθώς όσοι αποκλίνουν από την επίσημη γραμμή, ούτε
λίγο ούτε πολύ ταυτίζονται με τον διάβολο!

Ο Παύλος επιμένει με τον πιο κατηγορηματικό τρόπο ότι μονάχα η
δική του διδαχή είναι η ορθή – όποιος διατυπώνει κάτι διαφορετικό
είναι αναθεματισμένος (αργότερα: αφορισμένος) [12]: Θαυμάζω ότι ούτω
ταχέως μετατίθεσθε  από  του  καλέσαντος  υμάς  εν  χάριτι  Χριστού  εις  έτερον
ευαγγέλιον, ουκ έστιν άλλο, ει μη τινές εισίν οι ταράσσοντες υμάς και θέλοντες
μεταστρέψαι  το  ευαγγέλιον  του  Χριστού.  Αλλά και  εάν ημείς  ή  άγγελος  εξ
ουρανού ευαγγελίζηται υμίν παρ’ ό ευηγγελισάμεθα υμίν, ανάθεμα έστω. Ως
προειρήκαμεν,  και  άρτι  πάλιν  λέγω’  ει  τις  υμάς  ευαγγελίζεται  παρ’  ό
παρελάβατε, ανάθεμα έστω. Στην ίδια επιστολή (προς Γαλάτας) ο Παύλος
δεν  διστάζει  να κάνει  μια σφοδρή και  εν  πολλοίς  ανοίκεια  επίθεση
στους πριν απ΄ αυτόν Αποστόλους και ιδιαίτερα στον Πέτρο, τον οποίο
ούτε λίγο ούτε πολύ κατηγορεί για υποκρισία. 

Ο  Παύλος  δίνει  λεπτομερείς  οδηγίες  στον  Τιμόθεο  για  την



αντιμετώπιση των αιρετικών, των δύστροπων και των ανταγωνιστών
[13]:  Καθώς  παρακάλεσά  σε  προσμείναι  εν  Εφέσω,  πορευόμενος  εις
Μακεδονίαν, ίνα παραγγείλης τισί μη ετεροδιδασκαλείν μηδέ προσέχειν μύθοις
και γενεαλογίαις απεράντους, αίτινες ζητήσεις παρέχουσιν μάλλον ή οικονομίαν
Θεού  την  εν  πίστει  (…)  Ταύτην  την  παραγγελίαν  παρατίθεμαί  σοι,  τέκνον
Τιμόθεε, κατά τας προαγούσας επί σε προφητείας, ίνα στρατεύη εν αυταίς την
καλήν στρατείαν, έχων πίστιν και αγαθήν συνείδησιν, ήν τινες απωσάμενοι περί
την πίστιν εναυάγησαν’ ων εστιν Υμέναιος και Αλέξανδρος, ους παρέδωκα τω
σατανά, ίνα παιδευθώσι μη βλασφημείν (…) Το δε Πνεύμα ρητώς λέγει ότι εν
υστέροις  καιροίς  αποστήσονται  τινες  της  πίστεως,  προσέχοντες  πνεύμασι
πλάνοις  και  διδασκαλίαις  δαιμονίων,  εν  υποκρίσει  ψευδολόγων,
κεκαυστηριασμένων  την  ιδίαν  συνείδησιν,  κωλυόντων  γαμείν,  απέχεσθαι
βρωμάτων ά ο Θεός έκτισεν εις μετάληψιν μετά ευχαριστίας τοις πιστοίς και
επεγνωκόσι την αλήθειαν. Ότι παν κτίσμα Θεού καλόν, και ουδέν απόβλητον
μετά  ευχαριστίας  λαμβανόμενον  (…)  Ταύτα  δίδασκε  και  παρακέλει.  Ει  τις
ετεροδιδασκαλεί και μη προσέρχεται υγιαίνουσι λόγοις τοις του Κυρίου ημών
Ιησού  Χριστού  και  τη  κατ’  ευσέβειαν  διδασκαλίαν,  τετύφωται,  μηδέν
επιστάμενος, αλλά νοσών περί ζητήσεις και λογομαχίας, εξ ών γίνεται φθόνος,
έρις,  βλασφημίαι,  υπόνοιαι  πονηραί,  παραδιατριβαί  διεφθαρμένων ανθρώπων
τον  νουν και  απεστερημένων της  αληθείας,  νομιζόντων  πορισμόν  είναι  την
ευσέβειαν. Αφίστασο από των τοιούτων (…) Ω Τιμόθεε, την παρακαταθήκην
φύλαξον,  εκτρεπόμενος  τας  βεβήλους  κενοφωνίας  και  αντιθέσεις  της
ψευδωνύμου γνώσεως. Ήν τινες επαγγελλόμενοι περί την πίστην ηστόχησαν.

Είναι  χαρακτηριστικό  ότι  όλα  αντιμετωπίζονται  με  τη  λογική  ότι
διατρέχουμε τις έσχατες ημέρες. Αλλά ο Παύλος επιμένει πως όλα θα
γίνουν βάσει προγράμματος, με βασικό προαπαιτούμενο τη έλευση και
την  προσωρινή  επικράτηση  του  Αντιχρίστου,  ενώ  κάποιοι  άλλοι
θεωρούν πως όλα έχουν ήδη συντελεστεί.  Οι μέρες ωστόσο περνούν, η
βασιλεία δεν έρχεται ακόμα, τα εσωτερικά προβλήματα παραμένουν
και οξύνονται, γι’ αυτό ο ακούραστος Παύλος γράφει και πάλι προς
τον Τιμόθεο, κατονομάζοντας και πάλι τους θεοκατάρατους αιρετικούς
[14]:  Οίδας  τούτο,  ότι  απεστράφησάν  με  πάντες  οι  εν  τη  Ασία,  ων  εστι
Φυγελλος και Ερμογένης (…) Τας δε βεβήλους κενοφωνίας περιίστασο’  επί
πλείον γαρ προκόψουσιν  ασεβείας.  Και ο  λόγος αυτών ως γάγγραινα νομήν
έξει’  ών  έστι  Υμέναιος  και  Φιλητός,  οίτινες  περί  την  αλήθειαν  ηστόχησαν,
λέγοντες την ανάστασιν ήδη γεγονέναι, και ανατρέπουσι την τινων πίστιν. Εν
μεγάλη δε οικία ουκ έστι μόνον σκεύη χρυσά και αργυρά, αλλά και ξύλινα και
οστράκινα, και ά μεν εις τιμήν, ά δε εις ατιμίαν. (…) Τούτο δε γίγνωσκε, ότι εν
εσχάταις  ημέραις  ενστήσονται  καιροί  χαλεποί’  έσονται  γαρ  οι  άνθρωποι
φίλαυτοι,  φιλάργυροι,  αλαζόνες,  υπερήφανοι,  βλάσφημοι,  γονεύσιν απειθείς,
αχάριστοι,  ανόσιοι,  άστοργοι,  άσπονδοι,  διάβολοι,  ακρατείς,  ανήμεροι,
αφιλάγαθοι,  προδόται,  προπετείς,  τετυφωμένοι,  φιλήδονοι  μάλλον  [15]  ή
φιλόθεοι, έχοντες μόρφωσιν ευσεβείας, την δε δύναμιν αυτής ηρνημένοι. Και
τούτοις  αποτρέπου.  Εκ  τούτων  γαρ  εισιν  οι  ενδύνοντες  εις  τας  οικίας  και
αιχμαλωτίζοντες  γυναικάρια  σεσωρευμένα  αμαρτίαις,  αγόμενα  επιθυμίαις
ποικίλαις,  πάντοτε  μανθάνοντα  και  μηδέποτε  εις  επίγνωσιν  αληθείας  ελθείν



δυνάμενα. Όν τρόπον δε Ιαννής και Ιαμβρής αντέστηκαν Μωυσεί, ούτω και
ούτοι ανθίστανται τη αληθεία, άνθρωποι κατεφθαρμένοι τον νουν, αδόκιμοι περί
την πίστην. Αλλ’ ου προκόψουσιν επί πλείον’ η γαρ άνοια αυτών έκδηλος έσται
πάσιν,  ως  και  η  εκείνων  εγένετο  (…)  Πονηροί  δε  άνθρωποι  και  γόητες
προκόψουσιν επί το χείρον, πλανώντες και πλανώμενοι.  Για τα  γυναικάρια
που αναφέρει ο Παύλος, ουδέν σχόλιον. 

Παρόμοιες οδηγίες και συμβουλές έδινε ο Παύλος και προς τον Τίτο
[16]: Εισί γαρ πολλοί και ανυπότακτοι, ματαιολόγοι και φρεναπάται, μάλιστα οι
εκ  περιτομής,  ους  δει  επιστομίζει,  οίτινες  όλους  οίκους  ανατρέπουσι
διδάσκοντες ά μη δει  αισχρού κέρδους χάριν (…) Αιρετικόν άνθρωπον μετά
μίαν και  δευτέραν νουθεσίαν παραιτού,  ειδώς ότι  εξέστραπται  ο  τοιούτος και
αμαρτάνει ών αυτοκατάκριτος. Ο Παύλος μας πληροφορεί ότι μεγαλύτερη
τάση  για  αίρεση  είχαν,  όπως  ήταν  φυσικό,  οι  εξοικειωμένοι  (και…
εθισμένοι) με τα θεολογικά ζητήματα Εβραίοι.

Προς τους ομοεθνείς του Εβραίους παραγγέλλει [17]: Διδαχαίς ποικίλαις
και  ξέναις  μη  παραφέρεσθε’  καλόν  γαρ  χάριτι  βεβαιούσθαι  την  καρδίαν,  ου
βρώμασιν, εν οις ουκ ωφελήθησαν οι περιπατήσαντες.

Φυσικά με τους αιρετικούς ασχολείται συστηματικά και  η Αποκάλυψις,
όπως θα δούμε στη συνέχεια.

Σημειώσεις

[1]  Όποιος  αμφιβάλλει,  ας  ρωτήσει  οποιονδήποτε  ελληνορθόδοξο
καλόγερο ή νέο-ορθόδοξο (κατά προτίμηση: τέως αριστερό)  τι γνώμη
έχουν  για  τον  πάπα  και  την  Καθολική  Εκκλησία  ή  για  τους
προτεστάντες.

[2] Β’ Πέτρ. Β' 1

[3] Α’ Ιωάν. Δ’ 1-3

[4] Β’ Ιωάν. 7 & 9-11

[5] Γ’ Ιωάν. 9-10

[6] Ιουδ. 4 & 17-19

[7]  Ρωμ.  ΙΣΤ’  17-18  Σας  παρακαλώ  αδελφοί  να  προσέχετε  αυτούς  που
δημιουργούν  τις  διαιρέσεις  και  τα  σκάνδαλα,  κάνοντας  αντίθετα  με  την
διδασκαλία  την οποία  έχετε  διδαχθεί.  Και  να  τους  αποφεύγετε.  Γιατί  τέτοιοι
άνθρωποι δεν υπηρετούν τον Κύριο ημών Ιησού Χριστό αλλά την κοιλιά τους
και με τα δήθεν καλά λόγια και τη δήθεν ευλογία [που προσφέρουν] εξαπατούν
τις καρδιές των αγαθών [των απονήρευτων]. 



[8] Φιλ. Α’ 15 & Γ’ 17-19  Υπάρχουν κάποιοι που κηρύσσουν τον Χριστό με
διάθεση φθόνου  και  διχόνοιας,  υπάρχουν και  άλλοι  που το  κάνουν με  καλή
προαίρεση  (...)  Εσείς  αδελφοί  να  κάνετε  όπως  εγώ  και  να  προσέχετε  όσους
βαδίζουν  [συμπεριφέρονται]  μ'  αυτόν  τον  τρόπο,  καθώς  έχετε  ως  πρότυπο
εμένα. Γι΄ αυτούς πολλές φορές σας έλεγα και τώρα σας λέω κλαίγοντας, για
τους  εχθρούς  του  σταυρού  του  Χριστού,  των  οποίων  το  τέλος  θα  είναι  η
απώλεια [η Κόλαση], των οποίων ο Θεός είναι η κοιλιά τους και η δόξα τους
βρίσκεται μέσα στη ντροπή τους, αυτοί που φρονούν τα επίγεια!

[9] Β΄Θεσ. Γ’ 6 & 11-12

[10] Α’ Κορ. Α’ 11-12 7 Δ’ 18-21

[11] Β’ Κορ. ΙΑ’ 13-15

[12] Γαλ. Α’ 6-9

[13] Α’ Τιμ. 3-4, 18-20, Δ’ 1-4, ΣΤ’ 3-5 & 20-21

[14] Β’ Τιμ. Α’ 15, Β’ 16-18 & 20, Γ’ 1-9 & 13

[15] Δεν ήταν να πιάσει ο Παύλος κανέναν στο στόμα του – του άλλαζε
τα φώτα!

[16] Τιτ. Α’ 10-11 & Γ’ 10-11

[17] Εβρ. ΙΓ’ 9



El  Greco, Άγιος Ιωάννης ο Ευαγγελιστής



Η Αποκάλυψις του Ιωάννου

Το  βιβλίο  με  το  οποίο  συμπληρώνεται  η  Kαινή  Διαθήκη  είναι  η
Αποκάλυψις,  γραμμένη  (υποτίθεται)  από  τον  ευαγγελιστή  Ιωάννη.
Από το μακροσκελές αυτό κείμενο απουσιάζει παντελώς η λέξη αγάπη,
δεν υπάρχει ούτε δείγμα πνεύματος καταλλαγής, συγχωρήσεως, ελέους.
Αντιθέτως  υπερεκχειλίζει  ο  θάνατος,  το  αίμα,  το  μίσος,  ο  φόβος,  οι
απειλές, τα βασανιστήρια, ο πόνος, η εκδίκηση, ο απόλυτος σαδισμός
και  κυριαρχεί  η άρρωστη,  παραληρηματική,  τερατολόγος φαντασία,
αναμεμειγμένη  με  αναφορές  σε  εντελώς  επίκαιρες  διαμάχες  των
αλληλομισούμενουν  σεχτών  (αιρέσεων),  που  ταλάνιζαν  τις
πρωτοχριστιανικές κοινότητες.

Η  Αποκάλυψις  του  Ιωάννη  κραυγάζει,  ως  ξένο  σώμα,  μέσα  στην  Καινή
Διαθήκη. Ακόμα δεν έχω καταλάβει τι διάβολο ζητάει αυτό το κείμενο μες στην
Καινή Διαθήκη,  γράφει  ο  Η.  Πετρόπουλος (Ιωάννου Αποκάλυψις.  3η
εκδ, ΝΕΦΕΛΗ, Αθήνα 1991, σελ. 9 – 10. Στα αποσπάσματα από τον Η.
Πετρόπουλο διατηρείται η ορθογραφία του πρωτότυπου κειμένου) και
συνεχίζει:  Το  κοινωνικό,  θεολογικό  και  φιλοσοφικό  υπόβαθρο  της
Αποκαλύψεως είναι τυπικά εβρέικο – θα έλεγα τσιφούτικο. Δεν συμπαθώ την
θρησκευτική  νοοτροπία  των εβραίων.  Αυτός  ο  λαός,  δια  του  χριστιανισμού,
επότισε  (ευτυχώς  μόνο)  την  αμαρτωλή  Λευκή  Φυλή  με  ένα  πνεύμα
μισαλλοδοξίας. Μόλις την τελευταία δεκαετία (το κείμενο γράφτηκε το 1973,
στις  φυλακές  Κορυδαλλού,  όπου  ο  Ηλίας  Πετρόπουλος  ήταν
φυλακισμένος) ο λεγόμενος Δυτικός Πολιτισμός τείνει να αποδεσμευτεί – και
μελλοντικά,  λυτρωθεί  –  από  την  απάνθρωπη  και  εμπαθέστατη  χριστιανική
φόρμα  του  (…)  Η  ηθική  ήττα  του  ελληνισμού  δεν  προήλθε  από  τον
μοαμεθανισμό,  παρά  από  τον  χριστιανισμό.  Σε  αντίθεση,  τώρα,  οι  χίπηδες
φαντάζουν ωραίοι, ελληνοπρεπείς, ελληνικοί.

Ο  Η.  Πετρόπουλος  σημειώνει  και  τα  ακόλουθα  (ό.π.  Σελ.  177):  Η
Αποκάλυψη ανήκει αποκλειστικώς στην ιουδαϊκή λογοτεχνία (…) Αγαπώ την
Αποκάλυψη σαν ποιητής και γιαυτό την μεταχειρίζομαι αναιδώς. Το κείμενο
της Αποκάλυψης δεν διαθέτει κανενός είδους ιερότητα. Βλέπω την Αποκάλυψη
σαν μετεωρίτη που ξέφυγε από τη έλξη της Παλαιάς Διαθήκης και έπεσε στο
περιβόλι των Ευαγγελίων. Όταν διαβάζω τα Ευαγγέλια δεν σταυροκοπιούμαι,
καθώς κάνουν τα τσογλάνια της Νέας Ορθοδοξίας, που γκρεμίστηκαν από τον
μαρξισμό στην αγκαλιά των δεσποτάδων.

Το  περιεχόμενο  της  Αποκαλύψεως  είναι  το  ίδιο  ή  και  περισσότερο
αφελές  με  το  σύνολο  σχεδόν  των  κειμένων  της  Καινής  Διαθήκης



(εξαιρούνται  οι  επιστολές  του  Παύλου,  γραμμένες  από  άνθρωπο
φανατικό μεν, αλλά ευφυέστατο,  με μεγάλο ρητορικό χάρισμα).  Την
Αποκάλυψη  χαρακτηρίζει  η  επιστροφή  στις  βαθύτερες,  τις  πιο
σκοτεινές  βιβλικές  ρίζες,  επιστροφή που ακυρώνει  αποφασιστικά τις
όποιες καινοτόμες διδαχές του Ιησού, εντάσσοντας πλήρως τον Ιησού
στη κλασσική βιβλική παράδοση.

Είναι, από τη μια, απορίας άξιον πως αυτό το κείμενο συμπεριλήφθηκε
στην  Καινή  Διαθήκη,  αλλά  η  εξήγηση  είναι  προφανής  αν
αναλογιστούμε  πόσο  ταυτισμένη  ήταν  η  σκέψη  των  ηγετών  του
χριστιανισμού με τη σκέψη του Ιωάννη,  όταν έγινε  η επιλογή.  Μας
δίνεται  έτσι  μιας  πρώτης  τάξεως  ευκαιρία  να  προσπαθήσουμε  να
καταλάβουμε  καλύτερα  τον  τρόπο  σκέψης  των  ηγετών  (θεολόγων,
προφητών και  διδασκάλων) της  πρωτοχριστιανικής εποχής.  Αυτός ο
τρόπος σκέψης συναντάται αυτούσιος και στις μέρες μας, χαρακτηρίζει
την  παμψηφία  των  αυθεντικών  Ορθοδόξων  (πρόκειται  για
περιθωριακή μειοψηφία μεταξύ των Ελλήνων αν και είναι ο τρόπος
της  επίσημης  Εκκλησίας)   και  βέβαια είναι  εκείνος  που κυριάρχησε
απολύτως  στη  δισχιλιετή  ιστορία  του  χριστιανισμού,  σε  Δύση  και
Ανατολή.

Γράφει ο Ηλίας Πετρόπουλος: Ο Θεός της Αποκάλυψης είναι ένα κάθαρμα.
Ο  Θεός  της  Αποκάλυψης  είναι  αυτός  τούτος  της  Παλαιάς  Διαθήκης  (...)
Καμιάν ιερότητα δεν αναγνωρίζω στο τρομοκρατικό κείμενο της Αποκάλυψης.
Οι δεσποτάδες της όποιας Εκκλησίας δεν έχουν το δικαίωμα να κοντρολάρουν
τη σκέψη μου. Οι μάγκες αποκαλούν την Εκκλησία παπαδομάγαζο. Έχω την
ίδια  γνώμη  επ’  αυτού  (…)  μπρος  στις  σκοταδιστικές  ορθοδοξίες  των
Ζουράρηδων και των Σαββόπουλων, είμαι υποχρεωμένος να κραυγάσω (ό.π.
σελ. 211)

Η Αποκάλυψις αποτελείται από 22 κεφάλαια.

Ο  Ιωάννης  απευθύνεται  ταις  επτά  εκκλησίαις  ταις  εν  τη  Ασία  (Α’  4).
Παρουσιάζει αυτόν που του μιλούσε εν πνεύματι ως εξής (Α’ 13-16): Και
εν μέσω των επτά λυχνιών όμοιον υιώ του ανθρώπου, ενδεδυμένον ποδήρη και
περιεζωσμένον προς τοις  μαστοίς  ζώνην χρυσήν’  η δε κεφαλή αυτού και αι
τρίχες λευκαί ως έριον λευκόν, ως χιόν, και οι οφθαλμοί αυτού ως φλοξ πυρός,
και οι πόδες αυτού όμοιοι χαλκοκλιβλανω, ως εν καμίνω πεπυρωμένοι, και η
φωνή αυτού ως η φωνή υδάτων πολλών και έχων εν τη δεξιά  χειρί  αυτού
αστέρας επτά, και εκ του στόματος αυτού ρομφαία δίστομος οξεία εκπορευομένη,
και η όψις αυτού ως ο ήλιος φαίνει εν τη δυνάμει αυτού [1].

Ο Ιησούς ομιλεί τώρα για τις επτά εκκλησίες της Ασίας. Αρχίζει με την
εκκλησία της Εφέσου, την οποία επαινεί μεν, αλλά δεν είναι απολύτως
ικανοποιημένος και της απευθύνει τα ακόλουθα (Β’ 4-6): Αλλά έχω κατά
σου,  ότι  την  αγάπην  σου  την  πρώτην  αφήκας.  Μνημόνευε  ουν  πόθεν
πέπτωκας, και μετανόησον και τα πρώτα έργα ποίησον’ ει δε μη, έρχομαί σοι



ταχύ και κινήσω την λυχνίαν μου εκ του τόπου αυτής, εάν μη μετανοήσης.
Αλλά τούτο έχεις, ότι μισείς τα έργα των Νικολαϊτών, ά καγώ μισώ.

Ο  Ιησούς  επαινεί  και  ενθαρρύνει  την  εκκλησία  της  Σμύρνης.
Απευθυνόμενος  στην  εκκλησία  της  Περγάμου,  μετά  τον  συνήθη
έπαινο, έρχεται στο ψητό (Β’ 14-16):  Αλλά έχω κατά σου ολίγα, ότι έχεις
εκεί κρατούντας την διδαχήν Βαλαάμ, ός εδίδαξε τον Βαλάκ βαλείν σκάνδαλον
ενώπιον των υιών Ισραήλ και φαγείν ειδωλόθυτα και πορνεύσαι. Ούτως έχεις
και συ κρατούντας την διδαχήν των Νικολαϊτών ομοίως. Μετανόησον ουν’ ει
δε μη, έρχομαι σοι ταχύ και πολεμήσω μετ’ αυτών εν τη ρομφαία του στόματός
μου [2].

Ακολουθεί η εκκλησία των Θυατείρων, καθ’ όμοιον τρόπο (Β’ 20-23):
Αλλά έχω κατά σου ολίγα, ότι αφείς την γυναίκα σου Ιεζάβελ, ή λέγει αυτήν
προφήτιν,  και διδάσκει και πλανά τους εμούς δούλους πορνεύσαι και φαγείν
ειδωλόθυτα. Και έδωκα αυτή χρόνον ίνα μετανοήση, και ου θέλει μετανοήσαι εκ
της πορνείας αυτής. Ιδού βάλλω αυτήν εις κλίνην και τους μοιχεύοντας μετ’
αυτής εις θλίψιν μεγάλην, εάν μη μετανοήσωσιν εκ των έργων αυτής, και τα
τέκνα αυτής αποκτενώ εν θανάτω και γνώσονται πάσαι αι εκκλησίαι ότι εγώ ειμί
ο ερευνών νεφρούς και καρδίας,  και δώσω υμίν εκάστω κατά τα έργα υμών.
Σταράτες κουβέντες!

Ακολουθεί ξαφνικά μια βαρυσήμαντη παρεμβολή, υπόσχεση προς τους πιστούς
και οιονεί πολιτική διακήρυξη (Β’ 26-28):  Και ο νικών και ο τηρών άχρι
τέλους  τα  έργα  μου,  δώσω  αυτώ  εξουσίαν  επί  των  εθνών,  και
ποιμανεί  αυτούς  εν  ράβδω  σιδηρά,  ως  τα  σκεύη  τα  κεραμικά
συντριβήσεται,  ως  καγώ  είληφα  παρά  του  πατρός  μου,  και  δώσω
αυτώ τον αστέρα τον πρωινόν. Εδώ, νομίζω πως έχουμε μια ξεκάθαρη
θέση στο πνεύμα της Παλαιάς Διαθήκης: δίνεται στους πιστούς  η ρητή
υπόσχεση σκληρής  (εν ράβδω σιδηρά)  επικυριαρχίας  (εξουσίας) επί των
εθνών – με πρώτο προς υποδούλωση έθνος τους Ρωμαίους, κυρίαρχους
τότε της ανθρωπότητας! 

Μεταφράζεται σε πολιτικό λόγο η θεωρία για τον περιούσιο λαό, μια
θεωρία  που  οδήγησε  σε  ιστορικές  αιματοχυσίες  και  τρομερές
καταστροφές τους Εβραίους. Όπως άλλωστε και τους Γερμανούς, που
την αναπαρήγαγαν στον 20ο αιώνα με δικά τους λόγια – με προφήτη
τον Αδόλφο Χίτλερ.

Ο Ιωάννης επανέρχεται στις εκκλησίες – Η εκκλησία των Σάρδεων δεν
πηγαίνει καλά (Γ’ 1-3): (…) οίδα σου τα έργα, ότι όνομα έχεις ότι ζης, και
νεκρός εί. Γίνου γρηγορών, και στήρισον τα λοιπά ά έμελλον αποθνήσειν’ ου
γαρ εύρηκά σου τα έργα πεπληρωμένα ενώπιον του Θεού μου. Μνημόνευε ουν
πως είληφας και ήκουσας, και τήρει και μετανόησον. Εάν ουν μη γρηγορήσεις,
ήξω επί σε ως κλέπτης, και ου γνώση ποίαν ώραν ήξω επί σε.  Απειλές και
φόβος… η υλοποίηση της αγάπης και της συγχώρεσης! 



    

Χαρακτικό Άλμπρεχτ Ντύρερ   

Αντιθέτως, η εκκλησία της Φιλαδελφείας επαινείται,  με την εξαίρεση
κάποιων  εκ  της  συναγωγής  του  σατανά  (Γ’  9).  Τέλος,  η  εκκλησία  της
Λαοδικείας υφίσταται την πλέον απρόσμενη κριτική (Γ’ 15-16):  Οίδα
σου τα  έργα,  ότι  ούτε  ψυχρός  ει  ούτε  ζεστός’  όφελον  ψυχρός  ής  ή  ζεστός.
Ούτως ότι χλιαρός ει, και ούτε ζεστός ούτε ψυχρός, μέλλω σε εμέσαι εκ του
στόματός  μου.  Ο  συγγραφέας  της  Αποκάλυψης  δε  θέλει  απλούς
οπαδούς, θέλει ζηλωτές, βαμμένους!

Από το  Δ’  κεφάλαιο  ξεκινά  το  κυρίως  έργο.  Ο  Ιωάννης  βλέπει  τον
θρόνο του Θεού στον ουρανό, περιγράφει σεμνά τον καθήμενο στον
θρόνο  και  συνεχίζει:  Κύκλοθεν  του  θρόνου  βλέπει  εικοσιτέσσερις



θρόνους όπου κάθονται  οι  πρεσβύτεροι,  μας παρουσιάζει  δε  τέσσερα
ζώα.  Πρόκειται  για  τέσσερα  μυθολογικά  τέρατα,  την  απίστευτη  και
ξεκαρδιστική περιγραφή των οποίων μπορεί να βρει ο ενδιαφερόμενος
απευθείας στο κείμενο της Αποκαλύψεως (Δ’ 6-8).

Στο Ε’ κεφάλαιο εισάγεται το αρνίον (ο Ιησούς, εκτός αν η Αποκάλυψις
είναι  προχριστιανικό  κείμενο,  όπως  επιμένει  ο  Ηλίας  Πετρόπουλος-
και μάλλον έχει δίκιο), το οποίο πρόκειται να ανοίξει το βιβλίο με τις
επτά σφραγίδες.

Ανοίγει η πρώτη σφραγίδα, εμφανίζεται λευκός ίππος και αναβάτης με
τόξο. Με τη δεύτερη σφραγίδα έρχεται ίππος πυρρός, και τω καθημένω επ’
αυτόν εδόθη αυτώ λαβείν την ειρήνην εκ της γης και ίνα αλλήλους σφάξωσι,
και εδόθη αυτώ μάχαιρα μεγάλη. Ακολουθεί  ίππος μέλας  και  ίππος χλωρός,
με τους αναβάτες τους (ΣΤ’ 2, 4, 5 & 8). Με το άνοιγμα της πέμπτης
σφραγίδας ο Ιωάννης βλέπει τις ψυχές των εσφαγμένων δια τον λόγον του
Θεού και δια την μαρτυρίαν του αρνίου ήν είχον, οι οποίοι διαμαρτύρονται
εντόνως( ΣΤ’ 10): Και έκραξαν φωνή μεγάλη λέγοντες’ έως πότε, ο δεσπότης
ο  άγιος  και  ο  αληθινός,  ου  κρίνεις  και  εκδικείς  το  αίμα  ημών  εκ  των
κατοικούντων της γης;

Είναι  χαρακτηριστική  η  έντονη  απαίτηση των  εσφαγμένων  για
σκληρή  εκδίκηση,  προκειμένου  να  νοιώσουν  δικαίωση –  κάτι
απολύτως λογικό στο πνεύμα της εβραϊκής παράδοσης και ταυτόχρονα
εντελώς αντίθετο με τις   διδαχές του Ιησού των Ευαγγελίων,  αν και
υπάρχουν εξαιρέσεις (βλ. Υστερόγραφο, στο τέλος του κεφαλαίου).

Το  άνοιγμα  της  έκτης  σφραγίδας  πυροδοτεί  τεράστιες  φυσικές
καταστροφές, οι οποίες τρομοκρατούν τους ανθρώπους (ΣΤ’ 12-17).

Ο  Ιωάννης  βλέπει  ξαφνικά  τέσσερις  αγγέλους,  οι  οποίοι,  λέει,
εμποδίζουν τους ανέμους. Άλλος άγγελος έρχεται  από ανατολής ηλίου
και  τους  ειδοποιεί  να  μην  προβούν  σε  καταστροφές  άχρις  ου
σφραγίσομεν  τους  δούλους  του  Θεού  ημών  επί  των  μετώπων  αυτών.  Και
ήκουσα τον αριθμό των εσφραγισμένων’ εκατόν τεσσαράκοντα τέσσερις χιλιάδες
εσφραγισμένοι  εκ  πάσης  φυλής  υιών  Ισραήλ  (Ζ’  1  &  3-4).  Δεν  υπάρχει
ανάμεσά τους ούτε ένας μη Ισραηλίτης: πρόκειται για δώδεκα χιλιάδες
πιστούς  από  κάθε  φυλή  του  Ισραήλ  (12  Χ  12  =  144),  οι  οποίες
αναφέρονται ονομαστικά (Ζ’ 5-8). Μετά, ο Ιωάννης βλέπει αμέτρητον
όχλο  πιστών  εκ  παντός  έθνους  και  φυλών  και  λαών  και  γλωσσών.
Αυτοί θα σωθούν μεν, αλλά ασφράγιστοι. Είναι πολύ πιθανόν, ο όχλος
των εθνικών να προστέθηκε στο παλιό εβραϊκό κείμενο, για ευνόητους
λόγους.



Χαρακτικό Άλμπρεχτ Ντύρερ   

 
Με το άνοιγμα της έβδομης και τελευταίας σφραγίδας, εμφανίζονται
επτά  άγγελοι,  στους  οποίους  δίδονται  επτά  σάλπιγγες.  Εν  μέσω
θυμιαμάτων  στην  αίθουσα  του  θρόνου  αρχίζουν  ένας  -ένας  να
σαλπίζουν.  Κάθε φορά μια τρομερή καταστροφή πλήττει  τη γη – οι
φρικιαστικές λεπτομέρειες καταγράφονται επιμελώς στις παραγράφους
6-13 του Η’ κεφαλαίου, καθώς και στα κεφάλαια Θ’ έως ΙΑ’.

Αίφνης εμφανίζεται μια έγκυος γυναίκα, που προσπαθεί να γεννήσει
(ΙΒ’  1-2)  και  ένας  φοβερός  και  τρομερός  δράκων  πυρρός  μέγας,  έχων
κεφαλάς επτά και κέρατα δέκα (ΙΒ’ 3), που παραμόνευε πότε θα γεννήσει η
γυναίκα για να φάει το βρέφος. Και έτεκε υιόν άρρενα, ός μέλλει ποιμαίνειν
πάντα τα έθνη εν ράβδω σιδηρά’ και ηρπάσθη το τέκνον αυτής προς τον Θεόν



και  προς  τον  θρόνον  αυτού.  Η  λεχώνα  φυγαδεύεται  στην  έρημο,  σε
προετοιμασμένο  καταφύγιο,  για  χίλιες  διακόσιες  εξήντα  μέρες,  ενώ
διεξάγεται πόλεμος στον ουρανό: από τη μια  ο Μιχαήλ και οι  άγγελοι
αυτού και από την άλλη ο δράκων και οι άγγελοι αυτού. Το αποτέλεσμα; και
εβλήθη ο δράκων, – ο όφις ο μέγας ο αρχαίος, ο καλούμενος Διάβολος και ο
Σατανάς, ο πλανών την οικουμένην όλην, εβλήθη εις την γην, και οι άγγελοι
αυτού μετ’ αυτού εβλήθησαν (ΙΒ’ 4-9). Το γεγονός πρέπει να πανηγυριστεί
στους ουρανούς, αλλά στη γη τα πράγματα γίνονται σκούρα (ΙΒ’ 12):
Δια τούτο ευφραίνεσθε ουρανοί και οι εν αυτοίς σκηνούντες’ ουαί την γην και
την θάλασσαν, ότι κατέβη ο διάβολος προς υμάς έχων θυμόν μέγαν, ειδώς ότι
ολίγον καιρόν έχει.

Ο εξόριστος δράκων διώκει τη γυναίκα, η οποία διαφεύγει με τη βοήθεια
δύο  πτερύγων  του  αετού  του  μεγάλου.  Προσπαθεί  να  την  πνίξει  με
ποταμό που εξέβαλε από το στόμα του, αλλά μάταια, γιατί η γη ανοίγει
το  δικό της  στόμα και  καταπίνει  τον  ποταμό.  Ο δράκος οργίστηκε,
αλλά πήρε άπρακτος τα βρεγμένα του και πήγε να τα βάλει με άλλους
πιστούς. Όλα αυτά συμβαίνουν σε πέντε μονάχα παραγράφους!  (ΙΒ’
13-17).

Τώρα  ο  Ιωάννης  στέκεται  στην  ακροθαλασσιά.  Αναμενόμενο  είναι
λοιπόν να εξέλθει από τη θάλασσα το επόμενο τέρας, με δέκα κέρατα
και επτά κεφάλια. Στα κερατά του έχει διαδήματα και στα κεφάλια του
ονόματα βλασφημίας. Λεπτομέρειες; Στο ΙΓ’ 2:  Και το θηρίο ό είδον ήν
όμοιον παρδάλει, και οι πόδες αυτού ως άρκου, και το στόμα αυτού ως στόμα
λέοντος. Και έδωκεν αυτώ ο δράκων την δύναμιν αυτού και τον θρόνον αυτού
και εξουσίαν μεγάλην.

Οι  άνθρωποι  εντυπωσιασμένοι  προσκυνούν  το  θηρίον,  το  οποίο
βλασφημεί και ξεκινά πόλεμο με τους αγίους και τους νικά (ΙΓ’ 5-8). Σα
να μην έφτανε αυτό το θηρίον, έρχεται και δεύτερο [3] αναβαίνον εκ της
γης, και είχε κέρατα δύο όμοια αρνίω, και ελάλει ως δράκων (ΙΓ’ 11) [4].  Κάνει
και  αυτό  το  θηρίο  πολλά  και  διάφορα,  και  τέλος  (ΙΓ’  16-18):  ποιεί
πάντας, τους μικρούς και τους μεγάλους, και τους πλουσίους και τους πτωχούς,
και τους ελευθέρους και τους δούλους, ίνα δώσουσιν αυτοίς χάραγμα επί της
χειρός  αυτών της  δεξιάς  ή  επί  των μετώπων αυτών (ενέργεια  που είχαν
κάνει ήδη οι άγγελοι του Θεού, με τους 144.000 Εβραίους) και ίνα μη τις
δύναται αγοράσαι ή πωλήσαι ει μη έχων το χάραγμα, το όνομα του θηρίου ή τον
αριθμόν του ονόματος αυτού. Ώδε η σοφία εστίν’ ό έχων νουν ψηφισάτω τον
αριθμόν του θηρίου’ αριθμός γαρ ανθρώπου εστί’ και ο αριθμός αυτού χξς’ [5]

Ο Ιωάννης βλέπει τώρα το αρνίον και τους 144.000 εσφραγισμένους, επί το
όρος Σιών, να οποίοι ψάλλουν  ωδήν καινήν,  την οποία δε μπορεί να
μάθει κανένας άλλος εκτός από αυτούς. Ο λόγος (ΙΔ’ 4-5); Ούτοι εισιν οι
μετά γυναικών ουκ εμολύνθησαν’ παρθένοι γαρ εισιν (όθεν συνάγεται ότι οι
εκλεκτοί είναι  αποκλειστικά άντρες  – και μάλιστα παρθένοι!).  Ούτοι
εισιν οι ακολουθούντες το αρνίον όπου αν υπάγη. Ούτοι ηγοράσθησαν από των 



Χαρακτικό Άλμπρεχτ Ντύρερ   

ανθρώπων απαρχή τω Θεώ και το αρνίω’ και ουχ ευρέθη ψεύδος εν τω στόματι
αυτών’ άμωμοι γαρ εισιν.

Εμφανίζονται  τρεις  καινούριοι  άγγελοι.  Ο  πρώτος  φέρει  ευαγγέλιον
αιώνιον, ο δεύτερος πανηγυρίζει διότι  έπεσεν, έπεσε η Βαβυλών η μεγάλη
(ΙΔ’  8)  (εννοεί  τη  Ρώμη)  και  ο  τρίτος  προειδοποιεί  ότι  όποιος
προσκυνάει το θηρίον ή έχει λάβει το χάραγμα αυτού βασανισθήσεται εν
πυρί  και  θείω ενώπιον  των αγγέλων και  ενώπιον  του  αρνίου  (ΙΔ’  10).  Στο
σημείο αυτό ο Ιωάννης δε διστάζει να αποδώσει στους αγίους (φυσικά
και στο αρνίον) τα πλέον έξαλλα και άρρωστα εκδικητικά και σαδιστικά
ένστικτα (ΙΔ’ 11-12): Και ο καπνός του βασανισμού αυτών εις αιώνας αιώνων
αναβαίνει, και ουκ έχουσιν ανάπαυσιν ημέρας και νυκτός οι προσκυνούντες το
θηρίον και  την εικόνα αυτού,  και  ει  τις  λαμβάνει  το  χάραγμα του  ονόματος



αυτού. Ώδε η υπομονή των αγίων εστιν, οι τηρούντες τας εντολάς του Θεού και
την πίστην Ιησού.

Εμφανίζονται τρεις  ακόμα άγγελοι,  φέροντες δρεπάνια.  Αποτέλεσμα
της  δράσης  του πρώτου (ΙΔ’  20):  εξήλθεν  αίμα  εκ  της  ληνού  άχρι  των
χαλινών των ίππων από σταδίων χιλίων εξακοσίων.

Στο κεφάλαιο ΙΕ’ εισάγονται επτά νέοι άγγελοι, στους οποίους ένα από
τα τέσσερα ζώα της αρχής  εγχειρίζει  από μία χρυσή  φιάλη,  η  οποία
περιέχει το θυμό του Θεού.

Στο επόμενο κεφάλαιο οι άγγελοι αρχίζουν να εκχέουν το περιεχόμενο
των  φιαλών,  με  καταστροφικά  αποτελέσματα.  Βγαίνουν  και  τρία
ακάθαρτα  πνεύματα  από  το  στόμα  του  θηρίου  και  του
ψευδοπροφήτου. Ακολουθεί, όπως πάντα, χαλασμός.

Ο Ιωάννης  οδηγείται  από  άγγελο  και  βλέπει  το  κρίμα της  μεγάλης
πόρνης, που καθόταν επί το θηρίον το κόκκινον – και επί το μέτωπον αυτής
όνομα γεγραμμένον’ μυστήριον, Βαβυλών η μεγάλη, η μήτηρ των πορνών και
των βδελυγμάτων της γης (ΙΖ’ 5). Βαβυλών είναι η Ρώμη [6].  Ο άγγελος
προφητεύει ότι το θηρίον θα εξοντωθεί και επεξηγεί το συμβολισμό των
κεράτων (εχθρικοί βασιλείς, οι οποίοι θα νικηθούν από το αρνίον).

Μετά την πτώση της Βαβυλώνας, ακολουθεί η αναπόφευκτη σκληρή,
σαδιστική  εκδίκηση  των  πιστών  (ΙΗ’  6-7):  Απόδοτε  αυτή  ως  και  αυτή
απέδωκε,  και  διπλώσατε  αυτή  διπλά  κατά  τα  έργα  αυτής’  εν  τω  ποτηρίω  ό
εκέρασε,  κεράσατε  αυτή  διπλούν.  Όσα  εδόξασεν  εαυτήν  και  εστρηνίασε,
τοσούτον δότε αυτή βασανισμόν και πένθος. Ότι εν τη καρδία αυτής λέγει, ότι
κάθημαι  καθώς  βασίλισσα  και  χήρα  ουκ  ειμί  και  πένθος  ου  μη  ίδω.  Την
βασανιζόμενη  πόρνη  (Ρώμη)  θρηνούν  από  μακριά  βασιλείς  και
έμποροι  κλαίοντες και πενθούντες  (ΙΗ’ 15). Αντιθέτως, άλλοι χαίρονται
(ΙΗ’  20):  Ευφραίνου  επ’  αυτή,  ουρανέ,  και  άγιοι  και  οι  απόστολοι  και  οι
προφήται, ότι έκρινεν ο Θεός το κρίμα υμών εξ αυτής.  Αυτό είναι το τέλος
της Ρώμης, κατά Ιωάννη.

Μετά απ'  αυτά τα απερίγραπτα, ακολουθεί πανηγυρισμός των αγίων,
και μια νέα αναγγελία (ΙΘ’ 7-8): Χαίρωμεν και αγαλλιώμεθα και δώμεν την
δόξα αυτώ, ότι ήλθεν ο γάμος του αρνίου και η γυνή αυτού ετοίμασεν εαυτήν.
Και εδόθη αυτή ίνα περιβάληται βύσσινον λαμπρόν καθαρόν’ το γαρ βύσσσινον
τα δικαιώματα των αγίων εστί [7]. 

Κι  άλλος  ίππος:  ο  λευκός  (ο  λόγος  του  Θεού  –  ΙΘ’  14-15):  Και  τα
στρατεύματα  αυτού  τα  εν  τω  ουρανώ  ηκολούθει  αυτώ  εν  ίπποις  λευκοίς,
ενδεδυμένοι βύσσινον λευκόν καθαρόν. Και εκ του στόματος αυτού εκπορεύεται
ρομφαία οξεία δίστομος,  ίνα πατάσση τα έθνη’ και αυτός ποιμανεί αυτούς εν
ράβδω σιδηρά’ και αυτός πατεί την ληνόν του οίνου της οργής του Θεού του
παντοκράτορος.



Χαρακτικό Άλμπρεχτ Ντύρερ   

Το θηρίον,  οι βασιλείς και τα στρατεύματα συντάσσονται για να πολεμήσουν
τον  λευκόν  ίππο,  αλλά  το  αποτέλεσμα  είναι,  το  θηρίον  και  ο
ψευδοπροφήτης να βρεθούν στη λίμνη του πυρός την καιομένην εν θείω.
Οι υπόλοιποι σφαχτήκανε από τη ρομφαία- και τους φάγανε τα όρνια
(ΙΘ’ 20-21).

Τώρα ο Ιωάννης βάζει  έναν άγγελο να δένει  τον Διάβολον  για χίλια
χρόνια. Μετά, θα λυθεί για λίγο (Κ’ 8): Και εξελεύσεται πλανήσαι τα έθνη
τα  εν  τοις  τέσσερις  γωνίαις  της  γης,  τον  Γωγ και  τον  Μαγώγ,  συναγαγείν
αυτούς  εις  τον  πόλεμον,  ών  ο  αριθμός  αυτών  ως  η  άμμος  της  θαλάσσης.
Εντέλει ο διάβολος ρίχνεται στη λίμνη του πυρός και του θείου, όπου
καταλήγουν  επίσης  ο  θάνατος  και  ο  Άδης.  Ακολουθεί  η  κρίση  των



νεκρών (Κ’ 15):  Και ει τις ουχ ευρέθη εν τη βίβλω της ζωής γεγραμμένος,
εβλήθη εις την λίμνην του πυρός.

Τώρα όλα είναι καινούρια,  τα παλιά έχουν εξαφανιστεί.  Ο Ιωάννης
αρχίζει να περιγράφει την νέα Ιερουσαλήμ, η οποία κατεβαίνει από τον
ουρανό.  Δεν  υπάρχουν  πια  δάκρυα  και  θάνατος  και  πένθος  και
κραυγή για τον λαό του Θεού (ΚΑ’ 4). Αλλά, φυσικά, εξακολουθούν να
υπάρχουν  για  τους  άλλους  (ΚΑ’  8):  Τοις  δε  δειλοίς  και  απίστοις  και
εβδελυγμένοις και φονεύσι και πόρνοις και φαρμακοίς και ειδωλολάτραις και
πάσι τοις ψευδέσι το μέρος αυτών εν τη λίμνη τη καιομένη εν πυρί και θείω, ό
εστιν ο θάνατος ο δεύτερος.

Άγγελος ξεναγεί τον Ιωάννη στη νέα Ιερουσαλήμ. Από αρχιτεκτονική
άποψη είναι μάλλον φτωχή, ένας κύβος όλο κι όλο (ΚΑ’ 16): το μήκος
και  το  πλάτος  και  το  ύψος  αυτής  ίσα  εστί,  αλλά  δε  γίνεται  καμιά
τσιγκουνιά στα πολύτιμα υλικά που χρησιμοποιούνται. Εννοείται πως
δεν προορίζεται  για όλους (ΚΑ’ 27):  Και  ου  μη εισέλθη εις  αυτήν παν
κοινόν και ο ποιών βδέλυγμα και ψεύδος, ει μη οι γεγραμμένοι εν τω βιβλίω
της ζωής του αρνίου.

Στο επιλογικό του κεφάλαιο ο Ιωάννης μας περιγράφει πως βρίσκονται
στην πόλη ο Θεός και το αρνίον, πως τους λατρεύουν οι δούλοι τους
και βλέπουν το πρόσωπό τους, πως δε χρειάζεται άλλος φωτισμός από
λύχνο ή  από τον ήλιο  –  πως  τελικά βασιλεύουν  εις  τους  αιώνας  των
αιώνων.

Ο άγγελος που τον ξεναγεί του λέει πως ο καιρός πλησιάζει (ΚΒ’ 10-12
&  15-16):  Και  λέγει  μοι’  μη  σφραγίσης  τους  λόγους  της  προφητείας  του
βιβλίου  τούτου’  ο  καιρός  γαρ  εγγύς  εστιν.  Ο αδικών  αδικησάτω  έτι,  και  ο
ρυπαρός ρυπαρευθήτω έτι, και ο δίκαιος διακιοσύνην ποιησάτω έτι, και ο άγιος
αγιασθείτω έτι. Ιδού έρχομαι ταχύ (η έλευση της βασιλείας, όπως σε όλα τα
κείμενα  της  Καινής  Διαθήκης,  επίκειται  και  στην  Αποκάλυψη.
Επίκειται,  αλλά  όλο  και  μετατίθεται),  και  ο  μισθός  μου  μετ’  εμού,
αποδούναι  εκάστω  ως  το  έργον  είναι  αυτού.  Έξω  οι  κύνες  (εννοεί  τους
ομοφυλόφιλους)  και  οι  φαρμακοί  και  οι  πόρνοι  και  οι  φονείς  και  οι
ειδωλολάτραι  και  πας  ο  φιλών  και  ποιών  ψεύδος.  Εγώ Ιησούς  έπεμψα τον
άγγελόν μου μαρτυρήσαι ταύτα επί ταις εκκλησίαις (…)

Αυτή  είναι  η  περίφημη  Αποκάλυψις,  το  βιβλίο  που  ενέπνευσε  και
εμπνέει γενιές και γενιές χριστιανών. 

Σημειώσεις

[1] Δεν έχει νόημα η προσπάθεια μετάφρασης των αποσπασμάτων της
Αποκάλυψης, όπως γίνεται σε άλλα κεφάλαια: θα ήταν ματαιοπονία.



Ο  αναγνώστης  που  το  επιθυμεί  μπορεί  να  βρει  μεταφράσεις  της
Αποκάλυψης στο διαδίκτυο. 

[2]  Αυτοί  οι  Νικολαΐτες  (αίρεση  των  πρώτων  χρόνων,  που  πήρε  το
όνομά  της  από  τον  διάκονο  Νικόλαο.  Υποτίθεται  ότι  επέτρεπε  το
ελεύθερο  σεξ  και  άλλες  παρεκτροπές  της  σαρκός),  έκαναν  μεγάλες
ζημιές  και εξακολουθούν να κάνουν: πριν λίγα χρόνια, ένας δεσπότης
της  ελληνικής  Εκκλησίας  κατηγόρησε  επισήμως  (σε  πόρισμα
ανακρίσεως, την οποία του είχε αναθέσει η Ιερά Σύνοδος) έναν άλλον
για Νικολαϊτισμό. Αμφότεροι εξακολούθησαν να είναι από κοινού μέλη
της Ιεραρχίας, έως ότου ο γηραιός ανακριτής αποχώρησε για το μέρος
όπου  δεν  υπάρχουν  Νικολαΐτες,  για  να  συγχύζουν  τους  ευσεβείς.
Αλλά,  ακόμα  και  ο  Νικολαΐτισμός  μοιάζει  αθώα,  σχεδόν  ευσεβής,
παρέκκλιση στις μέρες μας, συγκρινόμενος με τα καμώματα των αγίων
αρχιερέων.

[3]  Γιατί  όχι;  Θα  κώλωνε  ο  συγγραφεύς-  ή  θα  πλήρωνε  φόρο
εισαγωγής;

[4] Αλήθεια, πως λαλεί ο δράκων;

[5] Ιδού πως είναι τεκμηριωμένος ο επίμονος αγώνας των μελετητών
της Αποκαλύψεως  εναντίον του bar-code, των ηλεκτρονικών καρτών
κλπ.

[6]  Ο  αθεόφοβος  Ηλίας  Πετρόπουλος,  στην  παράφρασή  του  της
Αποκαλύψεως, όπου Βαβυλών βάζει Μεγάλη Μόσχα, Μητέρα Πορνών
και Καθαρμάτων της Γης και συνεχίζει:  Και είδα την Γυναίκα μεθυσμένη
απ’  το  αίμα  των  Δολοφονημένων  κι  απ’  το  αίμα  των  Τουφεκισμένων  και
τάχασα από τέτιαν κτηνωδία (ό.π. σελ. 117)

[7] Προφανώς από εδώ προέρχεται το περίφημο να μένει το βύσσινο!

Υστερόγραφο

Έχει  ειπωθεί  ότι  η  βασικότερη  επιρροή  της  Αποκάλυψης  είναι  το
βιβλίο του Δανιήλ: π.χ. το κεφ. 7, για τα τέσσερα θηρία. Η Αποκάλυψη
θα ταίριαζε περισσότερο στην Παλαιά Διαθήκη,  αλλά ας μη νομίσει
κανείς  ότι  είναι  και  τόσο  άσχετη  με  την  Kαινή:

Kατά Mατθαίον Ι' 14-15: Oς εάν μη δέξηται υμάς μηδέ ακούση τους λόγους
υμών,  εξερχόμενοι  έξω  της  οικίας  ή  της  πόλεως  εκείνης  εκτινάξατε  τον
κονιορτόν τον ποδών υμών. αμήν  λέγω  υμίν,  ανεκτότερον  έσται γη Σοδόμων
και Γομόρρας εν ημέρα κρίσεως ή τη πόλει εκείνη.



Kατά  Mατθαίον  Ι'  33 - 34:    Όστις   δ’  αν  αρνήσηταί   με  έμπροσθεν  των
ανθρώπων, αρνήσομαι  αυτόν καγώ έμπροσθεν του πατρός μου του εν ουρανοίς.
Mη  νομίσητε  ότι  ήλθον   βαλείν  ειρήνην  επί  την  γην'   ουκ  ήλθον  βαλείν
ειρήνην, αλλά μάχαιραν. 
 
Kατά Mατθαίον ΙΒ' 32:  Oς δ’ αν είπη κατά του Πνεύματος του Aγίου, ουκ
αφεθήσεται  αυτώ  ούτε  εν  τω  νυν  αιώνι  ούτε  εν  τω  μέλλοντι.

Kατά Mατθαίον ΙΓ' 41-42:  Aποστελεί ο υιός του ανθρώπου τους αγγέλους
αυτού, και συλλέξουσιν (…) τους ποιούντας την ανομίαν, και βαλούσιν αυτούς
εις την κάμινον του πυρός' εκεί έσται ο κλαυθμός και ο βρυγμός των οδόντων.

Kατά  Mατθαίον  ΙΓ'  49-50:  Oύτως  έσται  εν  τη  συντελεία  του  αιώνος'
εξελεύσονται οι άγγελοι και αφοριούσι τους πονηρούς εν μέσω των δικαίων, και
βαλούσιν  αυτούς  εις  την  κάμινον  του  πυρός'  εκεί  έσται  ο  κλαυθμός  και  ο
βρυγμός των οδόντων. 

Kατά Mατθαίον ΒΕ' 41:  Πορεύσεσθε απ’ εμού οι κατηραμένοι εις το πυρ το
αιώνιον  το  ητοιμασμένον  τω  διαβόλω  και  τοις  αγγέλοις  αυτού. (46):  και
απελεύσονται ούτοι εις κόλασιν αιώνιον.

Kατά Λουκάν ΙΘ' 27: Πλην τους εχθρούς μου εκείνους, τους μη θελήσαντάς με
βασιλεύσαι επ’ αυτούς,  αγάγετε ώδε και κατασφάξατε αυτούς έμπροσθέν μου.

Kατά Iωάννην  Γ'  36:  O πιστεύων  εις  τον  υιόν  έχει  ζωήν  αιώνιον'  ο  δε
απειθών τω υιώ ουκ  όψεται  ζωήν,  αλλ’  η  οργή του  Θεού μένει  επ’  αυτόν.

Kατά Iωάννην ΙΕ' 6: Eάν μη τις μείνει εν εμοί, εβλήθη έξω ως το κλήμα και
εξηράνθη,  και  συνάγουσιν  αυτά  και  εις  το  πυρ  βάλλουσι,  και  καίεται.

B’ προς Θεσσαλονικείς Α' 7-9: Eν τη αποκαλύψει του Kυρίου Iησού (…) εν
πυρί φλογός, διδόντος εκδίκησιν τοις μη ειδόσι Θεόν και τοις μη υπακούουσι
τω ευαγγελίω του Kυρίου ημών Iησού Xριστού, οίτινες δίκην τίσουσιν όλεθρον
αιώνιον.

Προς Eβραίους Ι'  27-31:  Φοβερά  δε  τις  εκδοχή κρίσεως και  πυρός  ζήλος
εσθίειν  μέλλοντος  τους  υπεναντίους.  αθετήσας  τις  νόμον  Mωυσέως  (…)
αποθνήσκει' πόσω δοκείτε χείρονος αξιωθήσεται τιμωρίας ο τον υιόν του Θεού
καταπατήσας (…) και το Πνεύμα της χάριτος ενυβρίσας; εμοί εκδίκησις, εγώ
ανταποδώσω, λέγει Kύριος' (…) φοβερόν το εμπεσείν εις χείρας Θεού ζώντος.



Οι γυναίκες

Εμ. Πανσέληνος, Πρωτάτο, Καρυές

Παρόλο  που  πολλοί  χριστιανοί  ηγέτες  θα  προτιμούσαν  να  ζουν  σε
αποκλειστικά  ανδρικό  περιβάλλον,  ήταν  υποχρεωμένοι  να
διαχειρίζονται και το δύσκολο από κάθε άποψη θέμα της ύπαρξης των
γυναικών. Ο Πέτρος μας άφησε μια απλή παραίνεση, στα πλαίσια της
απλής εβραϊκής  του παράδοσης [1]:  Ομοίως αι  γυναίκες  υποτασσόμεναι
τοις ιδίοις ανδράσιν (…). Ο Παύλος όμως αφιέρωσε πολλές παραγράφους
από τις  επιστολές  του  στις  γυναίκες,  δηλαδή  στη  συμπεριφορά που
οφείλουν να τηρούν οι γυναίκες μέσα στις εκκλησίες και τις κοινότητες,
προκειμένου να μην παραβιάζουν το θέλημα του Θεού.

Γράφει  προς  τους  Κορίνθιους  [2]:  Ανήρ  μεν  γαρ  ουκ  οφείλει



κατακαλύπτεσθαι την κεφαλήν, εικών και δόξα Θεού υπάρχων’ γυνή δε δόξα
ανδρός εστιν. Ου γαρ εστιν ανήρ εκ γυναικός, αλλά γυνή εξ ανδρός’ και γαρ ουκ
εκτίσθη ανήρ δια την γυναίκα, αλλά η γυνή δια τον άνδρα. (…) Εν υμίν αυτοίς
κρίνατε’  πρέπον εστί  γυναίκα ακατακάλυπτον  τω Θεώ προσεύχεσθαι;  ή ουδέ
αυτή η φύσις διδάσκει υμάς ότι ανήρ μεν εάν κομά ατιμία αυτώ εστι, γυνή δε
εάν  κομά,  δόξα  αυτή  εστιν;  ότι  η  κόμη  αντί  περιβολαίου  δέδοται  αυτή.
Πληροφορούμαστε  επί  τη  ευκαιρία  ότι  αν αφήνει  ο  άντρας  μακριά
μαλλιά είναι ατιμία και ντροπή του – ο Παύλος θα έστελνε ευθύς τους
καρηκομόωντες Αχαιούς του Ομήρου να κουρεύονται, όχι γιατί έτσι του
αρέσει,  αλλά γιατί, δήθεν, το διδάσκει στους ανθρώπους η φύση! Με
την ίδια λογική (και την ίδια αξιοπιστία) που ο Παύλος ερμηνεύει τις
διδαχές της φύσης, ερμηνεύει και διατυπώνει σε κανόνες και το θέλημα
του Θεού.

Για τη συμπεριφορά των γυναικών μέσα στις εκκλησίες αναφέρει [3]:
Ως εν πάσαις ταις εκκλησίες των αγίων, αι γυναίκες υμών εν ταις εκκλησίες
σιγάτωσαν’ ου γαρ επιτέτραπται αυταίς λαλείν, αλλ’ υποτάσεσθαι, καθώς και ο
νόμος  λέγει.  Ει  δε  τι  μαθείν  θέλουσιν,  εν  οίκω  τους  ιδίους  άνδρας
επερωτάτωσαν’ αισχρόν γαρ εστι γυναιξίν εν εκκλησία λαλείν.  Οι γυναίκες
πρέπει να μένουν σιωπηλές, να μη τους επιτρέπεται να μιλάνε κι αν
έχουν κάποια απορία να ρωτάνε τους άνδρες τους όταν θα πάνε στο
σπίτι. Γιατί; Γιατί... έτσι: είναι αισχρό να ομιλεί (να παίρνει το λόγο)
μια γυναίκα στην εκκλησία!  Στο σημείο αυτό αξίζει  να σημειωθεί  η
πολύ πιο φιλική προσέγγιση του ίδιου του Ιησού προς τις  γυναίκες,
καθώς υπήρχαν αρκετές μαθήτριες στον κύκλο του και τίποτα απ' όσα
αναφέρουν οι ευαγγελιστές δεν υποδεικνύει ότι εκεί τις αντιμετώπιζαν
ως κατώτερα όντα, όπως διδάσκει ο Παύλος. 

Γράφει  προς  τους  Εφεσίους  [4]:  Αι  γυναίκες  τοις  ιδίοις  ανδράσιν
υποτάσσεσθε  ως τω Κυρίω, ότι  ο  ανήρ εστι  κεφαλή της γυναικός,  ως και  ο
Χριστός  κεφαλή  της  εκκλησίας,  και  αυτός  εστι  σωτήρ  του  σώματος.  Αλλ’
ώσπερ η εκκλησία υποτάσσεται τω Χριστώ, ούτω και αι  γυναίκες τοις  ιδίοις
ανδράσιν εν παντί. Και προς τους Κολασσαείς [5]: Αι γυναίκες υποτάσσεσθε
τοις ανδράσιν, ως ανήκεν τω Κυρίω.  Προς τον Τιμόθεο παραγγέλλει [6]:
Γυνή  δε  ησυχία  μανθανέτω  εν  πάση  υποταγή’  γυναικί  δε  διδάσκειν  ουκ
επιτρέπω,  ουδέ  αυθεντείν  ανδρός,  αλλ’  είναι  εν  ησυχία.  Αδάμ  γαρ  πρώτος
επλάσθη, είτα Εύα’ και Αδάμ ουκ ηπατήθη, η δε γυνή απατηθείσα εν παραβάσει
γέγονε’ σωθήσεται δε δια της τεκνογονίας, εάν μείνωσιν εν πίστει και αγάπη και
αγιασμώ  μετά  σωφροσύνης.  Το  ενδιαφέρον  έγκειται  στην  επιλογή  των
επιχειρημάτων που επικαλείται ο Παύλος: Ο Αδάμ επλάσθη πρώτος, η
Εύα ηπατήθη και ο Αδάμ όχι! Με άλλα λόγια όλες οι προκαταλήψεις
κατά  των  γυναικών  της  ανδροκρατικής  (πατριαρχικής)  εβραϊκής
κοινωνίας  μεταμφιέζονται  από  τους  θεολόγους  (και  τον  Παύλο)  σε
θεϊκές  ενέργειες,  εντολές,  θέλημα  και  ιεροποιούνται.  Οι  δύστυχες
γυναίκες  δεν  μπορούν  να  διαμαρτυρηθούν  για  την  κοινωνική  και
προσωπική απαξίωση που τους επιβάλλεται, γιατί αυτήν την αξιώνει ο
ίδιος ο Θεός! Οι άντρες απλά εκφράζουν το θέλημά του.



Τέλος, ο Παύλος δεν παραλείπει να ασχοληθεί και με τις χήρες, στην
ίδια  πάντοτε  ανδροκρατική λογική [7]:  Χήρα καταλεγέσθω μη έλαττον
ετών εξήκοντα γεγονυία, ενός ανδρός γυνή, νεωτέρας χήρας παραιτού’ όταν γαρ
καταστρηνιάσωσι του Χριστού, γαμείν θέλουσιν, έχουσαι κρίμα, ότι την πρώτην
πίστην ηθέτησαν’ βούλομαι ουν νεωτέρας γαμείν, τεκνογονείν, οικοδεσποτείν,
μηδεμίαν  αφορμήν  διδόναι  τω  αντικειμένω  λοιδορίας  χάριν. Μετά  τους
ερωτύλους,  τους πόρνους,  τους μαλακούς,  τους αρσενοκοίτες  και τις
γυναίκες εν γένει, ήρθε και η σειρά της τρίτης ηλικίας να μπει σε τάξη,
αναμένοντας τη σωτηρία. Αν μια νέα γυναίκα μείνει χήρα και θέλει να
έχει  σύντροφο  ή  άντρα,  αυτό  κατά  τον  Παύλο  συνιστά  κρίμα  και
αθέτηση της πρώτης πίστης. Ο Παύλος όμως επικαλείται την πολιτική
σκοπιμότητα, για να οικονομηθούν οι χήρες, με νέο γάμο: τα λέω αυτά,
αφήνει να εννοηθεί,  όχι γιατί τα πιστεύω, αλλά για να μην δίνουμε
αφορμή στους αντιπάλους μας να μας λοιδορούν – ότι οι χήρες μας
θέλουν άντρα. Λες και δεν πρόκειται για ζωντανούς ανθρώπους… 

Αλλά αυτά παθαίνει όποιος εμπιστεύεται τη σχέση του με το Θεό και
κυρίως  τη  σχέση  με  την  ίδια  του  την  ύπαρξη  σε  θεολόγους  και
προφήτες.

Σημειώσεις

[1] Α’ Πέτρ. Γ’ 1

[2] Α’ Κορ. ΙΑ’ 7-9 & 13-15

[3] Α’ Κορ. ΙΔ’ 34-35

[4] Εφεσ. Ε’ 22-24

[5] Κολ. Γ’ 18

[6] Α’ Τιμ. Β’ 11-15

[7] Α’ Τιμ. Ε’ 9, 11-12 & 14



Οι δούλοι

Εκτός από τις γυναίκες οι χριστιανικές κοινότητες περιλάμβαναν και
άλλη  μια  πολυπληθή  ομάδα  ανθρώπων  δευτέρας  κατηγορίας,  τους
δούλους.  Ο  Πέτρος  είναι  σαφής  [1]:  Οι  ικέται  υποτασσόμενοι  εν  παντί
φόβω  τοις  δεσπόταις,  ου  μόνον  τοις  αγαθοίς  και  επιεικέσιν,  αλλά  και  τοις
σκολιοίς. Τούτο γαρ χάρις, ει δια συνείδησιν Θεού υποφέρει τις λύπας, πάσχων
αδίκως, ποίον γαρ κλέος, ει αμαρτάνοντες και κολαφιζόμενοι υπομενείτε; αλλ’ ει
αγαθοποιούντες και πάσχοντες υπομενείτε, τούτο χάρις παρά Θεώ. Εδώ, πέρα
από  την  αναμενόμενη  ιεροποίηση  της  δουλείας  έχουμε  και  μια
θεολογική εξιδανίκευση του μαζοχισμού: Είναι, λέει, ευλογία από τον
Θεό  εάν  σε  χαστουκίζουν  άδικα  –  και  πρέπει  όχι  μόνο  να  κάνεις
υπομονή, αλλά να είσαι και ευχαριστημένος, γιατί έτσι θα σωθείς. 

Ας επιστρέψουμε όμως στον Παύλο [2]:  Έκαστος εν τη κλήσει ή εκλήθη,
εν  ταύτη  μενέτω.  Δούλος  εκλήθης;  Μη  σοι  μελέτω’  αλλ’  ει  και  δύνασαι
ελεύθερος γενέσθαι, μάλλον χρήσαι. Με άλλα λόγια συνιστά στους δούλους
να μην τους ενδιαφέρει  η κατάσταση που βρέθηκαν,  αφού καθένας
πρέπει να παραμένει στην ίδια θέση, εκεί που τον έταξε ο Θεός. Πάλι
καλά που τους επιτρέπει, αν μπορούν να αποκτήσουν την ελευθερία
τους, να το κάνουν και να μην επιμένουν φορτικά να παραμείνουν
δούλοι.

Ο δούλος πρέπει να σκέφτεται και να συμπεριφέρεται με συγκεκριμένο
τρόπο, αν θέλει να είναι καλός χριστιανός [3]:  Οι δούλοι υπακούετε τοις
κυρίοις κατά σάρκα μετά φόβου και τρόμου εν απλότητι της καρδίας ημών ως
τω Χριστώ, μετ’ ευνοίας δουλεύοντες ως τω Κυρίω και ουκ ανθρώποις. (…) Οι
δούλοι υπακούετε κατά πάντα τοις κατά σάρκα κυρίοις, μη εν οφθαλμοδουλίαις,
ως ανθρωπάρεσκοι, αλλ’ εν απλότητι καρδίας, φοβούμενοι τον Θεόν. (…) Όσοι
εισίν υπό ζυγόν δούλοι, τους ιδίους δεσπότας πάσης τιμής αξίους ηγείσθωσαν,
ίνα  μη  το  όνομα  του  Θεού  και  η  διδασκαλία  βλασφημήται.  Οι  δε  πιστούς
έχοντας  δεσπότας  μη  καταφρονείτωσαν,  ότι  αδελφοί  εισίν,  αλλά  μάλλον
δουλευέτωσαν,  ότι  πιστοί  εισι  και  αγαπητοί  οι  της  ευεργεσίας
αντιλαμβανόμενοι.  (…)  Δούλους  ιδίοις  δεσπόταις  υποτάσσεσθαι,  εν  πάσιν
ευαρέστους  είναι,  μη  αντιλέγοντας,  μη  νοσφιζομένους,  αλλά  πίστιν  πάσαν
ενδεικνυμένους  αγαθήν,  ίνα  την  διδασκαλίαν  του  σωτήρος  ημών  Θεού
κοσμώσιν εν πάσιν. 



Πως να μην λατρέψουν αυτό το κήρυγμα οι κοινωνίες και οι ηγεσίες
που  βασίζονταν  στον  θεσμό  της  δουλείας;  Σύμφωνα  με  τη  βιβλική
παράδοση,  η σχέση του (ελεύθερου)  πιστού με  τον Θεό -Γιαχβέ,  δεν
διαφέρει  σε  τίποτα  από  τη  σχέση  αφέντη  και  δούλου.  Η  αναλογία
μεταφέρεται  τώρα,  με  μια φρικιαστική  απλότητα,  από τη  θεολογική
στην κοινωνική σφαίρα: ο δούλος πρέπει να υπακούει τον αφέντη του
σα  να  ήταν  Θεός   και  να  είναι  απολύτως  ευχαριστημένος  διότι
υπακούει  στο  θέλημα  του  επουράνιου  Θεού!  Όλα  αυτά  γιατί  η
παρούσα ζωή δεν αξίζει τίποτα συγκρινόμενη με την αιώνια. Αν ένας
χριστιανός δούλος έχει χριστιανό αφέντη να μην το εκμεταλλεύεται για
να λουφάρει, αλλά να δουλεύει πιστός και χαρούμενος με μεγαλύτερο
ζήλο, αντιλαμβανόμενος την ευεργεσία που του γίνεται!

Άραγε, ως που μπορεί να φτάσει η διαστροφή της ανθρώπινης σκέψης,
ώστε να δικαιολογηθούν και να ιεροποιηθούν οι εκάστοτε εξουσίες στις
οργανωμένες, αλλά πάντοτε παράλογες, κοινωνίες;

Σημειώσεις

[1] Α’ Πετρ. Β’ 18-20

[2] Α’ Κορινθ. Ζ’ 20-21

[3] Εφεσ Στ’ 5, 7, Κολασ. Γ’ 22 & Α’ Τιμ. ΣΤ’ 1-2, Τιτ Β’ 9-10



Ειδωλολάτρες

Όλοι  οι  συγγραφείς  των  κειμένων  της  Καινής  Διαθήκης  (Παύλος,
Ιωάννης, Πέτρος κλπ) ανήκουν στην εβραϊκή βιβλική παράδοση, είναι
πιστοί του Γιαχβέ, του μοναδικού Θεού – άρα είναι εξαρχής αρνητικά
τοποθετημένοι απέναντι στην ειδωλολατρία. Δεν πρόκειται για μια απλή
αντιπάθεια, στην πραγματικότητα είναι ένα βαθύ μίσος, που έχει τις
ρίζες  του  στην  απόλυτη  απέχθεια  του  Γιαχβέ  προς  οτιδήποτε
αμφισβητεί την μοναδικότητά του. Τίποτε περίεργο, καθώς είναι απλά
η αντανάκλαση και ταυτόχρονα η ιεροποίηση της πολιτικής βούλησης
(προϊόν  της  ανάγκης)  του  σκληροτράχηλου  βιβλικού  Ισραήλ  για
επιβίωση  και  επιβολή  στον  τόσο  ανταγωνιστικό  χώρο  της  Μέσης
Ανατολής. 

Σημειώνει  ο  Η.  Πετρόπουλος  [1]:  Η  Αποκάλυψη  (οι  Αποκαλύψεις),  τα
πρωταρχικά Ευαγγέλια (αργότερα τα χώρισαν σε νόμιμα και σε απόκρυφα), οι
επιστολές  των  αποστόλων  (ιδίως  του  Παύλου)  απευθυνόντουσαν  στους
εβραίους της Διασποράς, μόνον στους εβραίους. Βέβαια, μες στις επιστολές του
Παύλου αναφέρονται,  πεντέξι  φορές,  οι  Έλληνες  (δηλαδή οι  ειδωλολάτρες),
αλλά  αυτό  δεν  αλλάζει  τις  διαπιστώσεις.  Οι  απόστολοι  δεν  μπορούσαν  να
φανταστούν το διεθνές σουξέ της νέας εβραϊκής σέκτας. Μετά τις κατακτήσεις
του Αλέξανδρου, και της Ρώμης, άρχισαν να ξαναγίνονται του συρμού πολλές
θρησκείες  της  Ανατολής.  Οι  γραικύλοι  και  οι  ρωμαίοι  αυτής  της
αναστατωμένης εποχής ενδιαφερόντουσαν, ιδιαιτέρως, για κάποιες ερωτικές και
χθόνιες θεότητες (…) Μέσα σ’ αυτό το κλίμα η νέα θρησκεία, ο χριστιανισμός,
άρχισε  να  ριζώνει  και  να  απλώνεται  και  στα  μη  -ιουδαϊκά  στρώματα  των
μεγάλων  πόλεων  της  Ρωμαϊκής  Αυτοκρατορίας.  Βαθμιαίως,  ο  συσχετισμός
μεταξύ ιουδαίων -χριστιανών και ξένων -χριστιανών ανετράπη. Και σε λίγο η
χριστιανική αγάπη (…) έδοσε τον τόπο της σ’ έναν αβυσαλέο ρατσισμό. Εφεξής,
ο βρομο- εβραίος είναι αυτός ο άτιμος και άνομος που σταύρωσε τον Ιησού.

Στις επιστολές του Παύλου φαίνεται χαρακτηριστικά ο τρόπος με τον
οποίο  μεταφέρεται  από  τη  βιβλική  παράδοση  στο  χριστιανισμό
αυτούσιο το δηλητήριο του φανατισμού και της μισαλλοδοξίας. Κατ’
αρχήν  οι  ειδωλολάτρες  είναι  ελεεινοί  και  τρισάθλιοι  αμαρτωλοί,  με
άπειρες καταστροφικές σεξουαλικές και άλλες παρεκτροπές, στις οποίες
τους παρέδωσε ο Θεός επειδή δεν τον δόξασαν όπως έπρεπε [2]:  Διότι



γνόντες τον Θεόν ουχ ως Θεόν εδόξασαν ή ευχαρίστησαν, αλλ’ εματαιώθησαν
εν τοις λογισμοίς αυτών, και εσκοτίσθη η ασύνετος αυτών καρδία’ φάσκοντες
είναι  σοφοί  εμωράνθησαν  και  ήλλαξεν  την  δόξαν  του  αφθάρτου  Θεού  εν
ομοιώματι εικόνος ανθρώπου και πετεινών και τετραπόδων και ερπετών. Διό και
παρέδωκεν αυτούς ο Θεός εν ταις επιθυμίαις των καρδιών αυτών εις ακαθαρσίαν
του ατιμάζεσθαι τα σώματα αυτών εν αυτοίς, οίτινες μετήλλαξαν την αλήθειαν
του Θεού εν τω ψεύδει, και εσεβάσθησαν και ελάτρευσαν τη κτίσει παρά τον
κτίσαντα (…) Δια τούτο παρέδωκεν αυτούς ο Θεός εις πάθη ατιμίας, αι τε γαρ
θήλειαι αυτών μετήλλαξαν την φυσικήν χρήσιν εις την παρά φύσιν [3], ομοίως
δε και οι άρσενες αφέντες την φυσικήν χρήσιν της θηλείας εξεκαύθησαν εν τη
ορέξει  αυτών  εις  αλλήλους,  άρσενες  εν  άρσεσι  την  ασχημοσύνην
κατεργαζόμενοι και την αντιμισθίαν ήν έδει της πλάνης αυτών απολαμβάνοντες
(4)  .  Και  καθώς  ουκ  εδοκίμασαν  τον  Θεόν  έχειν  εν  επιγνώσει,  παρέδωκεν
αυτούς ο  Θεός εις  αδόκιμον νουν,  ποιείν  τα μη καθήκοντα,  πεπληρωμένους
πάση αδικία πορνεία πλεονεξία κακία μεστούς φθόνου έριδος δόλου κακοηθείας,
ψιθυριστάς,  καταλάλους,  θεοστυγείς,  υβριστάς,  υπερηφάνους,  αλαζόνας,
εφευρετάς  κακών,  γονεύσι  απειθείς,  ασυνέτους,  ασυνθέτους,  αστόργους,
ασπόνδους, ανελεήμονας’ οίτινες το δικαίωμα του Θεού επιγνόντες, ότι οι τα
τοιαύτα  πράσσοντες  άξιοι  θανάτου  εισίν,  ου  μόνον  αυτά  ποιούσιν,  αλλά  και
συνευδοκούσι τοις πράσσουσι [5].  Η ρίζα της αμαρτίας τους, σύμφωνα με
τον Παύλο,  βρίσκεται  στο  ότι  δεν  λατρεύουν τον αληθινό Θεό (τον
Γιαχβέ) με αποτέλεσμα να τους αφήσει κι αυτός να κατρακυλήσουν στο
βούρκο.

Επακόλουθο είναι να θεωρούνται καταδικασμένοι [6]:  Ουκ οίδατε ότι
άδικοι βασιλείαν Θεού ου κληρονομήσουσι; Μη πλανάσθαι’ ούτε πόρνοι, ούτε
ειδωλολάτραι ούτε μοιχοί ούτε μαλακοί ούτε αρσενοκοίται ούτε πλεονέκται ούτε
κλέπται  ούτε  μέθυσοι,  ου  λοίδωροι,  ουχ  άρπαγες  βασιλείαν  Θεού  ου
κληρονομήσουσι. Συμβουλεύει λοιπόν ο Παύλος, για να μην πάθουν και
οι δικοί του πιστοί τα ίδια [7]: Νεκρώσατε ουν τα μέλη υμών τα επί της γης,
πορνείαν, ακαθαρσίαν, πάθος, επιθυμίαν κακήν, και την πλεονεξίαν, ήτις εστίν
ειδωλολατρία.  Και ακόμα [8]:  Τούτο λέγω ημίν και μαρτύρομαι  εν Κυρίω,
μηκέτι ημάς περιπατείν καθώς και τα λοιπά έθνη περιπατείν εν ματαιότητι του
νοός αυτών, εσκορπισμένοι τη διανοία, όντες απηλλοτριωμένοι της ζωής του
Θεού δια την άγνοιαν την ούσαν εν αυτοίς δια την πώρωσιν της καρδίας αυτών,
οίτινες, απηλγηκότες παρέδωκαν τη ασελγεία εις έκαστον ακαθαρσίας πάσης εν
πλεονεξία.  Βλέπουμε λοιπόν πως η ματαιότητα της γνώσης  (ματαιότης
του νοός)  και η μη επικέντρωση της σκέψης στον Γιαχβέ (εσκορπισμένοι
τη  διανοία)  οδηγού  τους  ανθρώπους  στην  ασέλγεια,  η  οποία  μόλυνε
άπαντες και κάθε είδους ακαθαρσίαν.  

Επιμένει ιδιαίτερα στην αποφυγή κάθε επαφής με τους ειδωλολάτρες
και ποικίλους άλλους αμαρτωλούς, ακόμα και χριστιανούς, μη τυχόν
και  μολυνθούν  οι  πιστοί  [9]:  Έγραψα  υμίν  εν  τη  επιστολή  μη
συναναμίγνυσθαι  πόρνοις,  και ου πάντως τοις  πόρνοις του κόσμου τούτου ή
τοις πλεονέκταις ή άρπαξιν ή ειδωλολάτραις’ επεί οφείλεται άρα εκ του κόσμου
εξελθείν’  νυν  δε  έγραψα  υμίν  μη  συναναμίγνυσθαι  εάν  τις  αδελφός



ονομαζόμενος ή πόρνος ή πλεονέκτης ή ειδωλολάτρης ή λοίδορος ή μέθυσος ή
άρπαξ, τω τοιούτω μηδέ συνεσθίειν.  Και αλλού [10]:  Διόπερ, αγαπητοί μου,
φεύγετε από της ειδωλολατρίας. Αλλ’ ότι ά θύει τα έθνη, δαιμονίοις θύει και ου
Θεώ’  ου  θέλω  υμάς  δε  κοινωνούς  των  δαιμονίων  γίγνεσθαι.  Ου  δύνασθε
ποτήριον Κηρίου πίνειν και ποτήριον δαιμονίων’ ου δύνασθαι τραπέζης Κυρίου
μετέχειν και τραπέζης δαιμονίων. Ιδιαίτερη βαρύτητα αποδίδει ο Παύλος
στην αποχή των πιστών από τις θυσίες προς τους θεούς των εθνικών
(δαιμόνια).  Αυτό όμως δημιούργησε  επιπλοκές  στη συνέχεια  καθώς η
συμμετοχή  σε  ορισμένες  θρησκευτικές  τελετές  και  θυσίες  ήταν
υποχρεωτικές  για τους υπηκόους της  Ρωμαϊκής  Αυτοκρατορίας.  Και
ναι μεν ήταν μια συνεπής στάση, ερχόταν όμως σε ευθεία αντίθεση με
το κήρυγμα του ίδιου του Παύλου για υπακοή στις εξουσίες. 

Σε άλλο σημείο ο Παύλος τονίζει την απόλυτη διαφωνία του για κάθε
είδους σχέσεις  με τους  απίστους,  η οποία τεκμηριώνεται  με ένα είδος
θεολογικού ρατσισμού, ο οποίος γίνεται εύκολα κοινωνικός [11]:  Μη
γίνεσθαι ετεροζυγούντες απίστοις’ τις γαρ μετοχή δικαιοσύνη και ανομία; τις δε
κοινωνία φωτός προς σκότος; Τις δε συμφώνησις Χριστώ προς Βελίαλ; Ή τις
μερίς πιστώ μετά απίστου; Τις δε συγκατάθεσις ναώ Θεού μετά ειδώλων; Υμείς
γαρ ναός Θεού εστε ζώντος, καθώς είπεν ο Θεός ότι ενοικήσω εν αυτοίς και
εμπεριπατήσω, και έσομαι αυτών Θεός, και αυτοί έσονταί μοι λαός.

Αλλά και ο Απόστολος Πέτρος δεν υστερούσε, ως προς τους εθνικούς:
Η πρώτη Επιστολή του Πέτρου εξισώνει χωρίς κανένα δισταγμό τον
τρόπο  ζωής  των  εθνικών  με  την  οινοποσία,  τη  γαστριμαργία,  τα
μεθύσια  και  τη  λατρεία  των  ειδώλων  [12]:  Αρκετός  γαρ  υμίν  ο
παρεληλυθώς  χρόνος  του  βίου  το  θέλημα  των  εθνών  κατεργάσασθαι,
πεπορευμένους  εν  ασελγίαις,  επιθυμίες,  οινοφλυγίαις,  κώμοις,  πότοις  και
αθεμίτοις  ειδωλολατρίαις.  Φυσικά  πρώτες  στη  λίστα  της  ντροπής  των
εθνικών παραμένουν οι ασέλγειες. 

Αλλά το σαφές  πολιτικό πρόγραμμα της μελλοντικής χριστιανικής
θεοκρατίας σκιαγραφείται  με  εκπληκτική  ενάργεια,  με  ελάχιστες
λέξεις, από τον Ιωάννη, στην Αποκάλυψη [13]: Και ο νικών και ο τηρών
μέχρι τέλους τα έργα μου, δώσω αυτώ εξουσίαν επί των εθνών και ποιμανεί
αυτούς εν ράβδω σιδηρά, ως τα σκεύη τα κεραμικά συντριβήσεται. Είναι πολύ
εύκολο και φυσικό για τον Ιωάννη, γιατί δεν κάνει τίποτε περισσότερο
από το να μεταφέρει στις νέες συνθήκες αυτούσιο το απόσταγμα του
εβραϊκού  βιβλικού  πνεύματος,  για  την  θεόθεν  παραχωρηθείσα
κυριαρχία του περιούσιου λαού επί των υπολοίπων.

Στα πλαίσια της αντιπαράθεσης των Εβραίων και των χριστιανών με
την  ειδωλολατρία,  ο  Παύλος  δεν  παραλείπει  να  επιτεθεί  με
σφοδρότητα  (και  την  αμετροέπεια  που  χαρίζει  ο  φανατισμός)  στην
σοφία του κόσμου, δηλαδή στη γνώση, την επιστήμη και τη φιλοσοφία
που είχαν κατακτήσει οι ειδωλολάτρες [14]: Που σοφός; που γραμματεύς;
που  συζητητής  του  αιώνος  τούτου;  ουχί  εμώρανε  ο  Θεός  την  σοφίαν  του



κόσμου τούτου; Επειδή γαρ εν τη σοφία του Θεού ουκ έγνω ο κόσμος δια της
σοφίας τον Θεόν, ευδόκησεν ο Θεός δια της μωρίας του κηρύγματος σώσαι τους
πιστεύοντας, επειδή και Ιουδαίοι σημείον αιτούσι και Έλληνες σοφίαν ζητούσιν,
ημείς δε κηρύσσομεν Χριστόν εσταυρωμένον, Ιουδαίοις μεν σκάνδαλον, Έλλησι
δε  μωρίαν,  αυτοίς  δε  τοις  κλητοίς,  Ιουδαίοις  τε  και  Έλλησι,  Χριστόν  Θεού
δύναμιν και Θεού σοφίαν’ ότι το μωρόν του Θεού σοφώτερον των ανθρώπων
εστί.

Βλέπουμε πως το ρατσιστικό και μισαλλόδοξο ιδεολογικό πλαίσιο για
την ανηλεή επίθεση κατά της  ειδωλολατρίας,  με στόχο την απόλυτη
συντριβή  της,  ήταν ήδη  έτοιμο από τον  Παύλο,  τον Πέτρο  και  τον
Ιωάννη – έκτοτε δεν άλλαξε ούτε στο ελάχιστο. Οι πρώτοι διδάξαντες
το  παρέλαβαν  από  την  εβραϊκή  παράδοση  και  το  μετέδωσαν  στη
χριστιανική, ώστε ευκαιρίας δοθείσης να υλοποιηθεί πολιτικά – όπως
και  έγινε,  λίγους  αιώνες  αργότερα.  Το  πλαίσιο  μπορεί  να  είναι
καταρχήν  θεολογικό,  εμπεριέχει  όμως  σαφέστατες  πολιτικές  και
κοινωνικές  στοχεύσεις.  Οι  πολιτικές  επιδιώξεις  της  θρησκευτικής
κοινότητας των χριστιανών, με τις δεδομένες αφετηρίες, υλοποιήθηκαν
σε  μεγάλο  βαθμό  (όχι  όμως  απόλυτα)  όταν  επήλθε  η  ιστορική
συνεργασία  της  Ρωμαϊκής  εξουσίας  με  τη  νέα  θρησκεία,  αρχής
γενομένης  από  τον  μετέπειτα  άγιο  και  ισαπόστολο  αυτοκράτορα
Κωνσταντίνο, στις αρχές του 4ου αιώνα μ.Χ. 

Πέραν  αυτών,  η  παλαιά  ειδωλολατρία  δεν  διαφέρει  κατ'  ουσίαν  σε
τίποτα από τη νεότερη (τη χριστιανική),  η οποία υποτίθεται ότι  την
αντιμάχεται.  Η ουσιαστική συζήτηση και  σύγκριση των αντιλήψεων
περί θείου μεταξύ των πολυθεϊστικών και των μονοθεϊστικών θρησκειών
δεν  μπορεί  να  γίνει  βέβαια  στη  βάση  μιας  καρικατούρας  (της
ειδωλολατρίας) αλλά σε εντελώς διαφορετικό πεδίο αναφοράς. 

Σημειώσεις

[1]  Ηλίας  Πετρόπουλος,  Ιωάννου  Αποκάλυψις.  3η  εκδ,  ΝΕΦΕΛΗ,
Αθήνα 1991, σελ. 217-8

[2] Ρωμ. Α’ 21-32

[3] Που τα ήξερε αυτά ο Παύλος;

[4]  Όπου  η  θεολογία  ταυτίζεται  με  τη  σεξουαλική  ορθοδοξία,  με
αποτέλεσμα τον παραληρηματικό λόγο, ο οποίος δεν θα αργήσει πολύ
να γίνει πραγματικά επικίνδυνος για τους ανθρώπους.

[5] Προς Ρωμαίους Α’ 21 -32 

[6] Α’ Κορ. ΣΤ’ 9-10



[7] Κολασ. Γ’ 5

[8] Εφεσ. Δ’ 17-19

[9] Α’ Κορ. Ε’ 9-11

[10] Α’ Κορ. Ι’ 14 & 20-21

[11] Β’ Κορ. ΣΤ’ 14-16

[12] Α’ Πετρ. Δ’ 3

[13] Αποκ. Β’ 26-7

[14] Α’ Κορ. Α’ 20-25



Οι πιστοί της πρώτης εποχής και
πως έπρεπε να συμπεριφέρονται

Κατ’  αρχήν  οι  πιστοί  της  νέας  θρησκείας  έπρεπε  να  γνωρίζουν  ότι
κρατάνε από σόι [1]: Ο Παύλος εξηγεί ότι ο Αβραάμ είχε δύο υιούς,
έναν  από  τη  δούλα,  γεννημένον  κατά  σάρκα  –  και  έναν  από  την
ελεύθερη γεννημένον δια της επαγγελίας.  Οι δύο αντιπροσωπεύουν δύο
διαθήκες, η μία από το όρος Σινά και η άλλη από την άνω Ιερουσαλήμ.
Η πρώτη συστοιχεί με τη νυν Ιερουσαλήμ και είναι δούλα, μαζί με τα
τέκνα της. Η δεύτερη είναι ελεύθερη – και είναι μήτηρ πάντων ημών. Και
καταλήγει ο Παύλος:  Άρα, αδελφοί, ουκ εσμέν παιδίσκης τέκνα, αλλά της
ελευθέρας.  Ο  Παύλος  δεν  δίσταζε  να  απευθύνει  τις  παραπάνω
θεολογικές  -  μυθολογικές  του  επεξεργασίες  και  στους  χριστιανούς
δούλους,  η  οποίοι,  εφ’  όσον  τον  πίστευαν  θα  μπορούσαν  έτσι  να
αισθάνονται  (στο  φαντασιακό  πεδίο)  σπουδαίοι,  μαζί  με  τους
υπόλοιπους αδελφούς.

Φυσικά  δεν  έλειψαν  οι  κανόνες  για  τη  συμπεριφορά  των  πιστών
ανδρών στις πρώτες χριστιανικές κοινότητες. Οι πιστοί έπρεπε να είναι
υποδείγματα  [2]:  πορνεία  δε  και  πάσα  ακαθαρσία  ή  πλεονεξία  μηδέ
ονομαζέσθω  εν  υμίν,  καθώς  πρέπει  αγίοις,  και  αισχρότης  και  μωρολογία  ή
ευτραπελία,  τα  ουκ  ανήκοντα,  αλλά  μάλλον  ευχαριστία.  Τούτο  γαρ  έστε
γιγνώσκοντες,  ότι  πας  πόρνος  ή  ακάθαρτος  ή  πλεονέκτης,  ός  εστιν
ειδωλολάτρης, ουκ έχει κληρονομίαν εν τη βασιλεία του Χριστού και Θεού. Και
μη  μεθύσκεσθε  οίνω,  εν  ώ  εστιν  ασωτία,  αλλά  πληρούσθαι  εν  Πνεύματι,
λαλούντες  εαυτοίς  ψαλμοίς  και  ύμνοις  και  ωδές  πνευματικαίς,  άδοντες  και
ψάλλοντες  εν  τη  καρδία  υμών  τω  Κυρίω.  Απαγορεύεται  λοιπόν
οποιαδήποτε  ερωτική  δραστηριότητα  (εκτός  γάμου).  Απαγορεύονται
όμως  και  η  μωρολογία  και  η…ευτραπελία,  δηλαδή  το  χιούμορ,  τα
πειράγματα, οι φάρσες, ο χαβαλές. Αντ’ αυτών συνιστάται η ευχαριστία.
Απαγορεύεται και το κρασί -τουλάχιστον η υπερβολή. Αντί γι’ αυτό, οι
πιστοί μπορούν να πληρούνται με Πνεύμα και να ψάλλουν ωδές προς
τον Κύριο [3]. 

Ταυτόχρονα πρέπει να είναι υποτακτικοί στις εξουσίες, να πειθαρχούν,
να είναι  σε  ετοιμότητα για  κάθε  καλό έργο  και  να αποφεύγουν τις



χαζές  κουβέντες  και  τις  ατέρμονες  θεολογικές  συζητήσεις  [4]:
Υπομίμνησκε αυτούς αρχαίς και εξουσίαις υποτάσσεσθαι, πειθαρχείν, προς πάν
έργον αγαθόν ετοίμους είναι (…) μωράς δε συζητήσεις και γενεαλογίαις  και
έρεις και μάχας νομικάς περιίστασο’ εισί γαρ ανωφελείς και μάταιοι.

Οι πιστοί πρέπει, απαραιτήτως, να εργάζονται [5]: Και γαρ ότε ήμεν προς
υμάς, τούτο παραγγέλομεν υμίν, ότι ει τις ου θέλει εργάζεσθαι, μηδέ εσθιέτω.
Φαίνεται ότι κάποιοι αετονύχηδες, ενόψει της επικειμένης ελεύσεως της
βασιλείας των ουρανών, είχαν από τότε ανακαλύψει το τέλειο άλλοθι
για να ζουν χωρίς να δουλεύουν, εις βάρος των αφελών.

Οι  χριστιανοί  δεν  χρειάζεται  να  χάνουν  το  χρόνο  τους  στα
γυμναστήρια [6]:  Η γαρ σωματική γυμνασία προς ολίγον εστίν ωφέλιμος, η
δε ευσέβεια προς πάντα ωφέλιμος εστιν, επαγγελίας έχουσα ζωής της νυν και
της μελλούσης [7].

Όσοι τυχόν είναι πλούσιοι, ας έχουν υπόψη τους τα ακόλουθα [8]:  Τοις
πλουσίοις εν τω νυν αιώνι παράγγειλε μη υψηλοφρονείν, μηδέ ελπικέναι επί
πλούτου  αδηλότητι,  αλλ’  εν  τω  Θεώ  τω  ζώντι,  τω  παρέχοντι  ημίν  πάντα
πλουσίως εις απόλαυσιν, αγαθοεργείν, πλουτείν εν έργοις καλοίς, ευμεταδότους
είναι, κοινωνικούς, αποθησαυρίζοντας εαυτοίς θεμέλιον καλόν εις το μέλλον,
ίνα  επιλάβωνται  της  αιωνίου  ζωής.  Ο  Παύλος  δεν  λαμβάνει  καθόλου
υπόψη του τι συμβούλεψε ο Ιησούς τον πλούσιο νέο προκειμένου να
κερδίσει τη σωτηρία, δηλαδή να πουλήσει τα υπάρχοντά του και να τα
μοιράσει  στους  φτωχούς.  Ίσως  δεν  είχε  πληροφορηθεί  τη  σχετική
διδαχή, η οποία κατέληγε με τη διαπίστωση ότι είναι ευκολότερο να
περάσει  χοντρό σκοινί  (κάμηλος)  από την  τρύπα της  βελόνας,  παρά
πλούσιος στη βασιλεία των ουρανών. Με μεγάλη ευχέρεια ο Παύλος
θέτει  ορισμένες  άνετες  προδιαγραφές  προκειμένου  οι  πλούσιοι  να
κρατήσουν  και  την  πίτα  αφάγωτη  και  τον  σκύλο  χορτάτο:  και  να
συνεχίσουν να κατέχουν τον πλούτο (δηλαδή να εξακολουθήσουν να
εκμεταλλεύονται  τον  ιδρώτα  και  το  μόχθο  των  άλλων)  και  να  μην
στεναχωριούνται ότι  ο πλούτος τους μπορεί  να τους εμποδίσει  στον
υψηλό  στόχο  να  κατακτήσουν  τη  βασιλεία  των  ουρανών,  όπως
ισχυριζόταν εκείνος ο Ιησούς. Είναι προφανής εδώ η διαφορά ανάμεσα
στον  προφήτη  και  αυτόν  που  έχει  ως  πολιτικό  πρόγραμμα  τον
προσεταιρισμό της εξουσίας, ο οποίος περνάει εν πολλοίς μέσα από τον
προσεταιρισμό των πλουσίων. 

Δεν εντόπισα στις  επιστολές του Παύλου κάποιες  οδηγίες  προς τους
πιστούς για την περίπτωση που αρρωστήσουν, υπάρχει όμως η σχετική
πρόβλεψη από τον Ιάκωβο [9]: Ασθενεί τις εξ ημών; προσκαλεσάσθω τους
πρεσβυτέρους της εκκλησίας, και προσευξάσθωσαν επ’ αυτόν αλείψαντες αυτόν
ελαίω εν τω ονόματι του Κυρίου’ και η ευχή της πίστεως σώσει τον κάμνοντα,
και εγερεί αυτόν ο Κύριος’ καν αμαρτίας ή πεποιηκώς, αφεθήσεται αυτώ. Με το
αγιασμένο λαδάκι λοιπόν όχι  μόνο θα γίνει  καλά (δια της  πίστεως)
αλλά, ταυτοχρόνως, θα του συγχωρεθούν και όσες αμαρτίες τυχαίνει



να  έχει  διαπράξει.  Το  χορίο  είναι  ένα  κλασσικό  παράδειγμα
συντονισμού της ετερογονίας των σκοπών. 

Πολλές φορές μετά την αρρώστια ακολουθεί ο θάνατος. Ο Παύλος μας
εξηγεί ποιο μέλλον έχουν οι θανόντες πιστοί [10]: Τα άνω φρονείτε, μη τα
επί της γης, απεθάνετε γαρ, και η ζωή υμών κέκρυπται συν Χριστώ εν τω Θεώ’
όταν  ο  Χριστός  φανερωθή,  η  ζωή  υμών,  τότε  και  υμείς  συν  αυτώ
φανερωθήσεσθε  εν  δόξη.  Νεκρώσατε  ουν  τα  μέλη  υμών  τα  επί  της  γης,
πορνείαν, ακαθαρσίαν, πάθος, επιθυμίαν κακήν, και την πλεονεξίαν, ήτις εστίν
ειδωλολατρία, δι’ ά έρχεται η οργή του Θεού επί τους υιούς της απειθείας. 

Όσο  για  εκείνη  την  κατηγορία  των  ανθρώπων  που  δεν  είναι
χριστιανοί, ο Παύλος τους επιφυλάσσει μια ευχάριστη έκπληξη [11]: Ει
τις ου φιλεί τον Κύριον Ιησούν Χριστόν, ήτω ανάθεμα. Μαράν αθά.

Σημειώσεις

[1] Γαλ. Δ’ 21-31

[2] Εφεσ. Ε’ 3-5 & 18-19

[3]  Είναι  οι  στριφνές  απόψεις  κατά  του  γέλιου  που  αποδίδει  ο
Ουμπέρτο Έκο στον τυφλό γέροντα μοναχό Χόρχε του Μπούργκος, οι
οποίες  τον οδηγούν,  προκειμένου να καταστρέψει  το χαμένο βιβλίο
του  Αριστοτέλη  για  το  γέλιο,  να  πραγματοποιήσει  διαδοχικές
δολοφονίες  και  να  κάψει  στο  τέλος  ολόκληρη  τη  Μονή  και  την
τεράστια  βιβλιοθήκη  της.  Περισσότερες  λεπτομέρειες,  στο  Όνομα  του
Ρόδου. 

[4] Τιτ. Γ’ 1 & 9

[5] Β’ Θεσ. Γ’ 10

[6] Α’ Τιμ Δ’ 8

[7] Το λένε οι σύγχρονοι μοναχοί, στο Άγιον Όρος: για τον χριστιανό
άσκηση, ταυτόχρονα πνευματική και σωματική, είναι οι μετάνοιες και
οι  γονυκλισίες.  Ωστόσο  οι  εκκλησιαστικοί  ηγέτες  δεν  τον  παίρνουν
πολύ  στα  σοβαρά  τον  Παύλο.  Αλλιώς  δεν  εξηγείται  η  πανηγυρική
παρουσία τους σε κάθε ευκαιρία που δίνεται  για να κάνουν αισθητή
την παρουσία τους και μέσω του αθλητισμού. 

[8] Α’ Τιμ ΣΤ’ 17-19

[9] Ιακ. Ε’ 14-15



[10]  Κολασ.  Γ’  2-6  Να συλλογίζεστε  τα  άνω  και  όχι  τα  επίγεια.  Γιατί  θα
πεθάνετε και η ζωή σας θα κρύβεται μαζί με τον Χριστό, στους κόλπους του
Θεού.  Όταν  φανερωθεί  ο  Χριστός,  που  είναι  η  ζωή  σας,  τότε  κι  εσείς  θα
φανερωθείτε μαζί μ' αυτόν, σε συνθήκες δόξας. Νεκρώστε λοιπόν τα μέλη σας
που  βρίσκονται  στη  γη,  την  πορνεία,  την  ακαθαρσία,  το  πάθος,  την  κακή
επιθυμία  και  την πλεονεξία,  η οποία  είναι ειδωλολατρία.  Γι'  αυτά έρχεται  η
οργή του Θεού στους υιούς που δεν πειθαρχούν. 

[11] Α’ Κορινθ. ΙΣΤ’ 22



Γλώσσες και προφητείες

Είδαμε ήδη, στις Πράξεις των Αποστόλων, τις επιπτώσεις που είχε η
κάθοδος του Πνεύματος κατά την Πεντηκοστή στα μέλη της πρώτης
χριστιανικής κοινότητας: άρχισαν να μιλάνε άγνωστες, αλλά υπαρκτές
γλώσσες και  διαλέκτους και να κηρύσσουν στους παρευρισκομένους
τον λόγο του Ιησού. Η ομιλία γλωσσών είχε γίνει πια αναπόσπαστο
κομμάτι  της  λατρευτικής  ζωής  στις  χριστιανικές  κοινότητες,  όταν  ο
Παύλος έγραφε τις επιστολές του, ενταγμένο στην εσωτερική ιεραρχία
της  εκκλησίας:  [1]:  Και  ους  μεν  έθετο  ο  Θεός  εν  τη  εκκλησία  πρώτον
αποστόλους,  δεύτερον  προφήτας,  τρίτον  διδασκάλους,  έπειτα  δυνάμεις,  είτα
χαρίσματα ιαμάτων, αντιλήψεις, κυβερνήσεις, γένη γλωσσών.

Ο  Παύλος  αφού  έχει  καταγράψει  τα  οχτώ  διαφορετικά  επίπεδα
χαρισμάτων  του  Πνεύματος,  προσπαθεί  να  βάλει  μια  τάξη  στο
ξεδίπλωμά τους μέσα στις λατρευτικές συναθροίσεις [2]: Θέλω δε πάντας
υμάς λαλείν γλώσσαις, μάλλον δε ίνα προφητεύητε’ μείζων γαρ ο προφητεύων
ή ο λαλών γλώσσαις, εκτός ει μη διερμηνεύει, ίνα η εκκλησία οικοδομήν λάβη.
Τυνί δε, αδελφοί, εάν έλθω προς υμάς γλώσσαις λαλών, τι ημάς ωφελήσω, εάν
μη υμίν λαλήσω ή εν αποκαλύψει ή εν γνώσει ή εν προφητεία ή εν διδαχή;
Ούτω  και  υμείς  δια  της  γλώσσης  εάν  μη  εύσημον  λόγον  δώτε,  πως
γνωσθήσεται  το  λαλούμενον;  έσεσθαι  γαρ  εις  αέρα  λαλούντες.  Συ  μεν  γαρ
καλώς ευχαριστείς,  αλλ’ ο έτερος ουκ οικοδομείται.  Ευχαριστώ τω Θεώ μου
πάντων υμών μάλλον γλώσσαις λαλών’ αλλ’ εν εκκλησία θέλω πέντε λόγους
δια  του νοός μου λαλήσαι,  ίνα και  άλλους κατηχήσω, ή μυρίους  λόγους  εν
γλώσση.  Ώστε  αι  γλώσσαι  εις  σημείον  εισιν  ου τοις  πιστεύουσιν,  αλλά τοις
απίστοις,  η  δε  προφητεία  ου  τοις  απίστοις,  αλλά τοις  πιστεύουσιν.  Εάν ουν
συνέλθη η εκκλησία όλη επί το αυτό και πάντες γλώσσες λαλώσιν, εισέλθωσι δε
ιδιώται  ή  άπιστοι,  ουκ  έρουσιν  ότι  μένεσθε;  Εάν  δε  πάντες  προφητεύωσιν,
εισέλθη  δε  τις  άπιστος  ή  ιδιώτης,  ελέγχεται  υπό  πάντων,  ανακρίνεται  υπό
πάντων, και ούτω τα κρυπτά της καρδίας αυτού φανερά γίνεται’ και ούτω πεσών
επί πρόσωπον προσκυνήσει τω Θεώ, απαγγέλλων ότι ο Θεός όντως εν υμίν
εστι.  Τι  ουν  εστιν  αδελφοί;  όταν  συνέρχησθε,  έκαστος  υμών  ψαλμόν  έχει,
διδαχήν  έχει,  γλώσσαν  έχει,  αποκάλυψιν  έχει,  ερμηνείαν  έχει’  πάντα  προς
οικοδομήν γινέσθω. Είτε γλώσση τις λαλεί, κατά δύο ή το πλείστον τρεις, και
ανά  μέρος,  και  εις  διερμηνευέτω’  εάν  δε  μη  ή  διερμηνευτής,  σιγάτω  εν
εκκλησία, εαυτώ σε λαλήτω και τω Θεώ. Προφήται δε δύο ή τρεις λαλείτωσαν,



και  οι  άλλοι  διακρινέτωσαν’  δύνασθαι  γαρ  καθ’  ένα  πάντες  μανθάνωσι  και
πάντες παρακαλώνται. Ώστε, αδελφοί, ζηλούτε το προφητεύειν, και το λαλείν
γλώσαις μη κωλύετε’ πάντα ευσχημόνως και κατά τάξιν γινέσθω.

Από  τη  γλαφυρή  γραφίδα  του  Παύλου  προκύπτουν  πολλά,  άκρως
ενδιαφέροντα  στοιχεία.  Η  γλωσσολαλία  ήταν  ιδιαίτερα  δημοφιλής,
τόσο  ώστε  να  αναγκαστεί  ο  Παύλος  να  θεσπίσει  κανόνες:  αν  δεν
υπάρχει  διερμηνευτής  (μεταφραστής)  ο  οποίος  να  εξηγεί  στους
υπόλοιπους τι λέει ο γλώσσας έχων, τότε καλύτερα αυτός να σιωπά, γιατί
δεν ωφελεί κανέναν, και να τα λέει από μέσα στου. Αν, πάλι, μιλάνε
γλώσσες  όλοι  μαζί  και  μπει  στον  χώρο  κάποιος  άπιστος  θα  τους
περάσει για τρελούς (ότι μένεσθε). Αντί για γλώσσες, θα ήταν καλύτερο
να ασχολούνται περισσότερο με τις προφητείες [3], αλλά να μη θέλουν
κιόλας να προφητεύουν όλοι μαζί: δυο τρεις προφήτες τη φορά είναι
αρκετοί  –  οι  υπόλοιποι  ας  μην  πετάγονται  μες  τη  μέση  (οι  άλλοι
διακρινέτωσαν). Τους υπενθυμίζει ότι υπάρχουν κι άλλες υπηρεσίες και
χαρίσματα  στη  λατρευτική  ζωή:  ψαλμοί,  διδαχές,  αποκάλυψη,
ερμηνεία,  τα οποία πρέπει να χρησιμοποιούνται επίσης -και να μην
μονοπωλεί  η  γλωσσολαλία  το  ενδιαφέρον  των  αδελφών.  Ο  Παύλος
καταλήγει με τη σαφή παραίνεση να προτιμούν την προφητεία, χωρίς
όμως να εμποδίζουν και το λαλείν γλώσσαις.

Το ερώτημα είναι τι από όλα αυτά τα εβραϊκής προελεύσεως αθλήματα
επιβίωσε μέσα στις χριστιανικές εκκλησίες κατά τους επόμενους αιώνες
[4]. Δε μπορώ να γνωρίζω τι συμβαίνει στις χριστιανικές εκκλησίες ανά
τον  κόσμο,  αλλά  τουλάχιστον  στις  Ελληνικές  ορθόδοξες  ουδέποτε
παρατήρησα  κάποιον  να  μιλάει  γλώσσες,  ή  να  προφητεύει.  Οι
λατρευτικές συναθροίσεις  έχουν μπει  προ πολλού σε τάξη και έχουν
κατακτήσει  την  κοσμιότητα  που  ζητούσε  ο  Παύλος,  έχουν  πλέον
παγιωμένο τυπικό, και εντελώς διαφορετικό περιεχόμενο. Υποθέτω ότι
αν μπορούσε ο Παύλος να παρακολουθήσει  μια απ’ αυτές,  θα έμενε
κατάπληκτος από το πόσο ριζικά άλλαξαν τα πράγματα από τον καιρό
του,  όχι  μόνο  στον  τύπο,  αλλά  και,  κυρίως,  στο  περιεχόμενο  της
λατρείας  του Γιαχβέ,  ο  οποίος  μεταλλάχτηκε  εν  τω  μεταξύ σε  Αγία
Τριάδα. Θα του έκανε επίσης εντύπωση ότι, παρόλα αυτά, τα δικά του
κείμενα  εξακολουθούν  να  θεωρούνται  από  τους  χριστιανούς  ως
βασικές τους αναφορές, αν και βασικά σημεία του νέου χριστιανικού
δόγματος διαφωνούν απολύτως με τις θεολογικές απόψεις του Παύλου.

Σημειώσεις

[1] Α’ Κορ. ΙΒ’ 28.

[2] Α’ Κορ. ΙΔ’ 5, 6, 9, 17-19, 22-29, 31 & 39-40

[3]  Στην πρώιμη Εκκλησία η αξίωση των προφητών να μιλούν εμπνεόμενοι



από το Άγιο Πνεύμα ήταν γενικώς αποδεκτή, εφόσον στηριζόταν στέρεα στις
Γραφές’ το πνεύμα είχε κατέλθει στους Αποστόλους και αυτό θα συνεχιζόταν ως
την  Ημέρα  της  Κρίσεως’  (…)  Όπως  και  στην  παγανιστική  προφητεία  το
πνεύμα μπορεί να μιλάει σε πρώτο πρόσωπο μέσω του ανθρώπινου οργάνου του
(Dodds ER.  Εθνικοί  και  χριστιανοί  σε  μια εποχή αγωνίας.  Από τον
Μάρκο  Αυρήλιο  ως  τον  Μ.  Κωνσταντίνο.  ΑΛΕΞΑΝΔΡΕΙΑ,  Αθήνα,
1995, σελ. 98)

[4]  Οι  ακατανόητες  φόρμουλες  οι  οποίες  παρουσιάζονται  στους  μαγικούς
παπύρους μερικές φορές θεωρούνται μεταγραφές γλωσσολαλίας. Κατά τα άλλα
αυτό φαίνεται ότι ήταν χριστιανική ειδικότητα, από την εποχή του αποστόλου
Παύλου (…) ως την εποχή του Ειρηναίου, στα τέλη του δεύτερου αιώνα, που
μας λέει «ότι πολλοί αδελφοί στην Εκκλησία έχουν προφητικά χαρίσματα και
μέσω αυτών το Πνεύμα μιλάει σε κάθε γλώσσα» (Αιρ., 5.6.1). Οι κορινθιακές
γλώσσες είναι κατανοητές μόνον από το Θεό, άρα δεν είναι καθόλου ανθρώπινη
ομιλία (…) Ο συγγραφέας των Πράξεων, β’, από την άλλη μεριά ερμηνεύει το
φαινόμενο ως «ξενογλωσσία», ότι δηλαδή ο ομιλητής μιλάει σε ξένη γλώσσα
άγνωστη σ’ αυτόν (ό.π, σελ. 94, υποσημ. 51).



Ο Πέτρος και ο Παύλος για τον
έρωτα και την πορνεία

Οι  πρώτες  χριστιανικές  κοινότητες  δεν  υστερούσαν  καθόλου  σε
αυτοεκτίμηση.  Την  αντίληψη  που  είχαν  για  τον  εαυτό  τους  την
αποδίδει  θαυμάσια  ο  Πέτρος  [1]:  Υμείς  δε  γένος  εκλεκτόν,  βασίλειον
ιεράτευμα, έθνος άγιον, αλός εις περιποίησιν, όπως τας αρετάς εξαγγείλητε του
εκ σκότους υμάς καλέσαντος εις το θαυμαστόν αυτού φως.  Εννοείται ότι οι
χαρακτηρισμοί  προέρχονται  κατευθείαν  και  επακριβώς  από  την
εβραϊκή παράδοση.

Αυτό  το  βασίλειον  ιεράτευμα  αποτελείτο  από  ανθρώπους,  οι  οποίοι
έπρεπε  να  έχουν  μια  συγκεκριμένη  κοινωνική  συμπεριφορά,  έναν
κώδικα αξιών κλπ. Με αυτά ασχολήθηκαν οι απόστολοι και χάρις στις
Πράξεις  και  στις  Επιστολές  μας  άφησαν  μια  αρκετά  κατατοπιστική
εικόνα για την εποχή τους [2].

Ο  Πέτρος  συμβουλεύει  τους  πιστούς  [3]:  Αγαπητοί,  παρακαλώ  ως
παροίκους  και  παρεπιδήμους,  απέχεσθε  των  σαρκικών  επιθυμιών,  αίτινες
στρατεύονται κατά της ψυχής, την αναστροφήν υμών έχοντες καλήν εν τοις
έθνεσιν,  ίνα  εν ώ καταλαλούσιν υμών ως κακοποιών,  εκ  των καλών έργων
εποπτεύσαντες δοξάσωσι τον Θεόν εν ημέρα επισκοπής. Η χειρότερη και πιο
επικίνδυνη  από  τις  σαρκικές  επιθυμίες  είναι  η  σεξουαλικότητα  (οι
σαρκικές  επιθυμίες),  για  τη  διαχείριση,  δηλαδή  την  καταστολή,  της
οποίας οι συγγραφείς των Επιστολών δεν κουράζονται να νουθετούν
και να παραγγέλλουν, ώστε να δημιουργούνται καλές εντυπώσεις για
τις χριστιανικές κοινότητες στους ασυγκρίτως πολυπληθέστερους τότε
εθνικούς. 

Ο Παύλος δίνει λεπτομερείς οδηγίες για το ποιες πρέπει να είναι οι
σχέσεις  των  φύλων,  αλλά  δεν  παραλείπει  να  ασχολείται  και  με
συγκεκριμένα περιστατικά [4]:  Όλως ακούεται εν υμίν πορνεία, και τοιαύτη
πορνεία, ήτις ουδέ εν τοις έθνεσιν ονομάζεται, ώστε γυναίκα τινα του πατρός
έχειν. Και υμείς πεφυσιωμένοι εστέ, και ουχί μάλλον επενθήσατε, ίνα εξαρθή εκ
μέσου υμών ο το έργον τούτο ποιήσας! Γι' αυτόν λοιπόν που έχει μια γυναίκα
του πατέρα του  ο Παύλος προτείνει  παράδοση στον σατανά  και μέμφεται



σκληρά την κοινότητα που εξακολουθεί να τον συμπεριλαμβάνει στους
κόλπους της. 

Στη  συνέχεια  αναφέρει  πως  οι  αδελφοί  πρέπει  να  διακόψουν  κάθε
κοινωνική επαφή με τους αμαρτωλούς, είτε αυτοί είναι χριστιανοί είτε
όχι [5]:  Έγραψα υμίν εν τη επιστολή μη συναναμίγνυσθαι  πόρνοις,  και ου
πάντως  τοις  πόρνοις  του  κόσμου  τούτου  ή  τοις  πλεονέκταις  ή  άρπαξιν  ή
ειδωλολάτρες’ επεί οφείλετε άρα εκ του κόσμου εξελθείν’ νυν δε έγραψα υμίν
μη συναναμίγνυσθαι εάν τις αδελφός ονομαζόμενος ή πόρνος ή πλεονέκτης ή
ειδωλολάτρης  ή λοίδορος  ή  μέθυσος  ή άρπαξ,  τω τοιούτω  μηδέ συνεσθίειν.
Σημειωτέον  ότι  ως  πορνεία  θεωρείται  οποιαδήποτε  ερωτική  επαφή
γίνεται εκτός γάμου.

Ο Παύλος επιχειρηματολογεί θεολογικά για να αποδείξει ότι η πορνεία
(δηλαδή η εκτός γάμου οποιαδήποτε  έκφραση σεξουαλικότητας,  του
αυνανισμού συμπεριλαμβανομένου) είναι η απόλυτη καταστροφή [6]:
Ουκ οίδατε ότι άδικοι βασιλείαν Θεού ου κληρονομήσουσι; Μη πλανάσθαι’ ούτε
πόρνοι,  ούτε  ειδωλολάτραι  ούτε  μοιχοί  ούτε  μαλακοί  ούτε  αρσενοκοίται  ούτε
πλεονέκται  ούτε  κλέπται  ούτε  μέθυσοι,  ου  λοίδωροι,  ουχ  άρπαγες  βασιλείαν
Θεού ου κληρονομήσουσι. (…) Ή ουκ οίδατε ότι ο κολλώμενος τη πόρνη εν
σώμα εστιν; Έσονται, γαρ φησίν, οι δύο εις σάρκα μίαν’ ο δε κολλώμενος τω
Κυρίω εν πνεύμά εστι.  Φεύγετε  την πορνείαν.  Παν αμάρτημα ό αν ποιήσει
άνθρωπος εκτός του σώματος εστιν, ο δε πορνεύων εις το ίδιον σώμα αμαρτάνει.
Σύμφωνα  με  τον  Παύλο  όσοι  αυτοϊκανοποιούνται  (μαλακοί)
εξισώνονται ως προς την απώλεια της βασιλείας με τους κλέφτες και
τουςάρπαγες.  Εννοείται  ότι  εξίσου  κατεστραμμένοι  είναι  και  οι
ομοφυλόφιλοι  (αρσενοκοίται).  Γιατί  όμως  ο  Παύλος,  επικαλούμενος
απόσπασμα από τις Γραφές, υποστηρίζει ότι με την ερωτική συνεύρεση
με  την  πόρνη  (δηλαδή  οποιαδήποτε  γυναίκα  πλην  της  νομίμου
συζύγου)  έσονται  οι  δύο  εις  σάρκαν  μίαν  –  έκφραση  που χρησιμοποιεί
αλλού για τους νόμιμους γάμους;  Μα γιατί  θέλει  να τρομοκρατήσει
τους  πιστούς,  ότι  η  έστω  περιστασιακή  αυτή  αμαρτία  θα  τους
ακολουθεί δια παντός, εφ’ όσον στα μάτια του Θεού έχουν γίνει μία
σάρκα με την πόρνη. 

Πόσο  βαθιά  απεχθάνεται  ο  Παύλος  τον  έρωτα,  φαίνεται  από  το
ακόλουθο  απόσπασμα  [7]:  Περί  δε  ων  εγράψατέ  μοι,  καλόν  ανθρώπω
γυναικός μη άπτεσθαι’ δια δε τας πορνείας έκαστος την εαυτού γυναίκα εχέτω,
και εκάστη τον ίδιον άνδρα εχέτω.  Η ερωτική πράξη, έστω και μέσα στο
γάμο, δεν παύει να είναι πορνεία! 

Επειδή  όμως  οι  παντρεμένοι  χριστιανοί  είναι  άνθρωποι  που
προσπαθούν να συμβιβάσουν την ανθρώπινη φύση με την επιδίωξη
της  σωτηρίας  και  δια  της  αποχής,  ο  Παύλος  συμβουλεύει  [8]:  Μη
αποστερείτε αλλήλους, ει μη τι αν εκ συμφώνου προς καιρόν, ίνα σχολάζητε τη
νηστεία και τη προσευχή και πάλιν επί το αυτό συνέρχησθε, ίνα μη πειράζει
υμάς  ο  σατανάς  δια  την  ακρασίαν  υμών.  Αλλά  για  να  μην  τον



παρεξηγήσουν, σπεύδει να δηλώσει [9]: Θέλω γαρ πάντας ανθρώπους είναι
ως και εμαυτόν’ αλλ’ έκαστος ίδιον χάρισμα έχει εκ Θεού, ός μεν ούτως, ός δε
ούτως. Λέγω δε τοις αγάμοις και ταις χήραις, καλόν αυτοίς εστιν εάν μείνωσιν
ως καγώ. Ει δε ουκ εγκρατεύονται, γαμησάτωσαν’ κρείσσον γαρ εστι γαμήσαι ή
πυρούσθαι.  Δηλαδή,  όποιος  δεν  αντέχει  στην  απόλυτη  αποχή  -  είναι
δηλαδή φυσιολογικός και  υγιής  άνθρωπος  –  ας  το  κάνει  μέσω ενός
γάμου, αλλά θα πρέπει να ντρέπεται γι’ αυτό!

Είναι  προφανές  ότι  ο  Παύλος θα προτιμούσε  να κόψει  εντελώς την
κακιά  συνήθεια  του  έρωτα  στους  ανθρώπους.  Επειδή  όμως
καταλαβαίνει ότι αυτό δεν είναι εφικτό, βάζει λίγο νερό στο κρασί του,
αλλά δεν παραλείπει  να τους τονίσει  ότι  με  τον γάμο στο τέλος θα
βρουν το μπελά τους [10]: Εάν δε και γήμης, ουχ ήμαρτες’ εάν δε και γήμη η
παρθένος, ουχ ήμαρτε’ θλίψιν δε τη σαρκί έξουσιν οι τοιούτοι’ εγώ δε υμών
φείδομαι.

Αλλά ο Παύλος προχωρά παραπέρα: Τι νόημα, λέει, έχουν όλα αυτά,
αφού εντός ολίγου χρόνου επέρχεται το τέλος των πραγμάτων; [11]:
Τούτο δέ φημι, αδελφοί, ο καιρός συνεσταλμένος το λοιπόν εστιν, ίνα και οι
έχοντας γυναίκας ως μη έχοντες ώσι, και οι κλαίοντες ως μη κλαίοντες, και οι
χαίροντες  ως  μη  χαίροντες,  και  οι  αγοράζοντες  ως  μη  κατέχοντες,  και  οι
χρώμενοι τω κόσμω τούτω ως μη καταχρώμενοι’ παράγει γαρ το σχήμα του
κόσμου τούτου [12]. Θέλω δε υμάς αμερίμνους είναι, ο άγαμος μεριμνά τα του
Κυρίου, πως αρέσει τω Κυρίω’ ο δε γαμήσας μεριμνά τα του κόσμου, πως αρέσει
τη γυναικί. Μεμέρισται και η γυνή και η παρθένος, η άγαμος μεριμνά τα του
Κυρίου, ίνα ή αγία και σώματι και πνεύματι’ η δε γαμήσασα μεριμνά τα του
κόσμου, πως αρέσει τω ανδρί. Τούτο δε προς το υμών αυτών συμφέρον λέγω,
ουχ ίνα βρόγχον  υμίν επιβάλω, αλλά προς το εύσχημον και  ευπάρεδρον τω
Κυρίω απερισπάστοις.

Ίσως  επειδή  ο  Παύλος  καταλαβαίνει  ότι  με  τα  γραφόμενά του έχει
αποσυντονίσει  εντελώς  το  μυαλό  των άτυχων Κορινθίων,  παραθέτει
μια τελευταία σειρά οδηγιών  [13]: Ει δε τις ασχημονείν επί την παρθένον
αυτού νομίζει, εάν ή υπέρακμος, και ούτως οφείλει γενέσθαι, ό θέλει ποιείτω’
ουχ  αμαρτάνει’  γαμείτωσαν.  Ός δε  έστηκεν  εδραίος  εν  τη  καρδία,  μη  έχων
ανάγκην, εξουσίαν δε έχει περί του ίδίου θελήματος, και τούτο κέκρικεν εν τη
καρδία  αυτού,  του  τηρείν  την  εαυτού  παρθένον,  καλώς  ποιεί.  Ώστε  και  ο
εκγαμίζων καλώς ποιεί, ο δε μη εκγαμίζων κρείσσον ποιεί. Γυνή δέδεται νόμω
εφ’ όσον χρόνον ζη ο ανήρ αυτής’ εάν δε κοιμηθή ο ανήρ αυτής, ελευθέρα εστίν
ώ θέλει γαμηθήναι, μόνον εν Κυρίω. Μακαριωτέρα δε εστιν εάν ούτω μείνη,
κατά την εμήν γνώμην’ δοκώ δε καγώ Πνεύμα Θεού έχειν. Δεν είναι βέβαια
τυχαίο το απαρέμφατο ασχημονείν: είναι ολοφάνερο ότι για τον Παύλο
ο έρωτας παραμένει βρώμικος, έστω και μέσα στο γάμο. Αλλά, λέει ο
Παύλος, όποιος δεν κρατιέται και ασχημονεί, δεν αμαρτάνει. Όποιος
όμως  κρατιέται  και  διατηρεί  την  παρθένο  του,  πράττει  ακόμα
καλύτερα.  Τώρα  πως  συμβιβάζεται  αυτό  με  το  μη  αποστερείτε
αλλήλους  είναι  μια  άλλη  ιστορία.  Όσο  για  τις  χήρες,  καλύτερα  να



μείνουν σ’  αυτήν την κατάσταση – για να αναμένουν με καλύτερες
προοπτικές σωτηρίας την επικείμενη συντέλεια [14].

Σε άλλη επιστολή αναφέρει, αποδίδοντας με τη συνηθισμένη άνεση του
θεολόγου τις απόψεις του απευθείας στο θέλημα του Θεού [15]:  Τούτο
γαρ εστι θέλημα του θεού, ο αγιασμός υμών, απέχεσθαι υμάς από της πορνείας,
ειδέναι έκαστον ημών το εαυτού σκεύος κτάσθαι εν αγιασμώ και τιμή, μη εν
πάθει  επιθυμίας  καθάπερ  και  τα  έθνη τα  μη ειδότα  τον  Θεόν.  Με τη λέξη
σκεύος εννοείται το ανθρώπινο σώμα. 

Άραγε,  στους είκοσι  αιώνες  που έχουν περάσει  από τότε,  πόσοι  και
πόσοι νέοι και νέες που γεννήθηκαν υγιείς και φυσιολογικοί άνθρωποι
επηρεάστηκαν από τον Παύλο και στρέβλωσαν τη ζωή τους, γέμισαν
ενοχές και απελπισία για την αμαρτία του έρωτα ή ακύρωσαν εντελώς
την  ερωτική  τους  κλίση  (με  καταστροφικά  αποτελέσματα  για  την
πνευματική  και  σωματική  τους  υγεία)  -  αν  έτυχε  να  είναι
ομοφυλόφιλοι, άντρες ή γυναίκες; Φυσικά δεν είναι μονάχα ο Παύλος
που  τα  προξένησε  όλα  αυτά,  ολόκληρες  στρατιές  εκκλησιαστικών
διδασκάλων, αγίων, επισκόπων, μοναχών και θεολόγων έσπευσαν και
εξακολουθούν να σπεύδουν για να τον συνδράμουν στον μεγάλο του
αγώνα ενάντια στη φύση και τη χαρά της ζωής. Η αλήθεια είναι ότι τα
κατέφεραν  σε  εκπληκτικά  μεγάλο  βαθμό  και  εξακολουθούν  να  τα
καταφέρνουν αρκετά καλά ακόμα και σήμερα καθώς  κάνουν δύσκολη
τη ζωή των ανθρώπων που θεωρούν ότι αυτές οι απόψεις είναι κάτι
περισσότερο από προσωπικές δοξασίες φανατικών. 

Σημειώσεις

[1]  Α’ Πετρ. Β’ 9

[2] Το ενδιαφέρον για τα κείμενα αυτά θα ήταν περιορισμένο αν δεν
αποτελούσαν το σώμα της Καινής Διαθήκης, μαζί με τα Ευαγγέλια. 

[3]  A' Πετρ. Β' 11-12

[4]: Α’ Κορ. Ε’ 1-2 

[5] Α’ Κορ. Ε’ 9-11

[6] Α’ Κορ. ΣΤ’ 9-10 & 16-18

[7] Α’ Κορ. Ζ’ 1-2

[8] Α’ Κορ. Ζ' 5

[9] Α’ Κορ. Ζ’ 7-9



[10] Α’ Κορ. Ζ’ 28

[11]  Α’  Κορ.  Ζ’  29-35  Αυτό  σας  λέγω,  αδελφοί,  ότι  λίγος  ο  καιρός  που
απομένει (ως την έλευση της βασιλείας), συνεπώς πλέον και αυτοί που έχουν
γυναίκες είναι σα να μην έχουν, κι αυτοί που κλαίνε είναι σα να μην κλαίνε κι
αυτοί που χαίρονται σαν να μη χαίρονται κι αυτοί που αγοράζουν είναι σα να μη
κατέχουν, κι όσοι χρησιμοποιούν αυτόν τον κόσμο σα να μη το κάνουν. Γιατί
τελείωσε το σχήμα αυτού του κόσμου. Σας θέλω να είστε αμέριμνοι, ο άγαμος
φροντίζει  τα  του  Θεού,  πως  θ'  αρέσει  στον  Θεό.  Ο  έγγαμος  φροντίζει  τα
εγκόσμια,  πως θα αρέσει  στη γυναίκα.   Χωρίζονται  επίσης η γυναίκα και η
παρθένος. Η άγαμη φροντίζει τα του Κυρίου, για να είναι αγία στο σώμα και το
πνεύμα.  Αλλά η έγγαμη φροντίζει  τα  εγκόσμια,  πως θα αρέσει  στον άντρα.
Αυτό σας το λέγω για το δικό σας συμφέρον, όχι για να σας βάλω θηλιά στο
λαιμό,  αλλά  είστε  απερίσπαστοι  ενώπιον  του  Κυρίου,  με  εύσχημο  και
ευπαρουσίαστο τρόπο. 

[12]  Ακούμε  και  στη  δική  μας  εποχή  κάθε  τρεις  και  λίγο  διάφορες
σέχτες να προσδιορίζουν το επερχόμενο τέλος του κόσμου, την έλευση
της  βασιλείας  κλπ.  Όλοι  αυτοί  δεν  πρωτοτυπούν,  απλώς  μιμούνται
τους αποστόλους και τον ίδιο τον Ιησού. Το ότι τα γραφόμενα στους
Κορινθίους  περί  γάμου  ενόψει  των  τελευταίων  ημερών  έρχονται  σε
μερική τουλάχιστον αντίφαση με όσα γράφει ο ίδιος ο Παύλος στον
Τιμόθεο, μπορεί να θεωρηθεί παρεμπίπτον (δες σχετικά στο κεφάλαιο
Αιρέσεις και ανταγωνισμοί). 

[13] Α’ Κορ. Ζ’ 36-40

[14] Επειδή οι χριστιανικές Εκκλησίες από κάποιο σημείο και ύστερα
απευθύνονταν σε μεγάλα πλήθη λαού και όχι σε μικρές κοινότητες –
σέχτες  ενθουσιασμένων  πιστών,  οδηγήθηκαν  φυσιολογικά  στο  να
ευλογούν  και  να  επικροτούν  και  να  θεωρούν  απαραίτητους  τους
γάμους των ανθρώπων. Παράλληλα όμως εξακολουθούν πάντοτε να
ενθαρρύνουν  και  το  πλήθος  εκείνων  που  διαλέγουν  τον  δρόμο  της
απόλυτης εναντίωσης στη φύση και παίρνουν ως οδηγό τα γραφόμενα
του Παύλου. Δεν είναι ζήτημα ελευθερίας και ελεύθερης επιλογής, από
τη  μεριά  της  επίσημης  Εκκλησίας  είναι  ένα  ακόμα  πεδίο  επίδειξης
πνευματικού και… πολιτικού οπορτουνισμού.

[15] Α’ Θεσ. Δ’ 3-5



 

Περιτομή και ακροβυστία

Στις  Πράξεις  φαίνεται  πόσο  απασχολούσε  τις  πρώτες  χριστιανικές
κοινότητες το θέμα της ομαλής ένταξης των μη Εβραίων προσυλήτων
στην  Εκκλησία.  Για  τους  Εβραίους  πιστούς  του  Ιησού  ήταν  πολύ
δύσκολο να αποδεχθούν την συνύπαρξη με  αδελφούς οι  οποίοι  δεν
είχαν υποστεί περιτομή, ούτε είχαν υποχρέωση να τηρούν τον μωσαϊκό
νόμο, όπως έπρατταν οι ίδιοι. Αγανακτούσαν μάλιστα με τον Παύλο ο
οποίος  δίδασκε  τους  νέους  χριστιανούς  εξ  Εβραίων  ότι  η  περιτομή
είναι περιττή. Το σοβαρότατο ζήτημα της περιτομής λύθηκε ουσιαστικά
μόνο όταν καταστράφηκε από τους Ρωμαίους η Ιερουσαλήμ – και μαζί
της  η  χριστιανική  της  κοινότητα.  Τον  καιρό  που δρούσε  ο  Παύλος
ωστόσο,  αποτελούσε  ένα  από  τα  κεντρικά  και  πλέον  ακανθώδη
ζητήματα  που  είχε  να  αντιμετωπίσει.  Φυσικό  λοιπόν  είναι  ότι
καταλαμβάνει μεγάλο μέρος στα κείμενα των επιστολών του [1]

Το  πόσο  σοβαρό  ήταν  το  εσωτερικό  πρόβλημα  φαίνεται  από  τα
ακόλουθα αποσπάσματα της  προς Γαλάτας  [2]:  Δια δε τους παρεισάκτους
ψευδαδέλφους,  οίτινες  παρεισήλθον  κατασκοπήσαι  την  ελευθερίαν  ημών  ήν
έχομεν εν Χριτώ Ιησού, ίνα ημάς καταδουλώσονται’ οίς ουδέ προς ώρας είξαμεν
τη υποταγή, ίνα η αλήθεια του ευαγγελίου διαμείνει προς υμάς. Από δε των
δοκούντων  είναι  τι,  οποίοι  ποτέ  είσαν  ουδέν  μοι  διαφέρει’  πρόσωπον  Θεός
ανθρώπου  ου  λαμβάνει’  εμοί  γαρ  οι  δοκούντες  ουδέν  προσανέθεντο,  αλλά
τουναντίον  ιδόντες ότι  πεπίστευμαι  το  ευαγγέλιον της ακροβυστίας  καθώς ο
Πέτρος της περιτομής’ ο γαρ ενεργήσας Πέτρω εις αποστολήν της περιτομής
ενήργησε  και  εμοί  εις  τα  έθνη’  και  γνόντες  την  χάριν  την  δοθείσαν  μοι,
Ιάκωβος και Κηφάς και Ιωάννης, οι δοκούντες στύλοι είναι, δεξιάς έδωκαν εμοί
και Βαρνάβα κοινωνίας, ίνα ημείς εις τα έθνη, αυτοί δε εις την περιτομήν. (…)
Ότε  δε  ήλθε  Πέτρος  εις  Αντιόχειαν,  κατά  πρόσωπον  αυτώ  αντέστην,  ότι
κατεγνωσμένος  ήν.  Αλλ’  ότε  είδον  ότι  ουκ  ορθοποδούσι  προς  αλήθειαν  του
ευαγγελίου,  είπον  τω  Πέτρω  έμπροσθεν  πάντων’  ει  συ  Ιουδαίος  υπάρχων
εθνικώς ζης και ουκ Ιουδαϊκώς, τι τα έθνη αναγκάζεις ιουδαϊζειν; Ημείς φύσει
Ιουδαίοι και ουκ εξ εθνών αμαρτωλοί, ειδότες δε ότι ου δικαιούται άνθρωπος εξ
έργων νόμου εάν μη δια πίστεως Ιησού Χριστού, και ημείς εις Χριστόν Ιησούν
επιστεύσαμεν, ίνα δικαιωθώμεν εκ πίστεως Χριστού και ουκ εξ έργων νόμου,
διότι ου δικαιωθήσεται εξ έργων νόμου πάσα σαρξ. (…) Τη ελευθερία ούν, ή
Χριστός ημάς ηλευθέρωσε, στήκετε, και μη πάλιν ζυγώ δουλείας ενέχεσθε. Ίδε
εγώ  Παύλος λέγω υμίν ότι εάν περιτέμνησθε, Χριστός υμάς ουδέν ωφελήσει.



Μαρτύρομαι δε πάλιν αντί περιτεμνομένω ότι οφειλέτης εστίν όλον τον νόμον
ποιήσαι.  Κατηργήθητε  από  του  Χριστού  οίτινες  εν  νόμω  δικαιούσθε,  της
χάριτος  εξεπέσατε’  εν  γαρ  Χριστώ  Ιησού  ούτε  περιτομή  τι  ισχύει  ούτε
ακροβυστία,  αλλά  πίστις  δι’  αγάπης  ενεργουμένη  (…)  Όσοι  θέλουσι
ευπροσωπήσαι εν σαρκί, ούτοι αναγκάζουσιν υμάς περιτέμνεσθαι, μόνον ίνα μη
τω  σταυρώ  του  Ιησού  διώκονται.  Ουδέ  γαρ  οι  περιτεμημένοι  αυτοί  νόμον
φυλάσσουσιν,  αλλά  θέλουσιν  υμάς  περιτέμνεσθαι,  ίνα  εν  τη  ημετέρα  σαρκί
καυχήσωνται.

Άρα,  μέχρι  κάποιο  χρονικό  σημείο  τουλάχιστον,  ο  Πέτρος  και  ο
Παύλος διαφωνούσαν απολύτως επί του θέματος. Είχαν μοιράσει, κατά
κάποιον  τρόπο,  τις  επικράτειες:  ο  Παύλος  ισχυρίζεται  ότι  στους  εξ
Ιουδαίων  έκανε κουμάντο ο Πέτρος, στους  εξ εθνών  ο ίδιος. Ο Παύλος
δεν  δίσταζε,  παρόλο  που  ο  Πέτρος  ήταν  ο  φυσικός  ηγέτης  της
Εκκλησίας και ο ίδιος είχε ξεκινήσει τη σταδιοδρομία του ως διώκτης
της, να του επιτίθεται και να τον κριτικάρει με σφοδρότητα δημοσίως,
προφορικά και γραπτά, βοηθούμενος από την προφανή θεολογική και
ρητορική του ανωτερότητα και κινούμενος από την προφανή επίσης
φιλοδοξία να έχει αυτός δίκιο και να είναι πρώτος όχι με τον τρόπο
του  Ιησού  (γενόμενος  έσχατος),  αλλά  τον  δικό  του  (επιβάλλοντας
δυναμικά  τη  γνώμη  και  τη  θέλησή  του).  Δεν  δίσταζε  επίσης  να
αποκαλεί  παρεισάκτους  ψευταδέλφους  τους υποστηρικτές  των απόψεων
του Πέτρου και της εν Ιερουσαλήμ κοινότητας και να τους απαξιώνει
συστηματικά και επίμονα. 

Προκαλεί  εντύπωση  η  οξυδερκής  παρατήρησή  του  ότι  αυτοί  που
επιμένουν στο ζήτημα της περιτομής δεν το κάνουν για να τηρήσουν
τον  Μωσαϊκό  νόμο,  αλλά  για  παραστήσουν  τους  σπουδαίους  (ίνα
καυχηθούν)  πάνω  στη  σάρκα  των  νεοφωτίστων  χριστιανών.  Αυτό
ακριβώς που έκανε ο Παύλος πάνω στα μυαλά και τη συνείδηση όσων
πίστευαν το κήρυγμά του. 

Σημειώσεις

[1] Ρωμ. Β’ 24-29 και ολόκληρα τα κεφάλαια Γ’ & Δ’. Ολόκληρη η προς
Γαλάτας και  τα  τέσσερα  πρώτα  κεφάλαια  της  προς  Εφεσίους  είναι
αφιερωμένα  στο  ζήτημα  της  περιτομής,  ενώ  υπάρχουν  διάσπαρτες
αναφορές και σε άλλα σημεία των κειμένων του Παύλου.

[2] Γαλ. Β’ 4-9, 11, 14-16, Ε’ 1-4, 6 & ΣΤ’ 12-13



Μελχισεδέκ, Σλαβική παράδοση

Ο  Άβελ  και  ο  Μελχισεδέκ  λειτουργούντες.  Μωσαϊκό  Αγίου  Βιταλίου,
Ραβένας



Μελχισεδέκ ή Θεός και Ιησούς, κατά
τον Παύλο

Στις  Πράξεις των Αποστόλων  συναντάμε δύο πολύ χαρακτηριστικά και
διαφωτιστικά  αποσπάσματα,  για το  πώς  αντιλαμβανόταν ο  Παύλος
την πίστη του στον Γιαχβέ. Μιλώντας στους Αθηναίους, υποστηρίζει
[1]:  Τους μεν χρόνους της αγνοίας υπεριδών ο Θεός τανύν παραγγέλλει τοις
ανθρώποις πάσι πανταχού μετανοείν διότι έστησεν ημέραν εν ή μέλλει κρίνειν
την  οικουμένην  εν  δικαιοσύνη,  εν  ανδρί  ώ  ώρισε,  πίστιν  παρασχών  πάσιν
αναστήσας αυτόν εκ νεκρών.  Ο Ιησούς δεν είναι τίποτε άλλο παρά ένας
άντρας τον οποίο όρισε ο Θεός.  Επίσης, σε μια από τις απολογίες του,
όταν είχε συλληφθεί στα Ιεροσόλυμα, λέγει [2]: Ομολογώ δε τούτο σοι, ότι
κατά την οδόν ήν λέγουσιν αίρεσιν ούτω λατρεύω τω πατρώω Θεώ, πιστεύων
πάσι τοις κατά τον νόμον και τοις εν τοις προφήταις γεγραμμένοις, ελπίδα έχων
εις  τον  Θεόν  ήν  και  αυτοί  ούτοι  προσδέχονται,  ανάστασιν  μέλλειν  έσεσθαι
νεκρών, δικαίων τε και αδίκων. Η ομολογία πίστης του Παύλου προς τον
Γιαχβέ  –και  μάλιστα  προς  το  τέλος  του  βίου  του,  μετά  από  ένα
εκπληκτικό έργο για τη διάδοση της νέας πίστης – βάζει τα πράγματα
στη θέση τους: Ο Παύλος ουδέποτε, ούτε κατά διάνοιαν, θεώρησε ότι ο
Ιησούς είναι μέλος της Αγίας Τριάδος, Θεός ο ίδιος, ισότιμος με τον
Πατέρα  –  Γιαχβέ.  Η  ισχυρή  εβραϊκή  θρησκευτική  του  παιδεία
καθιστούσε κάτι τέτοιο αδιανόητο. Ο Παύλος, ως γνήσιος Εβραίος και
Φαρισαίος,  ουδέποτε  προσεύχεται  προς  τον  Ιησού  Χριστό,  αλλά
πάντοτε προς τον Θεό. Του είναι ξένο το Χριστός, ο Θεός ημών.

Αισθάνομαι  το  έδαφος  στο  οποίο  κινούμαι  ιδιαίτερα γλιστερό.  Έχει
όμως  ενδιαφέρον  να  δούμε  αν  ο  Παύλος  είναι  όντως  ορθόδοξος
χριστιανός ή ένας ακόμα αιρετικός. Η θέση που κατέχει στο πάνθεον της
χριστιανικής  γραμματείας  είναι  κεντρική:  Σχεδόν  η  μισή  Καινή
Διαθήκη  είναι  γραμμένη  απ΄   αυτόν  ή  γι΄  αυτόν.  Η  αίσθηση  που
δημιουργεί η ανάγνωση των κειμένων του ήταν ότι πρόκειται για έναν
καθαρόαιμο  βιβλικό  θεολόγο,  ο  οποίος  πραγματοποιεί  μια  τομή
αποδεχόμενος ότι ο Μεσσίας (ο Ιησούς) έχει ήδη επέλθει, έχει φέρει το
μήνυμα της σωτηρίας, έχει αναστηθεί και αναμένεται σύντομα για την
τελική κρίση.   Ως εκεί. Βασικότατα σημεία του χριστιανικού δόγματος,
όπως η άμμωμος σύλληψις, η ενσάρκωση του προϋπάρχοντος από αιώνων
δεύτερου (μεταξύ τριών) θεϊκού προσώπου, η συνύπαρξη δύο  φύσεων
(Θεού  και  ανθρώπου)  σε  μία  υπόσταση  (του  Ιησού)  κλπ,  όχι  μόνο
απουσιάζουν  εντελώς  από  το  λόγο  του  (λαλίστατου)  Παύλου,  αλλά



έρχονται  σε  ριζική,  αγεφύρωτη  αντίθεση  με  τις  ισχυρές,  σαφείς,
κλασσικές εβραϊκές του αντιλήψεις περί Θεού.

Αλλά ας δούμε τι  γράφει  ο  ίδιος  ο Παύλος.  Στην  προς  Γαλάτας  [3]:
πρόσωπον  Θεός  ανθρώπου  ου  λαμβάνει.  Στην  προς  Ρωμαίους  επιστολή
σημειώνει[4]:  Περί του υιού αυτού, του γενομένου εκ σπέρματος Δαυΐδ κατά
σάρκα,  του  ορισθέντος  υιού  Θεού  εν  δυνάμει  κατά  πνεύμα  αγιωσύνης  εξ
αναστάσεως νεκρών, Ιησού Χριστού του Κυρίου ημών. Δεν θα μπορούσε να
είναι  σαφέστερος:  Ο  Ιησούς  γεννήθηκε  κατά  σάρκα από  το  σπέρμα
Δαυΐδ, άρα είναι γνήσιος υιός του Ιωσήφ, και ορίστηκε από τον Θεό για
το έργο που επιτέλεσε.

Πως αντιλαμβάνεται ο Παύλος αυτό το έργο, μας το λέει ο ίδιος, στην
προς Γαλάτας [5]: Ουκ αθετώ την χάριν του Θεού’ ει γαρ δια νόμου δικαιοσύνη,
άρα  Χριστός  δωρεάν  απέθανεν.  Τι  ουν  νόμος;  Των  παραβάσεων  χάριν
προσετέθη, άχρις ου έλθη το σπέρμα ώ επήγγελται, διαταγείς δι’ αγγέλων εν
χειρί  μεσίτου.  Προ  δε  του  ελθείν  την  πίστιν  υπό  νόμον  εφρουρούμεθα
συγκεκλεισμένοι εις την μέλλουσαν πίστιν αποκαλυφθήναι. Ελθούσης δε της
πίστεως  ουκέτι  υπό  παιδαγωγόν  εσμεν.  Πάντες  γαρ  υιοί  Θεού εστε  δια  της
πίστεως εν Χριστώ Ιησού’ ουκ ένι Ιουδαίος ουδέ Έλλην, ουκ ένι δούλος ουδέ
ελεύθερος, ουκ ένι άρσεν και θήλυ’ πάντες γαρ υμείς είς εστε εν Χριστώ Ιησού.
Ει δε υμείς Χριστού, άρα του Αβραάμ σπέρμα εστέ κατ’ επαγγελίαν κληρονόμοι.
Έργο του Ιησού,  κατά τον Παύλο, ήταν να αποκαταστήσει τη σχέση
Θεού  –  ανθρώπων.  Από  τη  στιγμή  που  συνέβη  αυτό  (είναι  δηλαδή
ορατή  και  ελεύθερη  η  οδός  της  σωτηρίας)  είναι  περιττή  και  η
προσκόλληση  στο  νόμο,  ο  οποίος  είχε  δοθεί  προσωρινά,  προς
οικονομίαν της ανθρώπινης αδυναμίας. Ήδη, όμως, δια της πίστεως εις
τον  Ιησού,  γινόμαστε  όλοι  Υιοί  του  Θεού,  αλλά  και  σπέρμα  του
Αβραάμ:  μη  λησμονούμε  ότι  Θεός  παραμένει  ο  μονοπρόσωπος
βιβλικός Γιαχβέ.

Για  να  μην  παραμείνει  αμφιβολία  για  το  πώς  ο  Παύλος
αντιλαμβανόταν τον Ιησού, το ξεκαθαρίζει ακόμα μια φορά στην  Α’
προς  Τιμόθεον  [6]:  εις  γαρ  Θεός,  εις  και  μεσίτης  Θεού  και  ανθρώπων,
άνθρωπος Χριστός Ιησούς. Ακριβώς αυτό υποστήριζε και ο Άρειος, όταν
καταδικάστηκε  ως  αιρετικός  από  την  Α’  Οικουμενική  Σύνοδο  της
Νίκαιας, υπό την υψηλή επίβλεψη του Ρωμαίου (επισήμως παγανιστή,
τότε) αυτοκράτορα Κωνσταντίνου!

Ωστόσο, η μεγάλη θεολογική πραγματεία του Παύλου βρίσκεται στην
προς  Εβραίους.  Η  επιστολή  αυτή  ξεχωρίζει  από  τις  άλλες.  Είναι  σε
εντελώς διαφορετικό κλίμα. Ο Παύλος απευθύνεται σε ομοεθενείς του,
άριστους  γνώστες  των  γραφών και  κάνει  επίδειξη  υψηλής  εβραϊκής
θεολογίας,  επιδιώκοντας  να  εντάξει  τα  του  Ιησού  στα  πλαίσια  της
Διαθήκης, αποδεικνύοντας τις απόψεις του περί Ιησού με πλήθος από
βιβλικά  αποσπάσματα.  Ανακηρύσσει  τον  Ιησού  αρχιερέα,  κατά  την
τάξιν  Μελχισεδέκ  [7]:  Ούτος  γαρ  ο  Μελχισεδέκ  (…)  απάτωρ,  αμήτωρ,



αγενεολόγητος, μήτε αρχήν ημερών μήτε τέλος έχων, αφομοιωμένος δε τω υιώ
του Θεού, μένει ιερεύς εις το διηνεκές.

Η αντίληψη που έχει περί Θεού είναι η κλασική Εβραϊκή [8]:  φοβερόν
το εμπεσείν  εις  χείρας Θεού ζώντος.  Πίσω από τα παρηγορητικά λόγια
περί αγάπης του Θεού, φιλανθρωπίας κλπ κρύβεται πάντοτε  ο φόβος
για τον τρομερό Γιαχβέ – άλλωστε ολόκληρες η Παλαιά και η Καινή
Διαθήκες  είναι ποτισμένες  με το πνεύμα του φόβου,  την απειλή της
τιμωρίας και την ελπίδα της ανταπόδοσης (του μισθού) αν ο άνθρωπος
τηρεί τους θείους νόμους ή εναποθέτει τη σωτηρία του στην πίστη προς
τον Ιησού.  Η σχέση φόβου και τρόμου φωτίζεται και  από μια άλλη
πλευρά από τον Παύλο, με καθαρά βιβλικό –εβραϊκό τρόπο [9]:όν γαρ
αγαπά Κύριος  παιδεύει,  μαστιγοί  δε  πάντα υιόν όν παραδέχεται.  Ει  παιδείαν
υπομένετε, ως υιοίς υμίν προσφέρεται ο Θεός’ τις γαρ εστιν υιός όν ου παιδεύει
πατήρ; Ει δε χωρίς εστέ παιδείας, ής μέτοχοι γεγόνασι πάντες, άρα νόθοι εστέ
και ουχ υιοί.  Σε άλλη επιστολή αναφέρει[10]:  Ώστε, αγαπητοί μου, καθώς
πάντοτε  υπηκούσατε,  μη  ως  εν  τη  παρουσία  μου  μόνον,  αλλά  νυν  πολλώ
μάλλον  εν  τη  απουσία  μου,  μετά  φόβου  και  τρόμου  την  εαυτών  σωτηρίαν
κατεργάζεσθε. Ο φόβος και ο τρόμος είναι μόνιμος, χαρακτηριστικός της
σχέσης των χριστιανών με τον Γιαχβέ,  κατά μίμηση της  σχέσης που
είχαν μαζί του οι Εβραίοι.

Που  οδηγεί  αυτή  η  στενάχωρη,  καταθλιπτική,  ψυχαναγκαστική
αντίληψη;  Μας το  λέει  και  πάλι  ο  Παύλος,  πολλά χρόνια πριν  την
εμφάνιση  του  χριστιανικού  ασκητισμού  [11]:  έλαβον  γυναίκες  εξ
αναστάσεως τους νεκρούς αυτών’ άλλοι δε ετυμπανίσθησαν, ου προσδεξάμενοι
την απολύτρωσιν, ίνα κρείττονος αναστάσεως τύχωσιν’ έτεροι δε (…) ών ουκ
ήν άξιος ο κόσμος, εν ερημίαις πλανώμενοι και όρεσι και σπηλαίοις και ταις
οπαίς της γης. Και ούτοι πάντες μαρτυρηθέντες δια πίστεως ουκ εκομίσαντο
την επαγγελίαν, του Θεού περί ημών κρείττόν τι προβλεψεμένου, ίνα μη χωρίς
ημών τελειωθώσι. Για τους ένθερμους πιστούς του Γιαχβέ δεν ήταν άξιος
ο  κόσμος  και  έπαιρναν  τις  ερημιές  –  ακριβώς  όπως  έκαναν  και  οι
ένθερμοι πιστοί του Ιησού (δηλαδή και πάλι του Γιαχβέ) λίγους αιώνες
αργότερα.  Αλλά  και  ο  ίδιος  ο  Παύλος  αναφέρει  πως  καταπιέζει  το
σώμα του [12]:  αλλ’ υποπιάζω μου το σώμα και δουλαγωγώ, μήπως άλλοις
κηρύξας αυτός αδόκιμος γένωμαι.  Παραλείπει όμως να συμπληρώσει πως
καταπιέζοντας,  ενοχοποιώντας  και  συνθλίβοντας  τις  επιθυμίες  του
σώματος, καταστρέφει ταυτόχρονα την υγεία του σώματος, του μυαλού
και της ψυχής.

Όλα αυτά γιατί  τους κυρίευε  η  πίστη  [13]:  έστι  δε  πίστις  ελπιζομένων
υπόστασις, πραγμάτων έλεγχος ου βλεπομένων. 

Υπάρχουν  βεβαίως  ορισμένα  (ελάχιστα)  χωρία  στα  κείμενα  του
Παύλου,  περί  της  γνησιότητος  αλλά  και  περί  της  ερμηνευτικής
εγκυρότητας (εφ' όσον είναι αυθεντικά) των οποίων δεν μπορώ να έχω
γνώμη,  τα  οποία  επικαλούνται  οι  θεολόγοι  επιχειρηματολογούντες



περί  του  αντιθέτου,  ότι  δηλαδή ο  Παύλος  θεωρούσε  τον  Ιησούν  ως
ισότιμο Θεό [14]: Είναι όμως τόσα πολλά εκείνα στα οποία ο Παύλος
υποστηρίζει  την  παραδοσιακή  βιβλική  αντίληψη  για  τον
μονοπρόσωπο  Θεό,  που  δε  νομίζω  ότι  υπάρχει  περιθώριο
παρερμηνείας.

Σημειώσεις

[1] Πραξ. ΙΖ’ 30-31  Ο Θεός παράβλεψε τους χρόνους της άγνοιας και τώρα
παραγγέλλει σε όλους τους ανθρώπους, παντού, να μετανοήσουν, γιατί έφτασε
η μέρα κατά την οποία θα κρίνει την οικουμένη με δικαιοσύνη, μέσω ενός άνδρα
τον οποίον όρισε, δίνοντας πίστη [απόδειξη] σε όλους, καθώς τον ανέστησε εκ
νεκρών. 

[2] Πραξ. ΚΔ’ 14-15

[3] Γαλ. Β’ 6

[4] Ρωμ. Α’ 3-4

[5] Γαλ. Β’ 21, Γ’ 19, 23, 25, 26, 28 & 29

[6] Α’ Τιμ. Β’ 5

[7] Εβρ. Ζ’ 1 ,3

[8] Εβρ. Ι’ 31

[9] Εβρ. ΙΒ’ 6-8

[10] Φιλιπ. Β’ 12

[11] Εβρ. ΙΑ’ 35-36 & 38-40

[12] Α’ Κορ. Θ’ 27

[13] Εβρ. ΙΑ’ 1

[14] Τιτ. Β' 13, Κολ. Β' 9, Φιλ. Β' 6-8, Κολ. Α' 13-20,  Εβρ. Α' 3



Μέρος  Γ. 
ΑΠΟΚΡΥΦΑ ΚΕΙΜΕΝΑ



Η πλατιά ολομέλεια του 33 μ.Χ. 

Η συνεδρίαση  της  Πλατιάς  Ολομέλειας  του 33 μ.Χ.  ήταν  έτοιμη να
ξεκινήσει,  στο  γνωστό  στενό  Υπερώον.  Στα  Δεξιά  ο  Ιάκωβος,
οργανωτικός  υπεύθυνος,  αναζητούσε  εναγωνίως  το  βλέμμα  του
σκοτεινιασμένου Ιησού για να του γνέψει πως «δύσκολα τα πράγματα»
αλλά Εκείνος ήταν απορροφημένος στη μελέτη της Εισήγησής Tου, την
οποία χτένιζε φραστικά (στα Αραμαϊκά, σε δημοτική εννοείται). Στην
Αριστερή  πλευρά  του  Υπερώου,  όπως  μπαίνουμε,  ήταν
συγκεντρωμένοι οι αριστεριστές,  γύρω από τον Ιούδα και σχεδόν δε
χωρούσαν  (ήταν  περισσότεροι  από  έξι  και  γεματούληδες)  με
αποτέλεσμα να καταλαμβάνουν και μέρος του Κέντρου. Η κατάληψη
του Κέντρου ήταν πολύ σημαντική – αυτή θα έκρινε το αποτέλεσμα.
Άρχισαν με τη συνήθη καθυστέρηση, μία ώρα και πενήντα έξι λεπτά [1]

Μετά την εκλογή Προεδρείου (πρόεδρος  της  συνεδρίασης  εξελέγη ο
Πέτρος, τα πρακτικά ανέλαβε να κρατάει η Μαγδαληνή) ο Ιησούς πήρε
το λόγο και άρχισε να μιλάει:

«Αγαπητές  συντρόφισσες,  αγαπητοί  σύντροφοι.  Ζούμε  ιστορικές
στιγμές. Ο Ρωμαϊσμός περνά μια βαθιά και αξεπέραστη κρίση, όλα τα
σημάδια  δείχνουν  ότι  βρίσκεται  υπό  κατάρρευση.  Το  κίνημά  μας
βρίσκεται μπροστά σε νέες, μεγάλες ευθύνες και καθήκοντα, καθώς η
ώρα της Επανάστασης δεν είναι μακριά!» [2]

Η δεξιά πτέρυγα του Υπερώου (όπως μπαίνουμε) σείστηκε πάνω στα
ξύλινα σκαμνιά της.  Η αριστερή ομοίως,  αλλά σε διαφορετικό τόνο,
μια οκτάβα ψηλότερα. Το κέντρο, δηλαδή οι συντρόφισσες Μαρία του
Κλοπά, η Σαλώμη, ανεψιά του Βαρραβά και οι σύντροφοι Ματθαίος,
Ιωάννης και Θωμάς παρέμεινε  ασάλευτο.  Μόνο ο Θωμάς έκανε μια
έκφραση, που ο Ιάκωβος μετέφρασε σε «αν δεν το δω, δεν το πιστεύω»
αλλά αυτός  απλά είχε  μια  φαγούρα στη  μύτη  και  αναγκάστηκε  να
ξυστεί.

«Τι  θα  γίνει  ρε  σύντροφοι  με  το  τσιγάρο;  Ακόμα δεν αρχίσαμε  και
ντουμανιάσαμε!»  ακούστηκε  αγανακτισμένος  ο  σύντροφος  Ιωσήφ (ο
από Αριμαθείας)  –  αναπληρωματικό  μέλος,  αλλά με  το  θάρρος  της
γνώμης του, όταν επρόκειτο για το κάπνισμα.



«Να  σβήσουν  αμέσως  τα  τσιγάρα!»  φώναξε  ο  Πέτρος.  «Συνέχισε,
σύντροφε Ιησού».

Ο Ιησούς άνοιξε το στόμα του, αλλά δεν πρόλαβε.

«Επί της διαδικασίας!»  ακούστηκε η ένρινη φωνή του Ιούδα από το
βάθος αριστερά (όπως μπαίνουμε – να μη το διευκρινίζω όλη την ώρα).

«Ποιας διαδικασίας; Η διαδικασία έχει ξεκινήσει. Δεν έχεις το λόγο!»
φώναξε ο Πέτρος, που λόγω ηλικίας είχε μιαν α κουφαμάρα και γι’
αυτό  φώναζε  δυνατά,  προσόν  εξαιρετικά  χρήσιμο  για  προέδρους
πλατιών (και στενών) Ολομελειών.

Αμέσως έγινε χάβρα Ιουδαίων. «Να μιλήσει!» φώναζαν από αριστερά
(ξέρετε…) «δεν έχει δικαίωμα!» φώναζαν από δεξιά. Ο Θωμάς βρήκε
την ευκαιρία και έξυσε τη μύτη του με όλη του την άνεση.  Τη λύση
έδωσε ο ίδιος ο Ιησούς, κάνοντας νόημα στον Πέτρο να τον αφήσει να
μιλήσει.

«Ορίστε!»  έκανε εκείνος τσαντισμένος (με  τον Ιησού).  «Πέντε  λεπτά,
αυστηρά!»

«Να ανοίξει  κατάλογος  ομιλητών» πετάχτηκε  ο  Θαδδαίος,  που είχε
προσληφθεί ως μέλος της Κεντρικής Επιτροπής με κοπτάτσια, αλλά δεν
έχανε την ευκαιρία να ζητάει το λόγο και να απεραντολογεί χωρίς να
λέει τίποτα ουσιαστικό.

Ευθύς έγινε νέα χάβρα Ιουδαίων. Δεκαοχτώ λεπτά αργότερα και ενώ η
μύτη του Θωμά ήταν πλέον κατακόκκινη, τα πνεύματα ηρέμησαν και ο
Ιούδας άρχισε να μιλάει.

«Καταγγέλλω τον σύντροφο Ιησού για δεξιό οπορτουνισμό και δεξιά
παρέκκλιση»  είπε  μέσα  σε  νεκρική  σιγή.  «Χθες,  στο  Ναό  του
Σολομώντα είπε μπροστά σε όλους τα του Καίσαρος τω Καίσαρι. Αυτό
δείχνει ότι μπροστά στην προοπτική της εξουσίας πρόδωσε τη βασική
αρχή του κινήματός μας, ότι τα μέσα παραγωγής και η παραγόμενη
υπεραξία  θα  ανήκουν  αποκλειστικά  στην  εργατική  τάξη  και  τους
συμμάχους της! Ζητώ την καθαίρεσή του από την ηγεσία»

«Πάλι καπνίζουν. Δε μπορούμε να ανασάνουμε ρε σύντροφοι, δεν το
καταλαβαίνετε;»  φώναξε  με  όλη  του  τη  δύναμη  ο  Ιωσήφ  (ο  από
Αριμαθείας,  αναπληρωματικό  μέλος)  αλλά  κανείς  δεν  του  έδωσε
σημασία [3]

Μετά  από  είκοσι  τέσσερα  λεπτά  έντονων  αντεγκλήσεων  (να  μην
ξαναπώ χάβρα, αν και περί αυτού επρόκειτο) o Ιησούς πήρε το λόγο.



«Ο σύντροφος Ιούδας έφερε την παιδική αρρώστια της αριστεράς, τον
αριστερισμό,  στο  κίνημά  μας»  είπε  αργά  και  επίσημα.  «Ζητώ  την
καθαίρεσή του από μέλος της Κεντρικής Επιτροπής και τη διαγραφή
του από την Ουράνια Βασιλεία!» κατέληξε.

Μετά  από  έντεκα  κύκλους  «δευτερολογιών»  και  δεκατέσσερις
«δικαιολογήσεις  ψήφου»,  έφτασε  η  ώρα  να  μπουν  οι  προτάσεις  σε
ψηφοφορία. Ο Πέτρος ζήτησε να σηκώσουν τα χέρια όσοι ψήφιζαν την
πρόταση  του  Ιησού.  Όλη  η  δεξιά  (όπως  μπαίνουμε)  πτέρυγα,  οι
γυναίκες του κέντρου και η Μαγδαληνή που κρατούσε τα πρακτικά
σήκωσαν τα χέρια τους. Όλοι κοίταξαν τον Θωμά, που έξυνε το κεφάλι
του. Αμήχανος αυτός σήκωσε το χέρι ψηλά.

«Κατά» είπε ο Πέτρος, ανήσυχος.

Τα κατά ήταν ένα λιγότερο.

«Λευκά» είπε ο Πέτρος και άναψε τσιγάρο, ανακουφισμένος.

Ο Θωμάς σήκωσε το χέρι. Ήθελε να ψηφίσει λευκό, δύσπιστος καθώς
ήταν σε κάθε πρόταση.

«Διπλοψηφία!»  ούρλιαξε  ο  Ιάκωβος,  μεγάλη  μανούλα  στα
διαδικαστικά.

«Να μετρήσει  το λευκό του Θωμά! Να επαναληφθεί  η ψηφοφορία!»
φώναζαν οι υποστηρικτές του Ιούδα.

Ήταν στο τσακ να πιαστούν στα χέρια. Μονάχα ο Ιησούς ήταν ήρεμος,
σχεδόν γαλήνιος. «Ας ξαναψηφίσουμε» είπε, με μια αδιόρατη θλίψη
στη φωνή του.

Τα χέρια τώρα ήταν εννέα υπέρ, οχτώ κατά και ένα λευκό. Ο Ιούδας
έγινε έξαλλος.

«Ε, όχι!» φώναξε. «Άρχισες πάλι τα θαύματα!»

Μάζεψε όλη την αριστερή πτέρυγα και κατευθύνθηκαν δεξιά (4), προς
τη σκάλα.

«Θα τα πούμε μεθαύριο  στο Συνέδριο,  στον Κήπο της  Γεθσημανής»
φώναξε απειλητικά από το δρόμο. Ο Ιησούς κούνησε το κεφάλι του σα
να το ήξερε και άναψε κι αυτός τσιγάρο.

The rest is history.



Σημειώσεις

[1] Η καθυστέρηση αυτή στην έναρξη των πέρασε μέσω του DNA στο
αριστερό  κίνημα  και  έφτασε  ως  τις  μέρες  μας.
Τηρείται με θρησκευτική ευλάβεια. 

[2] Οι φράσεις αυτές, σε διάφορες παραλλαγές, αλλά ίδιες στην ουσία
τους,  ακούγονται  ανελλιπώς,  σε  κάθε  συνεδρίαση  οποιασδήποτε
συνέλευσης ΚΟΒας  ή  Κεντρικής  Επιτροπής  αριστερού  κόμματος,
δυο χιλιάδες χρόνια τώρα.

 
[3]  Αυτή  είναι  η  τρίτη  παράδοση που τηρείται  απαρασάλευτα,  στις
συνεδριάσεις  των  αριστερών  κομμάτων,  τα  τελευταία  δυο  χιλιάδες
χρόνια: με την πρώτη γκρίνια τα τσιγάρα σβήνουν, αλλά σε λίγο όλοι
(οι καπνιστές) το ξαναντουμανιάζουν. 

 
[4] Όπως μπαίνουμε.



Ο αββάς Αμμούν εξορκίζει το
δαιμόνιον του έρωτος, το

κατοικούν εντός της αδελφής
Αγάπης

-  Δαιμόνιον,  δαιμόνιον  έχεις,  δυστυχής,  τη  είπε.  Καλά το  είπες  και
μόνη σου’ ή μάλλον το δαιμόνιον είπεν αφ’ εαυτού το όνομά του.

Και εγερθείς εξήγαγε το ευχολόγιον εκ του κόλπου του και ήρχισε να
αναγιγνώσκη υπέρ την κεφαλήν αυτής τους εξορκισμούς του Μεγάλου
Βασιλείου:  «Επιτιμά  σοι  Κύριος,  διάβολε,  του  εξελθείν  εκ  του
πλάσματος τούτου. Ναι, Κύριε, απέλασον απ’ αυτής παν πονηρόν και
ακάθαρτον  πνεύμα  εμφωλεύον  αυτής  τη  καρδία’  πνεύμα  πλάνης,
πνεύμα  υπερηφανείας,  απιστίας,  ακηδίας,  ειδωλολατρίας,  πνεύμα
πορνείας,  μοιχείας,  λαγνείας,  ασωτίας,  ασελγείας  και  πάσης
ακαθαρσίας…»

Τα  επιβλητικά  και  μυστηριώδη  ταύτα  λόγια  εβόμβουν  ως  ήχος
προσβάλλων τα ώτα πυρέσσοντος εις τας ακοάς της Αγάπης. Ησθάνετο
το «πονηρόν και ακάθαρτον πνεύμα» ασπαίρον και φρυάττον εντός
της. Επεθύμη να διαμαρτυρηθεί και δεν ηδύνατο. Άλλοτε μεν επεθύμει
να ασπασθεί την χείρα του γηραιού μοναχού, άλλοτε δε της ήρχετο να
τον αρπάση εκ του γενείου και να τον αποβάλλη εκ του κελίου της (…)

Ο ιερεύς εν τούτοις εξηκολούθησεν την ανάγνωσιν των εξορκισμών.
«Και ποίησον αυτήν αποτάξασθαι τον Σατανά και πάσι τοις αγγέλοις
αυτού και πάση τη λατρεία αυτού και πάσι τοις έργοις αυτού… και μη
υποκρυβήτω  εν  τη  καρδία  αυτής  δαιμόνιον  σκοτεινόν  μηδέ
κυριευσάτω αυτής…»

Η  Αγάπη  διερράγη  εις  κλαυθμούς.  Ήρχισε  να  χύνη  σφοδρούς
καταρράκτας  δακρύων.  Ο  ιερεύς  την  ώκτειρε  και  έπαυσε  την
ανάγνωσιν των εξορκισμών.

- Εξακολούθει,  πάτερ μου, είπεν η Αγάπη, απομάσσουσα τα δάκρυά
της.

Ο Αμμούν επανέλαβεν: «Εξορκίζω σε κατά του Θεού του καταλιπείν
εύκαιρον  τω  Κυρίω  το  πλάσμα  τούτο…  πνεύμα  σκότους,  πνεύμα



οργής και φθόνου και φόνου, πνεύμα επιθυμίας, πνεύμα αντιλογίας,
εξελθέτω εκ της δούλης ταύτης…»

Τη  αυτή  στιγμή  εκρούσθη  δειλώς  και  μετά  δισταγμού  η  θυρίς  του
κελλίου.

(Αλέξανδρος Παπαδιαμάντης, από τους Εμπόρους των Εθνών)



Πως ο Ιησούς έσωσε τη μιχαλίδα από
το λιθοβολισμό

Lucas Cranach, ο Πρεσβύτερος: Ο Χριστός και η μοιχαλίδα

Ο άνδρας της μιχαλιδας ήταν ο γνωστός Εβραιοϊσδραηλινός θεατρικός
επιχειρηματίας  Μιχα(ι)λίδης  ο  οποίος  όταν  την  έπιασε  καβάλα
τρελάθηκε  και  κυριολεκτικά  εκτός  εαυτού  άρχισε  να  της  φωνάζει:
”τώρα  τι  θέλεις,  να  σ΄  αρχίσω  στις  κλωτσιές  ή  στις  βρυσιές;”  -Στις
βρισιές απάντησε εκείνη έντρομη.

Τότε αυτός ξεκολλάει μια πέτρινη βρύση (λίθινη κρήνη) από την αυλή
και την πλακώνει στις βρυσιές από το κεφάλι και τα πλευρά και την
κάνει  μαύρη  η  δε  γυνή  δια  να  σωθεί  πηδάει  από  το  παράθυρο
τυλιγμένη με ένα σεντόνι και παίρνει τους δρόμους. Ο Μιχαλίδης την
παίρνει στο κατόπι με την βρύση στον ώμο και πέφτουν πάνω σε μια
σύναξη που δίδασκε ο κύριος ο οποίος είπε “άφετε την κυρία να έλθει



προς  με”,  και  “δεν  έκανε  τίποτα η  γυναίκα”  και  τέτοια,  για  να τη
σώσει.

Με τη φασαρία πλακώσανε και οι Ρωμαίοι, οι Φαρισαίοι, οι Ιουδαίοι,
οι Φιλισταίοι, οι Χετταίοι, οι Ναζωραίοι και οι Εβραίοι από το παζάρι
γιατί ήτανε ημέρα Σάββατο, και κάθε καρυδιάς καρύδι.

-Θα την σκίσω σα σαρδέλα, επέμενε ο κερατάς και σηκώνει την πέτρινη
κρήνη να της την φέρει στο κεφάλι.

Τότε  ο  κύριος  είπε  απευθυνόμενος  στον  κερατά  το  γνωστό
υπονοούμενο:  ”ο  αναμάρτητος  πρώτος  τον  λίθο  βαλέτω-  θου  κύριε
φυλακή τω στοματί μου” εννοώντας ότι τα ξέρω και τα… ”δικά σου”
και  μην  ανοίξω  το  στόμα  μου  και  βουίξει  όλη  η  Ρωμαϊκή
αυτοκρατορία.  Ο  Μιχαλίδης  τόπιασε  το  υπονοούμενο  και  κώλωσε
αλλά εν τω μεταξύ επελήφθη του περιστατικού ένας Ρωμαίος μπάτσος
(μετέπειτα  υπουργός  Δημοσίας  Τάξεως  του  ΠΑΣΟΚ-μετά  τον
Πατακοθεμελή) ρωτώντας τον σύζυγο:

-Υπάρχουν μάρτυρες ότι απαυτονώτανε;

Πετάγεται  ένα  χαφιεδόνι  ζήτουλας  που  έπαιζε  ακορντεόν  στη
διασταύρωση και ο Κύριος με τα κηρύγματά του του χάλαγε το πόστο
και λέει:

-”Εγώ την είδα με τα μάτια μου με Αυτόν, μάλιστα απ΄ το πολύ το
απαύτωμα γίνανε ολοκαύτωμα”.

Αγανακτισμένος ο κύριος του λέει:

-Φτου σου, και του ρίχνει και μια χούφτα στάχτη στα μάτια.

Ο ρουφιάνος που είχε να πλυθεί απ΄ όταν η μάνα του έκανε μπάνιο
έγκυος και  από τις  τσίμπλες  δεν  έβλεπε,  με  τη ροχάλα ανοίξανε τα
μάτια του και ξαναβρήκε το φως του. Τότε κατάλαβε το λάθος του και
μετανοημένος άρχισε αλλάζει την πρώτη του κατάθεση λέγοντας ότι:
“πρώτα δεν έβλεπα ενώ τώρα που έγινε θαύμα βλέπω και μπορώ να
σας διαβεβαιώσω ότι: ήταν άλλοι”!

Ο μπάτσος τότε λέει στο πλήθος: “άντε μπράβο… σπίτια σας όσοι δεν
έχετε  δουλειά”  (ως  γνωστόν  τότε  λόγω  παγκοσμιοποίησης  της
Ρωμαϊκής  αυτοκρατορίας  οργίαζε  η  ανεργία).  Λέει  στον  Μιχαλίδη
δείχνοντας του με ένα νεύμα τη μιχαλιδα: ”πάρτη και… κοπάνατη”.

Ο Μιχαλιδης, άλλο που δεν ήθελε ν΄ ακούσει αρχίζει να τη κοπανάει
ξαναπλακώνοντας  τη  στις  βρυσιές  (λιθοβολισμός  μετά  κρήνης).  Ο
κύριος μπαίνει στη μέση για να την ξανασώσει,  ο μπάτσος τρελαίνεται



τους αρχίζει όλους στις χριστοπαναγίες απορώντας με τι μαλάκες έχει
μπλέξει σαββατιάτικα και στο τέλος γυρίζει στον κύριο με το περίφημο
Ρωμαϊκό διφορούμενο χωροφυλακίστικο ύφος και του λέει: ”εσένα  μη
σε ξαναδώ να τη γυροφέρνεις γιατί….τη γάμησες(;)”!

(Πηγή: Το απόκρυφο ευαγγέλιο του θείου Ισίδωρου)



Τι συνέβη στα Γεράσηνα
Όταν ο Κύριος και οι μαθητές του έφτασαν στη χώρα των Γερασηνών
μετά  από  ένα  ταξίδι  που  παραλίγο  να  πνιγούνε  από  τη
θαλασσοταραχή συνάντησαν ένα Γερασηνό  που ήτανε  εκτός  εαυτού
και χτυπιότανε διαρρηγνύοντας τα ιμάτια του και τον ρώτησε γιατί
τραβάει  κρίσεις  και  ο  Γερασηνός  του  είπε  ότι  κάποιος  μαλάκας
αμόλησε 2 χιλιάδες γουρούνια μες το χτήμα του να βοσκήσουνε και
του το κάνανε κουρούμπελο και όταν πήγε στον Ρωμαίο αγροφύλακα
να το καταγγείλει αυτός τον έγραψε στ΄ αρχιδια του και τουπε «θα σε
τυλίξω σε μια κόλα χαρτί» και γιαυτό έχει μπει ο διάολος μέσα του.

Με  τη  φασαρία  πλακώσανε  όλοι  οι  Γερασηνιώτες  κι  οι
Γερασηνιώτισσες και λέγανε στο Κύριο ότι «αυτός είναι για δέσιμο και
ποιος είσαι εσύ και ανακατεύεσαι;» Και λέγει ο Κύριος «ξέρεις ποιος
είμαι  εγώ ρε;» -Δε πα νάσαι και ο ιός του θεού του λένε και τότε ο
κύριος τους λέει πάρτε τα γουρούνια από το χωράφι του ανθρώπου για
να μη σας πάρει ο διάολος. Μόλις το ακούει αυτό ο διάολος μέσα από
το Γερασηνιώτη αρχίζει να παρακαλάει τον κύριο να τον λυπηθεί και
ότι προτιμούσε να πάει να φουντάρει από το γκρεμό και καλύτερα να
πάρει  τους  χοίρους  παρά  να  μπλέξει  με  τους  Γερασηνιώτες.

Τότε πετάγεται ένας ηλικιωμένος και του λέει «καλύτερα να πάρεις τις
χήρες  που  είναι  και  πιο  πολλές»  -όποτε  παρεξηγιέται  η  χήρα  του
άγνωστου στρατιώτη και χιμάει στο χήρο, αλλά πετάγεται ο διάολος
και του λέει -Δεν εννοούσα εσένα ρε ζώον, τα άλλα ζώα εννοούσα.

Επάνω  στην  αναμπουμπούλα  και  επειδη  τα  κακά  πνεύματα  ήταν
οξυμμένα ο Κύριος αναγκάστηκε να συμμαχήσει με το διάολο και του
λέει  -Πάρτα  και…τον  πούλο.  Αλλ΄  (αντ΄  άλλων)  που  δεν  ήθελε  να
ακούσει  ο  διάολος  παίρνει  τα  γουρούνια  και  την  κοπανάει,  τον
στρώνουνε  στο  κυνήγι  οι  Γερασηνιώτες  να  του  πάρουνε  πίσω  τα
χοιρινά και μόλις αυτός βλέπει ότι δεν μπορεί να ξεφύγει θυμάται τα
σοφά  λόγια  του  Κύριου  «…..και  το  πούλο»,  δηλαδη  ότι  μπορεί  να
πετάξει και απογειώνεται μαζί με τα γουρούνια από το γκρεμό!

Τότε όλοι κατάλαβαν το λάθος τους και ότι είναι ο ιός του θεού, αλλά
μετά που πέρασε από εκείνα τα μέρη ο άλλος ιός του θεού ο Μωάμεθ
και έμαθε το περιστατικό τους είπε να μην ξαναφάνε χοιρινό γιατί θα
τους πάρει ο διάολος και… θα τους σηκώσει!

(Πηγή:  Το απόκρυφο Ευαγγέλιο του θείου Ισίδωρου)



Salvador Dali, Οι πειρασμοί του Αγίου Αντωνίου

ΤΕΛΟΣ


	Ο αββάς Αμμούν εξορκίζει το δαιμόνιον του έρωτος, το κατοικούν εντός της αδελφής Αγάπης
	Πως ο Ιησούς έσωσε τη μιχαλίδα από το λιθοβολισμό

