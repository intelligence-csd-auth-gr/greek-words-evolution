













































Φρίντα & ΒΙΚΤΩΡΙΑ


ΦΡΙΝΤΑ & ΒΙΚΤΩΡΙΑ 
Η κρίση 

 

  

 
Φώφη Walter-Κυρλίδου & Βάσω Αποστολοπούλου-Αναστασίου 

Ιστορίες με δύο όψεις 

                            



Φώφη Walter-Κυρλίδου 

 

1 
 

 
  



Βάσω Αποστολοπούλου-Αναστασίου 

 

2 
 

 

ΦΡΙΝΤΑ  και  ΒΙΚΤΩΡΙΑ 
 

(αδελφότητα γυναικών) 
 
 
 

 
      Η κρίση       

 
 
 
 

Από την 
 

 Φώφη Walter-Κυρλίδου 
 

και την  
 

Βάσω Αποστολοπούλου-Αναστασίου 
 
 
 
 
 
 

Αφιερωμένο εξαιρετικά 
 
 

Στην Γυναικεία Φιλία! 
  



Φώφη Walter-Κυρλίδου 

 

3 
 

 
  



Βάσω Αποστολοπούλου-Αναστασίου 

 

4 
 

 
 

Μια μικρή εισαγωγή από τις συγγραφείς 
 

(έτσι, για να ξέρετε τι σας περιμένει!) 
 
 

Φιλία! Μεγάλη λέξη, απέραντη σαν το σύμπαν! Με 
πολλές αποχρώσεις και παραλλαγές - τόσες ίσως όσες και 
οι άνθρωποι πάνω στη γη. Φιλίες παιδικές, φιλίες 
συναδελφικές, φιλίες αδελφικές που αντέχουν στον χρόνο 
και τα δύσκολα της ζωής.  

Οι άντρες έχουν μια δική τους άποψη για τη φιλία. 
Έχουν αντροπαρέες, δένονται σχετικά εύκολα με στενές 
σχέσης φιλίας - αλλά οι δεσμοί αυτοί μπορεί να σπάσουν με 
εξ ίσου σχετική ευκολία.  

Οι γυναίκες από την άλλη δύσκολα στεριώνουν 
ισχυρούς φιλικούς δεσμούς – αλλά, άπαξ και δέσουν τη 
φιλία τους, είναι έως αδύνατο να μπει κάποιος ή κάτι 
ανάμεσά τους και να την διαρρήξει.  

Μια τέτοια φιλία αδελφική ανάμεσα σε δυο γυναίκες 
(που αντιστάθηκε σθεναρά στην προσπάθεια της Μοίρας 
να την καταλύσει) είναι και η ιστορία που θα σας 
διηγηθούμε. Η Φρίντα κι η Βικτώρια - η Βικτώρια και η 
Φρίντα. Αχώριστες, αυτοκόλλητες, μοναδικές! Απολαύστε 
τις! 

 
 

 
Με πολλή αγάπη και χιούμορ 

 
Βάσω (Βικτώρια)  -  Φώφη (Φρίντα) 

 
  



Φώφη Walter-Κυρλίδου 

 

5 
 

  



Βάσω Αποστολοπούλου-Αναστασίου 

 

6 
 

ΒΙΚΤΩΡΙΑ 
 
Η Βικτώρια έριξε μια ματιά στο ρολόι της. Κόντευε δύο τα 
ξημερώματα κι ακόμα να χτυπήσει το τηλέφωνο. Η 
ανησυχία της άρχισε να γίνεται πανικός. Μήπως είχε πάθει 
κάτι; Η Φρίντα ήταν πάντα εντάξει στα ραντεβού της, 
προσωπικά ή τηλεφωνικά. Κι αφού της είχε πει πως θα την 
πάρει το αργότερο μέχρι τα μεσάνυχτα, γιατί αυτή η σιωπή; 
Βλαστήμησε σιγανά την ώρα και τη στιγμή που δεν 
προσπάθησε πιο πολύ να την αποτρέψει από αυτήν την 
τρέλα – κι αμέσως σαν να της φάνηκε πως είδε  την Γαλλίδα 
γκουβερνάντα της να την κοιτάζει  επιτιμητικά γι’ αυτή της 
την απρέπεια. 

«Δεν μας παρατάς κι εσύ;» είπε νοερά στην μαμζέλ 
Συλβί. «Μου φτάνει η σύγχυσή μου για τις τρέλες της 
φιλενάδας μου - γιατί αν δεν είναι τρέλα ένα ραντεβού στα 
τυφλά, τότε τι είναι; Πού πας κυρά μου να συναντηθείς μ’ 
έναν άγνωστο; Και μάλιστα με τόσο ενθουσιασμό; Ωραίος 
λέει, μελαχρινός κι αρρενωπός! Κουραφέξαλα! Γνωριμία 
του διαδίκτυου, χαρήκαμε! Ό,τι θέλει σου πλασάρει κι 
όποια φωτογραφία θέλει σου μοστράρει! Αλλά και πότε μ’ 
άκουσες για να μ’ ακούσεις και τώρα. Και δεν παίρνεις και 
τηλέφωνο πανάθεμά σε...»  

Έκλεισε φουρκισμένη το πιάνο, ο Σοπέν δεν ήταν 
και η καλύτερη συντροφιά απόψε - άσε που θα την 
ξόμπλιαζαν οι κουτσομπόληδες οι από κάτω (πάλι αϋπνίες 
έχει η γεροντοκόρη - με τι άτομα είχε μπλέξει, Χριστέ μου... 
αυτή, κόρη μιας από τις καλύτερες οικογένειες των 
Αθηνών!) κι απόμεινε στη μισοσκότεινη σιγαλιά  του 
σαλονιού της να κοιτάζει την τηλεφωνική συσκευή που 
παρέμενε βουβή. 
 
 

 



Φώφη Walter-Κυρλίδου 

 

7 
 

ΦΡΙΝΤΑ 
 
Τα φώτα των αυτοκινήτων έριχναν σερπαντίνες στους 
σκοτεινούς δρόμους. Η Φρίντα κατέβασε το καθρεφτάκι 
από το παρμπρίζ και κοίταξε αν είχαν μουτζουρωθεί τα 
μελιά της μάτια. Μετά από τόσα φιλοχουφτώματα μπορεί 
το χιλιοπροσεγμένο μακιγιάζ της να είχε εντελώς 
στραπατσαριστεί. Ευτυχώς όλα ήταν εντάξει, τα μάτια 
έλαμπαν κατευχαριστημένα και τα χείλη, αν και χωρίς 
κραγιόν πια, κόντευαν να γίνουν σαν αυτά των ηθοποιών 
που όλο και τα παραγέμιζαν με κάτι σιλικόνες. 

Ο άντρας δίπλα της φρενάρισε απότομα και έριξε 
μια βρισιά μέσα από τα δόντια του. Της έπιασε το γόνατο 
με την μεγάλη παλάμη του και την ρώτησε με την βαθιά 
φωνή του αν ήταν εντάξει. «Μεθυσμένοι είναι μανάρα μου 
οι πιο πολλοί τέτοια ώρα...τι περιμένει κανείς…». Η Φρίντα 
γέλασε κοκέτικα και του χάιδεψε το χέρι δίνοντάς του το 
δικαίωμα να το αφήσει να χουχουλιάζει το γυμνό της 
γόνατο. 

«Μην ανησυχείς, Μπάμπη μου, μια χαρά είμαι!» 
Ε ρε Βικτώρια να με έβλεπες από μια μεριά...ε ρε 

κατακαημένη Αράχοβα, να βράσω τα Γαλλικά και το πιάνο 
σου, τα σόγια και την καθωσπρεποσύνη σου... Τέτοια 
ραντεβού θέλει η κάθε γυναίκα μαρή και σιγά μην μας 
πιάσουν οι φόβοι για καινούργιες γνωριμίες τώρα που 
παραωριμάσαμε όπως λέει κι η παραδουλεύτρα, η κυρα 
Τούλα! 

«Άιντε Φρίντα μου... παραωρίμασες, βγες και 
γλέντα, τα νιάτα μια φορά τα έχουμε κοκόνα μου...» 

Πικρόχολη ώρες ώρες αλλά και ρεαλίστρια η κυρα 
Τούλα - ωστόσο η Φρίντα ήξερε ότι την αγαπούσε και την 
νοιαζόταν. Στο κάτω κάτω όλες οι γυναίκες αντίπαλες των 
άλλων είναι, ακόμη και μερικές μάνες με τις ίδιες τις 
θυγατέρες τους - η κατάρα των θηλυκών. 



Βάσω Αποστολοπούλου-Αναστασίου 

 

8 
 

ΒΙΚΤΩΡΙΑ 
 

Το κουδούνισμα του τηλεφώνου την έκανε ν’ αναπηδήσει. 
Χρειάστηκε μερικά δευτερόλεπτα για να καταλάβει πού 
βρισκόταν - την είχε πάρει ο ύπνος στον καναπέ. Άρπαξε το 
ακουστικό με λαχτάρα. 
 «Φρίντα;» 
 «Έλα μαρή, εγώ είμαι. Σε ξύπνησα;» 
 «Στις 6 τα ξημερώματα; Εσύ τι λες, να ετοιμάζομαι 
για τον όρθρο; Πού είσαι θεότρελη όλη νύχτα;» 
 «Ααααχ... και τι νύχτα...» ακούστηκε βαθύς ο 
αναστεναγμός από την άλλη άκρη της γραμμής. 
 Η Βικτώρια κοίταξε το ακουστικό και κούνησε το 
κεφάλι της με μια έκφραση έντονης αποδοκιμασίας. 
 «Μη μου πεις ότι την πέρασες μ’ αυτόν! Τον-πώς-
τον-λένε μελαχρινό γόη του facebook!» 
 «Ακριβώς!» χαχάνισε η άλλη. «Τον λένε Μπάμπη κι 
είναι θεός!  Ένας θεός που με πήγε στον παράδεισο!» 
 «Στην κόλαση θα πας μ’ αυτά που κάνεις! Το ‘χεις 
χάσει τελείως; Ούτε πούθε κρατάει η σκούφια του ξέρεις, 
ούτε τι κάνει στη ζωή του... έλεος δηλαδή...» 
 «Ποσώς με νοιάζει πούθε κρατάει η σκούφια του» 
την διέκοψε η Φρίντα. «Όσο για το τι κάνει, εργολάβος 
είναι, οικοδομές και τα τοιαύτα!» 
 «Οικοδόμος;;;» έφριξε η Βικτώρια. «Oh mon Dieu, 
από το κακό στο χειρότερο πας ξεμυαλισμένη... Την άλλη 
φορά τουλάχιστον ήταν δικηγόρος, πιο αξιοπρεπές και...» 
 «Να την βράσω την αξιοπρέπεια», την διέκοψε 
ξανά, «μπροστά στον Μπάμπη μου! Λοιπόν φιλενάδα, βάλε 
καφέ, εκείνο το γαλλικό νεροζούμι που πίνεις, πάω να 
φτιάξω κι εγώ έναν διπλό εσπρέσο και σε παίρνω πάλι για 
να στα πω με κάθε λεπτομέρεια, ΟΚ;»  
 Και βρόντηξε το ακουστικό στη συσκευή. 

 



Φώφη Walter-Κυρλίδου 

 

9 
 

ΦΡΙΝΤΑ 
 

Σε τρία λεπτά το τηλέφωνο της Βικτώριας ξανακουδούνισε 
ανυπόμονα, επιτακτικά, την ώρα που γέμιζε το φλιτζάνι της 
καφέ φίλτρου με γεύση βανίλια. Πνίγοντας ένα βαθύ 
χασμουρητό πήγε μέχρι τ0 σαλόνι σούρνοντας τις 
παντόφλες της και σήκωσε το ακουστικό μασουλώντας ένα 
κρουασάν με σοκολάτα  

«Έλα τώρα, χαμογέλασε φιλεναδίνο και δείξε 
τουλάχιστον ότι χάρηκες για το κελεπούρι που έβγαλα. Ο 
Μπάμπης είναι το κάτι άλλο και θέλω το συντομότερο να 
τον γνωρίσεις. Ε, όλο και κάποιον γνωστό θα έχει για να 
γίνουμε τέσσερις. Μπας και σου φύγουν και αυτά τα 
σπυράκια που βγάζεις κάθε τόσο και που τάχα μου είναι της 
νεότητος! Της κλεισούρας είναι και της μπακουριάς 
Βικτωρία μου... 

»Πάρε άλλο ένα κρουασάν, είναι τα αγαπημένα σου, 
εγώ και που τα βλέπω παχαίνω... Αχ Βικτωρίτσα μου... 
θυμάσαι που μικρές μας φώναζαν οι δυο τσίχλες; Ε ρε και 
να ‘χα τώρα εκείνη την μεσούλα... Αλλά τι να γίνει, ο καθείς 
χρησιμοποιεί τα όπλα που έχει διαθέσιμα. Εγώ έχω ωραία 
βυζιά - σιγά καλέ, μη μου πνίγεις... βυζιά, στήθος, το ίδιο 
κάνει - κι εσύ όμορφα μάτια και μαλλιά. Και πού 
να  φτιαχνόσουνα και λίγο... Σου έχω πει χίλιες φορές, το 
κυριλε-διανοούμενο στυλ δεν είναι τραβηχτικό.  

»Οχτώ χρόνια που σου την έκανε ο Φραγκίσκος, 
παναθεμά τον, μέχρι ποτέ θα αναμένεις τον επόμενο 
πρίγκηπα εξ ουρανών; Εγώ, είδες, μου την έκανε ο Σάκης, 
που να τον δω ζητιάνο τον αχαΐρευτο, του τα πήρα κι εγώ 
χοντρά κι από τότε μετράω κατακτήσεις! Όχι θα κλαίω 
αιώνια...Α ρε Βικτώρια...η ζωή είναι τώρα - και ζωή χωρίς 
σορόπια είναι άνοστη! Μωρέ σήμερα κιόλας θα πω στον 
Μπάμπη να κανονίσει να βγούμε παρέα. Μόνη δεν σε 
ξαναφήνω όσο και να...»                                           



Βάσω Αποστολοπούλου-Αναστασίου 

 

10 
 

ΒΙΚΤΩΡΙΑ 
 

«Θα σταματήσεις επιτέλους να μιλήσει και κανας άλλος;» 
την διέκοψε εκνευρισμένη η Βικτώρια. «Τι λογοδιάρροια 
είναι αυτή, έλεος...Ήθελα να ‘ξερα τι σε πότισε ο λεγάμενος 
κι είχες τέτοια ενέργεια πρωινιάτικα...» 
 «Θες να μάθεις; Λοιπόν, στην αρχή...» 
 «Όχι να χαρείς, δεν θέλω, ακόμα δεν έχει ανοίξει το 
μάτι μου καλά καλά. Μην κοιτάς εσύ που δεν τα ‘κλεισες 
όλη νύχτα! Κι έπειτα ξέρω ακριβώς τι θα μου πεις. Κάθε 
φορά το ίδιο είναι – απίστευτος, μοναδικός, ο τέλειος 
εραστής... και πριν λαλήσει ο πετεινός τον έχεις βαρεθεί. L’ 
histoire de ma vie… ή μάλλον της δικής σου ζωής... 
 »Κι εκείνον τον Φραγκίσκο πού τον θυμήθηκες; Εδώ 
κοντεύω να τον ξεχάσω εγώ που είμαι και το θύμα της 
υπόθεσης. Καλό κουμάσι κι αυτός... ο gallant, ο υπεράνω, ο 
μέγας καθηγητής... που μ’ έβαλε καλά καλά να πουλήσω τα 
κοσμήματα της μαμάς που τα είχε από την προ-προ γιαγιά 
της, την κόρη του σταβλίτη του βασιλέως, για να πάρει 
μετοχές... και που την κοπάνησε μετά με την Λίτσα την 
κομμώτρια... Τι decadence Χριστέ μου... Πιο πολύ με 
πείραξε αυτό παρά που μου έφαγε τα λεφτά... 
 »Όσο για το διπλό ραντεβού, να το βγάλεις απ’ το 
μυαλό σου! Να βγω εγώ με οικοδόμο! Να πω τι; Θα ξέρει 
αυτός από κλασσική μουσική, από τέχνη, από θέατρο 
ποιότητας; Α πα πα...ούτε που να το σκέφτεσαι... Κι εσύ 
καλά θα κάνεις να προσγειωθείς και να δεις την 
πραγματικότητα – δεν σου ταιριάζει ο μπετατζής σου... Εσύ 
είσαι μια κυρία, μια γνωστή μαντάμ του καλού κόσμου, με 
τα λεφτά σου, το κοινωνικό σου status, τον αέρα σου. Τι 
δουλειά έχεις με έναν Μπάμπη, μου λες;  
 »Και για τα σπυράκια μου φταίει η μόλυνση της 
ατμόσφαιρας... γλωσσού, ε γλωσσού...» 

 



Φώφη Walter-Κυρλίδου 

 

11 
 

ΦΡΙΝΤΑ 
 
Μαζεύτηκε η Φρίντα μετά από το ξέσπασμα της φιλενάδας 
της. Ποιας φιλενάδας δηλαδή, της αδελφής της καλύτερα - 
γιατί αυτές οι δυο είχαν ιστορία που ξεκινούσε από το 
νηπιαγωγείο της Μητροπούλου, συνέχιζε στο ιδιωτικό 
μικρομεσαίο δημοτικό του Χατζή και δρασκέλιζε το 
δημόσιο Γυμνάσιο και Λύκειο και μετά την Φιλοσοφική 
Αθηνών. Κόντευαν τα πενήντα κι ακόμα πορεύονταν χέρι 
με χέρι. Η μία στήριζε πάντα την άλλη, η Βικτώρια και η 
Παρασκευούλα - το «Φρίντα» έλαμψε μετά την συζυγική 
προδοσία του Σάκη και την αναγέννησή της. Και φυσικά 
ανάδοχος ήταν και πάλι η Βικτώρια που, λόγω ποικίλης 
ξενομάθειας, βρήκε το κατάλληλο όνομα για μια Βούλα που 
ως Φοίνικας ξαναγεννιόταν από τις αστικές στάχτες της. 

Της τα είχε παραχώσει. Έβαλε το πιο γλυκό της 
χαμόγελο (ήταν σίγουρη ότι το καταλάβαινε η κολλητή της 
ακόμα και μέσα από το τηλέφωνο) και με μελιστάλακτη 
φωνή άρχισε τις ναζιάρικες συγνώμες της – σ’ αυτά ήταν 
μάνα! Λίγο η γιαγιά της η Σμυρνιά, λίγο η εκ γενετής 
καπατσοσύνη της, η Φρίντα είχε γίνει άσσος στο να 
ξεπερνάει τις λακκούβες  που πολλές φορές έσκαβε η ίδια. 

«Μα  τι λες βρε γλυκουλίνο μου... σιγά μη σου 
γνωρίσουμε κανέναν σκαφτιά... Λες και δεν σε ξέρω μάτια 
μου, εσύ μωρέ πρώτα ερωτεύεσαι το μυαλό του άντρα και 
μετά όλα τα άλλα! Ο Μπάμπης έχει πολλές γνωριμίες, είμαι 
σίγουρη ότι θα βγάλει συναγρίδα αν του μιλήσω εγώ. Κάν’ 
το για μένα φιλενάδα... να βγούμε επιτέλους οι δυο μας 
ζευγαρωμένες όπως παλιά. Αφού έσπασε ο πάγος με τον 
Μπάμπη, τα ιδιαίτερα εμείς τα βρίσκουμε, μη χολοσκάς, χε 
χε. Το θέμα είναι να βγεις κι εσύ επιτέλους και να 
διασκεδάσεις μωρό μου!» 
  
 



Βάσω Αποστολοπούλου-Αναστασίου 

 

12 
 

ΒΙΚΤΩΡΙΑ 
 

Η Βικτώρια έμεινε για λίγο σιωπηλή. Εδώ που τα λέμε σαν 
να είχε δίκιο η τρελοκαμπέρω. Μετά τον Φραγκίσκο και μια 
περίοδο κατάθλιψης για την προδοσία του (που την 
ξεπέρασε ωστόσο σχετικά γρήγορα με την βοήθεια της 
Φρίντας και του Xanax) δεν είχε ξανακάνει σχέση – και 
κόντευε τα πενήντα. Επέμενε πεισματικά να θεωρεί ότι έχει 
κλείσει το κεφάλαιο «σχέση» κι ότι θα ασχολούνταν 
αποκλειστικά με τη δουλειά της στο Πανεπιστήμιο, το 
πιάνο και τα βιβλία της. Αλλά οχτώ χρόνια ήταν αυτά... 
πολλά, όσο να πεις...κι είχαν αρχίσει να την βαραίνουν. Η 
γυναίκα μέσα της επαναστατούσε και διεκδικούσε το 
δικαίωμά της στη ζωή. Στο κάτω κάτω της γραφής δεν θα 
υπέγραφε και συμβόλαιο! Αν δεν της άρεσε η «συναγρίδα», 
το καπελάκι της και δρόμο!  

Έριξε μια ματιά στην αντανάκλαση του προσώπου 
της στο κρύσταλλο της μπαλκονόπορτας. Και σ΄ αυτό είχε 
δίκιο η κολλητή της. Είχε παραμελήσει εντελώς τον εαυτό 
της τελευταία. Τα μαλλιά μαζεμένα κότσο και τα γυαλιά 
μόνιμο αξεσουάρ (ποιος βαριέται τώρα να βάζει φακούς 
επαφής...) πάνω σ’ ένα πρόσωπο κουρασμένο, με θαμπή 
επιδερμίδα και άτονα χαρακτηριστικά. Αναστέναξε.  

«Τι έγινε μαρή;» ακούστηκε ανυπόμονη η Φρίντα 
από την άλλη άκρη της γραμμής. «Τόσο εξωγήινα είναι 
αυτά που σου είπα κι απόμεινες ξερή; Μίλα καλέ!»  

Θα το μετανιώσεις, άκουσε την μαμζέλ Συλβί να της 
λέει μέσα από την ομίχλη του χρόνου. Παράτα μας κι εσύ, 
της αντιγύρισε. Σε δυο χρόνια κλείνω τα πενήντα, τα 
πενήντα, ακούς;  

«Εντάξει», απάντησε γρήγορα πριν το μετανιώσει. 
«Να βγούμε – αλλά μετά από καμιά βδομάδα. Να προλάβω 
να κάνω ένα γενικό ρεκτιφιέ πρώτα. Και το κρίμα στο λαιμό 
σου αν είναι άνθρακες ο θησαυρός». 



Φώφη Walter-Κυρλίδου 

 

13 
 

ΦΡΙΝΤΑ 
 
Μια μέρα πριν το διπλό ραντεβού η Φρίντα μπήκε φουριόζα 
σε μια μπουτίκ εσωρούχων πολυτελείας. Αντί όμως να 
πάρει κανένα σεξουλιάρικο σουτιέν από εκείνα που 
ξετρέλαιναν τον Μπάμπη, πήρε ένα υπέροχο δαντελένιο 
κιλοτάκι στο νούμερο της Βικτώριας. Το συνειδητοποίησε 
όταν, μπαίνοντας στο ταξί, έδωσε την διεύθυνση της φίλης 
της κι όχι την δικιά της. Καλύτερα, χαμογέλασε μόνη της 
ενώ ο ταξιτζής την κάρφωνε από τον καθρέφτη του, ας δω 
τι κάνει αυτό το χαζό, μην γίνουμε και ρεζίλι αύριο και, αντί 
για γυναίκα, παρουσιάσουμε στον φίλο του Μπάμπη καμιά 
μυξοκακομοίρα. 

Φυσικά μόνο που δεν ξεσήκωσε την πολυκατοικία 
στο πόδι από την ευχάριστη έκπληξή της με αυτό που είδε. 
Η Βικτώρια είχε καταφέρει να βγει από το κουκούλι τής 
παραιτημένης μεσόκοπης και έλαμπε από σκέρτσο και, 
γιατί όχι, κι από ομορφιά! Σαν επιμελής μαθήτρια είχε 
ακολουθήσει τις συμβουλές του στυλίστ και της αισθητικού 
που η Φρίντα της είχε συστήσει (και πληρώσει κατά ένα 
μεγάλο ποσοστό). Και όταν μάλιστα έδειξε στην φίλη της 
και το τολμηρούτσικο φόρεμα στην ίδια απόχρωση με τα 
μάτια της που είχε αγοράσει για την επερχόμενη βραδιά, η 
Φρίντα ξεσάλωσε.  

«Μπράβο βρε Βικτώρια, αυτή είσαι φιλενάδα μου» 
χοροπηδούσε. «Ε ρε τι καρδιές θα καούν αύριο... άντρηδες 
φυλαχτείτε! Και προ παντός μην αρχίσεις τα δασκαλίστικα, 
φιλεναδίτσα! Βικτωράκι αγάπη μου, οι άντρες οι βαρβάτοι 
δυο τύπους γυναικών αποφεύγουν, τις διαβαστερές και τις 
κότες! Τις πρώτες γιατί τους κάνουν να νιώθουν 
κομπλεξικοί και τις δεύτερες γιατί, μετά τη κρίσιμη στιγμή, 
τους φέρνουν νύστα», συμπλήρωσε ανεμίζ0ντας σαν 
παντιέρα το κιλοτάκι-δώρο. 



Βάσω Αποστολοπούλου-Αναστασίου 

 

14 
 

ΒΙΚΤΩΡΙΑ 
 
«Τι είναι αυτό;» γούρλωσε τα μάτια η Βικτώρια. 

«Σεμεδάκι για την τηλεόραση!!! Τι λες να είναι 
μαρή; Κιλοτάκι, βρακάκι, εσώρουχο... πώς το λέτε εσείς οι 
κουλτουριάρηδες;» 

«Αυτό είναι εσώρουχο;;; Πιο πολύ για σεμεδάκι 
μοιάζει, με τόση δαντέλα πάνω του... Και πιστεύεις ότι θα 
φορέσω εγώ αυτό το πράγμα; Λες και δεν με ξέρεις-αλλάζω 
εγώ τα sloggi μου; Άνετα, βολικά, είναι τα...» 

«Επειδή σε ξέρω, γι’ αυτό και στο αγόρασα», την 
διέκοψε με μια νότα αγανάκτησης στη φωνή η φιλενάδα 
της. «Άκου sloggi! Αυτά τα φορά η θεία μου η Αμερσούλα, 
μη χειρότερα! Πού θα πας γλυκιά μου ραντεβού με τη 
βράκα; Και ο σούπερμαν να είναι ο χριστιανός, μόλις τη δει, 
χαιρετίσματα ο λεβέντης...» 

«Ποια να δει... ποιον λεβέντη... τι λες;» 
«Τον λεβέντη... το φιδάκι τον Διαμαντή... αλλά τι 

λέω η έρμη, εσύ έχεις να το δεις από τον καιρό του 
Βουλγαροκτόνου, πού να θυμάσαι τώρα...» 

«Να μου κάνεις τη χάρη», αρπάχτηκε η Βικτώρια 
μπαίνοντας επιτέλους στο νόημα. «Ραντεβού πάμε, να 
γνωριστούμε, να μιλήσουμε. Μέχρις εκεί! Οπότε δεν 
υπάρχει καμία περίπτωση να δει αν είναι βαμβακερό ή 
δαντελένιο το εσώρουχο! Σ΄ άκουσα, έκανα τα ρεκτιφιέ 
μου - αλήθεια, μου πάει αυτή η κουπ; - πήρα και το έξαλλο 
φόρεμα που επέμενε ο στυλίστ σου... ακόμα και τις γόβες 
τις 12ποντες αγόρασα και πάω σαν τον ξυλοπόδαρο...τι 
άλλο θέλεις πια;» 

«Να ζήσεις» την αγκάλιασε η φίλη της τρυφερά. 
«Να αφήσεις τον εαυτό σου ελεύθερο να χαρεί το 
απρόβλεπτο... Αυτό θέλω – να ζήσεις! Και πού ξέρεις» 
συμπλήρωσε πονηρά, «πώς μπορεί να εξελιχθεί η βραδιά! 
Γι’ αυτό και σου πήρα τη δαντέλα... κουτή... ε κουτή!» 



Φώφη Walter-Κυρλίδου 

 

15 
 

ΦΡΙΝΤΑ 
 

Είναι κάτι στιγμές στην ζωή μας που χαράζονται με 
αθάνατη λεπίδα στην ψυχή μας και με την πάροδο του 
χρόνου, αντί να σβήνουν, ομορφαίνουν και γίνονται πιο 
έντονες. 

 Τέτοια βραδιά θέλησε και το Φριντάκι για την 
κολλητή της. Ο Μπάμπης κι ο Αλέξανδρος την παρέλαβαν 
με την Μερσεντές, ντυμένη στην πένα, κι όταν πάρκαραν 
έξω από το σπίτι της Βικτώριας και η φίλη της αρμένισε 
προς το μέρος τους, ευάερη φρεγάτα, ένας αναστεναγμός 
ικανοποίησης ανάβλυσε βαθιά από τα μέσα της και βγήκε 
με μεγάλη ικανοποίηση. Η νύχτα ήταν δικιά τους και ήδη η 
μισή μάχη είχε κερδηθεί.  

Ο Αλέξανδρος, μετά το πρώτο γούρλωμα των 
ματιών, είχε λιώσει πάνω στην αύρα της φίλης της που, 
φυσικά, το έπαιζε «ολίγον» απόμακρη. Το ακριβό 
εστιατόριο και τα εδέσματά του και η απαλή μουσική του 
παραθαλάσσιου μπαρ, στο οποίο κατέληξαν, βοήθησαν στο 
να δεθούν τα ζευγάρια σε μια όμορφη, αν και ετερόκλητη, 
παρέα.  

Ο Αλέξανδρος ήταν λογιστής με δικό του μεγάλο  
γραφείο, φίλος και συνεργάτης του Μπάμπη, και μόλις πριν 
ένα χρόνο είχε χηρέψει. Αν και με αρχή φαλάκρας και με 
την σχεδόν κλασσική μεσόκοπη κοιλίτσα του, είχε ένα 
γλυκό χαμόγελο και μια βαθιά φωνή που συνέπαιρνε. 
Μπαμ, για την Φρίντα ο κύβος είχε ριφθεί. Οι όποιες 
επιφυλάξεις της είχαν πλέον ξεπεραστεί. Τα γαλλικά και το 
πιάνο της Βικτώριας θα αποδέχονταν (έστω με κάποια 
συγκατάβαση) το πτυχίο του οικονομολόγου. Κι όταν τον 
άκουσε να μιλάει για την αγάπη του στην κλασσική μουσική 
αγαλλίασε η ψυχή της! Κοίταξε με τρόπο την κολλητή της 
και την είδε να τον παρακολουθεί προσεκτικά. 
 



Βάσω Αποστολοπούλου-Αναστασίου 

 

16 
 

ΒΙΚΤΩΡΙΑ 
 

Να κι ένας άντρας, σκέφτηκε η Βικτώρια, που δεν 
ντρέπεται να παραδεχτεί ότι του αρέσει κάτι πιο 
εκλεπτυσμένο από τα καψουροτράγουδα των ημιυπόγειων 
τεκέδων... 

Τον κοίταξε με τρόπο. Δεν ήταν κακός - όταν   
γελούσε μάλιστα γινόταν έως γοητευτικός. Άφησε κατά 
μέρος την καθώς πρέπει ανατροφή της και βάλθηκε να τον 
παρατηρεί απροκάλυπτα. Ευτυχώς που εκείνος ήταν 
απορροφημένος με το να της περιγράφει κάποιο ταξίδι του 
στη Βιέννη και το πόσο υπέροχη ήταν η φιλαρμονική της 
και δεν παρατήρησε το ιεροεξεταστικό της βλέμμα. 
Πενηντάρης, ντυμένος με γούστο, καλοδιατηρημένος παρά 
την κάποια υποψία κοιλίτσας που ωστόσο έκρυβε επιμελώς 
το ακριβό του σακάκι, έδειχνε άνθρωπος που ήξερε τι ήθελε 
από τη ζωή του και είχε τον αέρα του ευκατάστατου και 
σίγουρου για τον εαυτό του επιχειρηματία.  

“Pas mal”, σαν να της φάνηκε πως άκουσε την 
μαμζέλ Συλβί να της ψιθυρίζει. Ξαφνιάστηκε, δεν περίμενε 
τέτοια παραδοχή από μέρους της - ή ήταν η δική της καλή 
διάθεση που έβαζε αυτά τα λόγια στο στόμα της αυστηρής 
της γκουβερνάντας; Χαμογέλασε αδιόρατα στο φάντασμα 
των παιδικών της χρόνων, ένα χαμόγελο που έπιασε το μάτι 
του Αλέξανδρου και της το αντιγύρισε. 

«Να ελπίζω ότι αυτό το γοητευτικό χαμόγελο έχει 
εμένα σαν αποδέκτη; Ή, τουλάχιστον, κάτι από τα όσα σου 
αφηγήθηκα για τις μελωδίες της Βιέννης;» 

«Εννοείται!», του απάντησε ψευδόμενη ασύστολα 
και με μια παιχνιδιάρικη, εύθυμη διάθεση. Το drambuie με 
πάγο είχε κάνει καλά τη δουλειά του κι η Βικτώρια ένιωθε 
ανάλαφρη, απαλλαγμένη από αναστολές και επιφυλάξεις. 
Μια αίσθηση που είχε χρόνια να γευτεί και που την έκανε 
να αισθάνεται σαν να αιωρούνταν. Του χαμογέλασε ξανά. 



Φώφη Walter-Κυρλίδου 

 

17 
 

ΦΡΙΝΤΑ 
 

«Αμάν πια, ούτε σαλιγγαρίνα να ‘σουνα, πιάσε χριστιανή 
μου μάνι μάνι το τηλέφωνο, πώς καλέ θα κουσκουσέψουμε 
για χτες... εσύ δηλαδή αγωνία δεν έχεις να δεις τι σκέφτεται 
ο Αλέξανδρος;» 

Η Φρίντα άναψε τσιγάρο, ο καφές διπλός για να 
τονώσει τα πρωινά αίματα και το αυτί βεντουζωτά 
κολλημένο στο ακουστικό. 

«Άσε μαρή το τι έκανα εγώ μετά με τον Μπάμπη... 
τα μάτια μου έβγαλα σαν γυναίκα που σέβεται την 
θηλυκότητά της, παράτα με, για σένα ο λόγος και μην 
στρίβεις την κουβέντα. Σου άρεσε ο νιος, φιλενάδα, ναι ή 
όχι; Αυτός πάντως ξετρελάθηκε, είδαμε και πάθαμε να του 
σκουπίζουμε τα σάλια, και τι όμορφη και καλλιεργημένη 
γυναίκα, και τι ποιοτικός άνθρωπος, αμάν πια, μας τα 
ζάλισε...κοντέψαμε να πάθουμε ζάχαρο από τα σιρόπια για 
σένα!» 

Οι φιλενάδες, ενωμένες με τον τηλεφωνικό λώρο, 
επεξεργάστηκαν την χτεσινή τους έξοδο με κάθε 
λεπτομέρεια. Ο Αλέξανδρος ήταν όντως αρεστός και από 
την Βικτωρία οπότε η Φρίντα ανέλαβε να κοινοποιήσει την 
πληροφορία για να συνεχιστεί ακάθεκτο το προξενιό. 
Καλοκαιράκι ήταν, μεγάλες οι μέρες, καυτά τα βράδια, ό,τι 
πρέπει για ραντεβουδάκια και σκερτσάκια. 

«Και κοίτα μην το παίζεις ξυλάγγουρο γιατί εκεί θα 
είμαι εγώ και θα σε ξεμπροστιάσω. Άντε, κανα δυο φορές 
να βγούμε όλοι παρέα ακόμη και μετά...ο καθείς 
αναλαμβάνει τις υποχρεώσεις του! Δεν λέω, θα βγαίνουμε 
και οι τέσσερις, αλλά κάνε εσύ την αρχή με το κοκό και θα 
δεις ότι μετά ανάγκη δεν θα έχεις καμιά άλλη συντροφιά. 
Άντε γεια σου και μου έδωσες χαρά μεγάλη φιλεναδάκι. 
Δώσε κι εσύ, και σύντομα, λίγη χαρά και στα σκέλια σου και 
να δεις για πότε θα ισιώσεις!» 



Βάσω Αποστολοπούλου-Αναστασίου 

 

18 
 

ΒΙΚΤΩΡΙΑ 
 

Η Βικτώρια απομάκρυνε το ακουστικό από το αυτί της και 
το κοίταξε με φρίκη. Τι ήταν αυτά που άκουγε, mon Dieu; 
Για ποια «χαρά στα σκέλια» και ποιο «κοκό» παρλάριζε η 
φιλενάδα της; Ακόμα δεν τον είδαμε και φτάσαμε στο «δια 
ταύτα»; Καθόλου δεν συμφωνούσε και της το ’πε. 

«Να μου κάνεις τη χάρη και να τ’ αφήσεις αυτά τα 
μυξοπάρθενα», επέμενε απτόητη η άλλη. «Στη βράση 
κολλάει το σίδερο και το παλικάρι είναι ό,τι καλύτερο σου 
έχει συμβεί τα τελευταία εκατό χρόνια! Βουρ λοιπόν κι 
απάνω του, μην το μετανιώσει και το χάσουμε!» 
 Έκλεισε το τηλέφωνο σκεφτική. Λες; Ο Αλέξανδρος 
ήταν πράγματι πολύ ενδιαφέρων τύπος και μια χαρά 
κύλησε η βραδιά και η κουβέντα μαζί του. Όταν μάλιστα ο 
πιανίστας άρχισε να παίζει εκείνο το βαλσάκι και της 
ζήτησε να χορέψουν, ένιωσε σαν μαθητριούλα στο πρώτο 
της ραντεβού. Την ίδια αμηχανία, την ίδια προσμονή, την 
ίδια έξαψη. Τότε; Τι ήταν αυτό που την συγκρατούσε από 
το να εκδηλώσει το «ζωηρό ενδιαφέρον» που επέμενε η 
κολλητή της; Σε έναν μεγάλο βαθμό ο χαρακτήρας της, η 
ανατροφή της, ο τρόπος που διαχειρίζονταν πάντα τα των 
σχέσεών της. Αλλά δεν ήταν μόνο αυτό... Τότε, τι; 
 «Ο Μπάμπης», της απάντησε μια φωνίτσα μέσα της 
- και φρίκαρε... Ο Μπάμπης; Τι ο Μπάμπης; Από πού κι ως 
πού; Τι την ένοιαζε αυτήν ο φίλος της κολλητής της... που 
δεν ήταν καν του γούστου της... 
 «Μην αυταπατάσαι», συνέχισε απτόητη η φωνίτσα. 
«Σου αρέσει, παραδέξου το.. τι σου αρέσει δηλαδή, έφαγες 
άγριο κόλλημα, που θα ‘λεγε κι η Φρίντα! Γι’ αυτό και δεν 
σου καίγεται καρφί για τον φίλο του! Να σε δω πώς θα το 
εξηγήσεις όλο αυτό στη φιλενάδα σου...» 
 Ένιωσε μια ναυτία, έτοιμη να λιποθυμήσει... 

 



Φώφη Walter-Κυρλίδου 

 

19 
 

ΦΡΙΝΤΑ 
 

«Άντε να βγάλει ο Αλέξανδρος τον λαγό, να ξεαγχωθώ 
Παναγία μου...» αναστέναξε με νάζι η Φρίντα 
ξεφυλλίζοντας το περιοδικό της haute couture και 
σταμπάροντας τις τελευταίες τάσεις της μόδας. 

Όλοι οι οιωνοί βέβαια ήταν θετικοί, τα δυο ζευγάρια 
είχαν ήδη βγει τέσσερις φορές. Εκτός από το πρώτο 
εστιατόριο είχαν πάει και σε μια όντως πετυχημένη 
κωμωδία στο θέατρο, είχαν αμοληθεί και  στην Πάρνηθα 
για Φύση και κοψιδοκατάνυξη και το θαλασσινό τους 
μπάνιο χτες δίπλα στο τσιπουράδικο του φίλου του 
Μπάμπη, στην Νέα Μάκρη, την είχε αφήσει νοκ άουτ... δεν 
θα έτρωγε τίποτε σήμερα. Μ’ αυτόν το ρυθμό θα έπρεπε να 
αλλάξει όλη την γκαρνταρόμπα της! Ναι μεν το σεξ είναι 
καλή γυμναστική, αλλά της έλειπε το κανονικό 
γυμναστήριο! 

Πού καιρός  όμως για γυμναστήρια! Το προξενικό 
καθήκον καλούσε, ο άγιος Έρωτας είχε θολώσει την 
ατμόσφαιρα κι αν η Βικτώρια δεν άφηνε επιτέλους τα 
μυξοπαρθενοπικά καμώματα για να μυρωθεί, θα της έβαζε 
πόστα. Όλα είχαν τα όριά τους. Άσε που, από τότε που ο 
Μπάμπης τους διηγήθηκε την περιπέτεια που είχε πριν δυο 
χρόνια τρέχοντας με τους ταύρους στην Παμπλόνα, η κυρα 
Βικτώρια του είχε γίνει στενός κορσές αποκαλώντας 
τον «Χέμινγουεϊ». «Τορέρο» από δω, «ολέ» από κει... όλο 
παρατσούκλια και νάζια η δικιά σου! 

Βρε μήπως είχε μπερδέψει τους άντρες, τρομάρα 
της, και κιαλάριζε τώρα τον δικό της; Γυναίκα είναι... με τα 
θηλυκά όλα να τα περιμένει κανείς! Τσάμπα τα όμορφα 
μάτια της... «Αν τα κοιτάζει ο Μπάμπης μου, θα του τα 
βγάλω τα δικά του...» σκέφτηκε φουρκισμένη – για να το 
μετανιώσει την επόμενη κιόλας στιγμή... Για την φίλη της 
επρόκειτο, την κολλητή της από το νηπιαγωγείο... έλεος! 



Βάσω Αποστολοπούλου-Αναστασίου 

 

20 
 

ΒΙΚΤΩΡΙΑ 
 

Στριφογύρναγε σαν κολασμένη προσπαθώντας να κλείσει 
για λίγο τα μάτια μπας και κοιμηθεί. Άδικος κόπος. Με το 
πρώτο φως παραιτήθηκε και σηκώθηκε να φτιάξει καφέ - 
βαρύ γλυκό διπλό, ο γαλλικός με τίποτε δεν θα την 
βοηθούσε... Αν και τίποτε δεν μπορούσε να την βοηθήσει 
πια, ήταν χαμένη. 

«Ένα χαμένο κορμί, αυτό είσαι», άκουσε να λέει η 
μαμζέλ Συλβί, ξεχνώντας εντελώς την γαλλική κουλτούρα 
της. Ζάρωσε στην πολυθρόνα όπως τότε, που ήταν παιδί, 
και την έπιανε να κάνει αταξίες. «Πού ακούστηκε μαρή να 
πας να ερωτευθείς τον γκόμενο της κολλητής σου;»  

Τρόμαξε ακόμα πιο πολύ - η μαμζέλ είχε αρχίσει να 
μιλάει σαν τη Φρίντα, ακόμα κι η φωνή της έμοιαζε... Λες; 
Να ήταν σημάδι; Ότι η φίλη της είχε καταλάβει πως άλλον 
της προξένευε και γι’ άλλον πετάριζε η καρδιά της; Και 
ποιον άλλον – τον δικό της; Τον... τον... τον Μπάμπη; 

«Ούτε τ’ όνομά του δεν τολμάς να πεις, μπας και το 
ξορκίσεις το τσουνάμι που ‘ρχεται για να σας πνίξει όλους», 
συνέχισε σκληρά η μαμζέλ. «Σύνελθε, Βικτώρια, πριν σε 
πάρουν χαμπάρι - αν δεν σ’ έχουν ήδη πάρει δηλαδή...» 

«Αποκλείεται!», απάντησε πεισματωμένα, « δεν έχω 
δείξει κανένα σημάδι, τίποτε που να...» 

«Μπα; Τι μας λες; Κι όλα αυτά τα “τορέρο” και τα 
“ολέ” που του τσαμπουνάς τάχα μου παιχνιδιάρικα; Η 
Φρίντα δεν είναι καμιά χαζή, το αντίθετο! Είναι έμπειρη 
στο παιχνίδι του φλερτ, πολύ περισσότερο από σένα που 
κάνεις την μια βλακεία πίσω από την άλλη, και μου δίνει 
την εντύπωση ότι με το ζόρι κρατιέται να μη στα χώσει!», 
κατέληξε απτόητη η συνείδηση μέσα της μιλώντας πάντα 
με τη φωνή και το στυλ της φίλης της.  

Της ήρθε σκοτοδίνη, τόσο σκληρό «κατηγορώ» πώς 
να το αντέξει. Παραπάτησε, σωριάστηκε στον καναπέ. 



Φώφη Walter-Κυρλίδου 

 

21 
 

ΦΡΙΝΤΑ 
 

«Λοιπόν αγορίνο μου; Ποιο νεγκλιζέ  σου αρέσει γλυκέ μου; 
Σου είπα, αφού μου κάνεις την χάρη να τρέχεις μαζί μου 
στα μαγαζιά, εγώ θα σε ανταμείψω κατάλληλα. Το μπλε της 
νύχτας η το φούξια; Θέλω κάτι διαφορετικό από τα μαύρα 
και τα κόκκινα που βάζει κάθε ταλαίπωρη απομίμηση 
πορνοστάρ!» 

«Πάρε το φούξια μωρό μου, το μπλε πιο πολύ στην 
Βικτώρια θα πήγαινε για να είναι ασορτί με τις ματάρες 
της». 

Μπαρδόν... τι... πώς... καλέ αυτό πάλι από πού μας 
ήρθε; Η Φρίντα δαγκώθηκε και κοίταξε καλά καλά τον 
Μπάμπη, που ομολογουμένως είχε πάρει και πάλι το ύφος 
που κάθε άντρας βάζει σαν προσωπείο όταν μπαίνει σε 
πολυκατάστημα... μπλαζέ και βλέμμα κενό. Αααα! Άραγε 
και ο παιδαράς της είχε προσέξει τα κουνήματα της 
σκρόφας της Βικτώριας που, αντί να ρίχνει μέλι στον έρμο 
τον Αλέξανδρο, είχε κεντράρει τον δικό της, αν και 
απαξίωνε και την εργασία  και την όλη αύρα του! Εδώ το 
θέμα σοβαρεύει και πρέπει να μπουν τα μεγάλα μέσα. 
Αφάνταστες γλύκες στο πρόσωπο και λάσπη στα μάτια 
στην κρυόκωλη για να της πάρει λόγια. Πού θα της πήγαινε 
- τέτοια αγαθιάρα που ήταν η Βικτώρια με λίγο πρόγκισμα 
ΟΛΑ θα της τα ξέρναγε. Η χαμηλοβλεπούσα οχιά, το φίδι 
το κολοβό, το σιγανό ποτάμι με τα πιράνχα... 

Ξαφνικά τρόμαξε με όλα αυτά που περνούσαν από 
το μυαλό της. Της φάνηκε μάλιστα ότι τα είχε πει και 
δυνατά και κοίταξε ανήσυχη τον Μπάμπη που είχε πάει πιο 
πέρα και μιλούσε στο κινητό. Χαμηλόφωνα, σκέφτηκε 
άθελά της, μιλάει χαμηλόφωνα... Λες να μιλάει μ’ αυτήν; 
Στη σκέψη και μόνο ένιωσε να της ανεβαίνει το αίμα στο 
κεφάλι. Τέλος... έπρεπε να δώσει ένα τέλος σ’ όλο αυτό. 

 



Βάσω Αποστολοπούλου-Αναστασίου 

 

22 
 

ΒΙΚΤΩΡΙΑ 
 

«Για καφέ; Οι δυο μας; Πώς σου ήρθε πάλι αυτό... αφού θα 
βγούμε το βράδυ με τα παιδιά.... α, δεν θα βγούμε τελικά... 
πονοκέφαλος, ε; Να ‘ξερες πώς σε καταλαβαίνω, 
φιλεναδίτσα μου... κι εγώ προίκα τον έχω, από τη μάνα μου, 
με ξέρεις δα με τις περίφημες ημικρανίες μου... αλλά εσύ 
βρε μάτια μου δεν το ‘χες αυτό το κουσούρι... μάλιστα, 
μάλιστα, κατάλαβα... εμ, αυτά κάνουν τα τσιπουράκια 
μεταμεσονύχτια... ΟΚ, λοιπόν, τι ώρα; Κατά τις 6; Όχι καλέ, 
τι πρόγραμμα μου χαλάς, θα πάρω κι εγώ τον Αλέξανδρο να 
το ακυρώσω... ή μαζί ή δεν λέει... ΟΚ, στο Flocafe... φιλάκια 
και περαστικά σου, φιλενάδα...» 

Η Βικτώρια άφησε το ακουστικό προβληματισμένη. 
Κάτι δεν της πήγαινε καλά στον τόνο της κολλητής της, άσε 
που αυτός ο «πονοκέφαλος» πολύ ύποπτα της μύριζε, η 
Φρίντα δεν είχε ποτέ τέτοια προβλήματα. 

Να δεις που κάτι έχει καταλάβει, σκέφτηκε. Την 
έπιασε πανικός. Θυμήθηκε τα λόγια της μαμζέλ και την 
κατσάδα που της είχε ρίξει κι αγχώθηκε ακόμα πιο πολύ. Τι 
τον ήθελε απογευματιάτικα τον καφέ; Και μάλιστα στο 
Flocafe; Εκεί κατέληγαν μόνο όταν πήγαιναν για ψώνια στο  
metromall και την έπιαναν την Φρίντα τα στερητικά της για 
τσιγάρο. Τώρα της ήρθε, στα καλά καθούμενα και με 
πονοκέφαλο, να πάνε για καφέ; 

Προσπάθησε να ηρεμήσει, να σκεφτεί ψύχραιμα. 
Έπρεπε να είναι προετοιμασμένη για όλα, να έχει από πριν 
τις απαντήσεις σε πιθανές ερωτήσεις. Γιατί η φίλη της ήταν 
γάτα... γάτα με πέταλα... και δεν θα μπορούσε να της 
ξεφύγει εύκολα... Αλλά πάλι μπορεί και να ήταν όλα ιδέα 
της, να ήταν οι ενοχές της για τις αμαρτωλές της σκέψεις 
που έφτιαχναν όλα αυτά τα σενάρια. Έτσι είναι, 
καθησύχασε τον εαυτό της, πάλι για ψώνια ξεσηκώθηκε η 
σκορποχέρα. Αλλά δεν το πολυπίστευε... 



Φώφη Walter-Κυρλίδου 

 

23 
 

ΦΡΙΝΤΑ 

  

Άντε τώρα να δω πώς θα ξηγηθείς, παλιοτσόχα που μυρίζεις 
ναφταλίνη. Φταίω εγώ που σε αγαπάω και σε νοιάζομαι κι 
ήθελα να σε δω να χαμογελάς ικανοποιημένη. Τι έμπλεκα 
το ζώον... μια ζωή με το χούι της προξενήτρας. Καλά καλά 
εγώ δεν είχα γκομενάκι στο Γυμνάσιο και κοίταγα να σου 
τα φτιάξω. Κι εσύ, λάμια Βικτώρια, μια “no” α λα Γαλλικά, 
μια “ουχί” α λα Αρχαία Ελληνικά... Τον εργολάβο όμως, που 
μπετατζή τον ανέβαζες και χτίστη τον κατέβαζες, τον 
ορέχτηκε η πουτάνα η ψυχή σου. Κάτσε τώρα να δω αν τον 
πήδηξες κιόλας ενώ στον Αλέξανδρο τον έρμο το παίζεις 
οσία Κρυοκώλου... 

Κόντεψε να τελειώσει μισό πακέτο τσιγάρα η Φρίντα 
περιμένοντας την Βικτώρια. Ο καφές τής είχε κάτσει στο 
λαιμό - κι όταν την είδε να βγαίνει από το ασανσέρ και να 
πλησιάζει έτσι της ήρθε να σηκωθεί, να την αρπάξει από 
την αλογοουρά, άκου πενηντάρα και αλογοουρά, και να της 
στρίψει το λαρύγγι, όπως έκανε στις κότες η θεία της στο 
χωριό. 

Το είχε ψυχολογήσει αρκετά. Δεν ήταν τόσο ο 
έρωτάς της για τον Μπάμπη και η αίσθηση ότι η φίλη της 
ορεγόταν κάτι δικό της. Ποτέ δεν ήταν απολύτως κτητική... 
η ζωή την είχε μάθει ότι μόνοι γεννιόμαστε και μόνοι 
πεθαίνουμε - και στο ανάμεσα είμαστε τυχεροί αν 
μπορούμε πού και πού να ακουμπάμε σε μια στοργική 
αγκαλιά. Η προδοσία την έκαιγε. Μαρή, καψούριασες για 
τον παιδαρά μου... έχε τα βαρίδια να μου το μολογήσεις. 
Πες μου «φιλενάδα έχω πρόβλημα και λέω να κόψουμε τις 
πολλές εξόδους...» Κάνε κάτι... μη με πουλάς στα 
μουλωχτά. 

Εν τω μεταξύ η Βικτώρια είχε φτάσει στο τραπεζάκι 
που είχε διαλέξει η φιλενάδα της με τον ήλιο κόντρα. Την 
άφησε να καθίσει χωρίς την καθιερωμένη αγκαλιά. 



Βάσω Αποστολοπούλου-Αναστασίου 

 

24 
 

ΒΙΚΤΩΡΙΑ 
 

Μπαρούτι μου μυρίζει... η Φρίντα και να μη σηκωθεί 
αλαλάζοντας και μοιράζοντας φιλιά στον αέρα... αυτό πια 
ποτέ δεν έχει γίνει... Αλλά πάλι και ποτέ δεν είχαμε μπλέξει 
σε τόσο μπερδεμένη κατάσταση... και μάλιστα για έναν 
άντρα... Σίγουρα κάτι έχει καταλάβει και μάλιστα πριν καν 
το καταλάβω εγώ... Και τι να καταλάβω δηλαδή; Για ένα 
λεπτό - γιατί σαν πολύ να το ‘χουμε πάρει επί πόνου, αν 
είναι δυνατόν... Έκανα εγώ κάτι; Επειδή είπα ένα «ολέ» κι 
ένα «τορέρο»; Από ευγένεια, έτσι - για την παρέα... Και τι 
έγινε δηλαδή; Πα να πει ότι έκανα τα γλυκά μάτια (τι 
έκφραση mon Dieu…) στον καλό της; Εδώ δεν έδωσα 
θάρρος στον «δικό» μου, όπως τον λέει, και θα δώσω 
δικαίωμα στον άλλον;  

Λοιπόν - για να τελειώνουμε καμιά φορά... Μπορεί 
να μ’ αρέσει, κατά πως λέει η μαμζέλ, το παραδέχομαι, αλλά 
αυτό είναι δικό μου θέμα...Δεν έκανα τίποτε για να τον 
προκαλέσω και, πολύ περισσότερο, δεν έχω καμία πρόθεση 
να της τον κλέψω,  αν είναι δυνατόν... Και μόνο στη σκέψη 
ότι μπορεί να.. να... να κάνω κάτι μαζί του, με πιάνει 
φρίκη... 
 «Είσαι σίγουρη;» 
 Τρόμαξε, τα ‘χασε, κοίταξε τριγύρω να δει ποιος 
μίλησε - η Φρίντα; Μα η κολλητή της άναβε τσιγάρο (το 
χιλιοστό απ’ όσο μπορούσε να δει στο τασάκι) με περίεργο 
ύφος, ανεξιχνίαστο. Τότε; Ποιος μίλησε; 
 «Εγώ», άκουσε την μαμζέλ Συλβί κάπου μέσα της. 
«Είσαι σίγουρη πως δεν σου πέρασε κάτι τέτοιο από το 
μυαλό;» 
 Αυτό την αποτελείωσε. Σωριάστηκε παραιτημένη 
στην διπλανή πολυθρόνα και παράγγειλε καφέ - εσπρέσο, 
διπλό... μπας και στανιάρει και μπορέσει να αντιμετωπίσει 
την θύελλα που έβλεπε να έρχεται... 



Φώφη Walter-Κυρλίδου 

 

25 
 

ΦΡΙΝΤΑ 
 
Αφού η Βικτώρια παράγγειλε τον καφέ της (ούτε σε 
μνημόσυνο να παρευρισκόταν δηλαδή με το ύφος που είχε), 
κάτι πήγε να πει αλλά η Φρίντα την έκοψε. 

«Θα μου τα πεις όλα εδώ που σε έχω με το νι και με 
το σίγμα. Απλά εγώ θα ήθελα πρώτα απ’ όλα να ξέρω μέχρι 
πού τράβηξες το σκοινί της προδοτικής κρεμάλας σου... 
γιατί για κρέμασμα είσαι κυρά μου. Μετά θα δω και εγώ τι 
θα κάνω με τον σάτυρο του μπετόν αρμέ, με τον Καζανόβα 
της σκαλωσιάς. Άι σιχτίρ και οι δυο σας... τρέμω ολόκληρη. 
Και μη μου πεις ότι δεν πιάνεις, τρομάρα σου, για ποιο 
πράγμα μιλάω, ότι δεν καταλαβαίνεις, γιατί εδώ, μπροστά 
στον κόσμο, θα την φας την σφαλιάρα και ξέρεις ότι έχω 
βαρύ χέρι... 

»Από τότε που τα οικοδομοπαρατσούκλια γίνανε 
Ισπανογλυκόλογα, το ‘πιασα το παραμύθι. Με ποια μωρή 
νομίζεις ότι νταραβερίζεσαι... μια ζωή με ξέρεις ότι όταν 
εσύ ξεκινάς, εγώ έχω φτάσει... γιατί μου την έπαιξες τόσο 
σκάρτα; Λέγε... έγινε η όχι το κακό; Γιατί ότι δεν την έχει 
καθαρή και ο λεγάμενος το πήρα χαμπάρι σήμερα το πρωί 
που πήγαμε για ψώνια. Αμοιβαία η ανανδροκαψούρα...» 

Φωτιά έβγαζαν τα μάτια της  Φρίντας και μια αύρα 
που μύριζε μπαρούτι είχε κυκλώσει το τραπέζι με τις δυο 
φίλες. Εδώ η γκαρσόνα και φοβήθηκε να πάει να τους 
γεμίσει τα ποτήρια φρέσκο νερό. 

«Στο λόγο μου, που όπως ξέρεις είναι το ίδιο ιερός 
όπως και το όνομά μου, δεν έχει γίνει τίποτε με τον... τον 
Μπάμπη...» ψέλλισε η Βικτώρια έχοντας μείνει άναυδη από 
την κατά μέτωπο επίθεση της φιλενάδας της. 

«Δηλαδή δεν έχετε προχωρήσει στο δια ταύτα... μη 
με κοιτάς σα χαζή, γιατί τα ματάκια σου τα έχει βάλει 
κορνίζα ο νέος και είμαι και μάρτυρας...» 
 



Βάσω Αποστολοπούλου-Αναστασίου 

 

26 
 

ΒΙΚΤΩΡΙΑ 

 
«Κορνίζα; Τι κορνίζα, τι είναι αυτά που μου λες;» τα ’χασε 
η άλλη. 

«Μωρέ ξέρω εγώ τι σου λέω, άστο να πάει στο 
διάολο...» 

Έμειναν για λίγο σιωπηλές, βυθισμένη η κάθε μια 
στις μαύρες σκέψεις της. Η Φρίντα σκοτεινή, αγριεμένη κι 
Βικτώρια αποσβολωμένη, κάτωχρη, σαν να είχε τρακάρει 
με τοίχο... 

«Τοίχο σήκωσες ανάμεσά σας με τα καμώματά σου 
τα γελοία», της είπε σκληρά η μαμζέλ Συλβί. «Ψηλότερο κι 
απ’ αυτόν του Βερολίνου... Μα είσαι τόσο ηλίθια; Μια ζωή 
φιλενάδες.. αδελφές... και δίνεις μια και τα γκρεμίζεις όλα; 
Να σε δω τώρα... πώς θα γκρεμίσεις αυτόν τον τοίχο πριν 
πέσει από μόνος του και σας πλακώσει...»  

Έριξε μια λοξή ματιά στη φίλη της. Είχε ανάψει το 
χιλιοστό πρώτο τσιγάρο και ξεφύσαγε τον καπνό σαν 
ατμομηχανή. Τι να σκεφτόταν; 

Την προδοσία μου, αυτό σκέφτεται. Και πώς να την 
αδικήσω; Χριστέ μου, σκατά τα έκανα -και μην τολμήσεις, 
μαμζέλ, να μου κάνεις παρατήρηση για το λεξιλόγιό μου, 
αυτό μας μάρανε τώρα... Του ‘δωσα αέρα του Μπάμπη της, 
ανάθεμα την ώρα που τον γνώριζα, κι αυτόν και τον άλλον 
τον χαλβά τον Αλέξανδρο... που νομίζει ότι μ’ έχει γοητεύσει 
με την κουλτούρα του... που κανονικά δηλαδή έτσι έπρεπε 
να είναι, έτσι ήταν στην αρχή, αλλά να που αλλιώς τα βλέπει 
το μυαλό κι αλλιώς η καρδιά... ποια καρδιά δηλαδή, το 
κορμί το άτιμο... που τόσα χρόνια καλά το είχα ναρκωμένο 
κι έλεγα ότι το ‘χα κλείσει αυτό το κεφάλαιο... Χριστέ μου, 
πώς την έπαθα έτσι εγώ; Εγώ, που τα κορόιδευα αυτά τα 
περί κεραυνοβόλου έρωτα  και τα περί σωματικής έλξης ... 
κι έλεγα ότι όλα είναι μέσα στο μυαλό μας, ότι είναι θέμα 
καθαρά εγκεφαλικό... 



Φώφη Walter-Κυρλίδου 

 

27 
 

ΦΡΙΝΤΑ 
 

Εγκεφαλικό θα μου ‘ρθει, το βλέπω... κι αιτία θα είναι αυτή 
η σκρόφα κι ο άλλος, ο μουλωχτός, η κρυφή πληγή... Μα 
μπροστά στα μάτια μου; Κάτω από τη μύτη μου; Τόση 
ξετσιπωσιά πια; Κι αυτό πάλι... να ορκίζεται στο λόγο της 
ότι δεν το ‘χουν πνίξει το κουνέλι; Και τον ξέρω τον λόγο 
της, μπορεί πράγματι να μην το ‘χουν κάνει... κάτι είναι κι 
αυτό... Μα τι λέω η χαζοβιόλα... λες κι αυτό είναι το θέμα 
μας... Το θέμα μας είναι η πρόθεση... Υπάρχει, μαντάμ 
γαλλοαναθρεμένη; Πάει, τέλειωσε... τα υπόλοιπα είναι 
θέμα χρόνου να συμβούν...Φιλία χρόνων κι εσύ της δίνεις 
μια και την σκορπάς... αναρωτιέμαι πράγματι αν ήμασταν 
ποτέ αληθινές φίλες... αν πράγματι αξίζει τον κόπο να 
συγχύζομαι τόσο... και για σένα  και για τον άλλον... που θα 
τ’ ακούσει κι αυτός τα σχολιανά του αλλά με τρόπο... γιατί 
τον θέλω ακόμα τον μπάσταρδο... 

Ουφ, ξεφούσκωσε το στήθος της Φρίντας. Ένας 
μαύρος αέρας έφυγε κυνηγημένος από τα ρουθούνια της  
και ξαφνικά αλάφρωσε. Έσβησε το τσιγάρο και με μια 
αλλόκοτη ηρεμία άρχισε να μιλάει αργά και σταθερά. 

«Η προδοσία μπορεί να μην ολοκληρώθηκε, 
Βικτώρια, άλλα μου έδειξε ότι, ακόμη και σε σένα, δεν 
μπορώ να έχω απόλυτη εμπιστοσύνη. Ο έρμος ο 
Αλέξανδρος λιώνει και εσύ, σαν φαμ φατάλ, ανάθεμα τις 
γαλλικούρες σου, θέλησες αυτό που είχα εγώ. Παλιά 
ζήταγες να σου δανείσω τα φορέματά μου. Στο τέλος θα 
θελήσεις και την ίδια μου την ψυχή. Η αγάπη σου ώρες 
ώρες είναι καννιβαλιστική. Δεν ξέρω αν θα μπορέσω να σου 
το συγχωρέσω το κέρατο, είτε είναι πραγματικό είτε 
νοερό».  

Σηκώθηκε, μάζεψε την τσάντα της, «οι καφέδες 
είναι πληρωμένοι», πέταξε - κι έφυγε χωρίς να πει αντίο. 

 



Βάσω Αποστολοπούλου-Αναστασίου 

 

28 
 

ΒΙΚΤΩΡΙΑ 
 

Η Βικτώρια απόμεινε να την κοιτάζει να απομακρύνεται 
μέσα από ένα πέπλο δακρύων που πλημμύρισαν τα μάτια 
της κι άρχισαν να τρέχουν ανεξέλεγκτα. Η γκαρσόνα την 
πλησίασε διστακτικά και γέμισε νερό το ποτήρι της. Ούτε 
που την κατάλαβε. Ουσιαστικά δεν έβλεπε και δεν άκουγε 
τίποτε, χαμένη μέσα στη παραζάλη και στα λόγια της 
φιλενάδας της που βούιζαν στο έτοιμο να εκραγεί κεφάλι 
της. 
 Αυτό ήταν... την έχασα, έχασα την φιλενάδα μου, 
την αδελφή μου, τον ίδιο μου τον εαυτό... κι όλα αυτά για 
μια ανοησία, για μια παράταιρη και παράλογη ορμονική 
έκρηξη... γιατί τι άλλο είναι αυτό που νιώθω και που δεν 
μπορώ να κοντρολάρω πέρα από μια καθαρά σωματική 
έλξη... γιατί ο μπετατζής σε τίποτε άλλο δεν με συγκινεί έτσι 
θορυβώδης και πληθωρικός που είναι... ούτε μια κουβέντα 
της προκοπής δεν μπορώ να σταυρώσω μαζί του πέρα από 
κάτι χαζά κι ανούσια αστειάκια... ενώ ο Αλέξανδρος, καίτοι 
λίγο χαλβάς στην προσέγγισή του, έχει ένα επίπεδο, μια 
καλλιέργεια...  

Μωρέ μπας κι αυτή είναι η λύση στο αδιέξοδο; Να 
προχωρήσω μαζί του, έστω και με το στανιό, για να της 
αποδείξω ότι άδικα ανησυχεί, ότι μπορεί να μου αρέσει ο 
δικός της αλλά με τίποτε δεν θα της έκανα λαδιά; Κι ας λέει 
ότι η προδοσία είναι στο μυαλό κι ότι δεν συγχωρεί το 
κέρατο, έστω και νοερό... άμα μάθει κάτι τέτοιο, θα 
ηρεμήσει και θα της φύγουν οι ιδέες... και σιγά σιγά όλα 
μπορεί να διορθωθούν... 

Σηκώθηκε και προχώρησε παραζαλισμένη προς την 
έξοδο. Το ασανσέρ αργούσε, πήγε προς τις κυλιόμενες – και 
παρά λίγο να πέσει κουτρουβαλώντας, έτσι θολωμένη που 
ήταν, και να ανοίξει κανα κεφάλι. Μπορεί αυτό να ήταν μια 
κάποια λύση, σκέφτηκε παράλογα.  



Φώφη Walter-Κυρλίδου 

 

29 
 

ΦΡΙΝΤΑ 

 
Είδε και έπαθε να βάλει μια μπουκιά στο στόμα της εκείνο 
το βράδυ η Φρίντα. Ο λαιμός της είχε γίνει όχι τσαρούχι 
αλλά γαϊδουρίσια σέλα από τα τσιγάρα και απαξίωσε να 
απαντήσει στις δεκάδες τηλεφωνικές κλήσεις του Μπάμπη. 
Έπρεπε να καταστρώσει σχέδιο για τον καψουρόμαγκα, γι’ 
αυτό και δεν πήρε καν βοηθητικό χάπι  για τον ύπνο.
 Όταν την επόμενη μέρα το κινητό κτύπησε νωρίς το 
πρωί, το απάντησε με την πιο μελιστάλακτη φωνούλα της. 
Ο Μπάμπης ενθουσιάστηκε όταν, αντί για ένα ακριβό 
μαγαζί για να φάνε οι τέσσερις, με τον Αλέξανδρο και την 
Βικτώρια, η Φρίντα του πρότεινε να πάρουν ντελίβερι και 
να μείνουν στο διαμέρισμά του, για να γλυκάνουν την 
φωλίτσα του με τα χάδια τους, όπως του λαγνοψιθύρισε. 

Τελικά, σκέφτηκε η Φρίντα χαζεύοντας το είδωλό 
της με μισάνοιχτα μάτια στον καθρέφτη του μπάνιου μετά 
από μια πυρωμένη ώρα στο κρεβάτι και το πάτωμα του 
Μπάμπη, αν συνεχίσω να έχω τέτοια ακροβατικά τρεις 
τέσσερις φορές τη βδομάδα, τύφλα να ‘χει το γυμναστήριο! 
Τις θερμίδες τις καίω μονορούφι. Έβαλε κραγιόν, έσβησε 
με το δάχτυλο κάτι υπολείμματα από ρίμελ και ολόγυμνη 
παρήλασε μπροστά στον δικό της που χουζούρευε για να 
διπλωθεί σαν γατούλα στην αγκαλιά του. 

«Πες μου, γλύκα μου, με πόσες γυναίκες την 
βρίσκεις όπως με μένα; Όχι, όχι, δεν θέλω παραμύθια, εμείς 
οι δυο είπαμε ότι θα είμαστε ειλικρινείς. Μη μου πεις ότι 
δεν ψιλογουστάρεις την Βικτώρια, παιδαρά μου. Σε έκοψα 
εγώ. Αφού σου αρέσουν τα μπλε μάτια τώρα! Μα και 
φυσικά ζηλεύω! Σε θέλω για μένα αποκλειστικά. Και μη 
νομίζεις ότι μόνο οι άντρες περπατούν και ξενοκοιτούν! 
Έλα τώρα πιο κοντά χρυσούλι μου να σου εξηγήσω πάλι τι 
εστί βερίκοκο!» 



Βάσω Αποστολοπούλου-Αναστασίου 

 

30 
 

ΒΙΚΤΩΡΙΑ 

Στο μεταξύ, το ίδιο βράδυ, η Βικτώρια περνούσε δύσκολες 
στιγμές. Μετά την ξάγρυπνη, εφιαλτική νύχτα που πέρασε 
επιστρέφοντας από την καταστροφική συνάντηση που είχε 
με την φιλενάδα της και το βαρύ κατηγορώ της για 
προδοσία (έστω και στη σκέψη – και πώς να την αδικήσει 
σ’ αυτό), πήρε τα ξημερώματα δραματικές αποφάσεις. 
 Θα πρέπει να βρω οπωσδήποτε έναν τρόπο να την 
πείσω ότι άδικα με υποψιάζεται. Αν είναι δυνατόν να 
καταστρέψουμε φιλία και αγάπη χρόνων για ένα ρεμάλι, 
έστω και γοητευτικό, που φύτρωσε στα ξαφνικά σαν 
μανιτάρι ανάμεσά μας και κοντεύει να μας διαλύσει... κι ο 
μόνος τρόπος που υπάρχει λέγεται Αλέξανδρος... όσο κι αν 
με απωθεί η ιδέα να κοιμηθώ με έναν άντρα που δεν νιώθω 
τίποτε γι’ αυτόν. Αυτός σίγουρα θα τα προφτάσει στον 
φιλαράκο του κι εκείνος στη Φρίντα... κι έτσι θα της φύγουν 
και οι υποψίες και όλα... και μετά του δίνω πασαπόρτι του 
χλεχλέ – γιατί τελικά πολύ νερόβραστος μας βγήκε... Πού η 
βαρβατίλα του μπετατζή, Θε μου σχώρα με – αλλά είπαμε, 
τέλος αυτά... η φιλία μας πάνω απ’ όλα...Oh mon Dieu… πώς 
θα το αντέξω όλο αυτό... 
 Το τηλεφώνημα στον ανυποψίαστο Αλέξανδρο το 
έκανε πρωί πρωί, μπας και το μετανιώσει - καθόλου δεν 
εμπιστευόταν τον εαυτό της. Χαρά που έκανε ο έρμος, 
σκέφτηκε με κάποια τύψη που θα τον χρησιμοποιούσε. 
Αλλά και πάλι κερδισμένος είναι... καταλάγιασε τις ενοχές 
της. Δεν του τυχαίνει κάθε μέρα τέτοιο κελεπούρι, να λέει 
κι ευχαριστώ... εγώ είμαι το θύμα, όχι αυτός. 
 Και να που τώρα, στο τέλος  ενός αμήχανου δείπνου 
για δύο σε κάποιο σινιέ ρεστοράν, στη διάρκεια του οποίου 
ο Αλέξανδρος προσπαθούσε (χωρίς καμία επιτυχία είναι 
αλήθεια) να συντηρήσει μια στοιχειώδη συζήτηση, είχε 
φτάσει η ώρα να του κάνει την ανήθικη πρόταση. 



Φώφη Walter-Κυρλίδου 

 

31 
 

ΦΡΙΝΤΑ 
 

Όλο το πρωινό το είχε περάσει ψάχνοντας τρόπους να 
δολοφονήσει την φιλενάδα της με ή χωρίς τον υποτιθέμενο 
αγαπητικό. Αραδιασμένη στην πολυθρόνα της, με έναν 
κουβά καφέ και τα απαραίτητα τσιγάρα που είχαν γίνει πια 
το ψωμοτύρι της, ανασκάλευε ό,τι αστυνομικό πλοτ είχε 
διαβάσει και μετά άφηνε την φαντασία της να αμολιέται 
παράφορα είτε με μαχαίρια, είτε με δηλητήρια είτε ακόμη 
και με ακόντια! 

Όταν την πήρε όμως ο Μπάμπης το απόγευμα για να 
τα πουν λίγο και να κανονίσουν πού θα βρισκόντουσαν, η 
φωνούλα της όλο μέλια και σιρόπια έβγαζε. Μόνο για μια 
στιγμή κόμπιασε, όταν ο άλλος της είπε ότι ο Αλέξανδρος 
θα έβγαινε τετ α τετ με την Βικτώρια. Αυτό πάλι πού 
κόλλαγε... το ποντικάκι είχε ξαφνικά γίνει σέξι λέαινα... δεν 
είναι δυνατόν... δηλαδή όλα τα ήθελε για πάρτη της η 
Βικτώρια; Και τον Μπάμπη και τον Αλέξανδρο; Και τα 
τσιμέντα και τη χαρτούρα; Α, καλά... σουβλιστή θα έκανε 
την φιλενάδα της, σαν τον Διάκο. Όχι, θα της το χάριζε!  

Φουριόζα έκανε ένα μπάνιο και μπήκε σαν μαινάδα 
στο αυτοκίνητό της για να πάει μέχρι το διαμέρισμα του 
Μπάμπη. Όχι το «Κάμα Σούτρα», όχι τον «Κήπο των 
Συνευρέσεων»... καινούργια εγκυκλοπαίδεια θα έπρεπε να 
γραφτεί για τα τσαλίμια που του έκανε. Και όταν πια τον 
είχε βγάλει εντελώς νοκ άουτ και τον άφησε να 
σιγανοροχαλίζει χυμένος όπως όπως στο μεγάλο κρεβάτι, 
χαμογέλασε και μουρμούρισε...φάτε μάτια ψάρια και 
κοιλιά περίδρομο, Μαντάμ Βικτωρία μας. Αύριο εξάπαντος 
θα έπαιρνε τηλέφωνο την σεξοβόμβα της δεκάρας να δει τι 
γίνεται. Και ας έριχνε το τουπέ της... τι στο καλό... παρ’ όλο 
που την είχε άχτι, παρ’ όλο το σούβλισμα που ορεγόταν να 
της κάνει... της έλειπε κιόλας. 

 



Βάσω Αποστολοπούλου-Αναστασίου 

 

32 
 

ΒΙΚΤΩΡΙΑ 
 

«Πω πω, πως πέρασε η ώρα... Έτσι γίνεται άμα έχεις τόσο 
όμορφη παρέα!», έκανε δήθεν έκπληκτη η Βικτώρια 
κοιτάζοντας το ρολόι της. «Τι λες, πηγαίνουμε σιγά σιγά;» 
 Ο Αλέξανδρος την κοίταξε προσεκτικά. Κάτι είχε 
αλλάξει πάνω της, κάτι διαφορετικό είχε απόψε - σαν πιο 
εκδηλωτική, σαν πιο, πώς να το πει... πρόθυμη. Ματιές, 
γελάκια, «τυχαία» αγγίγματα χεριών, υπονοούμενα. Κι 
αυτό ακόμα το «πηγαίνουμε» αλλιώτικα το είπε. Σίγουρα 
κάτι άλλαξε, σκέφτηκε, σήμερα θα της ζητήσω να ανέβω 
για ένα ποτό, αρκετά με τα προκαταρκτικά. 
 Κόλαση, σκεφτόταν λίγες ώρες μετά η Βικτώρια με 
τα μάτια στυλωμένα στο φωτιστικό που κρέμονταν από το 
ταβάνι. Αυτό δεν ήταν απόλαυση, ήταν κόλαση... 
 Γύρισε και κοίταξε τον άντρα που κοιμόταν δίπλα 
της με μια έκφραση ευδαιμονίας απλωμένη στο πρόσωπό 
του. Ξανάφερε στο μυαλό της τις στιγμές που είχαν 
περάσει... τον αδέξιο τρόπο που την έγδυσε... τη βιασύνη 
του να προχωρήσει στο δια ταύτα... τα ιδρωμένα χέρια του 
που πασπάτευαν άγαρμπα το κορμί της... τα βογκητά του... 
τα λόγια που μουρμούριζε στ’ αυτί της και που δεν έβγαζαν 
νόημα... το σώμα της, σφιγμένο και ξύλινο, απρόθυμο να 
πάρει μέρος σ’ αυτό το φιάσκο... τον οργασμό που δεν 
ένιωσε... που απλά τον υποκρίθηκε για να δώσει ένα τέλος 
σ’ όλο αυτό το γελοίο πανηγύρι... και, πάνω απ’ όλα, τα 
μάτια του Μπάμπη που έβλεπε όλη αυτή την ώρα μπροστά 
της να την περιπαίζουν... Ένιωσε το στομάχι της να 
ανακατεύεται, έτρεξε στο μπάνιο κι άδειασε το φιλέ μινιόν 
και τα  μανιτάρια σωτέ στη λεκάνη της τουαλέτας. 
 Πανάθεμά σε Φρίντα, σκέφτηκε δυστυχισμένα 
μπαίνοντας στο ντους για να διώξει τη μυρωδιά του 
αρσενικού από πάνω της.  Εσένα και τον μπετατζή σου... 
 



Φώφη Walter-Κυρλίδου 

 

33 
 

ΦΡΙΝΤΑ 
 
Άτιμο πράγμα τελικά η αγάπη και δεν χωράει συναιτέρους, 
σκέφτηκε η Φρίντα πριν τηλεφωνήσει στην άσπονδη φίλη 
της όπως το είχε υποσχεθεί στον εαυτό της. Τελείως 
διαφορετική από το πάθος ή ακόμη και από τον έρωτα. 
Αυτά τουλάχιστον έχουν ημερομηνία λήξης. Αυτή όμως η 
παναθεματισμένη είναι αιώνια και αμετάλλαχτη - που να 
μην ήταν δηλαδή. Α ρε Βικτωρίτσα κουφαλίτσα... τους 
φίλους τους διαλέγουμε μαρή, γι’ αυτό και δεν τους 
παιδεύουμε τρομάρα σου... 

Ανατρίχιασε όταν άκουσε την φωνή της φιλενάδας 
της πρωινιάτικα. Ούτε να έβγαινε από βαθύ πηγάδι, τόσο 
απόμακρη της φάνηκε. Για μια στιγμή φαντάστηκε ότι κάτι 
συνέβαινε στην κολλητή της και πήδηξε πάνω έτοιμη να 
τρέξει προς βοήθεια. Σε δευτερόλεπτα όμως θυμήθηκε ότι 
η Βικτώρια κιαλάριζε τον Μπάμπη, ότι ήθελε μερίδιο στον 
δικό της συναισθηματικό κόσμο και ο θυμός της βγήκε σαν 
χείμαρρος. «Άι στον διάτανο πουρνό πουρνό που μου το 
παίζεις κι απόκοσμη βρε τσόκαρο... φταίω εγώ που έριξα τα 
μούτρα μου και σε πήρα» της φώναξε - και πριν ακούσει 
απάντηση, κοπάνησε το ακουστικό και το έκλεισε. 

Άναψε τσιγάρο με χέρι που έτρεμε και σιχτιρίζοντας 
πήγε να μπει στο μπάνιο για ένα ντους. Είδε ότι η στάχτη 
ήταν έτοιμη να πέσει στο ακριβό χαλί του διαδρόμου και 
φουριόζα ξαναμπήκε στο καθιστικό για να το σβήσει σε ένα 
από τα πολλά μισογεμάτα τασάκια... καμιά ώρα ή θα κόψω 
εγώ αυτό το βίτσιο ή θα με κόψει αυτό, σκέφτηκε. 
Αυτόματα όμως, με την κάφτρα του, άναψε καινούργιο, 
ξανακάθισε στην πολυθρόνα και ξανασχημάτισε το 
τηλέφωνο της Βικτώριας... αχ βρε καργιολίτσα, μου έχεις 
γίνει και εσύ εξάρτηση, άντε να δω τι στον διάτανο έχεις.... 

 
 



Βάσω Αποστολοπούλου-Αναστασίου 

 

34 
 

ΒΙΚΤΩΡΙΑ 
 

Η Βικτώρια απόμεινε να κοιτάζει σα χαμένη το τηλέφωνο. 
Η Φρίντα ήταν ή της φάνηκε; Δεν πρόλαβε να καταλάβει, 
καλά καλά δεν άκουσε τι της είπε, ένα «διάτανο» κι ένα 
«τσόκαρο» της φάνηκε πως πήρε το αυτί της, και μετά τον 
βρόντο του ακουστικού πάνω στη συσκευή. Τα μάτια της 
πλημμύρισαν δάκρυα, όλα τα δάκρυα που είχε μαζέψει 
μέσα της τον τελευταίο καιρό και ιδιαίτερα μετά την 
χτεσινή νύχτα του Αγίου Βαρθολομαίου, και σωριάστηκε με 
λυγμούς στην πολυθρόνα πίσω της. 
 Γιατί, φιλενάδα μου, γιατί... παραμιλούσε μέσα στα 
αναφιλητά της. Εντάξει, έκανα λάθος, ένιωσα κάτι που δεν 
έπρεπε, που δεν το περίμενα καν... κι έκανα και το 
χειρότερο λάθος να το αφήσω να φανεί αντί να το πνίξω, να 
το εξαφανίσω... αλλά δεν έκανα τίποτε με τον δικό σου, 
ούτε το χέρι δεν άφησα να μου αγγίξει, κι ούτε θα το ‘κανα 
ποτέ... μέχρι και με τον άλλον, τον χλεχλέ, κοιμήθηκα για 
να σου αποδείξω ότι δεν πρέπει να ανησυχείς... γιατί εσύ με 
σταυρώνεις έτσι; 
 Το κουδούνισμα του τηλεφώνου την έκανε να 
αναπηδήσει. Άρπαξε με λαχτάρα το ακουστικό. 
 «Φρίντα μου; Φιλεν... α, εσύ είσαι Αλέξανδρε; Ναι, 
νόμισα πως ήταν η φίλη μου... καλημέρα και σε σένα... ναι, 
όμορφα ήταν (κόλαση ήταν αλλά θα το δούμε άλλη ώρα 
αυτό)... όχι, δεν σε πήρα είδηση το πρωί που έφυγες, 
κοιμόμουν βαριά (μάτι δεν έκλεισα, δεν έβλεπα την ώρα να 
μου αδειάσεις τη γωνιά)... μπα, δεν το βλέπω για απόψε το 
βράδυ, έχω έναν πονοκέφαλο (δεύτερη νύχτα σαν την 
χτεσινή δεν θα την άντεχα, άσε που δεν θα επαναληφθεί 
ποτέ, ετοιμάσου για απολυτήριο)... όχι, δεν είναι τίποτε 
σοβαρό... ναι, βέβαια, θα τα πούμε... φιλιά...» 
 Δεν πρόλαβε να κλείσει το τηλέφωνο και χτύπησε 
ξανά. Αν είναι πάλι αυτός, θα τον διαολοστείλω. 



Φώφη Walter-Κυρλίδου 

 

35 
 

ΦΡΙΝΤΑ 
 

Με ποιον να μίλαγε η Βικτώρια τέτοια ώρα... το τηλέφωνό 
της βούιζε και μέσα σε κλάσματα του δευτερολέπτου η 
Φρίντα κατάφερε να πλάσει ολόκληρη ταινία με 
πρωταγωνιστές τον Μπάμπη και την φιλενάδα της σε 
τρυφερό τηλεφωνικό τετ α τετ. Με πείσμα όμως ξαναπήρε 
τον αριθμό και κατευθείαν άκουσε την κολλητή της. 

«Αμάν μαρή, ακούγεσαι λες και πήγες ταξίδι στον 
Άρη και σε βίασαν οι Αρειανοί...». Το γέλιο τής βγήκε πριν 
προλάβει να το πνίξει μέσα στον χείμαρρο του θυμού της. 
Από την άλλη άκρη της γραμμής όμως αυτό που άκουσε την 
καθήλωσε... ένα γοερό αναφιλητό που ανέβασε τον τόνο 
στο ζενίθ και αντικαταστάθηκε, πριν προλάβει να σβήσει, 
από ένα άλλο, πιο πένθιμο. 

«Βικτώρια, εγώ είμαι, η Φρίντα, καλέ... τι έπαθες... 
φιλενάδα, είσαι καλά;... φιλενάδα... εμπρός, μη μιλάς, θα 
πνιγείς, δεν καταλαβαίνω τίποτε, άκου Βικτώρια, κλείνω, 
ντύνομαι και έρχομαι να δω τι κάνεις». 

Για πότε έριξε ένα ρούχο στην πλάτη της, για πότε 
έβγαλε το αυτοκίνητο από το γκαράζ και για πότε βγήκε 
στην λεωφόρο φουλαριστή για την γειτονιά της κολλητής 
της... ούτε που το κατάλαβε. Ψιλόβρεχε. Υπνωτισμένη από 
τους υαλοκαθαριστήρες που χόρευαν ρυθμικά στον δικό 
τους σκοπό σε μια στιγμή φρενάρισε απότομα και 
βλαστήμησε μόνη της. Σιχτίρ... μα τι βλαμμένη είμαι, πού 
πάω η τρελή που μπορεί να έρθω αν φας με τα πιτσούνια 
της κακιάς ώρας... αυτοί μπορεί μέσα στα μέλια να 
τσακώθηκαν κι εγώ πάω να παριστάνω τον φωτογράφο... 
κι άντε να ψάχνω να βρω δυο σούβλες χειμωνιάτικα... 

Ένιωσε να την πνίγει ξανά το κύμα της ζήλιας αλλά 
συνέχισε να οδηγεί, πιο προσεκτικά τώρα. Λίγα λεπτά 
αργότερα χτυπούσε το κουδούνι της φιλενάδας της. 

 



Βάσω Αποστολοπούλου-Αναστασίου 

 

36 
 

ΒΙΚΤΩΡΙΑ 
 

Ηλίθια, έβριζε τον εαυτό της η Βικτώρια μόλις έκλεισε το 
τηλέφωνο με την Φρίντα. Έκανες την μεγάλη θυσία, την 
τεράστια υπέρβαση να κοιμηθείς με έναν άντρα που δεν 
σου αρέσει μόνο και μόνο για να της αποδείξεις ότι δεν 
πρέπει να σε βλέπει σαν απειλή. Και πας να τα γκρεμίσεις 
όλα με τα ηλίθια κλάματά σου... Πώς θα σε πιστέψει αν 
καταλάβει ότι το έκανες με το στανιό, μου λες; Πρέπει να 
την πείσεις ότι σου άρεσε, ότι ξετρελάθηκες, ότι είναι ο 
άντρας που περίμενες - τρομάρα σου... Μόνο έτσι θα την 
καθησυχάσεις... 
 Ίσα που πρόλαβε να βάλει λίγο κραγιόν και λίγη 
πούδρα για να κρύψει τα αυλάκια από τα δάκρυα κι άκουσε 
το κουδούνι. Φόρεσε ένα βεβιασμένο χαμόγελο κι άνοιξε 
την πόρτα. Η Φρίντα μπήκε σα σίφουνας μέσα. 
 «Φιλενάδα είσαι καλά; Γιατί στο τηλεφ...» είπε και 
σταμάτησε απότομα βλέποντας τα κατακόκκινα χείλη της 
φίλης της. 
 «Μια χαρά είσαι από ό,τι βλέπω»,  είπε καυστικά, 
παρατηρώντας την προσεκτικά. «Και τότε τι ήταν αυτοί οι 
λυγμοί στο τηλέφωνο;» 
 «Λυγμοί; Εγώ; Ποιοι λυγμοί, λάθος κατάλαβες, από 
πού κι ως πού; Ίσα ίσα που ποτέ δεν ήμουν σε καλύτερη 
διάθεση... Καφεδάκι;» πρόσθεσε βιαστικά για να αλλάξει 
κουβέντα και να μην καταλάβει η άλλη το ψέμα της. Η 
Φρίντα την κοίταξε μισοκλείνοντας τα μάτια. 
 «Θέλεις να πεις ότι δεν έκλαιγες προηγουμένως;» 
 «Μα όχι σου λέω... όλα πάνε τόσο καλά! Με τον 
Αλέξανδρο προχωρήσαμε στο δια ταύτα... καταλαβαίνεις... 
αχ, γλυκιά μου, είχες τόσο δίκιο όταν επέμενες να τον 
γνωρίσω! Είμαι τόσο ευτυχισμένη!» 
 «Είσαι σίγουρη;» τη ρώτησε καχύποπτα η άλλη. 
«Γιατί στην τελευταία μας συνάντηση άλλα κατάλαβα!» 



Φώφη Walter-Κυρλίδου 

 

37 
 

ΦΡΙΝΤΑ 
 

Ε, λοιπόν, αυτή η Βικτώρια ή πάει να με τρελάνει ή είναι η 
ίδια τρόφιμος τρελάδικου μόνο που δεν πρόλαβαν ακόμη 
να την μαντρώσουν. 

«Εγώ καλέ μόνο που δεν χώθηκα με το αμάξι κάτω 
από δυο τρία φορτηγά για να έρθω του σκοτωμού επειδή 
νόμισα ότι είχες τουλάχιστον πένθος... κτύπα ξύλο 
δηλαδής. Εσύ όμως μωρό μου το παίζεις βαμπίρ 
πρωινιάτικα με τέτοιο κόκκινο στόμα και την φωνή που 
έβγαινε από μνήμα... Φτου σκουληγκομερμηγκότρυπα... 
δεν μου λες, ποιανού το αίμα ήπιες για να καρδαμώσεις; 
Μου το λες αφού αυτομουτζωθώ πρώτα περικαλώ... 

»Βεβαίως και θα πιώ έναν καφέ - εδώ παραλίγο να 
βγω με τις πιτζάμες από το σπίτι μου για να σε συντρέξω, 
τρομάρα μου. Και καφέ θέλω και βάλε και κανένα 
κουλουράκι γιατί τα γκραν γκινιόλ μου κατεβάζουν την 
πίεση και εσύ το παίζεις γκόμενα του κόμη Δράκουλα... κάτι 
το γκομενικό πάντως παίζει σίγουρα γιατί το μάτι σου 
γυαλίζει και δεν είναι από κολλύριο. Αν μωρή έπαιξες 
τσιγκολελέτα με τον Μπάμπη, θα χυθεί αίμα σίγουρα αλλά 
θα είναι το δικό σου. Γιατί ακόμη και τώρα, που σε 
σιχαίνομαι για την διπροσωπία σου, είμαι να, ντουντούκας, 
μήπως και μ’ έχεις κάποια ανάγκη. Γιατί εγώ την λέξη φίλη 
την έχω εκεί ψηλά μαζί με τις εικόνες κι όχι στον οχετό. 
Άντε, φέρε τον καφέ και μίλα!» 

Καλέ... πού πήγε; Τι έχει αυτός ο καφές και αργεί 
τόσο πολύ...και τα κουλουράκια; Λες να έχει τον εραστή της 
κακιάς ώρας κρυμμένο στην κουζίνα; Λες να πάω στα 
μουλωχτά να δω; Ώρα είναι να πέσω πάνω στον Μπάμπη 
τον μπαμπέση...όχι σουβλιστό, με τα κρεμμυδάκια θα τον 
κάνω! Κάτσε Φριντάκι στην πολυθρόνα κουλάτη κι ωραία 
γιατί εδώ παίζεται περίεργο σενάριο κι έτσι και θελήσεις να 
καθαρίσεις θα μας περιλάβει καμιά αστυνομία. 



Βάσω Αποστολοπούλου-Αναστασίου 

 

38 
 

ΒΙΚΤΩΡΙΑ 
 

Στη αστυνομία θα καταλήξουμε, το βλέπω εγώ... στο τμήμα 
θα τη βγάλουμε απόψε... μαλλιοτραβηγμένες... Τρέμω από 
τα νεύρα, χύθηκε κι ο καφές, πρέπει τώρα να φτιάξω 
άλλον... Άκου βαμπίρ... άκου τσιγκολελέτα... Για ένα λεπτό 
μαντάμ, γιατί σαν πολλά να μας τα είπες. Είπαμε, 
παραπάτησα κι άφησα τον εαυτό μου να νιώσει κάτι 
παραπάνω για τον λεβέντη σου... άνθρωπος είμαι και 
έσφαλα. Όμως το κατάλαβα, το παραδέχτηκα, σου ζήτησα 
συγνώμη, σε διαβεβαίωσα ότι δεν συνέβη τίποτε απολύτως 
κι ούτε πρόκειται... Ακόμη και νύχτα μαρτυρίου πέρασα με 
τον χαλβά για να σου διώξω κάθε υποψία. Εσύ γιατί το 
τραβάς; Τι θα πει «διπροσωπία»... Και τι μου κοπανάς 
συνέχεια για τη φιλία και για εικονίσματα - εγώ δεν 
στάθηκα δίπλα σου τόσα χρόνια σε τόσες βλακείες που τις 
έκανες τη μια μετά την άλλη; Κερί αναμμένο, για να 
μείνουμε στα θεοτικά... μη μου βγαίνεις λοιπόν με κόκκινο 
γιατί θα σου ρίξω καναν διάολο και θα μας μαζεύουν οι 
γείτονες... τι κατάντια, mon Dieu… ρεζίλι θα γίνω στην 
πολυκατοικία και μ’ έχουν και σε υπόληψη, καθηγήτρια 
γυναίκα – έστω και αναπληρώτρια... 
 Η Βικτώρια σέρβιρε προσεκτικά τον καινούργιο 
καφέ στο φλιτζάνι, έβαλε τα κουλουράκια σ΄ ένα μπολάκι, 
φόρεσε το πιο αθώο της χαμόγελο και μπήκε στο σαλόνι. 
 «Έτοιμο και το καφεδάκι μας!» κακάρισε τάχα μου 
ανέμελα. «Τι έλεγες, φιλενάδα, δεν σ’ άκουγα από την 
κουζίνα... κάτι για δράκουλα πήρε το αυτί μου, είδατε καμιά 
ταινία χτες βράδυ; Γιατί εμείς με τον Αλέξανδρο πήγαμε για 
φαγητό και μετά... πού να στα λέω! Από το πρωί τρώγομαι 
να στα πω– όσα μου επιτρέπει η γαλλική μου ανατροφή 
τουλάχιστον», γέλασε με ψεύτικη ευθυμία. 
 Η Φρίντα ρούφηξε μια σιωπηλή γουλιά από τον 
καφέ της κι άναψε τσιγάρο. 



Φώφη Walter-Κυρλίδου 

 

39 
 

ΦΡΙΝΤΑ 
 

Καλέ... μπας και πήρα εντελώς στραβά τα σημάδια 
πρωινιάτικα κι εδώ γίνονται άλλα αντ’ άλλων... βγήκε με 
τον Αλέξανδρο... έπαιξε μπερλίνα με τον οικονομολόγο και 
όχι με τον βαρβάτο τον μπετατζή μου... Στο τέλος θα μου 
κολλήσει αυτή η λέξη, θα φωνάξω κατά λάθος έτσι τον 
Μπάμπη κι αυτός θα μου βγάλει το μαλλί τρίχα τρίχα... 
πανάθεμά σε, Βικτώρια, πού τα βρίσκεις τα επίθετα... 

«Βικτωράκι να ‘σαι καλά, πεντανόστιμο το 
κουλουράκι - όσο δε για τον καφέ... Γαλλικός, από κυρία με 
Γαλλική κουλτούρα... τι να είναι...τέλειος! (άσε να την 
γλυκάνω λίγο γιατί φοβάμαι ότι κάτι έπιασε το αυτί της για 
τις δρακουλοκουβέντες που αράδιαζα πριν). Καλέ, τι 
έκπληξη μεγάλη και τριζάτη είναι αυτή... βγήκες μαρή με 
τον Αλέξανδρο... δηλαδή τι εννοείς φάγατε; Και; Μη μου 
τραβάς απλά το τέλος της φράσης σου... μίλα ανοιχτά 
χριστιανή μου... μίλα με λέξεις ελληνικές και καθαρές, δεν 
μιλάς σε ξένη, μιλάς σ’ αυτήν που σ’ έμαθε ότι δεν έχεις 
οργασμό όταν απλά σου υγρανθούν τα υδραυλικά! 

»Για λέγε λοιπόν χωρίς ενδοιασμούς γιατί αυτά τα 
δήθεν ηθικολογικά σου με σκοτώνουν και το ξέρεις. Πες 
καλέ τα σύκα σύκα και τη σκάφη σκάφη. Τον πήδηξες τον 
Αλέξανδρο ναι ή ου; Κι αν ναι, πόσες φορές και πόσο το 
φχαριστήθηκες; Θα ξαναγίνει, γίνατε δηλαδή ζευγάρι τα 
δυο σας, ή μήπως είναι νερόβραστος και τώρα θα πρέπει να 
του δώσεις τα παπούτσια στο χέρι ...» 

...κι αν είναι έτσι, μήπως καλέ σκεφτόσουν τον 
Μπάμπη μου... γιατί αν είναι έτσι, δεν θα γλυτώσεις την 
σφαλιάρα... λέγε... λέγε και θα σκάσω! Και μην παίρνεις το 
ύφος της αδικημένης δεσποσύνης... δικαιώματα έδωσες 
μανταμίτσα... θα τα ακούς από δω και πέρα. Ρούφα το αυγό 
και κάνε μόκο χρυσή μου.... για να σε δούμε τώρα, τι θα 
πεις... γιατί αλλιώς τα κατάλαβα εγώ από το τηλέφωνο. 



Βάσω Αποστολοπούλου-Αναστασίου 

 

40 
 

ΒΙΚΤΩΡΙΑ 
 
Η Βικτώρια είχε απομείνει με το στόμα ανοιχτό να την 
κοιτάζει. Όλος αυτός ο καταρράκτης υπονοούμενων και 
ευθέων ερωτημάτων την είχε αφήσει άφωνη για ένα σωρό 
λόγους. 

Μα τι μου λέει τώρα αυτή... και κατ’ αρχήν τι τρόπος 
είναι αυτός... Πάντα ήταν ελεύθερη στις εκφράσεις της, 
παραήταν μάλιστα, αλλά τώρα έχει ξεφύγει εντελώς... Και 
καλά να μιλάει έτσι για τα δικά της – αλλά να θέλει να της 
απαντήσω με τον ίδιο τρόπο... εγώ; Δεν είμαστε καλά... 
άκου αν τον πήδηξα, ήμαρτον... αλλά δεν είναι εκεί το θέμα 
μας... αυτό το “τα παπούτσια στο χέρι” από πού μας 
προέκυψε; Γιατί να το πετάξει; Εγώ μες την τρελή χαρά 
υποτίθεται πως είμαι... από πού της ήρθε το μήνυμα ότι δεν 
πήγε καλά η συνάντηση; Τόσο κακιά ηθοποιός είμαι, τόσο 
πια καλά με ξέρει; Τέλος πάντων, θα το παλέψω – κι αν 
επιμείνει να με πιέζει, θα της πω κι εγώ καμιά χοντράδα κι 
ας αρπαχτούμε... καλύτερα έτσι παρά να της μείνει η 
υποψία για τον μπετατζή της...ε μα, άνθρωπος είμαι κι εγώ, 
πόσα να ανεχτώ... 

«Λοιπόν;» ξαναρώτησε ανυπόμονα η φίλη της. «Θα 
την ανοίξουμε την σαμπάνια τώρα που του ‘κατσες ή ου;» 

«Η αιώνια Φρίντα!» ψευτογέλασε βεβιασμένα η 
άλλη. «Πάντα τα λέει έξω από τα δόντια!» 

«Ενώ εσύ πάντα τα μασάς! Για λέγε λοιπόν!» 
«Δεν έχω και πολλά να σου πω – και σίγουρα όχι έτσι 

όπως τα θέλεις εσύ... Ναι, με τον Αλέξανδρο είμαστε 
ζευγάρι – όσο για τις λεπτομέρειες, αφού με ξέρεις» 
κακάρισε πάλι. «Δεν μου είναι και πολύ βολικό να τα λέω 
αυτά, άσε που αφορούν κι άλλον και δεν είναι σωστό να..» 

«Βικτώρια με δουλεύεις; Τι σωστό και ξεσωστό μου 
τσαμπουνάς; Έι, εδώ, με μένα μιλάς... για κοίτα με καλά... 

 



Φώφη Walter-Κυρλίδου 

 

41 
 

ΦΡΙΝΤΑ 
 

«Ε... να...», συνέχισε να τα μασάει η Βικτώρια, «δεν ξέρω 
αν ήταν από την μακρόχρονη αποχή ή αν είναι πράγματι ο 
Αλέξανδρος θερμός εραστής αλλά... πώς να στο πω...ήταν 
το κάτι άλλο, μια νύχτα αξέχαστη...» 

Τελικά εγώ νομίζω ότι η φιλενάδα μου, που αν ήταν 
να γίνει ηθοποιός μα τω Θεώ θα είχε πεθάνει στην πείνα 
γιατί από υποκριτικό ταλέντο είναι μείον μηδέν, κάτι άλλο 
σκέφτηκε και πήγε με τον Αλέξανδρο. Γιατί κοπέλα μου, 
μετά από τόοοοσο καιρό που είχες να ποτίσεις την λεμονιά, 
παραμένεις με το ξινό σου ύφος; Τρέχα γύρευε! Ε, ρε 
Φρίντα μεγάλη... μάλλον όπως το υποψιάστηκα είναι, πήγε 
για δοκιμή, δεν γούσταρε, αλλά το παίζει “εμείς είμαστε 
ζευγάρι”, μην πω τώρα τίποτε χοντρό, για να 
εξακολουθήσουμε να βγαίνουμε τα τέσσερα λες και δεν 
χαμούρεψε τον δικό μου - και το χειρότερο... δεν έδειξε και 
ο μαλακοΜπάμπης κι ένα κάποιο ενδιαφέρον για τα μάτια 
της παρθενόπης. Σιγά μην ξαναστήσω εγώ σκηνικό για να 
ζαχαριάζονται αυτοί οι δυο από μακριά! Αυτά, αν 
τραβήξουν πολύ, γίνονται χείμαρρος κι όποιον 
πάρει  κάτω... Όοοχι μανταμίτσα. Τέρμα τα ομαδικά 
ραντεβού! Βγες εσύ με τον μετριοΑλεκάκο σου κι άσε με 
μένα να φχαριστηθώ τον Μπάμπη, προς το παρόν δηλαδή... 
γιατί η όλη ιστορία, αν και ψιλοπαιδαριώδης, μου έδωσε 
στίγμα ότι κι ο μεσιέ είναι απ’ τα αντράκια προς 
αποφυγήν... όπου γυνή και τουφεκιά δηλαδή. 

«Βικτωρίτσα μου δεν ξέρεις πόσο χάρηκα που 
βρήκες κι εσύ μια αντρική συντροφιά, έναν άνθρωπο να λες 
και δυο πράγματα και να κάνεις άλλα δέκα βρε αδελφούλα. 
Να βγείτε όσο μπορείτε πιο πολύ, να το φχαριστηθείτε 
γιατί η ζωή είναι μικρή κι η ευτυχία σταγόνες. Άντε πάω και 
εγώ και τηλεφωνιόμαστε σύντομα γλυκιά μου» είπε και 
σηκώθηκε απότομα. 



Βάσω Αποστολοπούλου-Αναστασίου 

 

42 
 

ΒΙΚΤΩΡΙΑ 
 

Τα ‘χασε η Βικτώρια 
«Μα... φεύγεις κιόλας; Ακόμα δεν ήρθες, ούτε τον 

καφέ δεν ήπιες καλά καλά... τι έπαθες...» Αλλά η Φρίντα 
ήταν ήδη στην πόρτα στέλνοντας φιλιά στον αέρα. Έμεινε 
η άλλη να κοιτάζει την άδεια πολυθρόνα. 
 Τώρα τι ήταν αυτό, μου λες; Ένα déjà vu, αυτό ήταν, 
μαμζέλ Συλβί... έτσι με βρόντηξε και στο mall κι έμεινα 
ξερή... Αλλά ως εδώ και μη παρέκει, σουσουράδα... Γιατί 
καλή καλή αλλά όχι και εντελώς μαλάκας! Άσε με κι εσύ 
μαμζέλ, άμα δεν βρίσω τώρα, πότε θα βρίσω δηλαδή; Εδώ 
γίνονται σημεία και τέρατα – με προσβάλλει, με 
υποψιάζεται για Μεσσαλίνα, μου πετάει την περιφρόνηση 
και την οργή της στα μούτρα... Πόσα πια να ανεχτώ στο 
όνομα της φιλίας μας; Για να μην θυμηθώ και το άλλο, ότι 
όλο αυτό ήταν δικιά της ιδέα και έμπνευση... ή το χειρότερο, 
ότι ξεφτιλίστηκα στον ίδιο μου τον εαυτό με το θέμα του 
Αλέξανδρου... 

Τώρα που το σκέφτομαι, δεν είναι και τόσο κακός ο 
έρημος. Ανθρωπάκι του Θεού και με κοιτάζει και στα μάτια! 
Μωρέ μπας και φταίει όλη αυτή η μαύρη ενέργεια που 
βγάζει η άλλη από την τσαντίλα της και μ’ έχει επηρεάσει 
αρνητικά; Μπας και να το ‘βλεπα λιγάκι πιο θετικά το 
πράγμα; Στο κάτω κάτω της γραφής δεν θα υπογράψουμε 
και κανένα συμβόλαιο - μια χαρά μπορούμε να βγαίνουμε, 
να πηγαίνουμε σε κανα θέατρο, σε καμιά συναυλία στο 
Μέγαρο, σε καμιά έκθεση ζωγραφικής... σε όλα αυτά τέλος 
πάντων που άμα πηγαίνω μόνη μου με κοιτάζουν με μια 
έκφραση κουτσομπολίστικης διάθεσης και συμπόνιας. Ε, κι 
αν υπάρξει και καμιά επανάληψη της χτεσινής βραδιά - δε 
βαριέσαι... Μπορεί η δεύτερη φορά να αποδειχτεί 
καλύτερη από την πρώτη...  

Άπλωσε το χέρι και πήρε το τηλέφωνο. 



Φώφη Walter-Κυρλίδου 

 

43 
 

ΦΡΙΝΤΑ 
 

Έφυγε η Φρίντα από την φιλενάδα της ρίχνοντας μαύρη 
πέτρα πίσω της... έτσι τουλάχιστον πίστεψε για αρκετό 
καιρό. Η καθημερινότητα είναι εύκολο να συμπληρώσει τα 
τυχόν κενά αγάπης που δημιουργούνται, ιδιαίτερα κατά 
την διάρκεια της ημέρας όταν το μυαλό πηδάει από την μια 
υποχρέωση στην επόμενη αγγαρεία. Τα βράδια όμως, όταν 
η ανάπαυση ανοίγει τις βρύσες της ψυχής, βγαίνουν οι 
παλιές αγάπες και οι προδομένες φιλίες για σεργιάνι, 
μουσκεύοντας τα μαξιλάρια και γεμίζοντας την κάμαρα με 
αναστεναγμούς. 

Καταπιάστηκε με τις δουλειές της, πήγε να δει και 
δυο τρεις συγγενείς που είχε για καιρό αμελήσει, έκλεισε 
κάτι ζητήματα με τον λογιστή της, έκανε και κάτι γερά 
ψώνια για ανανέωση γκαρνταρόμπας. Τα βράδια είτε 
έβγαιναν με τον Μπάμπη έξω είτε έμεναν στο όμορφο 
διαμερισμέ της. Του είχε μάλιστα δώσει και ένα συρτάρι για 
να αφήσει δυο αλλαξιές και στο μπάνιο είχαν ακουμπήσει 
και την οδοντόβουρτσά του. 

Οι δουλειές του εργολάβου της δεν πήγαιναν πλέον 
και τόσο καλά. Η κρίση είχε κτυπήσει οδυνηρά τον κλάδο 
και οι περισσότερες οικοδομές ήταν στάσιμες. Ευτυχώς που 
ο Μπάμπης είχε κάνει την καβάτζα του και τώρα 
προσπαθούσε να αλλάξει προσανατολισμό και να 
ασχοληθεί με την εξαγωγή πορτοκαλιών από ένα μεγάλο 
κτήμα στην Μεσσηνία που του είχε αφήσει ο πατέρας του. 
Το πορτοφόλι του κράταγε ακόμη και δεν ήταν από τους 
τύπους που πολυμετρούσε τα λεφτά πριν τα ξοδέψει. Απλά 
η ίδια η Φρίντα είχε αρχίσει να κουράζεται με τα πολλά έξω 
κι όλο και πιο πολύ μαγείρευε κάτι στο σπίτι για να φάνε 
στην μεγάλη βεράντα της. Στο κρεββάτι την έβρισκαν 
αρκετά καλά, αν κι η μεγάλη φούντωση είχε φύγει με τα 
πρωτοβρόχια. 



Βάσω Αποστολοπούλου-Αναστασίου 

 

44 
 

ΒΙΚΤΩΡΙΑ 
 

Όταν οι μέρες έγιναν βδομάδα κι οι βδομάδες μήνας χωρίς 
καμία επαφή, κανένα τηλεφώνημα από την κολλητή της, η 
Βικτώρια ένιωσε να την ζώνουν τα φίδια. Κι άλλες φορές 
είχαν τσακωθεί κι είχαν ανταλλάξει βαριές κουβέντες... 
αλλά στις δυο τρεις μέρες, άντε βδομάδα, η ατμόσφαιρα 
είχε καθαρίσει με κρουνούς δακρύων και από τις δυο μεριές 
και ατέλειωτες συγνώμες. Τώρα όμως; Τώρα σιγή ιχθύος, 
λες κι είχαν μεταναστεύσει σε άλλον πλανήτη. Την πονούσε 
βαθιά αυτή η απομάκρυνση, που την θεωρούσε και 
υπερβολική και αδικαιολόγητη, αλλά όσες φορές έκανε να 
πάρει τηλέφωνο, μάζευε το χέρι της θυμωμένη. Δεν 
μπορούσε να το χωνέψει ότι η φιλενάδα της την είχε 
υποψιαστεί για κάτι τόσο βαρύ κι ο εγωισμός της 
επαναστατούσε και την εμπόδιζε. 
 Το ‘ριξε λοιπόν κι αυτή στη δουλειά για να ξεχαστεί 
μιας κι ο έρημος ο Αλέξανδρος είχε αποδειχτεί πολύ λίγος 
για να γεμίσει το κενό μέσα της. Μετά από εκείνη την 
ολέθρια συνάντηση με την Φρίντα στο σπίτι της και το 
παρορμητικό της τηλεφώνημα που του έκανε μετά (και που 
τον ανέβασε τον δόλιο στα ουράνια) είχαν βγει πολλές 
φορές σαν ζευγάρι, με κάποιες απ’ αυτές να καταλήγουν 
στο κρεβάτι – και με την ίδια γεύση απογοήτευσης και 
ανικανοποίητου να μένει κάθε φορά στα χείλη. Κι ούτε και 
καταδέχτηκε ποτέ να τον ρωτήσει για τον φίλο του και την 
φίλη της, όσο κι αν την έκαιγε να μάθει. Η αξιοπρέπεια 
πάνω απ’ όλα, της θύμιζε συνέχεια η μαμζέλ. 
  Ευτυχώς στο πανεπιστήμιο είχε πολλή δουλειά. 
Παραδόσεις, εξετάσεις, διόρθωση γραπτών, σεμινάρια, 
όλα εκείνα που τόσο αγαπούσε και που ήξερε τόσο καλά να 
κάνει. Αυτά γέμιζαν τον χρόνο της, αυτά αποσπούσαν την 
σκέψη της από την άφαντη φιλενάδα της και την μίζερη 
σχέση που την είχε αρπάξει στα γρανάζια της. 



Φώφη Walter-Κυρλίδου 

 

45 
 

ΦΡΙΝΤΑ 
 
Έτοιμη για να βγει η Φρίντα, ντυμένη στην πέννα, άνοιξε 
το συρτάρι για τα κλειδιά της, όταν μέσα από τα βάθη του 
ξεφύτρωσε ένα μπρελοκάκι πλαστικό με μια καρδούλα και 
τη λέξη FIRENZE. Άλλο πάλι και τούτο... κοντοστάθηκε και 
το μυαλό της άρχισε να πετάει ακατάστατα στο ταξιδάκι, 
πριν τόσα χρόνια στην Φλωρεντία, το πρώτο που είχαν 
κάνει οι δυο φίλες στο εξωτερικό. Ε ρε Βικτώρια, πού 
καταντήσαμε... αναστέναξε και βγήκε από το σπίτι, 
χώνοντας όμως με ευλάβεια το εύρημα στην τσάντα της. 

Είχαν ήδη περάσει τρεις μήνες χωρίς καμιά 
κουβέντα μεταξύ των δυο φιλενάδων. Από τον Μπάμπη η 
Φρίντα είχε μάθει ότι ο Αλέξανδρος συνέχιζε να βγαίνει με 
την Βικτώρια, αλλά η ίδια δεν θέλησε να μάθει περισσότερα 
γιατί την ενοχλούσε ακόμη όταν τα μάτια του δικού της 
έπαιρναν εκείνο το παρμένο βλέμμα για την μουσίτσα την 
φίλη της... ή μήπως έτσι λάγνο γινόταν πάντα το βλέμμα 
του Μπάμπη όταν μιλούσε για κάποια γυναίκα; 

Είχαν πια αρκετό καιρό μαζί και ορισμένα 
πραγματάκια δεν της πολυάρεσαν της Φρίντας πάνω στον 
εραστή της. Οι άντρες που το παίζουν κολιμπρί, από 
λουλούδι σε λουλούδι, σκέφτηκε ενώ έβαζε μπρος στο αμάξι 
της, ή θέλουν κανένα όρνιο για σύντροφο, που να τους 
κοιτάζει σαν χάχας στα μάτια και να μην καταλαβαίνει γρι 
από ψέματα και κοροϊδίες ή μια κολοπετσωμένη σαν την 
αφεντιά μου, να μην τους χαρίζουν μία, ώστε κάθε 
παράβαση να τους τσούζει. Γενικά όμως είναι και λίγο 
κουραστικό να παριστάνει κανείς συνέχεια τον αστυνόμο... 
αν δεν υπάρχει και λίγη εμπιστοσύνη και λίγη σιγουριά... 
όλο το Κάμα Σούτρα γίνεται βιπεράκι Νόρα. Τελικά... 
άβυσσος η ανθρώπινη ψυχή, φιλενάδα... 

 
 



Βάσω Αποστολοπούλου-Αναστασίου 

 

46 
 

ΒΙΚΤΩΡΙΑ 
 

Άφησε το στυλό στο γραφείο, έβγαλε τα γυαλιά κι έτριψε 
τα πονεμένα της μάτια. Δυο ώρες τώρα διόρθωνε γραπτά 
φοιτητών (λέμε τώρα...) κι αν εξαιρέσεις πέντε έξι, όλα τα 
άλλα ήταν για προσάναμμα στο τζάκι. Τι ωραία που είχαμε 
περάσει στην Ελάτη, σκέφτηκε άθελά της. Οι δυο μας 
μπροστά στο αναμμένο τζάκι, τα ξύλα να τριζοβολούν, τα 
κάστανα να ψήνονται κι εμείς με τις πιτζάμες να πίνουμε τα 
τσιπουράκια μας και να βλέπουμε το χιόνι να πέφτει 
αθόρυβα και να σκεπάζει τα πάντα. Αχ βρε φιλενάδα μου, 
αναστέναξε και ξαναπήρε το στυλό, πώς καταντήσαμε 
έτσι... για δυο - άντε μην πω και δεν μου το επιτρέπει η 
γαλλική μου ανατροφή... 
 Και ξαφνικά οργίστηκε. Ένας τυφλός θυμός την 
κατέκλυσε. Πέταξε το στυλό, σάρωσε τα χαρτιά από το 
γραφείο της, άρπαξε το κινητό. Στο τελευταίο νούμερο 
δίστασε, το ‘κλεισε. Όχι έτσι, σκέφτηκε. Πρέπει πρώτα να 
ξεκαθαρίσω με τον Αλέξανδρο. Αυτό το κομμάτι της ζωής 
μου, αυτό το μίζερο διάλειμμα που κοντεύει να διαλύσει την 
φιλία μου με την αδελφή μου, να καταστρέψει την amitié 
fraternelle μας την τόσο πολύτιμη, πρέπει να κλείσει μια 
και καλή. Οριστικά.  
 Σχημάτισε αποφασιστικά ένα νέο νούμερο στο 
τηλέφωνο χτυπώντας νευρικά τα κουμπιά. 
 «Καλησπέρα Βικάκι μου, τι ευχάριστη έκπληξη ήταν 
αυτή;» 
 Τσαντίστηκε. Του έχω πει χίλιες φορές ότι δεν μ’ 
αρέσουν τα υποκοριστικά – άκου “Βικάκι”... και να ‘ταν το 
μόνο που δεν μ’ αρέσει... τέλος, πρέπει να βάλω ένα τέλος 
και γρήγορα... 
 «Καλησπέρα Αλέξανδρε», ακούστηκε ψυχρή και 
επίπεδη η φωνή της. «Θα ‘θελα να βρεθούμε απόψε, έχω 
κάτι πολύ σοβαρό να σου πω. Κατά τις οκτώ είναι καλά;» 



Φώφη Walter-Κυρλίδου 

 

47 
 

ΦΡΙΝΤΑ 
 

Τι σου είναι τελικά οι γνωριμίες...καράβια που διαβαίνουν 
μέσα στη νύχτα... Λίγες ρίχνουν άγκυρα στο λιμάνι της 
ψυχής μας και ταυτίζονται με μας... 

Ο Πειραιάς έλαμπε σαν μαργιόλα τσιγγάνα 
φορτωμένη με τα μπιχλιμπίδια της κι η Φρίντα δεν χόρταινε 
να τον θαυμάζει από το μπαλκόνι του μπαρ φιλοσοφώντας 
καθώς έβλεπε τα καράβια να περνούν από μπροστά της. 
Περίμενε τον Μπάμπη εδώ και κάμποση ώρα. Αν δεν ήταν 
η πανέμορφη θέα, θα είχε γίνει μαύρη η ψυχή της από τα 
νεύρα... ποια, αυτή, να είναι στημένη! Άναψε τσιγάρο, 
ρούφηξε το ουισκάκι της και σηκώθηκε αποφασιστικά. Αχ 
βρε μπαμπέση εργολάβε της δεκάρας... αν νομίζεις ότι είμαι 
χρησιμοποιημένη χαρτοπετσέτα, αγόρι μου, γελάστηκες 
πολύ! Η Φρίντα δεν περιμένει κανέναν άντρα πάνω από 
δέκα λεπτά. 

Έλιωσε το τσιγάρο ακάπνιστο στο τασάκι, άρπαξε 
την τσάντα και το αδιάβροχο χωρίς δεύτερη σκέψη, 
πλήρωσε άρον άρον  και κατέβηκε έξαλλη προς την 
λεωφόρο. Στη φούρια της δεν είδε τον Μπάμπη που 
προσπαθούσε να παρκάρει μέσα στο πλήθος των 
αυτοκινήτων. Την είχε πάρει τουλάχιστον δέκα φορές για 
να δικαιολογηθεί, αλλά όλο έβγαινε ο τηλεφωνητής της – 
και τώρα, έχοντας παρατήσει το Καγιέν όπως όπως 
ανάμεσα σ’ ένα φορτηγό και σ’ ένα κάδο απορριμμάτων, 
ανέβαινε σχεδόν τρέχοντας την ανηφόρα για το μπαράκι. 

Μπαίνοντας στο αμάξι η Φρίντα είδε το τηλέφωνό 
της να αναβοσβήνει, πεταμένο πάνω στο κάθισμα. Της είχε 
πέσει όταν έβγαινε - ούτε που το απάντησε. Η απόφαση 
είχε παρθεί. Αμάρτησες χρυσέ μου... θα πληρώσεις. Πάτησε 
γκάζι και, χωρίς να το καταλάβει, αντί να πάρει κατεύθυνση 
για το δικό της σπίτι, άρχισε να ανεβαίνει προς την γειτονιά 
της Βικτώριας.  



Βάσω Αποστολοπούλου-Αναστασίου 

 

48 
 

ΒΙΚΤΩΡΙΑ 
 

Ούτε και ήξερε πόση ώρα ήταν στο μπαλκόνι της. Ο αέρας 
μύριζε βροχή, ο καφές είχε κρυώσει από ώρα - αλλά εκείνη 
δεν το είχε καταλάβει. Είχε νυχτώσει για τα καλά κι εκείνη 
καθόταν στα σκοτεινά κοιτάζοντας χωρίς να βλέπει την 
πόλη που απλωνόταν μπροστά της κι άναβε σιγά σιγά τα 
φώτα της σαν αστεράκια σε μαύρο βελούδο. 

Τα ρομαντικά μας μάραναν, σκέφτηκε βαρύθυμα. 
Έτσι βαριά και σκοτεινή ήταν η διάθεσή της από χτες το 
βράδυ, όταν είπε το οριστικό αντίο στον Αλέξανδρο. Όχι 
γιατί της κόστισε η διάλυση της σύντομης σχέσης τους, 
κάθε άλλο... Ίσα ίσα που αισθάνθηκε μεγάλη ανακούφιση, 
σαν να σηκώθηκε μια ταφόπλακα από πάνω της. Αλλά να... 
δεν είχε μάθει στη ζωή της να πληγώνει τους ανθρώπους 
γύρω της, όσο κι αν της είχε κοστίσει ακριβά αυτό της το 
χούι – και τώρα, φέρνοντας ξανά στο νου της την 
απορημένη όσο και δυστυχισμένη όψη του όταν του ζήτησε 
να διακόψουν, εκείνο το τεράστιο γιατί που ζωγραφίστηκε 
στα αγαθά του μάτια, ένιωθε χάλια. Τύψεις που τον 
κορόιδευε, που του είχε δώσει ψεύτικες ελπίδες, που τον 
είχε χρησιμοποιήσει σαν (να δεις πώς το έλεγε η Φρίντα) – 
α, ναι... σαν χρησιμοποιημένη χαρτοπετσέτα... 

Στη σκέψη της φίλης της μελαγχόλησε ακόμα πιο 
πολύ. Ανάθεμα την ώρα που μπήκε στη ζωή μας αυτός ο 
διάολος, το facebook…μονολόγησε ανάβοντας το κερί πάνω 
στο τραπέζι. Αν δεν ήταν αυτό δεν θα είχες γνωρίσει τον 
μπετατζή, δεν θα είχα μπλέξει με τον χαλβά, δεν...δεν.. 

Ο ήχος από λάστιχα που στρίγγλιζαν διέκοψε βίαια 
τη φιλοσοφική της διάθεση. Ποιος ηλίθιος, σκέφτηκε κι 
έσκυψε να δει τον καμικάζι της ασφάλτου που τάραζε την 
σιγαλιά της νύχτας και τσίτωνε τα νεύρα της. Το φλιτζάνι 
έπεσε από τα χέρια της κι έγινε χίλια κομμάτια. 

Η Φρίντα είχε μόλις παρκάρει από κάτω. 



Φώφη Walter-Κυρλίδου 

 

49 
 

ΦΡΙΝΤΑ 
 

«Βικτώρια βγάλε από το σερβάν της γιαγιάς σου το ουίσκυ 
που σου είχα φέρει στα γενέθλια σου, φέρε δυο ποτήρια και 
κάτσε να μιλήσουμε γιατί αν δεν μιλήσω, θα κάνω μπαμ μα 
τον Θεό και θα σκάσω. Στα γρήγορα μαρή, όχι σαν 
αργοκάραβο... τσάκα τσάκα είπαμε!» 

Δεν είχε προλάβει να μπει στο σπίτι της Βικτώριας κι 
άρχισε τις διαταγές. Ξαφνικά όλα είχαν μπει σ’ ένα 
καλούπι, οι γωνίες και τα παράταιρα είχαν διαλυθεί μέσα 
στις σταγόνες της μπόρας που έπεφτε τώρα δυνατότερα και 
η Φρίντα έπρεπε να τα εξηγήσει το συντομότερο για να 
ξαλαφρώσει. 

«Βικτωράκι μου άντε άσπρο πάτο και χαμογέλα 
λιγουλάκι γιατί γραμμένο στα παλιά μου τα παπούτσια τον 
έχω τον Μπάμπη μπροστά στην φιλία μας κοριτσάρα μου. 
Μπροστά σε μας, τσαχπινομπιρμπίλω μου, χαράμι να πάνε 
όλες οι μπετονιέρες της αγοράς. Άσε που είχα και ένα βάρος 
σαν πέντε φορτηγά χαλίκια, που κάκιωσα μαζί σου για 
χάρη του προκομένου. Πώς να το κάνουμε δηλαδή... 
παιδαράς ο τύπος, αρχοντόμαγκας... άντε να βρεις τέτοια 
λαβράκια πλέον, που η αγορά είναι τίγκα στους 
τζιτζιφιόγκους. Μάτια έχεις κι εσύ... και τι μάτια... ματάρες, 
αφού και ο ίδιος ο λεγάμενος τα σορόπιαζε, γιατί νομίζεις 
πιο πολύ νευρίασα... αλλά αγαθομαρού μια ζωή ήσουν εσύ. 
Α, κοίτα να σου πω... δεν θέλω βουρκώματα... τσούγκρα 
πάλι και ξανά μανά άσπρο πάτο... θα φύγει όλη η μπουκάλα 
σήμερις. 

»Όχι καλέ, δεν τον έκανα πέρα ακόμη, αλλά σήμερα 
με έστησε. Ναι σου λέω... είκοσι ολόκληρα λεπτά περίμενα 
σαν χτεσινή μαρίδα σε ένα μπαράκι. Σήμερα το παίζω 
μούγκα στην στρούγκα και αύριο του δίνω τα παπουτσάκια 
του ανά χείρας κι ας με πλαντάξει στις δικαιολογίες...» είπε 
με μια ανάσα κι άναψε τσιγάρο. 



Βάσω Αποστολοπούλου-Αναστασίου 

 

50 
 

ΒΙΚΤΩΡΙΑ 
 
Η φλόγα του αναπτήρα έβγαλε την Βικτώρια από την 
κατάσταση σοκ που είχε πάθει ακούγοντας τον χείμαρρο 
των εξομολογήσεων - δηλώσεων της φιλενάδας της. Με το 
ποτήρι το ουίσκι ανέγγιχτο στο χέρι (αυτό το κοριόζουμο 
ποτέ δεν της άρεσε) και τα μάτια γεμάτα δάκρυα κοίταζε 
παραζαλισμένη την Βικτώρια έχοντας συγκρατήσει μόνο 
μια φράση από όλο αυτό το κατεβατό. «Γραμμένο στα 
παλιά μου τα παπούτσια τον έχω τον Μπάμπη μπροστά 
στην φιλία μας κοριτσάρα μου». Είχε ακούσει καλά; Το είχε 
πει αυτό η Φρίντα της; Ξανάβρισκε τη φιλενάδα της; Είχε 
τελειώσει ο εφιάλτης των τελευταίων τριών μηνών που την 
είχε χάσει - κι είχε χάσει και τον ύπνο και την ίδια της τη 
ζωή; Σήκωσε το ποτήρι και το κατέβασε μονορούφι.  

«Θέμα χρόνου ήταν φιλενάδα», συνέχισε η Φρίντα 
τραβώντας μια βαθιά ρουφηξιά και βγάζοντας τον καπνό 
σε δαχτυλίδια. «Δεν ήταν μόνο το δικό σου μέλωμα... πού 
να τον δεις πώς χαλβάδιαζε με μια μπαργούμαν στην 
Βουλιαγμένη! Εδώ καλέ έκλεισε το μάτι ενώπιόν μου και σε 
μια σεκιούριτι έξω από ένα μαγαζί... γκραν παίχτης που θα 
έλεγε και η μαμζέλ σου. Άντε γεια μας! Πες μου τώρα για 
σένα και τον λογιστή σου, γιατί αν είναι να σου την χαλάσω 
τη δουλειά, κάνω επί τόπου στροφή και την κάνω 
φιλεναδίτσα».  

«Ποιον λογιστή μου, πάει αυτός... να ‘ταν κι άλλος», 
χαμογέλασε μέσα από τα δάκρυά της και νιώθοντας το 
κάψιμο από το ποτό να απλώνεται σ’ όλο της το κορμί και 
να την χαλαρώνει. Σηκώθηκε και γέμισε πάλι τα ποτήρια. 
«Του ‘δωσα απολυτήριο και με βαθμό λίαν κακώς, μια 
δυστυχία ήταν στο κρεβάτι, αλλού αυτός αλλού εγώ.. μάπα 
το καρπούζι όπως θα ‘λεγες κι εσύ... αλλά δεν τον σχόλασα 
γι’ αυτό – τον σχόλασα γιατί αυτός κι ο άλλος ήταν η αιτία 
που σ’ έχασα» είπε και ξέσπασε σε λυγμούς. 



Φώφη Walter-Κυρλίδου 

 

51 
 

ΦΡΙΝΤΑ 
 

Τα ‘χασε η Φρίντα από το ξέσπασμα της φιλενάδας της. 
Όσο κι αν την ήξερε καλά (τόσα χρόνια κολλητές είχαν 
κάνει καυγάδες και καυγάδες για ασήμαντα, κατά κανόνα, 
θέματα)... τούτο δω δεν το άντεχε, την ξεπερνούσε. 
Τινάχτηκε πάνω γκρεμίζοντας την πολυθρόνα της κι έπεσε 
στην αγκαλιά της Βικτώριας.  
 Έμειναν έτσι αγκαλιασμένες για κάμποση ώρα, 
σιωπηλές, τα μάτια να τρέχουν ποτάμι και να ξεπλένουν 
όσα πικρά έγιναν και ειπώθηκαν τους τελευταίους τρεις 
μήνες ενώ το σκοτάδι έπεφτε γοργά κι η βροχή δυνάμωνε.  

«Κοίτα να δεις πού καταντάμε οι γυναίκες  και για 
λίγο μέλι κάνουμε τα αδύνατα δυνατά, ξεχνάμε ποιες 
είμαστε, γυρνάμε την πλάτη σε φίλους και δικούς και στο 
τέλος... ανακαλύπτουμε ότι τελικά, αντί για γόη, πέσαμε σε 
αυγό μελάτο» σάρκασε χαμογελώντας μέσα από τα δάκρυά 
της η Φρίντα σε μια προσπάθεια να εκτονώσει την 
φορτισμένη ατμόσφαιρα. «Έλα φιλεναδίνο μου, άσπρο 
πάτο να πάνε κάτω τα φαρμάκια που μας πότισαν οι 
άχρηστοι οι άντρηδες... Θα την πιούμε όλη τη μπουκάλα 
σαν μνημόσυνο για τις σχέσεις που μόλις θάψαμε και στην 
υγειά της δικής μας σχέσης που δεν καταλαβαίνει από 
μπόρες και ξαναγεννιέται σαν τον φοίνικα από τις στάχτες 
της... Άντε μαρή να φέρεις και κανα ξηροκάρπι γιατί με 
βάρεσε κατακούτελα ο Τζώνης ο περπατητής και θα πω κι 
άλλα τέτοια χαριτωμένα ποιητικά... τρομάρα μου...» 

Περασμένα μεσάνυχτα, κι αφού είχαν πατώσει τον 
Γιαννάκη κι είχαν καταναλώσει ό,τι φιστίκι κι αμύγδαλο 
υπήρχε στο σπίτι τινάζοντας στον αέρα γυμναστήρια και 
δίαιτες, η Φρίντα μουρμούρισε ένα ζαλισμένο «άντε να 
πηγαίνω κι εγώ, έχω μανικιούρ πρωινιάτικα» και μπήκε 
παραπατώντας στο αμάξι της  παρά τις διαμαρτυρίες της 
Βικτώριας που επέμενε να την κρατήσει να κοιμηθεί εκεί.  



Βάσω Αποστολοπούλου-Αναστασίου 

 

52 
 

ΒΙΚΤΩΡΙΑ 
 

Η Βικτώρια ακούμπησε στην κουπαστή κι ακολούθησε με 
το βλέμμα το αυτοκίνητο της φιλενάδας της μέχρι που 
χάθηκε στη στροφή του δρόμου. Τι νύχτα κι αυτή αλήθεια, 
σκέφτηκε ανασαίνοντας την μυρωδιά του νοτισμένου 
γρασιδιού στον κήπο της πολυκατοικίας.  

Ποιος να μου το ‘λεγε πως τελικά θα βρισκόταν ο από 
μηχανής θεός να διορθώσει το αδιέξοδο και το παραπάτημα 
της φιλίας μας – και πως θα ήταν ο  ίδιος ο υπεύθυνος για 
όλα αυτά, ο Μπάμπης, που με τα στραβοκοιτάγματά του θα 
έδινε τη λύση... Αχ έρημε μπετατζή... εσύ κοιμάσαι κι η τύχη 
σου δουλεύει – ανάποδα όμως! 

Καθόλου δεν κοιμόταν ο Μπάμπης. Από την ώρα 
που δεν βρήκε τη Φρίντα στο μπαράκι, και μετά από 
δεκάδες αναπάντητες κλήσεις στο κινητό της, καθόταν σε 
αναμμένα καρφιά. Ξάγρυπνος έμεινε όλη τη νύχτα να 
μετράει τις ώρες μέχρι να ξημερώσει και να πάρει 
τηλέφωνο, ποιαν άλλη, την κολλητή της, μπας και μάθει τι 
συμβαίνει κι εξαφανίστηκε από προσώπου γης. 
 Η Βικτώρια άκουσε το κουδούνισμα βυθισμένη σε 
λήθαργο πάνω στον καναπέ του σαλονιού. Με δυσκολία 
βρήκε το τηλέφωνο κι ακόμα πιο δύσκολα κατάφερε να 
μουρμουρίσει ένα «λέγετε;» με φωνή βραχνή από τον ύπνο 
και το χτεσινοβραδινό ξενύχτι. 
 «Έλα Βικτώρια, καλημέρα και με συγχωρείς που σε 
ενοχλώ τόσο πρωί... αλλά δεν μπορώ να βρω την Φρίντα 
από χτες βράδυ που είχαμε ραντεβού... κάπου χαθήκαμε 
και την παίρνω στο κινητό αλλά δεν απαντά κι αρχίζω να 
ανησυχώ... ξέρεις κάτι;» 

Και πολύ καλά κάνεις και ανησυχείς, σκέφτηκε η 
Βικτώρια διώχνοντας με μιας και νύστα και κούραση. Έχει 
αρχίσει η αντίστροφη μέτρηση – μόνο που δεν το ξέρεις... 

 



Φώφη Walter-Κυρλίδου 

 

53 
 

ΦΡΙΝΤΑ 
 

Δυο μέρες μετά η Φρίντα, με μια κούπα καφέ στο χέρι, 
ανέλυε τις απόψεις της στην φιλενάδα της που την άκουγε 
προσεκτικά από την άλλη άκρη της γραμμής. 

«Άστα να πάνε γλυκιά μου. Όσες είναι τυχερές και 
κρατάνε τον συζυγάτο με νύχια και με δόντια, καλώς. Εμείς 
οι υπόλοιπες ας κοιτάξουμε να ζήσουμε γεμάτα και χωρίς 
αρσενικά, άμα λάχει, γιατί και σπανίζουν σαν είδος 
γενικότερα και οι περισσότεροι στην πιάτσα είναι κάπως 
ελαττωματικοί. Θα μου πεις, Φριντάκι εσύ έπεισες ακόμη κι 
εσένα την ίδια ότι  ο Μπάμπης ήταν κελεπούρι. Το ξέρω και 
το παραδέχομαι... τα άτιμα τα σορόπια πολύ μου αρέσουν 
και είμαι άνθρωπος ή του ύψους ή του βάθους. Αφού 
παραλίγο να με τουμπάρει πάλι χτες όταν του τηλεφώνησα 
για να κόψω με μαχαίρι την υπόθεση. Εκεί που του 
ωρυόμουν για τα ερωτοδολώματα που έριχνε στην πάσα 
γυνή και σε σένα ειδικότερα, αυτός, ενώ μου μιλούσε στο 
κινητό, είχε βάλει προορισμό το σπίτι μου -  και πριν του τα 
ψάλλω καλά καλά για το κερασάκι στην τούρτα, το στήσιμο 
δηλαδή στο μπαρ, τσουπ και μου κτυπούσε την πόρτα. Τι 
να κάνω, άνοιξα, τον άκουσα να μου αραδιάζει όλες του τις 
δικαιολογίες, τον άρπαξα από το ανοιχτό πουκάμισο και 
του έδωσα ένα σβουρηχτό φιλί, τον πήγα μέσα να του 
ξηγηθώ το αντίο α λα Φρίντα, α... δεν θέλω κραυγές, 
φιλενάδα, δεν θέλω κραυγές, περίμενε... κι εκεί που, 
σίγουρος ότι με είχε τουμπάρει, πήγε να μου κλείσει 
ραντεβού, του είπα να πάρει των οματιών του και να μην 
ξαναεπιχειρήσει να με δει! 

»Όσο για μας τα δυο, Βικτωράκι... έχω κάτι τρελές 
ιδέες στο μυαλό! Γύρνα εσύ με το καλό από τα μαθήματα 
και το βράδυ σε κερνάω στο Στέκι του Μπουλούκου. Άσε τις 
δίαιτες βρε χαζή... κάτι έχω υπ’ όψιν και θέλω να το δούμε 
μαζί. Άντε τσάο και τα λεμέ σύντομα». 



Βάσω Αποστολοπούλου-Αναστασίου 

 

54 
 

ΒΙΚΤΩΡΙΑ 
 

«Πω πω ήττα...», μουρμούρισε η Βικτώρια κατεβάζοντας 
το ακουστικό. «Καημένε Μπάμπη... μέχρι που αρχίζω να σε 
συμπονάω... Κι αυτό πάλι το αποψινό ραντεβού; Τι έχει 
βάλει στο δαιμόνιο μυαλουδάκι της η θεοπάλαβη...Καμιά 
τρέλα πάλι, όπως ακριβώς το είπε... άντε τώρα να δω πώς 
θα περάσει η μέρα, θα με φάει η περιέργεια... κι έχω κι ένα 
σωρό στη σχολή σήμερα, παράδοση στους πρωτοετείς και 
να αποτελειώσω τη διόρθωση των γραπτών του τρίτου 
έτους που έμεινε στη μέση προχτές...»  

Τελικά ευτυχώς που είχε τόσα πολλά να κάνει κι 
απασχόλησε το μυαλό της μέχρι αργά το απόγευμα. Γύρισε 
στο σπίτι της κατάκοπη κατά τις πέντε και μπήκε αμέσως 
στο ντους να διώξει από πάνω της την κούραση της μέρας 
και να ετοιμαστεί για την βραδινή συνάντηση. Να που 
έμεινε και κάτι καλό από όλη αυτή την ιστορία, σκέφτηκε 
χαμογελώντας καθώς άπλωνε τη σκιά στα μάτια της. 
Ξανάρχισα να προσέχω την εμφάνισή μου μετά από χρόνια 
εγκατάλειψης... α ρε ΜπάμπηΑλέξανδρε... αυτό θα σας το 
χρωστάω!  

Άνοιξε το συρτάρι της να πάρει καθαρά εσώρουχα κι 
η ματιά της έπεσε στο δαντελένιο κιλοτάκι που της είχε 
κάνει δώρο η κολλητή της για το πρώτο ραντεβού με την 
«συναγρίδα», όπως έλεγε, και που το είχε καταχωνιάσει 
κάπου στο βάθος. Το έπιασε στα χέρια της. Άσφαιρο πήγες 
κι εσύ, κακόμοιρο... σιγά να μη σε χρησιμοποιούσα για τα 
στανικά κρεβατώματα με τον λεγάμενο... Όχι κι ότι θα σε 
πρόσεχε δηλαδή, με σβησμένο φως και καμιζόλα να 
φορούσα χαμπάρι δεν θα έπαιρνε... Με μια ξαφνική κι 
αδικαιολόγητη παρόρμηση το ‘βαλε μέσα στην τσάντα της. 

Βρήκε την Φρίντα να την περιμένει στο Στέκι με μια 
κανάτα χύμα κόκκινο κρασί, το περίφημο ξακουστό κρασί 
του Μπουλούκου, και δυο ποτήρια γεμάτα μπροστά της. 



Φώφη Walter-Κυρλίδου 

 

55 
 

ΦΡΙΝΤΑ 
 

«Καλησπέρα Βικτωράκι, έλα και κερνάω κρασάκι... ναι 
μωρέ, είπα ν’ αλλάξω δουλειά και να φτιάχνω μαντινάδες! 
Άντε να παραγγείλουμε γιατί τα σχέδια είναι πολλά και η 
νύχτα μικρή, φιλεναδίτσα. Λοιπόν, εμείς σβήσαμε μιάμιση 
σχέση, εεε... η δική σου με τον Αλέξανδρο για μισή μου 
κάνει, αλλά αποδείξαμε ότι η γυναικεία φιλεναδική 
αδελφότητα, όταν είναι πραγματική και δυνατή, αντέχει τα 
πάντα, ακόμη και τα άνανδρα ερωτικά ντου. Φέρε πιο 
κοντά τη μελιτζανοσαλάτα, φιλενάς, και άκου με 
προσεχτικά. Σε μια βδομάδα έχετε τετραήμερο εσείς οι 
εκπαιδευτικοί. Τα εισιτήρια τα έβγαλα σήμερα το πρωί, 
έκλεισα και ξενοδοχείο πέντε αστέρων, όχι σαν την πανσιόν 
που είχαμε πάει τότε παλιά, και το μόνο που μένει είναι να 
φτιάξεις το σακ βουαγιάζ σου και την κάναμε!  

»Καλέ... μη με κοιτάς σαν χάνος, κλείσε το στόμα 
σου, Βικτώρια, μη μπει καμιά μύγα! Ναι, κοπέλα μου, για 
τη Φλωρεντία σου μιλάω, αμ πού λες να πηγαίναμε, στο 
Κουρδιστάν; Άλλο πάλι και τούτο! Θα πάμε τέσσερις 
μερούλες κυριλέ σε όλα τα μουσεία και τις εκθέσεις που 
γουστάρεις. Υπόσχομαι ότι θα φορέσω  δετά παπούτσια 
αυτή τη φορά, μη ξεροσταλιάσω η έρμη, τα βράδια όμως 
είναι δικά μου, σινιορίνα, και θα μας γνωρίσουν από την 
καλή όλα τα κλαμπ και τα μπαράκια πολυτελείας. Μια 
φορά να ακούσω ότι είσαι κουρασμένη και δεν μπορείς να 
βγεις, θα σε πιάσω απ’ το τσουλούφι. Είπαμε, τετραήμερο 
ξεσαλώματος είναι αυτό, όχι ανάπαυσης. Άσε που ελπίζω 
να με αφήσεις να ξεζαλιστώ και λίγο από την πολλή 
πρωινιάτικη κουλτούρα και με ένα ελαφρύ σόπινγκ, έτσι 
για να μην ξεχνιόμαστε... ξέρεις ότι τα δερμάτινα είναι η 
αδυναμία μου. Άντε... γεια μας και καλό μας ταξίδι», είπε 
μονορούφι, άδειασε το ποτήρι της με τον ίδιο τρόπο και 
κοίταξε να δει την αντίδραση της φιλενάδας της. 



Βάσω Αποστολοπούλου-Αναστασίου 

 

56 
 

ΒΙΚΤΩΡΙΑ 
 

Η Βικτώρια είχε μείνει άναυδη. Κοίταζε μια τη φίλη της και 
μια ένα πλαστικό μπρελοκάκι που κρατούσε στα χέρια της 
η Φρίντα και το ανέμιζε καθώς υπογράμμιζε τα λόγια της με 
ζωηρές χειρονομίες. Ήπιε μια γουλιά κρασί μπας και 
συνέλθει. 

«Φλωρεντία; Είπες Φλωρεντία; Εσύ κι εγώ, οι δυο 
μας;» κατόρθωσε να ψελλίσει. 

«Γιατί μαρή, θέλουμε και παρέα; Μπας και θέλεις να 
καλέσουμε και τους αχαΐρευτους που κόντεψαν να μας 
διαλύσουν;» ρώτησε λίγο αστεία, λίγο καχύποπτα. 

«Αυτό δα μας έλειπε», βιάστηκε να απαντήσει η 
άλλη - ώρες ήταν να ξαναρχίσουν οι παρεξηγήσεις. «Δεν 
πάω καλύτερα να πνιγώ; Και μια που τους ανέφερες, να σου 
πω ότι ο δικός σου, ο πρώην τέλος πάντων, με πήρε 
τηλέφωνο προχτές, όταν σ΄ έψαχνε και δεν σ’ έβρισκε, και 
ακουγόταν πολύ αναστατωμένος και ανήσυχος...» 

«Ααα... μη μου τη χαλάς τώρα αλλάζοντας 
κουβέντα... τι θέλεις τώρα και μου θυμίζεις τον Μπάμπη. Σε 
πήρε τηλέφωνο κι ακουγόταν πονεμένος... Εγώ να δεις πώς 
είμαι στα φυλλοκάρδια μου. Το έκλεισα όμως το κουτάκι 
της καρδιάς και το διπλοκλείδωσα. Δεν ξαναεπιτρέπω σε 
κανέναν άντρα να κάνει την καρδιά μου τας κεμπάπ. Τέρμα 
αυτή η ιστορία, τώρα πάμε Φλωρεντία! Να, πάρε και το 
μπρελοκάκι για γκαραντί! Θυμάσαι μαρή; Που θέλαμε να 
πάρουμε κάτι για σουβενίρ και τα φράγκα μας δεν έφταναν 
παρά μόνο για τούτο το πλαστικό μπιχλιμπίδι; Αλήθεια, το 
‘χεις το δικό σου;» 

«Μπα... το βούτηξε ο ανεπρόκοπος ο Φραγκίσκος 
μαζί με τα κλειδιά του σπιτιού... θυμάσαι;» μελαγχόλησε 
ξαφνικά η Βικτώρια. Η Φρίντα το πρόσεξε αμέσως. 

«Ρε συ Πέτρο», φώναξε του Μπουλούκου, «βάλε 
λίγη μουσική να ξεδώσουμε λιγάκι, καρντάση μου!» 



Φώφη Walter-Κυρλίδου 

 

57 
 

ΦΡΙΝΤΑ 
 

Άλλο που δεν ήθελε ο ταβερνιάρης, η Φρίντα όταν έμπαινε 
στο μαγαζί του έδινε ζωή. Πελάτισσα από παλιά, πάντα με 
το χαμόγελο, το κέφι και τον καλό λόγο για τα μαγειρευτά 
της κυρα-Μαρίκας, της γυναίκας του. Έβαλε λοιπόν ο 
Πέτρος το ζεϊμπέκικο στη διαπασών κι αυτή σηκώθηκε 
μερακλωμένη τραβώντας την Βικτώρια από το χέρι. 

«Ασ’ τον τρελό στην τρέλα του... Βικτωράκι, τον 
εθνικό μου ύμνο θα χορέψουμε. Άντε, να πάνε πέρα οι 
καημοί». Άρχισε τα τσαλίμια και οι υπόλοιποι θαμώνες 
άρχισαν να χειροκροτούν τις δυο χορεύτριες. Η Βικτώρια, 
πιο σεμνή πάντα, όταν η μουσική γύρισε σε τσιφτετέλι, 
γονάτισε και άρχισε να δίνει ρυθμό στην φιλενάδα της που, 
σαν γνήσια Μικρασιάτισσα, λικνιζόταν σαν φλόγα μέσα σε 
αεράκι. 

Αμέτρητα τα τραγούδια που χόρεψαν -  Διονυσίου, 
Καζαντζίδη, Μοσχολιού! Ο Πέτρος άδειασε όλα τα 
γαρύφαλλα που είχε στα βαζάκια των τραπεζιών και τους 
τα έριξε. Η ταβέρνα  είχε ανάψει από το τσακίρ κέφι και, 
ενώ πια οι χορευτές ήταν αρκετοί, οι δυο γυναίκες δεν 
έπαψαν να εξευμενίζουν τον σεβντά τους στην πρόχειρη 
πίστα. Κι όταν η Βικτώρια, εντελώς μεθυσμένη, έβγαλε το 
δαντελένιο κιλοτάκι και το ανέμιζε σαν παντιέρα 
αλαλάζοντας «να πεθάνει ο Χάρος», έγινε χαμός! 

 Όταν οι πρώτες ηλιαχτίδες γαργάλησαν τα 
παράθυρα του μαγαζιού και η κυρα-Μαρίκα έκανε σήμα 
στον άντρα της, ο Μπουλούκος σταμάτησε τη μουσική, 
φίλησε τη Φρίντα και την Βικτώρια σταυρωτά και τις 
κέρασε από ένα βαρύ γλυκό  περιποιημένο για κατευόδιο.  

Αγκαλιασμένες πήραν την κατηφόρα για το 
αυτοκίνητο νοιώθοντας πως ο χρόνος είχε σταματήσει κι 
ότι ξαναζούσαν τα χρόνια της ανέμελης νιότης. 

 



Βάσω Αποστολοπούλου-Αναστασίου 

 

58 
 

ΒΙΚΤΩΡΙΑ 
 

«Επιτέλους!» μουρμούρισε η Βικτώρια μόλις έφτασε 
μπροστά στο ταμείο και πήρε στα χέρια της τα δυο 
πολυπόθητα εισιτήρια για να μπουν στην Πινακοθήκη 
Ουφίτσι. Το όνειρό της θα γινόταν πραγματικότητα σε λίγο, 
αμέτρητα χρόνια μετά την πρώτη τους επίσκεψη στην 
Φλωρεντία, τότε που με απέραντη απογοήτευση έφευγαν 
από το ίδιο ταμείο άπραχτες γιατί δεν έφταναν τα χρήματά 
τους να μπουν μέσα. Όχι ότι την είχε πειράξει και πολύ την 
Φρίντα, εκείνη έκλαιγε για το δερμάτινο μπουφανάκι που 
είχε κιαλάρει σε μια βιτρίνα και που έπρεπε να πουληθεί 
ολόκληρη για να το αγοράσει!  

«Έλα Φριντάκι, μπαίνουμε», γύρισε περιχαρής να 
της ανακοινώσει - μα η κολλητή της δεν ήταν πίσω της, 
όπως νόμιζε. Ξαφνιασμένη αλλά και ανήσυχη έψαξε ένα 
γύρω με το βλέμμα να την βρει, μη τολμώντας να κουνηθεί 
ούτε πόντο από την ουρά μπας και χάσει τη σειρά της - και 
μετά θα έπρεπε να περιμένουν άλλο τόσο για να μπουν. 

Αυτό που είδε την έκανε έξαλλη. Η φιλενάδα της είχε 
πιάσει την κουβέντα με τον Ιταλό σεκιουριτά, έναν 
ομολογουμένως λίαν γοητευτικό μελαχρινό παίδαρο, ο 
οποίος είχε γύρει πάνω στο αβυσσαλέο ντεκολτέ της και 
κάτι της έδειχνε τάχα μου στο χάρτη της πόλης.  

«Φρίντα! Φρίντα είπα! Έλεος πια, για όνομα του 
Θεού... έλα χριστιανή μου, μπαίνουμε σου λέω... Φρίντα!» 

Η Φρίντα κάτι είπε βιαστικά του Ιταλού, κάποιο 
χαρτάκι άλλαξε χέρια, κι έτρεξε να χωθεί πίσω της στην 
ουρά.  

«Αμάν πια, στην πινακοθήκη ήρθαμε κι εσύ 
ζαχαρώνεις με τον σεκιουριτά;» της είπε αγανακτισμένη. 

«Τι να τους κάνω τους πίνακες μαρή, εδώ έχουμε 
ζωντανή ζωγραφιά... Τέλος πάντων, ας μπούμε μια και στο 
υποσχέθηκα» είπε πονηρά και προχώρησαν στην είσοδο. 



Φώφη Walter-Κυρλίδου 

 

59 
 

ΦΡΙΝΤΑ 
 

Η πανδαισία χρωμάτων και εικόνων της Ιταλικής 
Αναγέννησης πλημμύρισαν με φωτεινές αχτίδες 
ενθουσιασμού ακόμη και την ρεαλίστρια Φρίντα. Όσο για 
την Βικτώρια, τα κύματα αγαλλίασης άρχισαν να σβήνουν 
από τα φυλλοκάρδια της τα μεσοαστικά της ταμπού. 
Πέρασαν όλο σχεδόν το πρωινό τους στην Πινακοθήκη, 
περπάτησαν χιλιόμετρα, ανεβοκατέβηκαν ατέλειωτες 
σκάλες αλλά τα είδαν όλα - ή σχεδόν όλα, μιας και κάποια 
στιγμή η Φρίντα άρχισε να παραπονιέται για έντονα 
γουργουρητά στο στομάχι και κράμπες στα πόδια. 
Τσίμπησαν κάτι πρόχειρο σ’ ένα υπαίθριο καφέ και πήραν 
κατάκοπες τον δρόμο για το ξενοδοχείο τους 

Πίσω, στην όμορφη σουίτα τους, η Φρίντα έκανε να 
κρυφτεί στο μπάνιο για να μιλήσει όταν την πήρε ο Πάολο, 
ο νόστιμος σεκουριτάς, τηλέφωνο. Η κολλητή της όμως της 
χαμογέλασε εγκάρδια κι όταν, με κάτι Ιταλικά τσάτρα 
πάτρα, κανονίστηκε ραντεβού λίγες ώρες αργότερα με 
δείπνο (κι ό,τι ήθελε προκύψει) συνοδεία και κάποιου 
φίλου του  Αρτούρο, ξεναγού, η Βικτώρια όχι μόνο δέχτηκε 
αλλά, κι όλο τσαχπινιά, έβγαλε από την βαλίτσα της το 
αφόρετο, ακόμη, κιλοτάκι-δώρο της φιλενάδας της. 

«Το φύλαγα για μια μαγική περίπτωση, Φριντάκι. 
Και τώρα πώς να μην το τιμήσω σ’ αυτή την πόλη που 
εκπέμπει ρομαντισμό από κάθε της πόρο! Μωρέ θα βγούμε, 
θα ξεσαλώσουμε και θα περάσουμε και τέλεια. Καλά έκανες 
φιλενάδα και χαμογέλασες κλέφτικα στον Πάολο. Εσύ 
τελικά ξέρεις το μυστικό της ζωής... ένα φλερτάκι, ένα 
ραντεβουδάκι, δυο γελάκια και κανένα φιλί. Αυτός είναι ο 
παράδεισος για μας τις δυο την σήμερον ημέρα και θα τον 
ζήσουμε εδώ, στη γενέτειρα του Ντάντε Αλιγκιέρι που τον 
περιέγραψε στην Θεία Κωμωδία του!» 

 



Βάσω Αποστολοπούλου-Αναστασίου 

 

60 
 

ΒΙΚΤΩΡΙΑ 
 

Πέρασαν όλο το απόγευμα χαλαρώνοντας ανάμεσα σε 
καυτά αφρόλουτρα, μάσκες ομορφιάς, επιμελημένα 
μακιγιάζ και περίτεχνες κομμώσεις. Το αποτέλεσμα ήταν 
παραπάνω από ικανοποιητικό όταν κοιτάχτηκαν στον 
καθρέφτη και μεταξύ τους. Έδωσαν θερμά συγχαρητήρια η 
μία στην άλλη για την εκθαμβωτική εικόνα που 
παρουσίαζαν μέσα στα προσεκτικά διαλεγμένα ρούχα τους 
και κατέβηκαν στη ρεσεψιόν όπου τους περίμεναν οι δυο 
καβαλιέροι τους κρατώντας ο καθένας από ένα 
κατακόκκινο τριαντάφυλλο στο χέρι.  

Ο θαυμασμός και η αναστάτωση που ζωγραφίστηκε 
στο βλέμμα τους τις αποζημίωσε για τις πολλές ώρες της 
προετοιμασίας κι εκτόξευσε την καλή τους διάθεση στα 
ύψη. Ο Πάολο πέρασε το χέρι του γύρω από τους ώμους της  
Φρίντας, ο Αρτούρο έπιασε αγκαζέ την Βικτώρια κι οι δυο 
φίλες, ανταλλάσσοντας ματιές γεμάτες νόημα, αφέθηκαν 
στην όμορφη βραδιά και στις επιλογές των συνοδών τους 
σχετικά με το πού θα πήγαιναν και τι θα έτρωγαν. 

Και δεν έπεσαν έξω. Οι δυο  Φλωρεντίνοι λάτρευαν 
την πόλη τους κι ήξεραν κάθε όμορφη γωνιά της, από 
εκείνες που δεν υπάρχουν στους τουριστικούς οδηγούς. 
Απόλαυσαν μια υπέροχη διαδρομή δίπλα στο ποτάμι και εν 
συνεχεία ένα γευστικότατο δείπνο από ραγκού πάπιας και 
φοκάτσια με συνοδεία ενός μεθυστικού λευκού κρασιού 
από αμπελώνες της Τοσκάνης σε μια τρατορία κρυμμένη 
πίσω από  ανθισμένες γλυσίνιες. Κι όταν ο Αρτούρο, ο 
ξεναγός, πρότεινε να πάνε βόλτα με άμαξα, οι δυο φίλες  
χειροκρότησαν την ιδέα με ενθουσιασμό.  

Να ‘τες λοιπόν, συντροφιά με δυο γοητευτικούς 
Ιταλούς, να απολαμβάνουν την μοναδική μεταμεσονύκτια 
ατμόσφαιρα της μαγικής Φλωρεντίας. 

 



Φώφη Walter-Κυρλίδου 

 

61 
 

ΦΡΙΝΤΑ 
 

Κι ενώ τα πέταλα των αλόγων κροτάλιζαν στο καλντερίμι 
του κέντρου της πόλης, ο αμαξάς άρχισε να τραγουδάει ένα 
παλιό Ιταλικό τραγούδι. Οι δυο νεαροί το έπιασαν κι αυτοί 
στην δεύτερη στροφή και, κοιτάζοντας στα μάτια την 
Φρίντα και την Βικτώρια, άρχισαν μια βέρα σερενάτα α λα 
Φιορεντίνα. Μερικοί τουρίστες ξενύχτηδες  κοίταξαν 
χαμογελαστοί την μελωδική άμαξα κι ένα αδεσποτάκι 
αποφάσισε να κολλήσει στη συντροφιά και να προσθέσει κι 
αυτό το παραπονιάρικο γάβγισμά του. 

Οι δυο φίλες είχαν αφεθεί στις νότες του τραγουδιού 
και στα τρυφερά χάδια  ζώντας το παρόν με μια 
πρωτόγνωρη ένταση. Ταμπού, σεμνοτυφίες και 
ηθικολογίες είχαν διαλυθεί στα  νερά του ποταμού Άρνου 
και η Βικτώρια σκούντησε την κολλητή της. 

«Φρίντα, έλα να δείξουμε και εμείς στους γείτονες τι 
εστί Ελληνικό κέφι. Βάλε στην διαπασών το... πώς το λες 
μωρέ, το άιφόν σου με κανένα μερακλίδικο, ξέρεις εσύ». 

Η κατάφωτη Πιάτσα ντελ Ντουόμο  άνοιξε την 
φιλόξενη αγκαλιά της και οι φιλενάδες κατέβηκαν από την 
άμαξα και χύθηκαν επάνω της χορεύοντας μια βαριά 
ζεϊμπεκιά με την συνοδεία της μουσικής των «Λαδάδικων» 
του Μητροπάνου και με τον σεβντά μιας ολόκληρης ζωής. 

Ο αμαξάς, ο Πάολο και ο Αρτούρο έμειναν να τις 
κοιτάζουν από την άμαξα αποσβολωμένοι. Κι όταν και η 
τελευταία νότα του μπουζουκιού έσβησε πάνω στους 
μεσαιωνικούς τοίχους, οι θερμόαιμοι Ιταλοί ξέσπασαν σε 
παρατεταμένες ζητωκραυγές, πήδησαν σβέλτα κάτω και, 
ενώ το i-phone συνέχιζε με την «Δημητρούλα» της Αλεξίου, 
έστησαν ένα τρελό τσιφτετέλι με τις δυο φιλενάδες προς 
μεγάλη ευχαρίστηση των περαστικών που έκαναν κύκλο 
γύρω τους και τους χειροκροτούσαν  φωνάζοντας 
ενθουσιασμένοι «viva grecia immortale»! 



Βάσω Αποστολοπούλου-Αναστασίου 

 

62 
 

ΟΙ ΚΑΙΡΟΙ ΟΥ ΜΕΝΕΤΟΙ 

Η Αδριατική στραφτάλιζε κάτω από τον εκτυφλωτικό 
μεσημεριάτικο ήλιο του φθινοπώρου. Η Βικτώρια, 
καθισμένη όπως πάντα στο παράθυρο, χάζευε τις 
δαντελωτές ακτές της Δαλματίας που απλώνονταν σε 
πανέμορφα φιόρδ είκοσι χιλιάδες πόδια από κάτω. Η 
Φρίντα δίπλα της, πάντα στην θέση του διαδρόμου για να 
μπορεί να σηκώνεται κάθε τόσο και να τσεκάρει το 
μακιγιάζ της στο WC, έκλεισε το τελευταίο τεύχος του 
Marie Claire που ξεφύλλιζε και πάτησε το κουμπί για να 
καλέσει την αεροσυνοδό 
 «Τι τη θες;» ρώτησε η Βικτώρια. 
 «Να μου φέρει κάτι να πιώ, βαρέθηκα... και δεν 
μπορώ και να καπνίσω, να πάρει ο διάολος τις διεθνείς 
οδηγίες και τις ΙΑΤΕς...» 
 «Ευτυχώς! Αλλιώς θα μας είχες ντουμανιάσει...» 
 Η Φρίντα κάτι πήγε να πει αλλά την ίδια στιγμή 
έσκυψε πάνω της ο γοητευτικότερος άντρας που είχε δει 
στη ζωή της – και της κόπηκε η ανάσα. 
 «Prego signora», την ρώτησε ο αεροσυνοδός που 
είχε δει την κλήση της. Η Φρίντα γούρλωσε τα μάτια, 
ψέλλισε ένα «vino prego» τσάτρα πάτρα και τον 
παρακολούθησε με το βλέμμα μέχρι το κυλικείο κόβοντάς 
τον από πάνω μέχρι κάτω. 

«Αμάν φιλενάδα!» άρπαξε το χέρι της Βικτώριας. 
«Τι ήταν αυτό; Τι θεός, τι άγγελος! Πρέπει οπωσδήποτε να 
κάνω κονέ – οπωσδήποτε σου λέω!» 

«Έλεος, μαρή, έλεος! Κάνε και λίγο κράτει, αμάν!» 
αγανάκτησε η άλλη. 

«Οι καιροί ου μενετοί, Βικτωράκι μου! Εσύ μου το 
έμαθες αυτό, θυμάσαι; Κι εγώ, σαν καλή μαθήτρια, θα το 
εφαρμόσω κατά γράμμα!» γέλασε η Φρίντα κι έβγαλε το 
κραγιόν και το καθρεφτάκι από την τσάντα της. 



Φώφη Walter-Κυρλίδου 

 

63 
 

  



Βάσω Αποστολοπούλου-Αναστασίου 

 

64 
 

 

 

 

 

 

ΦΡΙΝΤΑ  και  ΒΙΚΤΩΡΙΑ 
 

(αδελφότητα γυναικών) 
 

  



Φώφη Walter-Κυρλίδου 

 

65 
 

Η Φώφη Walter-Κυρλίδου, με ρίζες 

στη Μικρά Ασία και τον Ελληνισμό 

της Σοβιετικής Ένωσης,  γεννήθηκε 

στην Αθήνα, στην Πλάκα, και 

μεγάλωσε μέχρι τα 14 χρόνια της 

στην Δάφνη. 

  Τα χρόνια τής εφηβείας της τα 

πέρασε στην Αφρική, στην Ζάμπια, 

όπου είχε μετακινηθεί όλη η 

οικογένειά της λόγω τής εργασίας 

του πατέρα της, μηχανικού στο 

επάγγελμα. Η μητέρα της ήταν δασκάλα κι από εκείνη 

κληρονόμησε την μεγάλη της αγάπη για την λογοτεχνία και 

τα βιβλία. 

 Σπούδασε ψυχολογία στο Πανεπιστήμιο του York, 

στον Καναδά, και στην συνέχεια εργάστηκε σε πολυεθνικές 

εταιρείες. Έζησε για 20 χρόνια σε χώρες της Λατινικής 

Αμερικής  ακολουθώντας τον άντρα της, τον Rudolf  Walter, 

Ελβετό υπήκοο και στέλεχος μεγάλης πολυεθνικής, με τον 

οποίο απόκτησε μία κόρη και έναν γιο. Δίδαξε για δύο 

χρόνια ως λέκτορας στο Καθολικό Πανεπιστήμιο του 

Γουαγιακίλ του Εκουαδόρ. 

Τα τελευταία 12 χρόνια ζει μόνιμα με την οικογένειά  

της στην Ελβετία. Λατρεύει τα ταξίδια (έχει γυρίσει όλο τον 

κόσμο από την Γη του Πυρός ως το Θιβέτ κι από τις Νήσους 

του Πάσχα μέχρι την Νέα Ζηλανδία), την βοτανολογία, 

τους περιπάτους στη φύση και το διάβασμα. Επίσης της 

αρέσει να γράφει όμορφες ιστορίες για όλα αυτά που έχει 

ζήσει και τις οποίες κρατά προς το παρόν στο συρτάρι – όσο 

κι αν οι φίλοι της την παρακινούν να τις δημοσιεύσει! 



Βάσω Αποστολοπούλου-Αναστασίου 

 

66 
 

H Βάσω Αποστολοπούλου - 

Αναστασίου γεννήθηκε στη 

Βέροια όπου και τελείωσε το 

δημοτικό. Αυτή είναι η πατρίδα 

της, η πόλη της καρδιάς της. Αν 

και ρίζες της είναι στην 

Πελοπόννησο (την οποία επίσης 

αγαπά) και η εφηβεία και η 

ενήλικη ζωή της έχουν τη σφραγίδα της Αθήνας, εκείνη 

δηλώνει πως είναι Μακεδόνισσα!  

Ο Λόγος, γραπτός και προφορικός, πάντα τη 

γοήτευε. Με δυο γονείς δασκάλους έμαθε να διαβάζει από 

τα τρία της χρόνια – και δεν σταμάτησε από τότε. Η 

φιλολογία αναμενόμενη επιλογή. Ωστόσο, και μετά από 

πολύ προβληματισμό, ακολούθησε την δεύτερη μεγάλη της 

αγάπη, την Ιατρική. Τελείωσε το Πανεπιστήμιο της 

Αθήνας, παντρεύτηκε με τον Μανώλη Αναστασίου, 

συμφοιτητή της, κι απόκτησε δυο γιους. Πολλές οι 

υποχρεώσεις της, επί σειρά ετών. Και η πρώτη της αγάπη, 

εκείνη για τον Λόγο, να αρκείται στο διάβασμα βιβλίων. 

Αναρίθμητων. Μέχρι που άρχισε ο ελεύθερος χρόνος να 

γίνεται λίγο περισσότερος κι αποφάσισε να περάσει από 

την ανάγνωση στη συγγραφή.  

Το πρώτο της μυθιστόρημα με τίτλο «Το βαλς μιας 

ζωής» κυκλοφόρησε τον Δεκέμβριο του 2010 από τις 

εκδόσεις «Ιβίσκος». Έχει γράψει ποιήματα, (τα οποία 

περιμένουν υπομονετικά την σειρά τους για να εκδοθούν), 

είναι στο τέλος της συγγραφής του δεύτερου βιβλίου της 

και στο συρτάρι της βρίσκονται επί πλέον ένα θεατρικό, 

αρκετά διηγήματα και η αρχή του τρίτου βιβλίου της. 



Φώφη Walter-Κυρλίδου 

 

67 
 

  



Βάσω Αποστολοπούλου-Αναστασίου 

 

68 
 

 

 

 

 

 

 

 

 

Η επιμέλεια της έκδοσης και του εξωφύλλου 
έγινε από τον Κώστα Θερμογιάννη 

 
kthermoyiannis@outlook.com 

www.nthermo.com 
www.tovivlio.net 

  
[Αναφορά προέλευσης - 

Μη Εμπορική Χρήση - 
Παρόμοια Διανομή] 

 

 
Διανέμεται ελεύθερα με άδεια Creative Commons 

Η αρχική εικόνα που χρησιμοποιήθηκε για το εξώφυλλο είναι από το   
Flickr του χρήστη Lola Hierro 

http://www.flickr.com/photos/emalaith/2595165980/ 

mailto:kthermoyiannis@outlook.com
www.nthermo.com
www.tovivlio.net
http://www.flickr.com/photos/emalaith/


Φώφη Walter-Κυρλίδου 

 

69 
 

 

 

Δυο αληθινές γυναίκες, δυο πραγματικές φίλες, δυο 
διαφορετικοί χαρακτήρες έρχονται στα πρόθυρα της 
σύγκρουσης ξεχνώντας προς στιγμή τους ισχυρούς δεσμούς 
που τους συνδέουν. Η φιλία όμως αναλαμβάνει δράση και 
αμβλύνει την κατάσταση, έτσι όπως μόνο μια πραγματική κι 
αληθινή φιλία μπορεί. 
 
 
 
 
 
 
 
 
 
 
 
 

Η νουβέλα αυτή γράφτηκε για τις 

Ιστορίες με δυο όψεις 


