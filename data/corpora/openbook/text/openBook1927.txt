

















































Τρεις Μέρες... Μια Ζωή


Τρεις Μέρες...
Μια Ζωή

ΑΘΗΝΑ
ΜΑΡΑΒΕΓΙΑ





Τρεις Μέρες... Μια Ζωή

ISBN: 978-618-81129-3-3 
© Αθηνά Μαραβέγια

Αθήνα 2014



4

Αθηνά Μαραβέγια
Τρεις Μέρες, Μια... Ζωή

ISBN: 978-618-81129-3-3
© Αθηνά Μαραβέγια
Αθήνα 2014
e-mail: athinamaravegia@hotmail.gr

εκδοτική επιμέλεια: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: chldimos@gmail.com

kthermoyiannis@gmail.com

___________________
Εεπιτρέπεται η ηλεκτρονική αναδημοσίευση του
μυθιστορήματος Τρεις Μέρες, Μια... Ζωή μόνο με τη
σύμφωνη γνώμη της συγγραφέως και του εκδότη.



5

Η Αθηνά Μαραβέγια
με κεφαλοννήτικη

καταγωγή γεννήθηκε στη
Ντίρε Ντάουα
της Αιθιοπίας

από μετανάστες γονείς.
Είναι απόφοιτος του

εξατάξιου ελληνικού σχολείου
της Αντίς Αμπέμπα, Αιθιοπίας.

Τελείωσε τη Δραματική Σχολή
«Ευγενίας Χατζίκου»

και γνωρίζει τέσσερις ξένες γλώσσες.
Εργάστηκε στην Ολυμπιακή Αεροπορία

επί 25 χρόνια από όπου και συνταξιοδοτήθηκε,
ενώ παράλληλα εργάστηκε και στο θέατρο. 

Τα τελευταία 12 χρόνια βοηθά τα παιδιά
της εκάστοτε ΣΤ΄ Τάξης

του Δημοτικού Σχολείου Βοτανικού
στο ανέβασμα θεατρικών παραστάσεων.

Έχει συγγράψει το μυθιστόρημα
«Φωκίων μου… αγαπημένε μου!...»

(2001) από τις εκδόσεις Βασδέκη.



6

Αθηνά Μαραβέγια

"Στις δύο μανάδες μου,
τη Μαρία και τη Βέρα,
που με έμαθαν,
εκτός από τα τόσα άλλα,
και την απόλυτη αγάπη...



(I)

ΒΡΙΣΚΟΜΑΣΤΕ στα 1980. Είναι η τελευταία
Κυριακή Ιουλίου. Ραδιόφωνα και τηλεοράσεις ανα-
φέρουν πως αεροδρόμια, εθνικοί δρόμοι, λιμάνια
έχουν πλημμυρίσει από κόσμο που εγκαταλείπει
τη φλεγόμενη Αθήνα και τραβά για δαντελένιες
παραλίες ή ορεινά χωριά.

Τo αεροδρόμιο του Ελληνικού σφύζει από κί-
νηση. Τα δρομολόγια της Ολυμπιακής πάνε κι έρ-
χονται. Τα μεγάφωνα αναγγέλλουν τις πυκνές α-
ναχωρήσεις και αφίξεις των αεροπλάνων. Από τη
λεωφόρο Ποσειδώνος, όπως μπαίνουμε στο χώρο
του αεροδρομίου, δεξιά βρίσκεται το κτίριο για
πτήσεις του εξωτερικού και αριστερά για του εσω-
τερικού. Και οι δύο αίθουσες αναμονής είναι γε-
μάτες από κόσμο.

Στην αριστερή αίθουσα βρίσκονται εκείνοι που
περιμένουν καρτερικά να επιβιβαστούν στο αε-
ροπλάνο που θα τους πάει εκεί, όπου θα ξεχάσουν
έγνοιες, σκοτούρες και θα χαρούν την ομορφιά
της ελεύθερης φύσης. Η δεξιά αίθουσα είναι και

7



αυτή ασφυκτικά γεμάτη. Τουρίστες φτάνουν από
τα πέρατα της γης να απολαύσουν τις ελληνικές
ακρογιαλιές, να θαυμάσουν τα μνημεία, που σε
κάθε γωνιά της πατρίδας μας στέκουν φιλόξενα
και φωτεινά να μαρτυρούν την ιστορία της. Ανά-
μεσα στους ταξιδιώτες αυτούς είναι και πολλοί
Έλληνες της διασποράς, που οι περισσότεροι,
μετά το δεύτερο παγκόσμιο πόλεμο, ξενιτεύτηκαν
για μια καλύτερη ζωή και κάθε τόσο καταφτάνουν
με αποσκευές γεμάτες δώρα για τη μάνα που τους
περιμένει με λαχτάρα, τον αδερφό, την αδερφή,
τα ανίψια, τα ξαδέρφια. Έρχονται από την Αμε-
ρική, τη μακρινή Αυστραλία, μερικοί από την
Αφρική και από διάφορα ευρωπαϊκά κράτη. Οι τε-
λευταίοι συνήθως είναι φοιτητές.

Υπάρχουν κι εκείνοι που γεύτηκαν την ελληνική
φιλοξενία, τη θάλασσα και τις ομορφιές της και
επιστρέφουν στην πατρίδα τους γεμάτοι εντυπώ-
σεις. Οι περισσότεροι ηλιοκαμένοι και λυπημένοι.
Οι Έλληνες του εξωτερικού γιατί αφήνουν και πάλι
πίσω τις ρίζες τους, μα και οι ξένοι τουρίστες που
δεν ανήκουν σε αυτή την περίεργη, αλλά τόσο
προικισμένη φυλή. 

Ανάμεσα στον κόσμο που βρίσκεται στην αί-
θουσα αναχωρήσεων, στη σειρά που περιμένουν
οι επιβάτες για το Λονδίνο, στέκεται ένας ψηλός,
γοητευτικός άνδρας, που τα μαλλιά του έχουν
αρχίσει να γκριζάρουν και δίπλα του μια γυναίκα,
γύρω στα τριάντα, με τη στολή της Ολυμπιακής.

«Γιατί, Φοίβο μου, να μην έρθω κι εγώ μαζί
σου; Σε λίγο σχολάω κι έχω ρεπό αύριο και με-

8

Αθηνά Μαραβέγια



θαύριο. Θα μπορούσαμε να πάρουμε μαζί το απο-
γευματινό δρομολόγιο…»

«Σε παρακαλώ, Δεσποινάκι. Πάω για δουλειά
και το ξέρεις. Άλλωστε θα λείψω μόνο δυο βδο-
μάδες. Και την άλλη φορά που ήρθες, είχες βα-
ρεθεί.»

«Ναι, δε λέω. Όμως, μόλις γυρίσεις, θα φύ-
γουμε για διακοπές…, ε, ε;»

«Σου τό ’πα και χθες. Τις πρώτες δέκα μέρες
θα τις περάσω με το παιδί μου και μετά θα πάμε
όπου θες εσύ.»

«Κύριε Τοπαλούδη, καλό ταξίδι…» τους διακό-
πτει η υπάλληλος καθώς του επιστρέφει το εισι-
τήριο με την κάρτα επιβίβασης.

«Ευχαριστώ, δεσποινίς» λέει ο Φοίβος και απο-
μακρύνεται με τη Δέσποινα στο πλάι του. «Έλα
τώρα, πήγαινε στο γραφείο σου. Μη δίνεις δι-
καίωμα να μας σχολιάζουν. Εγώ θα περάσω από
τον έλεγχο και θα πάω να καθίσω μέσα. Σε λίγο,
άλλωστε, θα δώσει επιβίβαση.»

«Γιατί θέλεις να με διώξεις;» λέει παραπονιά-
ρικα εκείνη.

«Κορίτσι μου, μην αρχίσουμε πάλι, σε παρα-
καλώ.»

«Ένα αστείο έκανα. Εντάξει, φεύγω, όμως, μό-
λις φτάσεις, θα με πάρεις τηλέφωνο.»

«Αφού το ξέρεις, καλή μου, γιατί το ζητάς;»
και περνά το χέρι του στον ώμο της.

Με αυτά και μ’ αυτά έχουν φτάσει στον έλεγχο
διαβατηρίων και ο Φοίβος σκύβει να τη φιλήσει.
Εκείνη χαϊδεύει με τα δυο χέρια το πρόσωπό του,

9

Τρεις Μέρες... Μια Ζωή



τον αγκαλιάζει επίμονα και κουρνιάζει στο στήθος
του. 

«Έλα, κορίτσι μου, έλα, για το Θεό…» και την
απομακρύνει τρυφερά.

«Θα με παίρνεις κάθε μέρα τηλέφωνο…» επι-
μένει η Δέσποινα.

«Έχεις το λόγο μου. Άλλωστε, ξέρεις πού θα
μείνω. Ο Μάριος δε θα μ’ αφήσει να πάω στο ξε-
νοδοχείο. Αν χρειαστεί, πάρε σπίτι του ή στο γρα-
φείο.»

«Ναι, αγάπη μου, ναι, και κοίταξε να είσαι φρό-
νιμος…» λέει με σκέρτσο.

«Γι’ αυτό να είσαι σίγουρη» και τη σπρώχνει
ελαφρά από την αγκαλιά του.

«Καλό ταξίδι και μην το ξεχάσεις πόσο σ’
αγαπώ.»

*

Ο ΦΟΙΒΟΣ ΤΟΠΑΛΟΥΔΗΣ είναι μηχανικός αε-
ροπλάνων και εργάζεται στην Ολυμπιακή Αερο-
πορία που ίδρυσε ο πολυμήχανος Έλληνας από
τη Σμύρνη της Μικρασίας, Αριστοτέλης Ωνάσης
και που η φωτογραφία του, όπως και του αδικο-
χαμένου γιού του Αλέξανδρου δεσπόζουν σε κάθε
γραφείο.

Ο Φοίβος κατάγεται από την Ήπειρο. Ο πατέ-
ρας του, άριστος τεχνίτης κοσμημάτων, γύρω στα
1952 βρήκε δουλειά σε έναν από τους μεγαλύτε-
ρους χρυσοχόους στην Αθήνα. Πήρε τη γυναίκα
του και τα δύο παιδιά τους, το Μιλτιάδη δέκα και

10

Αθηνά Μαραβέγια



το Φοίβο οχτώ χρόνων και εγκαταστάθηκε στην
πρωτεύουσα.

Τα δύο πρώτα χρόνια κύλησαν ήρεμα. Τα παι-
διά γρήγορα προσαρμόστηκαν στο καινούριο πε-
ριβάλλον, σε αντίθεση με τους γονείς που συχνά
νοσταλγούσαν τα όμορφα Γιάννενα. Η μοίρα,
όμως, τους φύλαγε δυσάρεστες εκπλήξεις. Στην
ηλικία των δώδεκα χρόνων ο Μιλτιάδης, πήγαινε
πια στο Γυμνάσιο, κάποιο πρωινό, λίγο πριν φτάσει
στο σχολείο, παρασύρθηκε από ένα αυτοκίνητο,
με αποτέλεσμα να χτυπήσει στο κεφάλι. Στο νο-
σοκομείο πάλεψε τρία μερόνυχτα να κρατηθεί στη
ζωή, μα τον κέρδισαν οι άγγελοι, όπως έλεγε η
γιαγιά του Χαρένια, που ήρθε αμέσως από τα Γιάν-
νενα. 

Τι κι αν παρακαλούσαν όλοι την Παναγία και
τους Αγίους να σωθεί το παιδί.

«Εκείνοι θέλησαν να τον πάρουν κοντά Τους…»
έλεγε καρτερικά η μάνα του, όταν ο πρωτότοκός
της φτερούγισε από τη ζωή σαν λευκό περιστέρι.

Αυτό το ξαφνικό τάραξε όλη την οικογένεια.
Η μάνα, παρ’ όλο που έδειχνε να έχει δύναμη ψυ-
χής, δεν άντεξε και πάνω στα δύο χρόνια πήγε να
ανταμώσει το Μιλτιάδη της. Από καρδιά, είπαν οι
γιατροί.

Δεν πρόλαβαν να συνέλθουν από το δεύτερο
αυτό αποχωρισμό, όταν από την ίδια αιτία έφυγε
και ο πατέρας. Στο χρυσοχοείο, πάνω στον πάγκο
της εργασίας του τον βρήκε νεκρό το αφεντικό
του…

Το μικρότερο αγόρι, ο Φοίβος, και η γιαγια-

11

Τρεις Μέρες... Μια Ζωή



Χαρένια έμειναν μόνοι με μάτια που είχαν στερέ-
ψει από δάκρυα. Η γιαγιά, μια λεβεντόκορμη γυ-
ναίκα, στάθηκε μάνα και πατέρας στο Φοίβο. Αρ-
νιόταν την πολυτέλεια του πόνου μπροστά στο
παιδί. Ένιωθε χρέος να το στηρίξει με δυνάμεις
που δε φανταζόταν ότι είχε.

Όσες φορές ξυπνούσε ο Φοίβος τα βράδια
τρομαγμένος από τους εφιάλτες του, η γιαγιά πε-
ταγόταν αμέσως από το κρεβάτι της και έτρεχε
κοντά του. Τον έπαιρνε αγκαλιά μέχρι να τον ξα-
ναπάρει ο ύπνος, του χάιδευε τα μαλλιά και του
έλεγε ιστορίες. Συχνά του τραγουδούσε κιόλας,
ψιθυριστά, κάποιο ηπειρώτικο νανούρισμα.

Ένα βράδυ, θα ήταν γύρω στα δεκαπέντε πια
ο Φοίβος, ξύπνησε πάλι λαχανιασμένος και βάλ-
θηκε να κλαίει.

«Τι έπαθες, σταυραετέ μου;» ρώτησε η γιαγιά
που πετάχτηκε από το κρεβάτι της.

«Είδα ένα όνειρο.»
«Όνειρο ήταν κι έφυγε, όνειρο και πάει. Καλό

κι ευλογημένο να είναι…» και τον πήρε στην αγ-
καλιά της.

«Είδα, γιαγιά, τον μπαμπά και τη μαμά με τον
Μιλτιάδη που περπατούσαν σε μια πράσινη πλαγιά.
Ήταν πολύ χαρούμενοι και οι τρεις. Γελούσαν και
ήταν πιασμένοι χέρι-χέρι. Έτρεξα να τους προ-
λάβω. Τους φώναζα. Όμως, εκείνοι δεν έδωσαν
σημασία. Μόνο όταν έφτασαν στην κορυφή της
πλαγιάς, κούνησαν τα χέρια τους και χάθηκαν.
Έτρεξα, έτρεξα, μα όσο εγώ έτρεχα, τόσο εκείνοι
χάνονταν, σαν να πετούσαν.»

12

Αθηνά Μαραβέγια



Η γιαγιά έκρυψε το δάκρυ της για άλλη μια
φορά και χάιδεψε το πρόσωπο του παιδιού.

«Είναι πολύ ωραίο όνειρο, γιε μου. Πόσες φο-
ρές σου έχω πει πως είναι και οι τρεις μαζί και σε
προστατεύουν.»

«Μα εγώ τους θέλω κοντά μου.»
«Κι αφού ο Θεός διάλεξε να τους κάνει αγγέ-

λους;»
«Τότε εμένα δε μ’ αγαπά ο Θεός.»
«Γιατί το λες αυτό;»
«Πώς αλλιώς να εξηγήσω την τιμωρία μου.»
«Ποια τιμωρία, καμάρι μου;» και προσπάθησε

να τον ηρεμήσει.
«Πρώτα πήρε τον αδερφό μου. Τον καλύτερό

μου φίλο. Γιαγιά, λες να το έκανε γιατί μαλώναμε;»
και τα υγρά μάτια του παιδιού καρφώθηκαν στα
δικά της. «Επειδή δεν τον άφηνα, καμιά φορά, να
παίζει με τα παιχνίδια μου;»

«Μη βασανίζεσαι μ’ αυτά, άγγελέ μου…» και
με περίσσεια τρυφερότητα σκούπισε με τις παλά-
μες της τα δάκρυα από τα μάγουλά του.

«Μη με λες εμένα έτσι» θύμωσε ο Φοίβος.
«Άγγελος είναι ο Μιλτιάδης μας, έτσι δεν έλεγε η
μαμά; Ότι σαν άγγελος προτίμησε τους αγγέλους;
Θυμάσαι που έλεγε πως την ώρα που ο Μιλτιάδης
μάς άφηνε, ένιωσε κάτι πάνω από το κεφάλι του
κι ήταν, λέει, ο άγγελος που ήρθε να τον πάρει
μαζί του; Το θυμάσαι, γιαγιά;»

«Ναι, θησαυρέ μου, ναι…» και ακούμπησε στο
στέρνο της το κεφάλι του, να μη δει το παιδί τα
δάκρυα στα χαρακωμένα μάγουλά της. «Το θυμά-

13

Τρεις Μέρες... Μια Ζωή



μαι…» συνέχισε, ενώ του χάιδευε τα μαλλιά. «Και
πρέπει να’ ναι αλήθεια. Γιατί η μαμά σου δεν έφυγε
λεπτό από κοντά του. Ώσπου κάποια στιγμή που
έτυχε να μπω κι εγώ, ήταν, θαρρώ, την παραμονή
το βράδυ, την άκουσα να του λέει ψιθυριστά:
“Πάρε, παιδί μου, την Παναγιά απ’ το χέρι κι Εκείνη
θα σ’ οδηγήσει…”. Λίγο μετά γυρνά σε μένα: “Μάνα,
ακούς τους ψαλμούς;” Μα ’γώ η αμαρτωλή δεν
άκουγα τίποτα. Μονομιάς χάθηκε ο πόνος κι η αγω-
νία από την έκφρασή της και τη θέση τους πήρε
μια απέραντη γαλήνη… Έδειχνε σαν να προσπα-
θούσε να δει κιόλας. Κι ύστερα από ώρες, περα-
σμένα μεσάνυχτα πια, ψιθύρισε… “Άγγελοι, ήρθαν
οι άγγελοι να σε πάρουν, άγγελέ μου…”. Μετά από
λίγο γαλήνεψε κι ο Μιλτιάδης μας. Σαν να φωτί-
στηκε το πρόσωπό του. Κι ήταν τόσο όμορφος…
Έμοιαζε ευχαριστημένος... Όπως όταν του χαρί-
ζαμε κάτι που το ήθελε πολύ. Και όταν ήρθε ο για-
τρός και μας είπε πως το παιδί μας έφυγε, η μαμά
σου ήταν τόσο ήρεμη, όσο δεν την είχα δει ποτέ.»

«Ναι, θυμάμαι. Κοιμόμουν στο σαλονάκι, στις
καρέκλες, έξω από την εντατική. Με ξύπνησε σιγά,
να μην τρομάξω, μ’ αγκάλιασε και με φίλησε και
μου είπε να μην κλαίω, όταν άκουσα πως ο αδερ-
φός μου δε ζούσε πια. Δεν κάνει να κλαίω, μου
είπε, γιατί ο Μιλτιάδης θα στενοχωριέται.»

«Θυμάμαι,» συνέχισε η γιαγιά, «πώς ζωγρά-
φισε με τα λόγια της τον τρόπο που έφτασε ο
αδερφούλης σου στον ουρανό. Ήταν, λέει, μια
πελώρια σκάλα και για κουπαστή είχαν απλωμένα
χέρια οι άγγελοι που στέκονταν σε κάθε σκαλο-

14

Αθηνά Μαραβέγια



πάτι, να στηριχθεί ο Μιλτιάδης μας, να μην πέσει.
Φορούσαν κατάλευκα κι έψαλλαν ύμνους δοξα-
στικούς. Στην κορυφή της σκάλας στεκόταν η μο-
ναδική μάνα, η Παναγία. Εκείνη πήρε το παιδί μας
από το χέρι και το οδήγησε μπροστά στον ολο-
φώτεινο θρόνο που καθόταν ο Θεός με τον Χριστό
κι ένα περιστέρι ανάμεσά τους, το Άγιο Πνεύμα…
Και μόλις πλησίασε ο Μιλτιάδης μας, άνοιξαν την
αγκαλιά τους και τον έκλεισαν μέσα.»

Η γιαγια-Χαρένια στύλωσε τα μάτια στη φωτο-
γραφία που βρισκόταν στο δωμάτιο και χαϊδεύον-
τας πότε τα μαλλιά και πότε το πρόσωπο του Φοί-
βου, συνέχισε:

«Έτσι εξηγείται που από εκείνη την ώρα η μάνα
σας δεν έκλαψε ξανά. Ακόμη και τις ώρες που
ήταν μόνη, την έβλεπα τόσο ήρεμη που νόμιζα
μην τρελάθηκε. Όμως, να που με τη βοήθεια του
Θεού βρήκε φοβερό κουράγιο και φρόντιζε να πα-
ρηγορεί κι εμένα. Θυμάμαι που όταν μ’ έβλεπε να
κλαίω, έλεγε: “Μην κλαις, μάνα, μη βαραίνεις την
ψυχούλα του, δεν κάνει, μάνα, δεν κάνει…, άκου
που σου λέω…, τώρα το παιδί βρίσκεται σε καλύ-
τερα χέρια. Εκείνοι τον αγαπάνε περισσότερο από
μας…”».

«Κι όμως, βλέπεις που όλοι αγαπούσαν το Μιλ-
τιάδη και κανένας εμένα; Και η μαμά και ο μπαμ-
πάς πήγαν κοντά του και μ’ άφησαν μόνο. Μήπως
θα ήταν καλύτερα να χτυπούσα εγώ, γιαγιά;»

«Αυτό μην το ξαναπείς ποτέ» τον μάλωσε.
«Πρώτα, γιατί προσπαθείς να γίνεις εσύ Θεός κι
αυτό είναι μεγάλη αμαρτία και δεύτερον, αν πά-

15

Τρεις Μέρες... Μια Ζωή



θαινες εσύ κάτι, τότε δε θα το άντεχα, θα σ’ ακο-
λουθούσα, θα σ’ έπαιρνα στο κατόπι, το δίχως
άλλο, γιόκα μου, θα ’τρεχα κοντά σου.»

«Ναι, αλλά θα ζούσαν ο μπαμπάς, η μαμά και ο
Μιλτιάδης και δε θα βασανιζόσουν τώρα μαζί
μου.»

«Όχι, όχι, δε με βασανίζεις, Φοίβο μου…» και
αγκάλιασε με τα δυο της χέρια το κεφάλι του.
«Κάνεις λάθος, πολύ μεγάλο λάθος. Κι ύστερα,
δεν ξέρει κανείς πότε θα φύγει, μόνο ο Θεός.
Εκείνος αποφάσισε να γίνουν έτσι τα πράματα,
να σε μεγαλώσω, να σε σπουδάσω, να σε δω άν-
τρα, να σε παντρέψω… Γι’ αυτό, μην έχεις αντί-
λογο στο θέλημά Του, μην το κάνεις. Είναι μεγάλη
αμαρτία. Πόσες φορές σου έχω πει πως δεν πρέπει
να κρίνουμε τους άλλους και περισσότερο το Θεό;
Αλλά να σου πω και κάτι άλλο. Η Παναγία μάνα
ήταν. Ένα μονάκριβο παιδί είχε κι όμως, άντεξε
να το χάσει με το χειρότερο θάνατο, τη σταύ-
ρωση. Γι’ αυτό σου λέω, μη βασανίζεις το μυα-
λουδάκι σου και μην αμαρτάνεις, μη…, μη…»

*

ΓΙΑΓΙΑ ΚΑΙ ΕΓΓΟΝΟΣ πάντα κουβέντιαζαν και
όταν το αγόρι ήταν στην εφηβεία και η Χαρένια
στην έκτη δεκαετία της ζωής της, θα περίμενε
κανείς πως το χάσμα θα είναι πολύ μεγάλο. Όμως,
να που είχαν κατορθώσει να το γεφυρώσουν.

Φορές-φορές εκείνη γινόταν παιδούλα και μοι-
ραζόταν τις ανησυχίες του. Σε τέτοιες ώρες ο

16

Αθηνά Μαραβέγια



Φοίβος, ξαπλωμένος με το κεφάλι στην ποδιά της,
έλεγε πώς πέρασε στο σχολείο ή διάβαζε τα μα-
θήματά του, τα αρχαία, τη μετάφραση και την
ιστορία, που για χάρη της μελετούσε προσεκτικά.

Όλα αυτά τα χρόνια, από την πρώτη κιόλας
μέρα που τα δυο αδερφάκια, ο Μιλτιάδης και ο
Φοίβος, πήγαν στο σχολείο στην Κυψέλη, ο μικρός
ξεχώρισε ένα παιδί που ήταν και γειτονόπουλο,
το Μάριο και δεν άργησαν να γίνουν φίλοι.

«Εγώ θα είμαι τώρα ο αδερφός σου» είχε πει
ο Μάριος κάποια μέρα στο Φοίβο, μετά το θάνατο
του Μιλτιάδη.

Ήταν μοναχοπαίδι. Οι γονείς του έλειπαν πολ-
λές ώρες από το σπίτι γιατί δούλευαν και δεν άρ-
γησε να γίνει το τρίτο πρόσωπο στην οικογένεια
του φίλου του. Τα δυο αγόρια, όταν τελείωναν τα
μαθήματά τους, έβγαιναν στο δρόμο και έπαιζαν
μπάλα. Φορές και φορές γύριζαν σπίτι με ματω-
μένα γόνατα και η γιαγιά τα μάλωνε, μα και τα
φρόντιζε με αγάπη. Ο Μάριος έκανε ό,τι μπορούσε
να αλλάξει τη διάθεση του φίλου του όποτε τον
έβλεπε λυπημένο. Και ο καλύτερος τρόπος ήταν
να πιάσει την μπάλα και να αρχίσει μόνος του το
παιχνίδι. Στη στιγμή ο Φοίβος πέταγε την κακή
διάθεση και το γέλιο γύριζε στα χείλη του.

Εκείνη τη χρονιά ήταν που έφτασαν στη γει-
τονιά η Μαργαρίτα με τους γονείς της από την
ωραία Κέρκυρα. Ένα ψηλόλιγνο, όμορφο, μελα-
χρινό κορίτσι και καλή μαθήτρια. Είχε την ίδια ηλι-
κία με τα δύο αγόρια, το Φοίβο και το Μάριο, που
έκαναν ό,τι μπορούσαν να μην αισθάνεται άσχημα

17

Τρεις Μέρες... Μια Ζωή



στο καινούργιο της περιβάλλον η συμμαθήτριά
τους. Οι δύο φίλοι από την πρώτη κιόλας μέρα
πήραν να συναγωνίζονται ποιος θα κερδίσει το
ενδιαφέρον της. Και όταν η Μαργαρίτα, μαθαί-
νοντας και την τραγική ιστορία του Φοίβου, του
χάρισε φανερά τη συμπάθειά της, ο Μάριος πα-
ραμέρισε ιπποτικά και έπαψε να τη διεκδικεί.

«Τυχερέ…» είπε μια μέρα στο Φοίβο. «Την κέρ-
δισες…»

«Γιατί το λες;»
«Δε βλέπεις πως έχει μάτια μόνο για σένα;»
Η Μαργαρίτα ήταν κλειστός χαρακτήρας, αλλά

πολύ δυνατή, αποφασιστική. Δεν είχε πολλές κου-
βέντες, παρ’ όλο που βρισκόταν στην εφηβεία.
Παρέα δεν έκανε με άλλα κορίτσια και ήταν αφο-
σιωμένη στους γονείς της, στα μαθήματα και στο
Φοίβο.

Η γιαγια-Χαρένια συμπάθησε τη Μαργαρίτα
αμέσως και δεν αρνιόταν στον εγγονό της να την
καλεί στο σπίτι. Όταν τα δύο παιδιά βρίσκονταν
στο σαλόνι και διάβαζαν, η γιαγιά καθόταν σε μια
πολυθρόνα κοντά στο παράθυρο, πότε να μπαλώ-
σει κάτι, άλλοτε να πλέξει ή ακόμη και με ένα βι-
βλίο στο χέρι. Κάθε τόσο ανασήκωνε τα μάτια, τα
παρακολουθούσε και τα καμάρωνε.

«Πόσο ταιριάζουν…» σκεφτόταν και παρακα-
λούσε να στεριώσει η φιλία τους.

Ο Μάριος όταν έβλεπε το φίλο του με το ψη-
λόλιγνο κορίτσι, έβρισκε κάποια δικαιολογία και
τους άφηνε μόνους. Πολλές φορές έκαναν και οι
τρεις παρέα και δεν έπαψαν ποτέ τα δυο αγόρια

18

Αθηνά Μαραβέγια



να παίζουν μπάλα, μα και να μοιράζονται τα μυ-
στικά τους.

Την ημέρα που πήραν απολυτήριο από το εξα-
τάξιο γυμνάσιο, ο Μάριος, ξέροντας πως ο φίλος
του ήθελε να μείνει μόνος με τη Μαργαρίτα, προ-
φασίστηκε κάποια δουλειά και έφυγε. Ο Φοίβος,
χωρίς να χάσει καιρό, την κάλεσε να βγούνε οι
δυο τους εκείνο το βράδυ, να το γιορτάσουν και
το κορίτσι δέχτηκε. Η χαρά του ήταν απερίγραπτη
και η αγωνία του μεγάλη.

«Γιαγιά, είμαι καλός;» ρωτούσε όση ώρα ετοι-
μαζόταν.

«Κούκλος είσαι, κούκλος!»
«Δε σε πειράζει που θα πάω να κεράσω τη

Μαργαρίτα. Και ξέρεις, γιαγιά, ε;»
«Ξέρω, παιδί μου, ξέρω…» και χαμογέλασε πο-

νηρά.
«Σε σένα τα χρωστάω όλα…» και με τα δυο

του χέρια έπιασε το πρόσωπό της και αμέσως
μετά την αγκάλιασε. «Και με τα πρώτα χρήματα
που θα βγάλω μόλις πιάσω δουλειά, θα σε πάω
στο καλύτερο εστιατόριο να φάμε οι δυο μας. Και
θα κάνω κι ό,τι άλλο μου ζητήσεις.»

Η γιαγιά συγκινημένη ξέφυγε από την αγκαλιά
του και πιάνοντάς του τα χέρια τον κοίταξε κατά-
ματα.

«Παλικάρι μου, θέλω να ξέρεις τούτο. Δε μου
χρωστάς τίποτα. Αντίθετα, εγώ σ’ ευγνωμονώ που
δε μ’ άφησες να γεράσω. Κατάφερες να με κρα-
τήσεις νέα. Έλα, πήγαινε τώρα με την ευχή μου
και να είσαι ιππότης με τη Μαργαρίτα.»

19

Τρεις Μέρες... Μια Ζωή



Ο Φοίβος της έδωσε ένα πεταχτό φιλί και
βγήκε τρεχάτος. Η Χαρένια πλησίασε στο παρά-
θυρο και πίσω από την κουρτίνα τον είδε που σε
λίγο βγήκε με τη Μαργαρίτα. Τι όμορφη που ήταν
σήμερα! Πόσο ταίριαζε ο σταυραετός της μ’ αυτήν
την περιστέρα…, συλλογίστηκε η γιαγιά.

*

ΤΑ ΔΥΟ παιδιά πήραν το τρόλεϊ και κατέβηκαν
στο Μουσείο. Από κει ανηφόρισαν στο Πεδίο του
Άρεως, κάθισαν σε ένα ζαχαροπλαστείο και κου-
βέντιασαν για τα μελλοντικά τους σχέδια. Ο Φοί-
βος έλεγε πως θέλει να γίνει μηχανικός αεροπλά-
νων και η Μαργαρίτα, που σε λίγο θα έπαιρνε το
ανώτερο χαρτί στα αγγλικά, έλεγε να εργαστεί
γραμματέας σε μεγάλη επιχείρηση. Φαινόταν σί-
γουρη πως θα τα καταφέρει, ενώ ο Φοίβος δεν
είχε τόση αυτοπεποίθηση.

Η ώρα πλησίαζε δέκα όταν ξεκίνησαν να φύ-
γουν και αποφάσισαν να περπατήσουν μέσα από
το πάρκο.

Το καλοκαίρι είχε μπει πια για καλά. Ο κόσμος
καθόταν στα μπαλκόνια και στις αυλές. Αρκετοί
ήταν κι εκείνοι που ζητούσαν λίγη δροσιά στο γε-
μάτο δέντρα πάρκο. Είχε πολύ ησυχία και ακου-
γόταν από το Green Park η μουσική και τα τρα-
γούδια.

Καθώς περπατούσαν, ο Φοίβος, επιτέλους, το
αποφάσισε να πιάσει τη Μαργαρίτα από το χέρι.
Εκείνη αφέθηκε στο άγγιγμα και σε λίγο, χωρίς

20

Αθηνά Μαραβέγια



να το καταλάβουν, βρέθηκαν αγκαλιασμένοι. Λίγα
βήματα παρακεί, που δεν τους έβλεπαν περίεργα
μάτια, τα χείλη τους έσμιξαν σε ένα φιλί που
έκοψε την ανάσα τους.

Από κείνη την ώρα και ως το σπίτι τους δεν εί-
παν λέξη, μόνο έσφιγγαν τα χέρια τους και ήταν
παραδομένοι στην ταραχή τους. Στη γωνία, λίγο
πριν φτάσουν, ο Φοίβος ξαναφίλησε τη Μαργα-
ρίτα πιο επίμονα και της ψιθύρισε με σιγουριά.

«Αύριο…, αύριο, το δίχως άλλο…»
Η Μαργαρίτα μπήκε στο σπίτι της τρέχοντας

και διηγήθηκε στη μητέρα της με μάγουλα αναμ-
μένα τα πάντα. Ο πατέρας που καθόταν στον κα-
ναπέ και άκουγε ραδιόφωνο, χαμογελούσε.

«Πάει, μεγάλωσε πια…» μουρμούρισε. «Καλά
μου το ’λεγε η μάνα της. Από καιρό είχε καταλάβει
πως η κόρη μας ταιριάζει με το ψηλόλιγνο γειτο-
νόπουλο, που είναι και καλό παιδί.»

Όσο για το Φοίβο, μπαίνοντας στο σπίτι του,
όρμησε στη γιαγια-Χαρένια που είχε αποκοιμηθεί
στην πολυθρόνα της. Τη σήκωσε στην αγκαλιά
του και άρχισε να τη στριφογυρίζει.

«Σιγά, παιδί μου, σιγά!» φώναξε εκείνη.
«Γιαγιά μου, γιαγιά μου, είμαι ευτυχισμένος!»
«Το ξέρω…»
«Τι ξέρεις δηλαδή;» και σταμάτησε απότομα.
«Ότι είσαι χαρούμενος… για το απολυτήριό

σου!…» είπε με νόημα η γιαγιά που εξακολουθούσε
να βρίσκεται ψηλά στα δυνατά μπράτσα του Φοί-
βου της.

«Σιγά που θα κάνω έτσι μόνο για το απολυτή-

21

Τρεις Μέρες... Μια Ζωή



ριο.»
«Τι άλλο είναι, παιδί μου;» ρώτησε σαν ανή-

ξερη.
«Φίλησα τη Μαργαρίτα. Μ’ αγαπά κι εκείνη!

Αλήθεια σου λέω…, μ’ αγαπά…, μ’ αγαπά…»
«Κι αυτό το ξέρω.»
«Αμάν, βρε γιαγιά, πού το ξέρεις;»
«Από καιρό τώρα αγαπιέστε, μόνο που δεν το

‘χατε καταλάβει. Εκείνη όταν ερχόταν σπίτι, μόλις
σ’ αντίκριζε, τα μαγουλάκια της γίνονταν παντζά-
ρια. Μα κι εσένα σ’ έπιανε ταραχή κι αναστά-
τωση.»

«Και γιατί δε μου είπες τίποτα; Τέτοια φιλε-
νάδα είσαι; Μου κρύβεις μυστικά, εεε; Τώρα θα
δεις…» και άρχισε πάλι να τη στριφογυρίζει σαν
παλαβός.

«Άσε με κάτω, παλιόπαιδο…» φώναξε, γελών-
τας η γιαγιά, ενώ τα δυο της χέρια σφίχτηκαν στο
λαιμό του.

Της έδωσε ένα φιλί, την άφησε στον καναπέ,
ξάπλωσε κι εκείνος, ακούμπησε το κεφάλι του στα
πόδια της και ξέσπασε.

«Γιαγιά, αυτό είναι η αγάπη; Πες μου, πες μου,
να χαρείς.»

«Ναι, αυτό είναι η πρώτη αγάπη, θησαυρέ μου»
και πήρε να του χαϊδεύει τα μαλλιά. «Η αγάπη
είναι σαν ένα δέντρο φορτωμένο καρπούς. Αλί-
μονο σε κείνον που δεν ξέρει ν’ αγαπά. Βλέπει το
δέντρο και δε φτάνει ποτέ, έστω κι έναν καρπό
να δοκιμάσει…»

«Τι όμορφο είναι αυτό που είπες! Και δε μου

22

Αθηνά Μαραβέγια



λες, υπάρχουν κι άλλες αγάπες;»
«Πού να ξέρω, παιδί μου. Εγώ έναν άντρα αγά-

πησα κι αυτόν παντρεύτηκα.»
«Δηλαδή, δεν παντρεύτηκες από προξενιό,

όπως γινόταν εκείνα τα χρόνια;»
«Όχι, Φοίβο μου. Αγαπηθήκαμε με τον παππού

σου. Ήμουν δεκάξι χρόνων κι εκείνος είκοσι.
Ήρθε, με ζήτησε από τους γονείς μου και δεν αρ-
γήσαμε να παντρευτούμε. Όμως, μας πρόλαβε ο
πόλεμος. Πήγε στη Σμύρνη κι από κει δεν ξανα-
γύρισε. Στο μεταξύ ήμουν έγκυος στον πατέρα
σου. Οι δικοί μου ήθελαν να με ξαναπαντρέψουν,
όμως εγώ δεν ήθελα με κανέναν τρόπο. Έμεινα
αφοσιωμένη στον ίσκιο του και στο παιδί μας που
γεννήθηκε πέντε μήνες απ’ το χαμό του. Και τώρα,
ο Θεός μ’ ευλόγησε να ζήσω άλλη μια ζωή, μέσα
απ’ το εγγόνι μας που ’σαι ’σύ, γιε μου.»

*

Η ΓΙΑΓΙΑ ΚΑΙ ο Φοίβος δεν είχαν μυστικά, μοι-
ράζονταν τα πάντα όλα αυτά τα χρόνια. Το σπίτι
που είχαν στα Γιάννενα το νοίκιασε η Χαρένια και
με κείνα τα χρήματα πλήρωνε το νοίκι στην Κυ-
ψέλη. Για τα υπόλοιπα έξοδα είχε μια μικρή σύν-
ταξη από τον άντρα της, μα βοηθούσε και ο με-
γαλοχρυσοχόος όπου δούλευε ο γιος της, ο
πατέρας του Φοίβου. Είχε καταθέσει ένα ποσό
στην τράπεζα, μέχρι να ενηλικιωθεί το παιδί και
με τους τόκους συμπλήρωνε τις ανάγκες τους.

«Είναι το λιγότερο που μπορώ να κάνω…» είχε

23

Τρεις Μέρες... Μια Ζωή



πει στη γενναία αυτή γυναίκα όταν πήγε σπίτι και
της έδωσε το βιβλιάριο, μια βδομάδα μετά την
κηδεία του “καλύτερού του υπαλλήλου”, όπως
έλεγε.

Ο Φοίβος μπήκε στη σχολή μηχανικών παρέα
με το φίλο του Μάριο. Τα μαθήματα ήταν απο-
γευματινά και τα δυο παιδιά αποφάσισαν να ερ-
γάζονται τα πρωινά σε κάποιο συνεργείο.

«Μ’ ένα σμπάρο, δυο τρυγόνια!» είχε πει ο Φοί-
βος ενθουσιασμένος. «Και εξάσκηση θα κάνουμε,
Μάριε, και το μικρό χαρτζιλίκι που θα μας δίνει,
καλό είναι … Άλλωστε, μέχρι την εξειδίκευση του
μηχανικού αεροπλάνου, αργούμε…»

Οι δύο φίλοι ήταν χαρούμενοι, το ίδιο και η
Μαργαρίτα που άρχισε να εργάζεται σαν γραμ-
ματέας σε μεγάλη επιχείρηση.

Την ώρα που ο Φοίβος ερχόταν από τη δου-
λειά, μέχρι να πλυθεί, να φάει και να φύγει για τη
σχολή, είχε σχολάσει κι εκείνη και πεταγόταν για
λίγο στο σπίτι του. Βοηθούσε τη γιαγιά και περί-
μεναν παρέα τον “άντρα”, όπως έλεγαν, γελώντας.
Οι γονείς της ήταν ήσυχοι και χαρούμενοι με αυ-
τόν το δεσμό της κόρης τους.

Ο Φοίβος και η Μαργαρίτα τις Κυριακές, αφού
έτρωγαν όλοι μαζί στο σπίτι του ενός ή της άλλης,
πήγαιναν στον κινηματογράφο και μετά για ένα
γλυκό. Συνήθως πήγαιναν κάπου κοντά, για να
έχουν την ευκαιρία να γυρίσουν με τα πόδια. Και
έμεναν ως μισή ώρα έξω από το σπίτι της Μαργα-
ρίτας αγκαλιασμένοι. Εκείνος της φιλούσε τα μαλ-
λιά, το λαιμό και κατέληγε στα χείλη της, να σφρα-

24

Αθηνά Μαραβέγια



γίζουν την αγάπη τους…

*

ΤΟ ΛΟΓΟ που είχε δώσει ο Φοίβος στη γιαγιά,
πως με τα πρώτα του λεφτά θα πήγαιναν να δια-
σκεδάσουν, δεν άργησε να τον πραγματοποιήσει.
Με τη Μαργαρίτα και το Μάριο παρέα είχαν κα-
ταστρώσει το σχέδιο εκείνης της βραδιάς.

Πήραν ταξί και πήγαν στο θέατρο. Καμάρωνε
η γιαγια-Χαρένια στο μπράτσο του Φοίβου της.
Κάθισαν στη δεύτερη σειρά και απόλαυσαν την
επιθεώρηση. Και ποιοι δεν έπαιζαν… Αυλωνίτης,
Βασιλειάδου, Ντιριντάουα, Χατζηχρήστος, το
μπαλέτο του Καστρινού και της Ζώκα και πολλοί
ηθοποιοί και χορευτές. Ύστερα πήγαν για φαγητό
στη Φωκίωνος Νέγρη.

«Να ’σαι καλά, παιδί μου!» η γιαγιά αναστέναξε
συγκινημένη μόλις βρέθηκαν στο σπίτι. «Πάντα
στη ζωή σου να δίνεις τόση χαρά, όση μου δίνεις
όλ’ αυτά τα χρόνια. Μόνο όταν κάποιος είναι γε-
μάτος αγάπη, τότε και μόνο τότε μπορεί να σκορ-
πίσει γύρω του ευτυχία. Και είμαι σίγουρη πως εί-
σαι γεμάτος αγάπη, γιατί δεν είχα και δεν έχω
άλλο τίποτα να σου δώσω. Να ξέρεις πως ποτέ δε
θα πάψω να ’μαι στο πλάι σου. Δεν πιστεύω ο Με-
γαλοδύναμος να μ’ αρνηθεί να σε συντροφεύω κι
από κει που θα ’μαι.»

«Τώρα είναι κουβέντα αυτή που κάνεις; Τι σ’
έπιασε;»

«Μακάρι, Φοίβο μου, να φτάσω τα εκατό και

25

Τρεις Μέρες... Μια Ζωή



να τα ξεπεράσω, μα θέλω να ’χω τα λογικά μου.
Να σε δω να παντρεύεσαι με τη Μαργαρίτα, να
μεγαλώσω και τα παιδιά σας κι όταν πια θα κον-
τεύω τα εκατόν είκοσι, βλέπουμε…»

«Είσαι παλιοκόριτσο, γιαγιά μου! Στην αρχή
μου κόβεις την ανάσα και μετά μου πετάς την
ωραιότερη κουβέντα που θα ήθελα ν’ ακούσω.»

«Αφού το ξέρεις, εμείς οι δυο δεν πρόκειται
να χωρίσουμε ποτέ. Μόνο, Φοίβο μου, θέλω μια
μεγάλη χάρη. Όταν φτάσει εκείνη η ώρα του απο-
χωρισμού, να μας πας όλους μαζί στο χωριό μου,
στην Αρίστη. Εκεί, κάτω από το φαράγγι του Βίκου
θα έχουμε αιώνια συντροφιά την πανέμορφη
Πίνδο, το Πάπιγγο και θ’ ακούμε το κελάρυσμα
του Βοϊδομάτη. Μου το υπόσχεσαι, γιε μου;»

«Ναι, γιαγιά, το υπόσχομαι. Μετά από πενήντα
χρόνια όμως.»

«Ναι, αυτό το είπαμε…»
Φορές και φορές του είχε μιλήσει η γιαγιά για

το ηρωικό Καλπάκι που βρίσκεται κοντά στην Αρί-
στη, ένα από τα Ζαγοροχώρια στα βόρεια των
Ιωαννίνων. «Εκεί,» του έλεγε, «αν αφουγκραστείς,
μπορείς να ακούσεις τους αρματωμένους πολε-
μιστές του ’40 να φωνάζουν “Αέρα…”. Θαρρείς,
ακόμα, πως από κάποιο απόκρημνο μονοπάτι θα
φανούν οι γυναίκες, που σαν αγριοκάτσικα σκαρ-
φαλώνουν φορτωμένες με κουβέρτες και ντου-
φέκια, για να δώσουν ένα χέρι κι εκείνες στη λευ-
τεριά του τόπου.»

Και τι να πει κανείς για την ηρωική Πίνδο με
τις χιλιοτραγουδισμένες βουνοκορφές, τα ποτά-

26

Αθηνά Μαραβέγια



μια και τα βουερά φαράγγια, όπως αυτό του Βίκου.
Κατακόρυφοι βράχοι με άγρια μεγαλοπρέπεια. Πυ-
κνά δάση από πουρνάρια και ιερές βελανιδιές,
πουλιά και πουλιά, κυρίως πελαργοί και αετοί. Βάλ-
τοι γεμάτοι από κίτρινους κρίνους, που όπως λένε
οι παλιοί, ο Θεός είχε πολύ κέφι όταν έστηνε αυτό
το κομμάτι της γης.

“Παιδί” της Πίνδου είναι και το Πάπιγγο που
μοιάζει κάστρο ψηλό, με τις πολεμίστρες του, να
ορθώνεται πάνω από την Αρίστη, το χωριό της
γιαγιάς, όπου τόσες και τόσες φορές πέρασαν οι
δυο τους πολλές μέρες ξεγνοιασιάς… Μα και ο
Βίκος με το θεϊκό “μπαλκόνι” και την απόκρημνη
και εντυπωσιακή χαράδρα να χάσκει ως κάτω.
Όλην αυτή την αγριάδα την ημερεύει ο Βοϊδομά-
της, το ποτάμι που διαβαίνει αυτά τα μέρη, με τα
θεόρατα πλατάνια στις όχθες του και τα ομορφό-
τερα, μονότοξα, πέτρινα ηπειρώτικα γεφύρια, με
το πιο ξακουστό αυτό της Κλειδωνιάς. Λίγο πιο
πάνω δεσπόζει η Δρακόλιμνη της Τύμφης, η κυ-
ριότερη από τις φυσικές κολυμπήθρες που σχη-
ματίζονται από τα νερά που σμιλεύουν την πέτρα
σε έργα τέχνης, όπως τα περίεργα πετρώματα
που μοιάζουν να τοποθετήθηκαν το ένα πάνω στο
άλλο από κάποιο γιγάντιο χέρι και λαξεύτηκαν πε-
ρίτεχνα από άριστους γλύπτες.

Από την Ήπειρο πηγάζει και ο Αχέροντας ή
Μαυροπόταμος, όπως τον έλεγαν. “…Μία από τις
πιο σκοτεινές και βαθύτερες κοιλάδες στην Ελ-
λάδα…” αναφέρεται σε κάποια κείμενα. Εκεί, που
με όσα μας λέει η μυθολογία, ο Χάρος καρτερούσε

27

Τρεις Μέρες... Μια Ζωή



στη βάρκα του να περάσει με το αζημίωτο στην
“αντίπερα όχθη”, τον Άδη, όποιον έφευγε από τον
επάνω κόσμο.

28

Αθηνά Μαραβέγια



(ΙΙ)

ΒΡΙΣΚΟΜΑΣΤΕ στα 1968. Η Απριλιανή Επα-
νάσταση, όπως την αποκαλούσαν οι συνταγμα-
τάρχες της, είχε στρογγυλοκαθίσει. Ο κόσμος φο-
βόταν και τον ίσκιο του. Η ασφάλεια γνώριζε τι
κάνει ο καθένας. Οι δοσίλογοι, οι χαφιέδες, βρί-
σκονταν σε δράση.

Αυτή την περίοδο η ανοικοδόμηση βρισκόταν
σε μεγάλη άνθιση και το ποδόσφαιρο, από τις λί-
γες απολαύσεις, που όπως πίστευαν αυτοί που
κυβερνούσαν, αφιόνιζε το λαό και τον αποκοίμιζε.
Πόσο λάθος έκαναν…

Ανάμεσα σ’ εκείνους που αντιστέκονταν, μο-
λονότι τους άρεσε η μπάλα, ήταν ο Φοίβος και ο
Μάριος. Οργανώθηκαν στις φοιτητικές ενώσεις
με την ευλογία της γιαγια-Χαρένιας, που τόσες
και τόσες φορές του είχε μιλήσει για τους “ξέ-
νους” που πάντα φρόντιζαν για το “καλό” τούτου
του τόπου, με σκοπό το αιματοκύλισμα του λαού.
Του μιλούσε για τις χαμένες πατρίδες, εκεί που
χάθηκε κι ο άντρας της, «όταν ξεπουλήθηκε ο ελ-

29



ληνικός στρατός από τους πατριώτες που τον κυ-
βερνούσαν», όπως έλεγε με πόνο και θυμό. Και οι
“φίλοι”, οι σύμμαχοι, που εξαγόραζαν συνειδήσεις
και με κάθε ευκαιρία έσπερναν το θάνατο, την
πείνα και την εξαθλίωση…

«Και όχι μόνο σε μας, σταυραετέ μου… Και όχι
μόνο σε μας… Μόνο που εμείς ξέρουμε ότι του
Έλληνα ο σβέρκος δεν ανέχεται για πολύ τον
ντορβά. Το έχει αποδείξει η ιστορία μας…»

Και όταν ο Φοίβος διάβαζε ιστορία για το σχο-
λείο, το αγαπημένο μάθημα της Χαρένιας, εκείνη
πάντα έβρισκε κάτι να του συμπληρώσει.

«Να μάθεις να διαβάζεις τι κρύβεται πίσω απ’
αυτά που σου λένε οι άνθρωποι, αλλά και τα βι-
βλία…» του έλεγε…

«Πρόσεξε τι θα πεις στην Μαργαρίτα…» του
είπε σαν της ανακοίνωσε την απόφασή του για
την φοιτητική οργάνωση.

«Δε χρειάζεται να ξέρει. Ας είναι το μοναδικό
μυστικό. Άλλωστε, καιρό τώρα λέει πως εκείνη δε
θέλει τέτοιου είδους μπλεξίματα.»

Ο Φοίβος και η γιαγιά έμεναν σε μια όμορφη
μονοκατοικία και στη διπλανή η Μαργαρίτα με
τους γονείς της. Όμως οι ιδιοκτήτες και των δύο
αποφάσισαν να δώσουν τα οικόπεδα αντιπαροχή.
Έτσι οι δύο οικογένειες που δεν ήθελαν να χωρί-
σουν, έμειναν στην ίδια πολυκατοικία. Μάλιστα ο
πατέρας της Μαργαρίτας αγόρασε το διαμέρισμα,
ενώ η γιαγιά και ο σταυραετός της έμειναν πάλι
σε νοίκι. Ο Μάριος με τους γονείς του μετακόμι-
σαν στο Αιγάλεω.

30

Αθηνά Μαραβέγια



Αυτή τη χρονιά οι δύο φίλοι τελείωσαν τη
σχολή, πήραν το δίπλωμα του μηχανικού αερο-
πλάνων. Ο Φοίβος χωρίς χρονοτριβή, με τη γιαγιά
στο πλάι του, επισημοποίησε το δεσμό του με τη
Μαργαρίτα. Ήταν κάτι που έπρεπε να γίνει, διότι
δεν μπορούσε να πάρει άλλη αναβολή και ήταν
υποχρεωμένος να υπηρετήσει τη στρατιωτική του
θητεία.

«Να προσέχεις, σταυραετέ μου. Να μην εμπι-
στεύεσαι κανέναν. Πουθενά μη λες τα πιστεύω
σου…» ψιθύριζε η Χαρένια στον εγγονό της όσο
ετοιμαζόταν να παρουσιαστεί.

Τι όμορφος που ήταν με τη στολή της αερο-
πορίας. Η γιαγιά τον καμάρωνε. Και η Μαργαρίτα
το ίδιο. Ήταν πολύ τυχερός που τον κατέταξαν
στην αεροπορία, γιατί μετά από λίγο βρέθηκε να
υπηρετεί στην Τανάγρα, δυο βήματα από το σπίτι
του, σχεδόν. Στην Τανάγρα υπηρέτησε και ο Μά-
ριος.

Ο Φοίβος και η Μαργαρίτα, όσο εκείνος υπη-
ρετούσε, περίμεναν με λαχτάρα την κάθε τους
συνάντηση και αυτή η αγωνία ήταν τόσο ευεργε-
τική στην αγάπη τους.

Μόλις τελείωσε τη θητεία του, βρήκε δουλειά
μαζί με το φίλο του στην Ολυμπιακή Αεροπορία.
Σ’ αυτό βοήθησαν και οι γνωριμίες τους με κάποι-
ους πιλότους από την Τανάγρα που εργάζονταν
κι εκείνοι στην εταιρία. Έτσι ο Φοίβος μπορούσε
να πραγματοποιήσει το όνειρό του, να παντρευτεί
με την αγαπημένη του Μαργαρίτα.

Ο γάμος έγινε στον Άγιο Χαράλαμπο, ένα πα-

31

Τρεις Μέρες... Μια Ζωή



νέμορφο εκκλησάκι μέσα στα δέντρα, στο Πεδίο
του Άρεως. Η Μαργαρίτα με το ολόλευκο νυφικό
της ήταν πιο όμορφη από ποτέ. Μα και ο Φοίβος
το ίδιο. Κουμπάρος τους ο Μάριος.

«Σ’ ευχαριστώ για τη χαρά που μου ’δωσες!»
ψιθύρισε η γιαγια-Χαρένια στον εγγονό της με
σπασμένη φωνή, μόλις τελείωσε το μυστήριο. «Να
’χετε την ευχή μου και να ξέρετε πως ποτέ δε θα
φύγω από κοντά σας. Μαργαρίτα μου,» γύρισε
και είπε στην νύφη, «να μου τον προσέχεις και να
τον αγαπάς, να ζήσετε πολλά χρόνια έτσι αγαπη-
μένοι.»

«Σ’ ευχαριστούμε, γιαγιά…» την αγκάλιασαν
και οι δύο.

Ο γάμος έγινε Φλεβάρη και τον Απρίλη η για-
γιά Χαρένια, πολύ ήσυχα, πήγε να ανταμώσει τον
άντρα της, το γιο, τη νύφη και τον εγγονό της το
Μιλτιάδη.

*

Ο ΦΟΙΒΟΣ ΚΑΙ η Μαργαρίτα ήταν ερωτευμέ-
νοι όπως τον πρώτο καιρό. Κάθε τους φιλί έμοιαζε
μ’ εκείνο που αντάλλαξαν την ημέρα που πρωτο-
φιλήθηκαν, εκεί στο πάρκο.

Οι γονείς της Μαργαρίτας γύρισαν στην Κέρ-
κυρα, μόλις βγήκε σε σύνταξη ο πατέρας και το
νιόπαντρο ζευγάρι έμεινε στο σπίτι τους αφού το
έφτιαξαν στο γούστο τους.

Η Μαργαρίτα σχηματίστηκε σε μια όμορφη,
δυναμική γυναίκα, σίγουρη για τον εαυτό της.

32

Αθηνά Μαραβέγια



Ποτέ δεν έκανε κάτι πριν το μελετήσει. Πατούσε
γερά στα πόδια της και πρόσεχε κάθε της βήμα.
Εξακολουθούσε να μην έχει φιλίες και ήταν από-
λυτη σε πολλά πράματα, κάτι που στενοχωρούσε
το Φοίβο και πολλές φορές τον έφερνε σε δύ-
σκολη θέση. Δεν έκανε καμιά προσπάθεια να την
αλλάξει, όπως τον είχε μάθει από μικρό η γιαγια-
Χαρένια, όταν τύχαινε να έχει πρόβλημα με κάποιο
παιδί στο σχολείο.

«Κανείς δεν έχει το δικαίωμα ν’ αλλάξει τον
άλλο…» τον συμβούλευε. «Ο καθένας μας, σταυ-
ραετέ μου, γεννιέται με το χαρακτήρα του. Εάν
σου κάνει, έχει καλώς. Δε σου κάνει; Μην τον κά-
νεις παρέα. Άλλωστε κι ο μεγάλος Ρήγας Φεραίος
έλεγε, “Ποτέ μην κάνεις, αυτό που δε θέλεις να
σου κάνουν”. Κάτι παραπάνω, λοιπόν, ήξερ’ εκεί-
νος. Θα σ’ άρεσ’ εσένα να προσπαθήσει κάποιος
να σ’ αλλάξει; Όχι, βέβαια…»

Έτσι και ο Φοίβος αφέθηκε στη Μαργαρίτα
του, που δεν ήθελε για τίποτα στον κόσμο να τη
βλέπει λυπημένη. Με την παραμικρή ευκαιρία τής
έκανε δώρα και δώρα. Του άρεσε να μοιράζεται
μαζί της τη χαρά και την ευτυχία. Του άρεσε να
ξοδεύει. Και αυτό η γιαγιά Χαρένια του το είχε
μάθει.

«Να ’χεις πάντα ελπίδες, σταυραετέ μου, στο
Θεό» του έλεγε. «Ποτέ δε μας έχει αφήσει. Και
στις χειρότερες στιγμές μας ήταν πάντα δίπλα
μας. Ευχή και κατάρα μου, μη γίνεις τσιγκούνης.
Να ’σαι απλοχέρης. Όταν απλόχερα χαρίζεις, έτσι
και λαβαίνεις… Να μάθεις να είσαι στις γυναίκες

33

Τρεις Μέρες... Μια Ζωή



σπάταλος, τόσο στα αισθήματα, όσο και στα χρή-
ματα, όπως ήταν ο παππούς κι ο πατέρας σου…»

Τα λόγια της γιαγιάς στάθηκαν ευαγγέλιο για
το Φοίβο και ήταν χαρούμενος, ευτυχισμένος.

Τα απογεύματα που βρίσκονταν στο σπίτι, ο
Φοίβος φρόντιζε συχνά να έχουν παρέα.

«Πάλι έξοδα, βρε Φοίβο μου;» γκρίνιαζε η
Μαργαρίτα.

«Εμείς να είμαστε καλά, να περνάμε όμορφα
και μη σε νοιάζει. Εγώ είμαι για σένα. Μήπως προ-
τιμάς να κάνουμε κάτι άλλο;»

«Όχι, αγάπη μου, απλά ξοδεύουμε πολλά, πάρα
πολλά.»

«Πεινάμε; Όχι. Λοιπόν, ας χαρούμε κι ας μην
γκρινιάζουμε…» και τη γέμιζε φιλιά.

Την περίοδο που έπρεπε να αποδείξει στην
εταιρία πως είναι καλός στη δουλειά του για να
μονιμοποιηθεί, έμενε πολλές ώρες στο αεροδρό-
μιο, έκανε υπερωρίες. Και όταν επέστρεφε κου-
ρασμένος στο σπίτι, πάντα κρατούσε ένα κουτί
στα χέρια για τη Μαργαρίτα του.

«Σου είπα, σήμερα, πόσο σε λατρεύω; Σου είπα
πως είσαι το άλφα και το ωμέγα στη ζωή μου;»

Εκείνη δεχόταν πρόθυμα τα χάδια του και ζού-
σαν έντονα την αγάπη τους…

*

ΚΑΠΟΥ ΣΤΑ 1972 η Μαργαρίτα κατάλαβε πως
περίμενε παιδί και αφού βεβαιώθηκε, το ανακοί-
νωσε στον Φοίβο. Εκείνος έκανε σαν τρελός από

34

Αθηνά Μαραβέγια



χαρά. Σήκωσε τη Μαργαρίτα στα χέρια και τη γύ-
ριζε σε όλο το σπίτι.

«Είναι το καλύτερο δώρο που μου κάνεις,
αγάπη μου…» έλεγε και ξανάλεγε.

Ωστόσο, όσο προχωρούσε η εγκυμοσύνη, η
Μαργαρίτα άλλαζε. Το καθετί την ενοχλούσε, την
εξόργιζε και τότε πού διάθεση για τρυφερότη-
τες… Ο Φοίβος τα είχε χαμένα και προσπαθούσε
να την δικαιολογεί.

«Θα ’ναι από την εγκυμοσύνη…» έλεγε στο Μά-
ριο, τον αδερφικό του φίλο. «Και ξέρεις, τις στιγ-
μές που παραφέρεται, φοβάμαι για το μωρό.»

«Κάνε υπομονή. Να δεις που μόλις γεννήσει,
όλα θα τακτοποιηθούν.»

Μα όσο περνούσε ο καιρός, η κατάσταση γινό-
ταν πιο δύσκολη. Η Μαργαρίτα έβρισκε αφορμή
και γκρίνιαζε για το καθετί. Την ενοχλούσαν οι
πρωινές αδιαθεσίες της. Το βάρος που με πολλή
προσοχή έπαιρνε, το μεγάλωμα της κοιλιάς της…
Αντιδρούσε που έπρεπε να αγοράσει καινούρια
ρούχα…, που έπρεπε να ξοδέψει χρήματα για πράγ-
ματα που αργότερα θα της ήταν άχρηστα… Όλα
την ενοχλούσαν. Ο Φοίβος, βλέποντας με δέος
την κοιλιά της να μεγαλώνει και να μεγαλώνει, είχε
αρχίσει να κουράζεται, παρόλο που προσπαθούσε
να δείχνει κατανόηση στον παράξενο εκνευρισμό
της γυναίκας του και περίμενε καρτερικά. Όποτε
την έβλεπε ήρεμη, τολμούσε και άπλωνε το χέρι
του επάνω στο πλασματάκι που κατάφερνε μέσα
από τα σπλάχνα της μάνας να κάνει έντονη την
παρουσία του.

35

Τρεις Μέρες... Μια Ζωή



Με αυτά και μ’ αυτά έφτασε η ώρα που έσπα-
σαν τα νερά. Ο Φοίβος κατατρομαγμένος την
έτρεξε στο μαιευτήριο, όπου γεμάτος ένταση και
αγωνία περίμενε ως τη στιγμή που του είπαν πως
απέκτησε ένα υγιέστατο αγοράκι. Ξετρελάθηκε
τόσο, που δεν ήξερε με ποιον τρόπο να δείξει την
ευτυχία του. Της αγόρασε ένα όμορφο δαχτυλίδι
που τη θάμπωσε, όσο εκείνος το περνούσε στο
δάχτυλό της.

«Τι κάνεις, Φοίβο; Είναι θαυμάσιο!…»
«Αυτό, κοριτσάκι μου, είναι το λιγότερο, μπρος

στο υπέροχο δώρο που μου χάρισες εσύ…»
«Αν και ήμουν τόσο ανυπόφορη;»
«Δεν έφταιγες, αγάπη μου. Ήταν της εγκυμο-

σύνης. Τώρα όλα θα γίνουν όπως πρώτα. Είμαι
βέβαιος, πολύ βέβαιος.»

Και ναι, όλα πήραν να πηγαίνουν προς το κα-
λύτερο και να χαίρονται και οι δύο, ζώντας την
κάθε στιγμή του μωρού τους.

«Δες τι όμορφος που είναι! Σου μοιάζει…»
έλεγε και ξανάλεγε ο Φοίβος.

«Και στους δυο μας μοιάζει…» τον παρηγο-
ρούσε η Μαργαρίτα. «Κοίτα το λακκάκι στο πη-
γούνι του, είναι όπως το δικό σου.»

Τις πρώτες - πρώτες μέρες που γεννήθηκε,
ήταν αδύνατο και η Μαργαρίτα παραπονιόταν, το
παρομοίαζε με σουβλί. Όμως το βρέφος γρήγορα
άρχισε να παίρνει να κάνει βραχιολάκια στα χέρια,
τα πόδια και έδειχνε ψηλό μωρό, ένα αγοράκι
όμορφο και καλοκαμωμένο και με νονό το Μάριο
το βάφτισαν Μιλτιάδη, το όνομα του χαμένου

36

Αθηνά Μαραβέγια



αδελφού του Φοίβου.

*

ΩΣΤΟΣΟ οι ήρεμες μέρες δεν κράτησαν και
πολύ. Άρχισαν πάλι γκρίνιες και καβγάδες. Πότε
γιατί το παιδί δεν έπινε όλο το γάλα του ή γιατί
ξυπνούσε τη νύχτα και γκρίνιαζε. Και όσο για τη
γυναίκα που θα έπρεπε να το προσέχει τις ώρες
της δουλειάς τους, η Μαργαρίτα δεν εμπιστευό-
ταν καμία.

«Δεν μπορώ ν’ αφήσω το παιδί σε ξένα χέρια…
Υποφέρω…, γιατί δε με καταλαβαίνεις, Φοίβο…»

«Τότε, πες μου, τι προτείνεις και θα το φρον-
τίσω αμέσως. Μόνο, σε παρακαλώ, ηρέμησε, ηρέ-
μησε, αγάπη μου.»

«Και πού ξέρω τι άνθρωπος θα είναι η οποι-
αδήποτε;»

«Ας έρχεται κάποια όσο θα είσαι εσύ στο σπίτι,
να τη δοκιμάσουμε.»

«Όλα εύκολα τα βρίσκεις κι αυτό δεν το αν-
τέχω!» φώναξε εκείνη.

«Τότε, ας κανονίσουμε να σταματήσεις τη δου-
λειά, μέχρι να μπορεί το παιδί να πάει σε βρεφο-
νηπιακό σταθμό…» τόλμησε και είπε ο Φοίβος.

Αυτό έκανε έξαλλη τη Μαργαρίτα. Άρχισε να
φωνάζει, όσο που εκείνος, βρίσκοντας μια δικαιο-
λογία, βγήκε από το σπίτι και βάλθηκε να τριγυρί-
ζει στους δρόμους. Προσπαθούσε να καταλάβει
τι ήταν αυτό που την έκανε τόσο ευέξαπτη έως
και καχύποπτη. Είχε ακούσει για την επιλόχεια κα-

37

Τρεις Μέρες... Μια Ζωή



τάθλιψη, για την αλλαγή συμπεριφοράς, αλλά η
κατάσταση της Μαργαρίτας, όσο περνούσε ο και-
ρός, γινόταν χειρότερη. Το ήξερε πως ήταν από-
λυτη σαν χαρακτήρας. Πίστευε, όμως, πως όσο
ζούσαν μαζί, θα κατόρθωνε να την ηρεμήσει, να
χαλαρώσει λιγάκι τα “πρέπει” της, που ήταν για
κείνη τόσο σημαντικά.

Θυμάται στη διάρκεια της εγκυμοσύνης της να
λέει:

«Εάν είναι κορίτσι, θα την κάνω την τέλεια γυ-
ναίκα, αν όμως είναι αγόρι, θα γίνει το απόλυτο
αρσενικό, ο απόλυτος άντρας.»

Κι όταν ο Φοίβος τη ρώτησε τι εννοεί, εκείνη
του απάντησε ξαναμμένη:

«Η τέλεια γυναίκα είναι αυτή που μπορεί να
διευθύνει και να κατευθύνει τους πάντες γύρω
της. Είναι, όσο χρειάζεται, ελκυστική, μα σίγουρη
για τον εαυτό της, για τις ικανότητές της. Και
αυτό το αποκτά από την ώρα που γεννιέται. Είναι
η γυναίκα που με τη μόρφωση, μπορεί να πειθαρχεί
στις ανάγκες και στα αισθήματά της. Το ίδιο ισχύει
και για το αγόρι. Αυτό κι αν πρέπει να μεγαλώσει
με απόλυτα στρατιωτική πειθαρχία. Πρέπει να μά-
θει από μικρός να μην εκδηλώνει τα συναισθήματά
του, να είναι σκληρός, να μην έχει γυναικουλίστι-
κες συμπεριφορές. Το τέλειο αρσενικό. Να περ-
πατά και να τρίζει το σύμπαν γύρω του…»

«Δηλαδή, αγάπη μου, θα κάνεις τον υπεράν-
θρωπο;» γέλασε ο Φοίβος, τρομαγμένος σχεδόν.
«Θα του φοράς και πανοπλία;» συνέχισε, προσπα-
θώντας να κατευνάσει τον οίστρο της.

38

Αθηνά Μαραβέγια



Η Μαργαρίτα θύμωσε κι εκείνος έκανε ό,τι
μπορούσε για να την ηρεμήσει. Από τότε απέ-
φευγε τέτοιου είδους συζητήσεις. Μια άλλη φορά
του είπε:

«Πρέπει στη ζωή να κυριαρχεί η λογική και όχι
το συναίσθημα. Τα πάντα είναι μαθηματικά: ένα
κι ένα κάνουν δύο, αποκλείεται να είναι ενάμιση ή
δύο και κάτι.»

«Ναι, αλλά χωρίς ψυχή, γιατί αυτό ξέρω πως
είναι το συναίσθημα, η ζωή μας είναι άδεια.»

«Λάθος. Μεγάλο λάθος. Το συναίσθημα δε σου
δίνει να φας, ενώ η λογική και η μαθηματική σκέψη
σε οργανώνει και σου γεμίζει το στομάχι. Πώς γί-
νεται να είμαι χαρούμενη, ευτυχισμένη, όταν δεν
έχω να φάω;»

«Ναι, αλλά χρειάζεται και το συναίσθημα, δια-
φορετικά δεν μπορείς να νιώσεις χαρά ή λύπη.»

«Βλέπεις; Είπες τη μαγική λέξη: λύπη. Γιατί το
παιδί μου να μάθει τη λύπη;»

«Μα η ζωή είναι ανούσια χωρίς αυτές τις αντι-
θέσεις. Δεν μπορεί να είναι όλα λευκά ή μαύρα.»

«Λάθος, και πάλι λάθος. Όλα πρέπει να έχουν
ένα σταθερό χρώμα, μια σταθερή βάση. Ούτε
πολύ λευκό, μήτε κατάμαυρο. Σαν το χειμώνα με
το καλοκαίρι, το κρύο και το ζεστό. Το χλιαρό
είναι το καλύτερο. Μπορεί να είναι συνέχεια φθι-
νόπωρο;»

«Και γιατί όχι άνοιξη;»
«Διότι την άνοιξη φουντώνουν οι αλλεργίες

μαζί με την ανθοφορία, ενώ το φθινόπωρο, έχεις
ακούσει να υπάρχουν αρρώστιες;»

39

Τρεις Μέρες... Μια Ζωή



«Ναι, η γρίπη, το κρυολόγημα.»
«Όχι, αν δεν έχει προηγηθεί το καλοκαίρι…»
Ο Φοίβος δεν μπορούσε, όσο κι αν προσπα-

θούσε, να δώσει μια πιο χαρούμενη νότα στην
κουβέντα τους. Και του έκανε μεγάλη εντύπωση,
πώς δεν είχε ποτέ ακούσει αυτές τις απόψεις της
Μαργαρίτας άλλη φορά κι αυτό τον τρόμαζε
ακόμη πιο πολύ.

Κι όταν το μωρό πήρε να μπουσουλίζει, στη
συνέχεια να περπατά και να κάνει σκανταλιές, τα
πράγματα χειροτέρεψαν τόσο, που ένα βράδυ η
Μαργαρίτα, ορθή στην μπαλκονόπορτα, με την
πλάτη γυρισμένη στο Φοίβο, ξεστόμισε:

«Φοίβο, ήρθε η ώρα να μιλήσουμε» είπε με βρα-
χνή φωνή. «Δεν πάει άλλο αυτή η κατάσταση…, δεν
πάει…, όχι, δεν πάει… Λέω, να χωρίσουμε για ένα-
δυο μήνες, δοκιμαστικά. Να δούμε πώς θα τα πάμε
και βλέπουμε…»

«Τι είπες;» πετάχτηκε αναστατωμένος, σαν να
τον χτύπησε ηλεκτρικό ρεύμα.

«Δεν ξέρω τι άλλο να πω. Δε γίνεται να μαλώ-
νουμε συνέχεια. Το παιδί επηρεάζεται, του κά-
νουμε κακό…»

«Ναι, το βλέπω αυτό. Τι πρέπει να κάνουμε;»
ρώτησε, νομίζοντας πως τον είχαν γελάσει τα αυ-
τιά του.

«Είπα, να μείνουμε για λίγο χώρια. Ίσως έτσι
μπορέσουμε να καταλάβουμε τι φταίει γι’ αυτή
την ένταση που μας αναστατώνει.»

Τα λόγια της έπεσαν σαν κεραυνός πάνω στο
κεφάλι του. Την κοίταξε χαμένος. Δεν μπορούσε

40

Αθηνά Μαραβέγια



να πιστέψει σε αυτά που άκουγε. Ήξερε το χαρα-
κτήρα της, γνώριζε πως ποτέ δεν έλεγε κάτι αν
δεν το είχε αποφασίσει από πριν. Και αυτό ήταν
που τον έκανε έξω φρενών.

«Πώς μπόρεσες να σκεφτείς κάτι τέτοιο; Πού
βρήκες το κουράγιο να πεις ό,τι είπες;»

«Μη νομίζεις πως ήταν εύκολο. Δεν ξέρω, μα
εγώ πνίγομαι, δεν αντέχω άλλο.»

«Ποιον δεν αντέχεις;»
«Δεν ξέρω. Θέλω να μείνω μόνη, όσο κι αν

ακούγεται τρελό. Έχω διαβάσει πως υπάρχουν
γυναίκες, που όταν γεννήσουν, δε θέλουν να βλέ-
πουν ούτε το παιδί τους. Άλλες παθαίνουν κατά-
θλιψη… Δεν προσπαθώ να δικαιολογηθώ. Όμως να
καβγαδίζουμε με το παραμικρό, δεν το αντέχω.»

«Και φταίω εγώ γι’ αυτό;»
«Δεν ξέρω. Μ’ εκνευρίζει ο τρόπος που σκέ-

φτεσαι. Η ευκολία που βρίσκεις λύση για όλα.»
«Ώστε την κυρία την εκνευρίζει η ευκολία που

βρίσκω λύση στο φοβερό της πρόβλημα και μου
δείχνει την πόρτα του σπιτιού… Και πότε αποφα-
σίζει η κυρία να φύγω;»

«Το συντομότερο» απάντησε η Μαργαρίτα κο-
φτά και ας προσπάθησε να συγκρατηθεί. «Πώς
να σ’ το πω. Δε γίνεται να ζήσουμε έτσι. Μένοντας
ο καθένας μόνος, ίσως βρούμε τι φταίει…»

«Εντάξει,» την έκοψε στεγνά, «θα γίνει αυτό
που θέλεις. Ξέρω πως ό,τι κι αν πω, δεν πρόκειται
ν’ αλλάξεις γνώμη. Όμως, ένα πράγμα πρέπει να
μάθω. Γιατί δεν είπες ούτε λέξη τόσον καιρό, μόνο
το λες ξαφνικά και τελεσίδικα;»

41

Τρεις Μέρες... Μια Ζωή



«Γιατί πίστευα πως κι εσύ το ίδιο θέλεις. Δεν
έχεις κουραστεί, αλήθεια;»

«Φυσικά κι έχω κουραστεί. Αυτό, όμως, δε ση-
μαίνει πως τα γκρεμίζω όλα, επειδή το παιδί δε
θέλει να φάει όσο το αναγκάζεις. Γιατί ο σημερι-
νός μας καβγάς από κει ξεκίνησε. Όταν είπα να
μην το πιέζεις τόσο.»

«Ναι, αλλά εγώ κανονίζω τι και πόσο πρέπει
να τρώει ο Μιλτιάδης!» φώναξε έξαλλη.

«Και ποιος είπε το αντίθετο; Μόνο που θέλεις
να επιβάλεις τη γνώμη σου με ύφος δικτάτορα.»

«Θέλω το παιδί να έχει ένα πρόγραμμα για να
είναι ήρεμο. Τις περισσότερες φορές που μαλώ-
νουμε, είναι γιατί εσύ δεν το καταλαβαίνεις αυτό.
Κάθε τόσο το βγάζεις από το πρόγραμμά του…»

«Εκείνο που θέλεις, είναι να μην έχω την πα-
ραμικρή γνώμη εγώ. Φυσικά, εσύ είσαι η μητέρα,
έχεις την ευθύνη του παιδιού γενικά, αλλά το πα-
ρατραβάς, διάολε, με τρόπο που προσβάλλεις.»

Η Μαργαρίτα δεν προσπάθησε να απαντήσει
σε αυτό το παράπονο, στη διαμαρτυρία του.

«Ας μη σπρώχνουμε περισσότερο τα πράματα.
Ας χωρίσουμε ήρεμα» είπε με ύφος αποφασι-
σμένο.

«Αφού αυτό θες, αυτό και θα γίνει. Και στο
παιδί τι θα πούμε;»

«Ότι χρειάστηκε να φύγεις για λίγες μέρες και
μετά βλέπουμε.»

«Ούτε θα το βλέπω, δηλαδή;»
«Για το καλό του, Φοίβο.»
«Ποιο καλό του; Το να μη βλέπει τον πατέρα

42

Αθηνά Μαραβέγια



του είναι για το καλό του; Πού το βρήκες αυτό
γραμμένο; Ποιος ηλίθιος σε πληροφόρησε πως τα
παιδιά μεγαλώνουν καλύτερα χωρίς τον πατέρα
τους;» θύμωσε ο Φοίβος.

«Βλέπεις; Γι’ αυτό πρέπει να ζήσουμε χώρια,
για ένα διάστημα, τουλάχιστον.»

«Εξήγησέ μου το λόγο.»
«Γιατί συνέχεια μαλώνουμε, τσακωνόμαστε και

το παιδί χρειάζεται ηρεμία.»
«Και την αναστάτωση τη δημιουργώ εγώ, δη-

λαδή;»
«Τα πολλά λόγια είναι φτώχια. Απλά, θα του

πούμε πως για μια βδομάδα σ’ έστειλε η εταιρία
σε άλλο σταθμό και ύστερα θα του πούμε πως
μένεις κοντά στο αεροδρόμιο. Άλλωστε είναι τόσο
μικρός ακόμη και στο κάτω-κάτω, προσωρινή θα
είναι αυτή η κατάσταση.»

«Ξέρεις τι έλεγε η Χαρένια; “Δεν υπάρχει πιο
μόνιμο από το προσωρινό”.»

Σηκώθηκε και με αργό βήμα προχώρησε στην
κρεβατοκάμαρα. Πήρε μια τσάντα, έβαλε τα πιο
απαραίτητα και μπήκε στο δωμάτιο του παιδιού.

Εκείνο ήταν από ώρα παραδομένο στην αγκα-
λιά του Μορφέα και φαίνεται θα έβλεπε όμορφο
όνειρο, γιατί χαμογελούσε γλυκά-γλυκά. Έσκυψε,
το φίλησε, το ξαναφίλησε με μάτια θολά και δίχως
λέξη ή ματιά τράβηξε να φύγει. Μα πριν κλείσει
πίσω του η εξώπορτα, την άκουσε να λέει με ύφος
απολογίας:

«Δεν είπα να φύγεις και μέσα στη νύχτα.»
Ένιωθε βαθιά προδομένος. Η γη λες και

43

Τρεις Μέρες... Μια Ζωή



έφευγε κάτω από τα πόδια του και ο ίδιος κατρα-
κυλούσε σε έναν κακοτράχαλο, απέραντο γκρεμό.
Με κινήσεις υπνοβάτη μπήκε στο αυτοκίνητό του
και έμεινε ακίνητος. Πόσο θα ήθελε να μπορούσε
να βρισκόταν στα χέρια και στην ποδιά της για-
για-Χαρένιας κι εκεί να κλάψει…, να κλάψει…, και
ας γινόταν ακόμα και να ξεψυχήσει…

Η Μαργαρίτα σαν άκουσε να κλείνει την πόρτα
πίσω του με ασυγκράτητο θυμό και έντονη δια-
μαρτυρία, σωριάστηκε στον καναπέ και ξέσπασε
σε λυγμούς.

Ναι, αυτός ο χωρισμός ήταν δική της ιδέα…,
δική της απόφαση, μα τώρα που εκείνος έφυγε
τόσο δυστυχισμένος, ταράχτηκε κι έμεινε σαν
αποσβολωμένη, μ’ όλο που από καιρό το σχεδίαζε,
γιατί είχε πάψει να είναι ερωτευμένη και ας μην
τολμούσε να το παραδεχτεί ούτε η ίδια.

*

«ΤΙ ΚΑΝΕΙΣ;» ρώτησε το Φοίβο ο Μάριος.
«Σαν πολύ νωρίς ήρθες για δουλειά, δεν είναι
ακόμα έξι…»

«Μη ρωτήσεις τίποτε άλλο. Δεν αντέχω να μι-
λήσω. Τα λέμε άλλη ώρα.»

Τότε μόνο πρόσεξε ο Μάριος την έκφραση του
φίλου του. Τον είχε πρωτοδεί έτσι όταν χάθηκε ο
αδερφός του και μετά οι γονείς του. Ναι, όπως
τότε, έτσι και τώρα, ήταν η προσωποποίηση απελ-
πισίας και συντριβής. Και ήξερε καλά πως ήθελε
να μείνει μόνος ο Φοίβος. Πως δεν άντεχε καμία

44

Αθηνά Μαραβέγια



κουβέντα, μέχρι να βάλει το νου του σε τάξη.
«Καλά, Φοίβο…» είπε με φωνή που μόλις ακου-

γόταν. «Μόνο, πες μου. Το παιδί είναι καλά;»
«Ναι.»
«Ωραία. Πάω να φέρω καφέ…» και βγήκε από

το γραφείο.
Όταν επέστρεψε, τον είδε που είχε βάλει τη

φόρμα του, έτοιμος να κατέβει για δουλειά.
«Δεν παίρνεις καλύτερα μια άδεια;»
«Όχι, όχι. Θέλω να δουλέψω…» και με βήματα

αργά πήγε στο υπόστεγο.
Εκεί, κάτω από το αεροπλάνο για ώρες, ο Φοί-

βος πήρε να συνέρχεται λίγο-λίγο. Νιώθει σαν για-
τρός που πρέπει να παραδοθεί στο λειτούργημά
του, παραμερίζοντας τον δικό του κεραυνοβόλο
πόνο. Και όσο περνούσαν οι ώρες, δουλεύοντας,
άλλοτε ξαπλωμένος καταγής ή ανεβασμένος στο
γερανό, ένιωσε το λυτρωμό να απλώνεται μέσα
του σταγόνα-σταγόνα…

Τις πρώτες μέρες έμεινε σε μια μικρή γκαρσο-
νιέρα στο Φάληρο, δυο βήματα από το αεροδρό-
μιο, με το Μάριο. Με κανένα τρόπο να τον αφήσει
μόνο ο φίλος του τέτοιες ώρες. Αφού πήρε να
συνέρχεται μετά από λίγους μήνες, εγκαταστά-
θηκε σε ένα μικρό διαμέρισμα στη Γλυφάδα.

Η Μαργαρίτα, που πολύ σύντομα ηρέμησε και
γαλήνεψε, έδειχνε να τον νοιάζεται… Παραδέ-
χτηκε πως τις περισσότερες φορές ήταν άδικη
μαζί του, γιατί τέτοιος ήταν ο χαρακτήρας της
και δεν του έδωσε το δικαίωμα να παίρνει κι εκεί-
νος αποφάσεις, ούτε να την κρίνει για τον τρόπο

45

Τρεις Μέρες... Μια Ζωή



που μεγάλωνε το παιδί τους. Ο Φοίβος ένιωθε
πως ο μικρός του γιος βασανίζεται από την επι-
μονή της, την κυριαρχία της. Τον μεγάλωνε σαν
στρατιωτάκι. Όπως είχε πει τότε, που ήταν έγ-
κυος, κι αυτό τρόμαζε το Φοίβο. Δεν άφηνε λεπτό
να ξεφύγει από το πρόγραμμα που εκείνη είχε κα-
θορίσει. Όμως, από τον καιρό που έμεινε μονάχη
με το παιδί, άρχισε να αλλάζει κάπως, να ρίχνει
και λίγο νερό στο κρασί της.

Από τις πρώτες μέρες ο Μάριος, βλέποντας
πόσο βασανιζόταν ο φίλος του, ήθελε να βρει τη
Μαργαρίτα, “να της τα ψάλλει ένα χεράκι”.

«Θα μου δώσεις το λόγο σου πως δεν πρόκει-
ται να της πεις κουβέντα» του είχε πει έντονα ο
Φοίβος τότε.

Όσο περνούσε ο καιρός, αντί να καταλαγιάζει
ο θυμός του Μάριου, φούντωνε. Ζούσε λεπτό-λε-
πτό, ώρα την ώρα, μέρα τη μέρα τον πόνο του Φοί-
βου. Άδικα περίμενε πως εκείνη θα μετάνιωνε και
θα του ζητούσε συγγνώμη, για το απάνθρωπο φέρ-
σιμό της. Και ένα απόγεμα, κρυφά από το φίλο του,
χτύπησε αποφασιστικά και απροειδοποίητα την
πόρτα της Μαργαρίτας.

«Ποτέ δεν περίμενα να του φερθείς τόσο εγωι-
στικά, τόσο άκαρδα» της είπε χωρίς περιστροφές.
«Πώς μπόρεσες; Δε σου ήταν αρκετή η απέραντη
αγάπη του; Τι άλλο ήθελες; Ειλικρινά, δεν μπορώ
να σε καταλάβω. Νομίζεις ότι θα ξαναβρείς τέτοια
αφοσίωση, κατανόηση, τέτοια λατρεία; Είσαι πολύ
γελασμένη. Και μη θαρρείς πως θα σε περιμένει
αιώνια. Θα φροντίσω εγώ γι’ αυτό. Να είσαι βέβαιη

46

Αθηνά Μαραβέγια



πως κάπου παρακάτω, θα βρει τη γυναίκα που θα
εκτιμήσει το Φοίβο, θα τον λατρέψει και θα τον
κερδίσει ολοκληρωτικά. Και ξέρεις γιατί; Διότι
εκείνη θα ξέρει ν’ αγαπά…»

Κάτι πήγε να πει εκείνη, μα δεν πρόλαβε.
«Και να ξέρεις και τούτο. Αν του δημιουργή-

σεις κι άλλα προβλήματα, θα με βρεις μπροστά
σου!» είπε και έκλεισε πίσω του την πόρτα.

Η Μαργαρίτα γνώριζε πολύ καλά πως ο Μάριος
εννοούσε αυτά που έλεγε. Ήξερε την αδελφική
φιλία που ένωνε τους δύο άντρες από παιδιά.

*

ΕΝΑ ΑΠΟ ΤΑ πράματα που πήρε ο Φοίβος,
φεύγοντας από το σπίτι του, ήταν η πολυθρόνα
της γιαγια-Χαρένιας. Σε αυτή την πολυθρόνα
τώρα περνούσε κι εκείνος ατέλειωτες ώρες στο
μοναχικό του σπίτι, παρέα με φωτογραφίες του
παιδιού του.

Πόσες φορές τον πήρε ο ύπνος εκεί και πάντα
ξυπνούσε από τον ίδιο εφιάλτη.

Σαν να ήταν, λέει, παιδί ακόμα και ζούσαν ευ-
τυχισμένοι με τους γονείς και τον αδερφό του. Κι
εκεί που έπαιζαν τα δύο παιδιά σε ένα καταπρά-
σινο λιβάδι και κυλιόντουσαν στο χορτάρι, ερχό-
ταν η γιαγια-Χαρένια, έπαιρνε από το χέρι τους
γονείς και τον αδερφό του και ξεμάκραιναν στο
ξέφωτο, αφήνοντας μονάχο το Φοίβο. Εκείνος
προσπαθούσε να τρέξει ξοπίσω τους, μα έμοιαζε
να τρέχει στο ίδιο σημείο. Τους φώναζε να τον

47

Τρεις Μέρες... Μια Ζωή



περιμένουν, αλλά εκείνοι δεν άκουγαν και όλο
απομακρύνονταν. Τότε έπεφτε στα γόνατα και με
λυγμούς παρακαλούσε να μην τον αφήσουν μόνο
του. Του κάκου όμως. Και ξάφνου, γινόταν άν-
τρας. Κρατούσε από το χέρι τη Μαργαρίτα με το
γιο τους και περπατούσαν χαρούμενοι ανάμεσα
σε κόσμο. Κάποιοι τους έσπρωχναν, τα χέρια τους
χαλάρωναν και σε ένα σταυροδρόμι τούς έχανε.
Φωνάζοντάς τους, ο κόσμος που ήταν ολόγυρα
αραίωνε σιγά-σιγά, ώσπου έμενε ολομόναχος και
αποκαμωμένος… Και τότε ξυπνούσε λουσμένος
στον ιδρώτα.

Οι νύχτες για το Φοίβο είχαν καταντήσει πραγ-
ματικός εφιάλτης. Όσες φορές κάποιος συνάδελ-
φος είχε ανάγκη να αλλάξει τη νυχτερινή του βάρ-
δια, ο Φοίβος το έκανε με ευχαρίστηση. Όμως
από το πλευρό του ποτέ δεν έλειψε ούτε ώρα ο
Μάριος. Στάθηκε πραγματικός φίλος, αδερφός
και όσο και αν προσπαθούσε να του κεντρίσει το
ενδιαφέρον, να ξαναφτιάξει τη ζωή του, εκείνος
επέμενε να λέει:

«Δεν ξέρω αν θα μπορέσω ν’ αγαπήσω ξανά.»
«Μα δε σου λέει κανείς να παντρευτείς. Κον-

τεύουν δυο χρόνια που έχεις κλειστεί στο καβούκι
σου και αρνείσαι επίμονα να βγεις με γυναίκα,
έστω για έναν καφέ.»

«Ξέρεις πολύ καλά πως δεν μπορώ να ξεγε-
λάσω, να παίξω με τα αισθήματα του άλλου.»

«Δε σου ζητώ να κάνεις κάτι τέτοιο. Όμως
πρέπει ν’ αντιδράσεις. Πρέπει ν’ αρχίσεις να ζεις,
να βγαίνεις, να κάνεις παρέα. Τόσες κοπέλες σε

48

Αθηνά Μαραβέγια



φλερτάρουν…»
«Έλα, όμως, που εγώ δεν μπορώ. Στέρεψα. Το

μόνο που μ’ ενδιαφέρει είναι το παιδί μου.»
Ο Μάριος βασανιζόταν να βρει την κατάλληλη

γυναίκα που θα έκανε το Φοίβο να ξυπνήσει. Πλη-
σίαζαν Χριστούγεννα, όταν ένα βράδυ, μόλις σχό-
λασαν, κατάφερε να τον πείσει να πάνε παρέα
στην ταβέρνα που είχαν μαζευτεί και άλλοι συνά-
δελφοι. Ανάμεσά τους ήταν και η Δέσποινα, κο-
πέλα αρκετά συμπαθητική, που εργαζόταν ως συ-
νοδός εδάφους. Ίσως ήταν η μόνη που δεν είχε
δείξει ενδιαφέρον για το Φοίβο, εφόσον δεν γνω-
ρίζονταν.

Όταν έφτασαν οι δύο φίλοι στην ταβέρνα,
έτυχε να καθίσουν πλάι της. Ο Φοίβος με την ώρα
ξεχάστηκε, κατάφερε να νιώσει καλά.

Από την άλλη μέρα η Δέσποινα, αργά μα στα-
θερά, άρχισε να μπαίνει στη ζωή του… Συναντή-
θηκαν στην αρχή “τυχαία” στο κυλικείο, ήπιαν πα-
ρέα τον καφέ τους και κάποιο μεσημέρι έφαγαν
στο εστιατόριο του αεροδρομίου. Και ο Φοίβος
μετά τη συνόδευσε σπίτι της. Η Δέσποινα όποτε
είχαν την ίδια βάρδια, κάτι που είχε φροντίσει να
πετύχει, πάντα τον έβλεπε, μιλούσαν για λίγο και
όταν είχαν διαφορετικές βάρδιες τον έπαιρνε τη-
λέφωνο.

Με τον καιρό ο Φοίβος ένιωθε όμορφα με το
ενδιαφέρον της και άρχισε να του γίνεται απα-
ραίτητη η συντροφιά της, όσο που έγιναν ζευ-
γάρι…

49

Τρεις Μέρες... Μια Ζωή



50

Αθηνά Μαραβέγια



(III)

ΤΩΡΑ Ο ΦΟΙΒΟΣ βρίσκεται από ώρα στην αί-
θουσα αναμονής στο αεροδρόμιο του Ελληνικού
και περιμένει την αναχώρηση της πτήσης για Λον-
δίνο, όπου πηγαίνει για υπηρεσιακή αποστολή.

«Προσοχή, παρακαλώ…» ακούγεται από τα με-
γάφωνα. «Παρακαλούνται οι κύριοι επιβάτες που
ταξιδεύουν με την πτήση 259 της Ολυμπιακής Αε-
ροπορίας για Λονδίνο, να περάσουν για επιβίβαση
στη θύρα 7. Ευχαριστώ. May I have your attention,
please. All passengers to London, flying with Olym-
pic Airways, flight number 259, are kindly reque-
sted to proceed to the boarding gate 7. Thank
you.»

Ο Φοίβος παίρνει νωχελικά την τσάντα, τις
εφημερίδες του και κατευθύνεται στην ουρά όπου
έχουν μαζευτεί οι επιβάτες. Μετά από λίγο βρί-
σκεται στο αεροπλάνο, τύπου Airbus 300 και κά-
θεται στην τελευταία σειρά αριστερά, κοντά στο
παράθυρο. Ακουμπά τα πράγματά του στο δι-
πλανό κάθισμα. Ξέρει πως το δρομολόγιο είναι

51



σχεδόν γεμάτο, αλλά και δε θέλει κανέναν δίπλα
του.

Καθώς τακτοποιεί το διαβατήριο και το εισι-
τήριό του, ένα διπλωμένο χαρτάκι πέφτει από το
πορτοφόλι του και διαβάζει.

«Μπαμπάκα μου, σε αγαπώ πολύ…»
Είναι από τον εφτάχρονο πια γιο του, το Μιλ-

τιάδη. Του το έδωσε η Μαργαρίτα όταν πήγε να
τον χαιρετήσει.

Έχουν περάσει έξι χρόνια, περίπου, από κείνη
τη βραδιά που ο Φοίβος υποχρεώθηκε να φύγει
από το σπίτι του. Ωστόσο κράτησαν σχέση με τη
Μαργαρίτα. Έτσι έπρεπε να κάνει, παρά την πικρία
του, για χάρη του παιδιού, που δεν έπαψε να το
φροντίζει, να το βλέπει όσο πιο συχνά γινόταν.
Και ο μικρός Μιλτιάδης έμαθε πως, ναι, ζούσαν
χώρια, όμως και οι δύο γονείς τον αγαπούν. 

«Τι θέλεις να σου φέρω απ’ το Λονδίνο;» ρώ-
τησε το γιο του το προηγούμενο βράδυ.

«Θέλω να ’ρθεις γρήγορα και να πάμε διακοπές
οι δυο μας, όπως υποσχέθηκες» απάντησε με τη
σοβαρότητα που έχουν τα παιδιά σε αυτή την ηλι-
κία.

Πράγματι, ο Φοίβος είχε υποσχεθεί στο γιο
του, να περνάνε, κάθε καλοκαίρι, δέκα μέρες πα-
ρέα οι δυο τους. Και ο Μιλτιάδης είχε χαρεί πολύ
τότε, γιατί την προηγούμενη χρονιά ήταν η πρώτη
φορά που πήγαν διακοπές μαζί και πέρασαν τόσο
όμορφα, που ο μικρός ενθουσιάστηκε.

Είχαν πάει στη Λευκάδα, στο Νυδρί. Έμειναν
σε ξενοδοχείο δίπλα στη θάλασσα και αγνάντευαν

52

Αθηνά Μαραβέγια



τα βουνά της Ηπείρου, “τα ευλογημένα χώματα”,
όπως έλεγε η γιαγια-Χαρένια. Τις ίδιες λέξεις είπε
και ο Φοίβος στο γιο του, όσο του εξηγούσε το
πανόραμα που αντίκριζαν.

«Κάποια μέρα θα πάμε μαζί και στα Γιάννενα,
στην Αρίστη, να γνωρίσεις, αγόρι μου, την κατα-
γωγή και τις ρίζες μας.»

Τις δέκα μέρες που έμειναν, από την ώρα που
ξυπνούσαν και μετά το πρωινό, κατέβαιναν στη
θάλασσα να κολυμπήσουν. Ο Φοίβος προσπα-
θούσε να μάθει στο γιο του, σε αυτές τις ανέμελες
μέρες στη Λευκάδα, όσα μπορούσε περισσότερα
και να τον χορτάσει. Του έμαθε να κάνει βουτιές
και έπαιζαν στην παραλία ποδόσφαιρο με άλλα πι-
τσιρίκια. Το μεσημέρι, που ο ήλιος έπεφτε κατα-
κόρυφα, πήγαιναν για φαγητό και πάλι πίσω στο
δωμάτιό τους. Και μέχρι να αποκοιμηθούν, κου-
βέντιαζαν.

«Μπαμπά, κι εσένα η μαμά κι ο μπαμπάς σου
ζούσαν χώρια;»

«Μπορείς να το πεις κι έτσι.»
«Δηλαδή;»
«Η γιαγιά σου, η μαμά μου δηλαδή, πέθανε

όταν ήμουν περίπου στην ηλικία σου και μετά από
δυο χρόνια έφυγε κι ο παππούς.»

«Και δεν τους ξαναείδες;»
«Τους έβλεπα στα όνειρά μου.»
«Σ’ αγαπούσαν όμως.»
«Όπως σ’ αγαπάμε η μαμά κι εγώ.»
«Κι άμα πεθάνετε;»
«Ο παππούς κι η γιαγιά αρρώστησαν και πέθα-

53

Τρεις Μέρες... Μια Ζωή



ναν. Η μαμά κι εγώ είμαστε μια χαρά.»
«Κι εσύ μεγάλωσες με τη γιαγια-Χαρένια;

Εκείνη σε βοήθησε να γίνεις τόσο σπουδαίος;»
«Ναι, γιόκα μου, όπως θα κάνουμε κι εμείς με

σένα.»
«Θα γίνω κι εγώ τόσο καλός μηχανικός αερο-

πλάνων, μπαμπά μου;»
«Θα γίνεις ό,τι θέλεις και είμαι βέβαιος πως

θα γίνεις πιο σπουδαίος. Και θα καμαρώνω για
σένα…»

Κάθε μεσημέρι έβρισκε θέμα για συζήτηση ο
μικρός και είχε, τις περισσότερες φορές, σχέση
με τη ζωή του πατέρα του. Και όταν δεν κατά-
φερνε ο Φοίβος να του λύσει όλες τις απορίες, η
κουβέντα συνεχιζόταν και στον βραδινό τους πε-
ρίπατο που ήταν πάντα μεγάλος.

Πόσο χαρούμενοι ήταν και οι δύο. Τις προ-
ηγούμενες χρονιές ο Φοίβος δεν είχε τολμήσει
να πάρει το παιδί μαζί του για διακοπές. Ήταν μι-
κρούλης ακόμα και φοβόταν μην πάει κάτι στραβά.
Και όχι μόνο. Δεν ήταν έτοιμος να έχει την ευθύνη
παιδιού σε τόσο μικρή ηλικία και φυσικά προτίμησε
να μη φορτωθεί την πιθανή, για να μην πούμε σί-
γουρη, άρνηση της Μαργαρίτας.

*

ΟΣΗ ΩΡΑ βρισκόταν ο Φοίβος στην αίθουσα
αναμονής και λίγο πριν αρχίσει η επιβίβαση στο
αεροπλάνο, σταμάτησε ένα ταξί στο κτίριο των
εξωτερικών γραμμών και βγήκε βιαστικά μια με-

54

Αθηνά Μαραβέγια



λαχρινή κοπέλα, γύρω στα είκοσι πέντε της. Προ-
χώρησε γρήγορα-γρήγορα στις πληροφορίες, σχε-
δόν τρέχοντας και από κει στα εκδοτήρια. 

«Πρέπει οπωσδήποτε να ταξιδέψω για Λονδίνο.
Προλαβαίνω το δρομολόγιο;» ρώτησε την υπάλ-
ληλο της Ολυμπιακής.

«Σε δέκα λεπτά δίνει αναχώρηση.»
«Θέσεις υπάρχουν;»
«Δε νομίζω, να κοιτάξω πάντως…»
«Σας παρακαλώ, είναι ανάγκη…»
«Θα δω τι μπορώ να κάνω.»
Φαινόταν αναστατωμένη. Κοίταζε γύρω της

και έσφιγγε νευρικά την τσάντα της. Από τα με-
γάφωνα ακούστηκε η αναγγελία επιβίβασης για
Λονδίνο.

«Κρινιώ, τι κάνεις εδώ;» κι ακούμπησε τον ώμο
της ένα παλικάρι, υπάλληλος της Ολυμπιακής.

«Καλημέρα, Κώστα!» τον είδε σαν σανίδα σω-
τηρίας και τον καλημέρισε θερμά.

«Περιμένεις κανέναν;»
«Όχι. Πρέπει να φύγω για Λονδίνο και απ’ ό,τι

κατάλαβα, το δρομολόγιο είναι γεμάτο.»
«Και λοιπόν; Φεύγεις με το απογευματινό.»
«Δε γίνεται. Πρέπει οπωσδήποτε να φύγω

τώρα. Θυμάσαι την Ειρήνη, τη συμμαθήτριά μας;
Που μένει μόνιμα στην Αμερική; Έρχεται στο Λον-
δίνο για λίγο και συνεννοηθήκαμε να με περιμένει
στο Heathrow…»

«Καλά, ηρέμησε. Να δω τι μπορώ να κάνω. Πε-
ρίμενέ με εδώ.»

Με τον Κώστα γνωρίζονταν από το σχολείο.

55

Τρεις Μέρες... Μια Ζωή



Μεγάλωσαν στην ίδια γειτονιά, στο Παγκράτι, και
εξακολουθούσαν να βλέπονται αραιά και πού.

«Έλα, Κρινιώ. Είσαι έτοιμη…» της είπε εκείνος
μετά από λίγο. «Τρέχα να προλάβεις το λεωφο-
ρείο.»

«Κώστα μου, σ’ ευχαριστώ πολύ-πολύ!» και η
χαρά ολοφάνερη στο πρόσωπό της.

«Θα τα πούμε όταν γυρίσεις με το καλό…» της
είπε με νόημα εκείνος.

«Ναι, ναι, σ’ ευχαριστώ.»
«Καλό σου ταξίδι, Κρινιώ. Και φίλησέ μου το

Ρηνάκι.»
Εκείνη έφυγε βιαστικά και ένιωθε χαρούμενη

και τυχερή που βρέθηκε ο Κώστας μπροστά της,
σαν από μηχανής θεός.

*

Η ΚΡΙΝΙΩ μπήκε την τελευταία στιγμή στο αε-
ροπλάνο, λίγο πριν τραβήξουν τη σκάλα. Η αερο-
συνοδός την καλωσορίζει και της λέει να καθίσει
όπου βρει θέση.

Ο Φοίβος που είχε μπει από τους πρώτους στο
αεροπλάνο, χάζευε τους επιβάτες που τακτοποι-
ούνταν στις θέσεις τους. Άνθρωποι κάθε ηλικίας,
χαρούμενοι, κουρασμένοι, αγχωμένοι και μια πα-
ρέα από νεαρά παιδιά που γελούσαν, πειράζοντας
ο ένας τον άλλον. Χαμογέλασε κι εκείνος άθελα.

Ξέρει ο Φοίβος πως αυτή την ώρα η νευρικό-
τητα όσων βρίσκονται στην πίστα του αεροδρο-
μίου έχει φτάσει ψηλά. Εκείνος απλώνεται στο

56

Αθηνά Μαραβέγια



κάθισμά του και παρακολουθεί τους τελευταίους
επιβάτες. Δε θέλει κανέναν πλάι του. Προτιμά να
μείνει μόνος, γιατί ξέρει πως πιάνουν κουβέντα ή
αν είναι κανείς που φοβάται, τότε πια η συντροφιά
γίνεται δυσάρεστη. Το ταξίδι αυτό ο Φοίβος το
ένιωθε σαν μια ανάσα, μια αλλαγή λυτρωτική που
την είχε ανάγκη.

Η σκάλα του αεροπλάνου απομακρύνεται για
να αρχίσει σε λίγο η διαδικασία για την απογείωση.
Αυτή την τελευταία στιγμή βλέπει μια κοπέλα να
πλησιάζει τα πίσω καθίσματα, αναζητώντας θέση.
Ο Φοίβος σκύβει και κάνει πως ψάχνει τα πράματά
του, θέλοντας να την αποφύγει. Άλλωστε ήταν
άδεια θέση και μπροστά.

Η Κρινιώ πιάνει το μήνυμά του και ενοχλημένη
προχωρά στο διάδρομο, ψάχνοντας άδειο κάθι-
σμα, όσο που βρήκε στην προτελευταία σειρά.
Ακουμπά την τσάντα της κάτω και κάθεται βια-
στικά. Οι πόρτες του αεροπλάνου έχουν κλείσει
και οι αεροσυνοδοί καλωσορίζουν τους επιβάτες.
Στη συνέχεια κάνουν την καθιερωμένη υπόδειξη:
πώς φοριέται το σωσίβιο, πού βρίσκονται οι έξοδοι
κινδύνου και πώς γίνεται η έκτακτη αποβίβαση
από το αεροπλάνο. Είναι μια διαδικασία που στους
περισσότερους φέρνει ταραχή και πιο πολύ σ’ εκεί-
νους που ταξιδεύουν πρώτη φορά.

Ο Φοίβος κάθε τόσο κοιτάζει ένοχα την αργο-
πορημένη ταξιδιώτισσα που της αρνήθηκε τη θέση
πλάι του. Για μια στιγμή το βλέμμα τους συναν-
τιέται, μα εκείνη, πειραγμένη από την ακαταδεξία
του, βιάστηκε να αποσύρει το δικό της. Ωστόσο

57

Τρεις Μέρες... Μια Ζωή



εκείνος επιμένει να την παρακολουθεί, ενώ ανα-
ρωτιέται γιατί το κάνει.

«Δεν είναι δα και τόσο όμορφη. Έχει κάτι που
τραβάτην προσοχή…, βέβαια,έχειέντονο βλέμμα.»

Τώρα το αεροπλάνο έχει αρχίσει να τροχοδρο-
μεί. Οι φωτεινές ενδείξεις για να προσδεθούν οι
επιβάτες και να μην καπνίζουν έχουν ανάψει. Σε
λιγότερο από πέντε λεπτά αρχίζει η απογείωση.
Ο Φοίβος κοιτάζει και πάλι από το φινιστρίνι. Βλέ-
πει το Φάληρο, τον Πειραιά, την Ελευσίνα, που
σιγά-σιγά αρχίζουν να μικραίνουν και τότε στο
μυαλό του έρχεται το τραγούδι:

Όταν κοιτάς από ψηλά, 
μοιάζει η γη με ζωγραφιά…. 

Μοιάζουν τα σπίτια με σπιρτόκουτα,
μοιάζουν μυρμήγκια οι ανθρώποι…

*

Ο ΦΟΙΒΟΣ λατρεύει αυτή την πόλη. Η Αθήνα,
“η ζαφειρόπετρα, της γης το δαχτυλίδι”, είναι μια
πόλη χριστιανική με ειδωλολάτρες θεούς, μια πόλη
με γαλάζιους ουρανούς και αιμάτινες δύσεις. Σαν
όλες τις μεγαλουπόλεις, είναι πυκνοκατοικημένη,
με πολυάριθμα κτίρια και πολυκατοικίες. Όμως
διατηρεί και παλιές γειτονιές που την ομορφαί-
νουν και στις οποίες έχει περπατήσει πολλές φο-
ρές εκείνος, όπως και όσοι μένουν ή επισκέπτονται
την πόλη αυτή. Τις γειτονιές Μακρυγιάννη, Φιλο-
πάππου, Βοτανικού, Ακαδημίας Πλάτωνος, Κερα-

58

Αθηνά Μαραβέγια



μεικού, Ψειρή, την Πλάκα, το Μοναστηράκι. Και
στο κέντρο υψώνεται ο λόφος της Ακρόπολης
ντυμένος στα άσπρα, με τα Προπύλαια, τον Παρ-
θενώνα, το θέατρο Ηρώδου του Αττικού, τη στοά
του Αττάλου, την Αγορά, τους Στύλους του Ολύμ-
πιου Δία πιο πέρα... Είναι μία από τις αρχαιότερες
πόλεις στον κόσμο, που τα μνημεία της μαρτυ-
ρούν την πλούσια ιστορία της.

Ιστορία που αρχίζει από το 6000 προ Χριστού,
όταν οι πρώτοι κάτοικοι, οι Πελασγοί, εγκαταστά-
θηκαν στις σπηλιές του βράχου της Ακρόπολης
που τότε ονομαζόταν Κεκροπία. Το 2000 π.Χ. ανα-
πτύχθηκε σαν συνοικισμός με το όνομα της προ-
στάτιδας θεάς Αθηνάς και λέγεται «Αθήναι». Με
το πέρασμα των χρόνων η ζωή απλώνεται και κάτω
από το βράχο της Ακρόπολης, στην Πνύκα, στην
Αγορά, στο Λόφο του Αγοραίου Κολωνού -το ση-
μερινό Θησείο– και φθάνει ως τον Κεραμεικό. Τον
5ο π.Χ αιώνα, μετά την καταστροφή της πόλης
από τους Πέρσες, ο Περικλής, μεγάλος πολιτικός
και αρχηγός της δημοκρατικής παράταξης, καθιέ-
ρωσε την Αθήνα κυρίαρχη δύναμη και κέντρο πο-
λιτισμού. Εκτός από την κοινωνική ισότητα, την
ολοκληρωμένη έννοια της δημοκρατίας, και με
πρωτεργάτη το γλύπτη Φειδία, δημιουργεί τον
Παρθενώνα, το πιο πλούσιο έργο από τα γλυπτά
που σώζονται μέχρι σήμερα. Σε αυτά βλέπει κα-
νείς, ακόμη και σήμερα, την ομορφιά και την αρ-
μονία που η τελειότητά τους μας αφήνει άφωνους.

Από τον Κεραμεικό θαρρείς και ξεπροβάλλει η
πομπή για τη γιορτή των Παναθηναίων, που γινό-

59

Τρεις Μέρες... Μια Ζωή



ταν προς τιμή της προστάτιδας της πόλης. Προ-
πορεύονται παρθένες, ντυμένες με ολόλευκους
χιτώνες, κρατώντας ένα τεράστιο πέπλο που χρει-
άστηκε ολόκληρος χρόνος να το υφάνουν. Ακο-
λουθούν τα όργανα που δίνουν το ρυθμό, τα παι-
διά, οι γυναίκες, οι άνδρες με σφριγηλά κορμιά,
τα άρματα και τέλος οι ηλικιωμένοι. Προσπερνούν
την Ιερά Οδό και φτάνουν στην Ακρόπολη, να
αποθέσουν το πέπλο στο χρυσελεφάντινο άγαλμα
της θεάς Αθηνάς, θαυμαστό έργο του Φειδία.

Ο Σόλων, ο Σωκράτης, ο Πλάτων, ο Περικλής
με την Ασπασία, ο Θουκυδίδης και ο Αισχύλος,
συγγραφείς και φιλόσοφοι έχουν περπατήσει
στους πλακόστρωτους δρόμους της Αθήνας, στην
Ακρόπολη, για να δώσουν τα φώτα του πολιτισμού
στον κόσμο. Κάτι που πολύ όμορφα είπε ο Λατίνος
φιλόσοφος Οράτιος όταν κατακτήθηκε η πόλη
από τους Ρωμαίους, είναι τούτο:

«Η Αθήνα κατακτημένη με τα όπλα, νίκησε τον
κατακτητή και έφερε τις τέχνες στο απολίτιστο
Λάτιο.»

Στο βράχο του “Αρείου Πάγου” στάθηκε αργό-
τερα και ο Απόστολος Παύλος να διδάξει στους
Αθηναίους, ποιος ήταν Εκείνος που ήρθε στον κό-
σμο, στο Ισραήλ, και θυσιάστηκε για την αγάπη,
ποιος ήταν ο Χριστός, για τον οποίο είχαν έτοιμο
βωμό οι αρχαίοι, πέρα από τους δώδεκα Ολύμπιους
θεούς, “τω Αγνώστω Θεώ”. Και αργότερα, από κει
πέρασαν ο Ιουλιανός ο Παραβάτης, ο Γρηγόριος
Ναζιανζηνός, ο Μέγας Βασίλειος, η Φιλοθέη η
Αθηναία και άλλες εξέχουσες φυσιογνωμίες.

60

Αθηνά Μαραβέγια



Κατηφορίζοντας από το λόφο της Ακρόπολης
συναντάμε την παλαιότερη συνοικία της Αθήνας,
την Πλάκα, με τον ναό του Αιόλου που στέκει εκεί
από αιώνες. Λίγο πιο πέρα το Μοναστηράκι, που
πήρε το όνομά του από ένα μικρό μοναστήρι και
το εκκλησάκι του αφιερωμένο στην Παναγία, έργο
του 11ου αιώνα. Στα στενά του Ψειρή, κατεβαί-
νοντας από τα μνημειώδη μάρμαρα, προβάλλουν
νεοκλασικά κτίρια που κι εκείνα με τη σειρά τους
κλείνουν τη νεώτερη ιστορία της Ελλάδας. Κάπου
εκεί περπάτησε ο Καποδίστριας, ο Ίωνας Δρα-
γούμης με τη Μαρίκα Κοτοπούλη, ο Τρικούπης, ο
Ελευθέριος Βενιζέλος, αλλά και ο Όθωνας, η Αμα-
λία, όπως επίσης ο Γεώργιος Παπανδρέου, ο Παύ-
λος Μελάς, ο Σπύρος Μερκούρης, κρατώντας από
το χέρι την εγγονή του Μελίνα…

Αυτή η πόλη, όμως, σήμερα κρύβει και πολλές
ασχήμιες. Παλιά νεοκλασικά κτίρια, εγκαταλελειμ-
μένα, σαν να τα έχει φάει το σαράκι, μοιάζουν ξε-
κοιλιασμένα, αφού από τα περισσότερα λείπουν
οι στέγες και στα σωθικά τους φωλιάζουν τρω-
κτικά και περιστέρια. Πολλά από αυτά έχουν γίνει
καταφύγια ανθρώπων που έχουν μπει στο περι-
θώριο από κάποια ατυχία –συνήθως οικονομική–
και από άτομα που έχουν αρχίσει να καταφθάνουν
στην Ελλάδα από χώρες που μαστίζονται από
πείνα, πολέμους και ανέχεια. Είναι οι οικονομικοί
μετανάστες, όπως αποκαλούνται, που έχουν έρθει
για μια καλύτερη ζωή. Υπάρχουν, επίσης, και εκεί-
νοι, συνήθως νέοι, που είναι χρήστες ναρκωτικών
ουσιών και βρίσκουν καταφύγιο σε αυτή την εγ-

61

Τρεις Μέρες... Μια Ζωή



κατάλειψη, όπως ταιριάζει και στη ψυχοσύνθεσή
τους στη συγκεκριμένη φάση της ζωής τους.

Εκεί που άλλοτε περπατούσαν οι φιλόσοφοι,
σήμερα έχουν στηθεί μαγαζιά λογής-λογής, έχουν
υψωθεί κτίρια πολυώροφα, χωρίς προσωπικότητα,
αντίγραφα ξένων προτύπων. Κι εκεί δημιουργείται
η παραφωνία.

Και σε κάποιους μικρούς δρόμους, μικρά επί-
σης μαγαζιά, πουλούν μπαχαρικά, ρούχα, κοσμή-
ματα. Υπάρχουν ακόμα και καρότσια με κινητά
“ενεχυροδανειστήρια”.

Οι αντιθέσεις χαρακτηρίζουν πλέον την πόλη
της παλιάς αρμονίας και όχι μόνο. Τώρα έχει
απλωθεί κι εκεί, που άλλοτε ονομάζονταν οι “εξο-
χές” της, στο Φάληρο, στη Γλυφάδα, στην Κηφι-
σιά και στην Πεντέλη… Τώρα είναι μια πυκνοκα-
τοικημένη τσιμεντούπολη…

*

«ΚΥΡΙΕ ΤΟΠΑΛΟΥΔΗ, καλημέρα σας» διακό-
πτει την ονειροπόλησή του η αεροσυνοδός. «Τι
θέλετε να πιείτε;»

Γνωρίζονται από προηγούμενες φορές που ο
Φοίβος χρειάστηκε να ταξιδέψει για να αποκατα-
στήσει ελαφρές μηχανικές βλάβες σε αεροσκάφη
της Ολυμπιακής, που είχαν καθηλωθεί σε κάποια
αεροδρόμια.

«Μια πορτοκαλάδα, ευχαριστώ» είπε με φιλικό
χαμόγελο, και μόλις η αεροσυνοδός προχωρά
στους άλλους ταξιδιώτες, εκείνος παραδίνεται

62

Αθηνά Μαραβέγια



πάλι στο συναρπαστικό θέαμα της παραλιακής
Αττικής.

Βλέπει από ψηλά το Σούνιο, από τον τεράστιο
βράχο του οποίου έπεσε ο Αιγαίας, νομίζοντας
πως ο γιος του Θησέας δεν ήταν στο καράβι που
επέστρεφε από την Κρήτη… Και όπως λέει η μυ-
θολογία, που λατρεύει ο Φοίβος, είχε πάει να σκο-
τώσει το Μινώταυρο, που κάθε χρόνο ζητούσε
από την Αθήνα δέκα όμορφα κορίτσια και παλικά-
ρια. Και όταν ο Θησέας με τη βοήθεια της Αριάδ-
νης κατόρθωσε να σκοτώσει αυτό το τέρας, ξέ-
χασε να αλλάξει το σημάδι που θα δήλωνε ότι
επέστρεφε ζωντανός, ο δόλιος πατέρας, νομίζον-
τας πως μαζί με τους άλλους χάθηκε και το παιδί
του, έπεσε στα καταγάλανα νερά και πνίγηκε, και
από τότε η θάλασσα αυτή ονομάστηκε Αιγαίο Πέ-
λαγος…

*

Η Κρινιώ, εκεί στο μπροστινό κάθισμα, ανοίγει
ένα βιβλίο. Είναι ένας ταξιδιωτικός οδηγός του
Λονδίνου που βρήκε καθώς ετοίμαζε τα πράματά
της και τον έριξε στην τσάντα της. Και να που
τώρα της είναι χρήσιμος. Πρέπει κάπως να δια-
σκεδάσει την απογοήτευση που ένιωσε από το
φέρσιμο του συνταξιδιώτη της και την αναστά-
τωση που έχει.

Σαν από μηχανής θεός είχε έρθει το τηλεφώ-
νημα της Ειρήνης. Είναι η μοναδική φίλη της και
γνωρίζονται από παιδιά. Μόνο που εκείνη σπού-

63

Τρεις Μέρες... Μια Ζωή



δασε Φυσικός, πήγε για μετεκπαίδευση στην Αμε-
ρική κι εκεί έμεινε. Γνώρισε τον Peter, σπουδα-
στής κι εκείνος τότε στην Αστροφυσική, ταίριαξαν
και λίγο καιρό μετά παντρεύτηκαν.

«Κρινιώ μου, έρχομαι στο Λονδίνο για τρεις
μέρες ή μπορεί και για ώρες, δεν ξέρω ακόμα και
μετά θα συναντηθούμε με τον Peter. Εκείνος έχει
φύγει από χθες για Στοκχόλμη και θα συνεχίσουμε
για Τόκιο, για ένα συνέδριο. Θα μείνουμε δεκα-
πέντε μέρες περίπου.»

«Ελλάδα δε θα έρθετε ούτε φέτος;»
«Όχι, φιλενάδα. Είχε έρθει και η μητέρα μου

για ένα μήνα περίπου…»
«Κρίμα… Και πότε θα σε δω;»
«Γι’ αυτό σε πήρα. Δεν έρχεσαι στο Λονδίνο;

Αν μπορείς με το πρωινό…»
«Θα κάνω ό,τι μπορώ. Στο υπόσχομαι. Θέλω

τόσο πολύ να σε δω…»
«Το ξέρω, αδελφούλα, το ξέρω. Έχουμε εξε-

λίξεις;»
«Θα τα πούμε από κοντά… Αύριο…»
Ήταν και οι δύο μοναχοπαίδια και από μικρές

φώναζαν η μία την άλλη “αδελφούλα”. Ο πατέρας
της Ειρήνης –“δάσκαλος” με όλη τη σημασία της
λέξης– είναι μια δεκαετία περίπου που έχει πεθάνει
και η μητέρα της βρίσκεται μεταξύ Ελλάδας και
Αμερικής.

«Είχες πάλι φασαρίες;» επέμεινε η Ειρήνη.
«Ναι…, δεν μπορώ, όμως, να σου μιλήσω τώρα

και όχι από δω.»
«Σύμφωνοι, λοιπόν. Κυριακή φθάνω Λονδίνο

64

Αθηνά Μαραβέγια



και με βάση το πρόγραμμα που έχω στα χέρια
μου, φεύγω Τετάρτη για Τόκιο. Ακόμα δεν ξέρω
σε ποιο ξενοδοχείο μου έχουν κλείσει. Θα πάρω
το πρόγραμμα στα χέρια μου αργά το βράδυ. Αν
φτάσω πρώτη θα σε περιμένω στο αεροδρόμιο
του Heathrow, αλλιώς, πάρε τη μητέρα μου στην
Αθήνα, εκείνη θα ξέρει…»

«Έγινε, αδελφούλα μου, θα τα πούμε από
κοντά. Μου έχεις λείψει τόσο…»

*

ΕΧΟΥΝ ΠΕΡΑΣΕΙ δέκα μέρες από τον τελευ-
ταίο καβγά της Κρινιώς με το Βίκτορα και με λά-
φυρα, δεκαοκτώ ράμματα στο δεξιό βραχίονά της. 

Ήταν γύρω στις πέντε το απόγεμα που γύρισε
η Κρινιώ από τη δουλειά της και τον βρήκε να
έχει πιει –ποιος ξέρει πόσες– μπύρες. Τα τασάκια
σε όλο το χώρο του σπιτιού, ένα τριάρι, γεμάτα
αποτσίγαρα.

«Μπα; Η κυρία βρήκε το δρόμο;»
«Τι έπαθες, Βίκτορα; Δεν ξέρεις τι ώρα σχο-

λάω;»
«Εμ βέβαια. Η δουλειά κι η δουλειά. Συνέχεια

μου κοπανάς ότι εσύ δουλεύεις κι εγώ κάθομαι.»
«Ποιος είπε κάτι τέτοιο;»
«Το εννοείς…»
«Δεν το εννοώ και το ξέρεις. Το έχουμε συζη-

τήσει ένα εκατομμύριο φορές. Μην προσπαθείς
να μου χρεώσεις λόγια που δεν έχω πει.»

«Το λέει το βλέμμα σου που με απαξιώνει…»

65

Τρεις Μέρες... Μια Ζωή



άρχισε να ουρλιάζει.
«Είσαι με τα καλά σου; Και πιο σιγά. Μας

ακούει η γειτονιά.»
«Η γειτονιά να κάνει τη δουλειά της κι εγώ τη

δική μου. Ακούτε;» φώναξε πιο δυνατά.
Η Κρινιώ έτρεξε να κλείσει τα παράθυρα και

στη στιγμή εκσφενδονίζεται το πρώτο τασάκι.
«Κι αυτά ποιος θα σου τα μαζέψει; Εγώ;» και

πετά και το δεύτερο.
«Σε παρακαλώ, ηρέμησε, τι έπαθες;»
«Αυτό είναι. Ναι, αυτό είναι. Νομίζεις ότι εγώ

είμαι η δούλα εδώ μέσα…»
«Τι λες τώρα; Γιατί όλη αυτή η φασαρία; Προχ-

θές, ακόμη, δεν είχαμε την ίδια συζήτηση; Εσύ
δεν ήσουν εκείνος που είπε ότι δε θέλεις να δου-
λέψεις το καλοκαίρι, για να μπορέσεις να βρεις
τη δουλειά που σου αρέσει το χειμώνα; Σου είπα
τίποτα εγώ;»

«Ξέρεις τι κάνεις. Δε μιλάς με το στόμα, μιλάς
με τα μάτια. Όλοι ακούν εμένα. Εσύ είσαι το θύμα.
Αυτή την εικόνα θέλεις να δίνεις. Κι όμως, το
θύμα είμαι εγώ. Ναι, εγώ είμαι το θύμα, ακούτε;
Τι ήθελα και σε παντρεύτηκα, μου λες; Όλη τη
μέρα λείπεις κι εγώ είμαι υποχρεωμένος να μένω
σπίτι, να μαγειρεύω, για να έρθει η κόμισσα να
φάει…»

«Σε πίεσε κανείς να το κάνεις; Σου είπα ποτέ
εγώ να μαγειρέψεις;» και πλησίασε στην μπαλκο-
νόπορτα να την κλείσει.

«Αυτό σου έλειπε…» την πλησίασε απειλητικά.
«Να μου το πεις κιόλας. Μίλα, λοιπόν, μίλα… Δεν

66

Αθηνά Μαραβέγια



έχεις τίποτα να πεις, ε;…Και πάψε να με κοιτάς μ’
αυτό το ύφος. Μ’ εκνευρίζεις ακόμα πιο πολύ…»

«Σε παρακαλώ, σταμάτα να φωνάζεις…»
«Δεθα μου πεις εσύτι θα κάνωσπίτι μου…» και

σήκωσε το χέρι να την χαστουκίσει.
Η Κρινιώ στη στιγμή αντέδρασε και όπως

άπλωσε το χέρι της να αποφύγει το χαστούκι, της
το πέταξε προς τα πίσω, στην τζαμαρία… 

Το αίμα άρχισε να πετιέται παντού. Ένα βαθύ
κόψιμο έχασκε στο βραχίονα. Ο Βίκτορας, σαν να
συνήλθε απότομα, έτρεξε στο μπάνιο, έφερε μια
πετσέτα, της τύλιξε το χέρι, ενώ η Κρινιώ είχε
μείνει ασάλευτη. Δεν πονούσε, όχι, δεν πονούσε
το χέρι της. Η ψυχή της πονούσε.

«Έλα, πάμε στο νοσοκομείο. Και δε φταίω εγώ.
Το ξέρεις πως δε φταίω εγώ. Πήγες να με χτυπή-
σεις. Δεν είναι; Δε φταίω. Αλήθεια, δε φταίω…»

*

ΕΙΝΑΙ Η πρώτη φορά που πηγαίνει στο Λονδίνο
και είναι ευκαιρία να μάθει περισσότερα πράματα,
εκτός από πού μπορεί να αγοράσει ρούχα και καλ-
λυντικά. Ανοίγοντας τις πρώτες σελίδες, διαβάζει
τις κλιματολογικές συνθήκες του Λονδίνου.

«Εκεί ο ήλιος δε χαρίζει τη λαμπρότητα που
απλόχερα σκορπά σε μας…» σκέφτεται η Κρινιώ.
«Ίσως γιατί είναι μακρύτερα από τον ισημερινό ή
και από τη Μεσόγειο.»

Εντυπωσιάζεται όταν διαβάζει πως το Λονδίνο
το συναντάμε για πρώτη φορά στη ρωμαϊκή αυ-

67

Τρεις Μέρες... Μια Ζωή



τοκρατορία με το όνομα Αυγούστα. Αργότερα, οι
ίδιοι οι Ρωμαίοι το είπαν Londinium, από την κέλ-
τικη ονομασία «Llyn-Din» και σήμαινε οχυρό της
πόλης, που ιδρύθηκε στην αριστερή όχθη του πο-
ταμού Τάμεση, μια από τις πιο εύπορες πόλεις
της αυτοκρατορίας. Τα ορεινά περίχωρά του,
όπως και όλης της Μεγάλης Βρετανίας, είναι χα-
μηλοί λόφοι, σκεπασμένοι από δάση και λιβάδια.

Η Κρινιώ κλείνει τα μάτια και στο νου της έρ-
χονται εικόνες από φωτογραφίες, αλλά και κινη-
ματογραφικές ταινίες που αφορούσαν στη Με-
γάλη Βρετανία και συνεπαρμένη συνεχίζει το
διάβασμα. «… εκτός από μεγάλο εμπορικό και οι-
κονομικό κέντρο, είναι και η έδρα του νομισματο-
κοπείου…»

Μαθαίνει πως το 1381 ξέσπασε η επανάσταση
των αγροτών, ενώ το 1665 η επιδημία της πανού-
κλας είχε σαν αποτέλεσμα να χαθεί περίπου το
ένα έκτο του πληθυσμού, με αποκορύφωμα την
καταστροφική πυρκαγιά, που δεν άφησε τίποτα
όρθιο στο πέρασμά της. Πολύ σύντομα η πόλη
ξαναχτίστηκε σε παλλαδιανούς, νεογοτθικούς, νε-
οκλασικούς και άλλους ρυθμούς, όπως φαίνεται
και από τα κτίρια που σώζονται μέχρι σήμερα, ενώ
το επίτευγμα είναι ο υπόγειος σιδηρόδρομος που
κατασκευάστηκε το 1863. Επίσης, ο Τάμεσης, το
γνωστό πλωτό ποτάμι, είναι ένα λιμάνι που απο-
τελείται από πολύπλοκο σύστημα δεξαμενών και
το κάνουν το δεύτερο λιμάνι στην Ευρώπη…

Οι πληροφορίες για την ιστορία του Λονδίνου,
και γενικότερα της Μεγάλης Βρετανίας, τη συ-

68

Αθηνά Μαραβέγια



ναρπάζουν, όταν διαβάζει πώς έγινε υπερδύναμη.
Υποστήριζε τις διάφορες επαναστάσεις και τα φι-
λελεύθερα στοιχεία στους εμφύλιους πολέμους
άλλων κρατών. Έτσι βρέθηκε το 1821 στο πλευρό
της Ελλάδας, μα και της Ιταλίας, της Ουγγαρίας,
της Ισπανίας και της Πορτογαλίας. Με αυτό τον
τρόπο έγινε κυρίαρχη δύναμη στη Μάλτα, στα Ιό-
νια νησιά και την Κύπρο, και όχι μόνο. Απόκτησε
μετοχές στη Διώρυγα του Σουέζ και δημιούργησε
μια νοητή λωρίδα βρετανικού εδάφους, που
έφθανε ως τη Νότιο Αφρική. Συμμάχησε στην
Ασία με την Ιαπωνία, ενάντια στη Ρωσία, και η Ιν-
δική Αυτοκρατορία βρέθηκε κάτω από το Στέμμα
της Βασίλισσας Βικτορίας, που ανακηρύχθηκε Αυ-
τοκράτειρα των Ινδιών. Το 1788 οι Άγγλοι εγκα-
τέστησαν αποικία φυλακισμένων στη νοτιοανατο-
λική Αυστραλία και ακολούθησε η ελεύθερη
μετανάστευση, για να ιδρυθεί η Νέα Νότια Ουα-
λία…

Από το 1912 άρχισε να παραχωρεί σταδιακά
την ανεξαρτησία σε διάφορες αποικίες της, όπως
στην Ιρλανδία, Αίγυπτο και Ιράκ. Το 1939 δε δί-
στασε να βγει στον πόλεμο ενάντια στη νέα δύ-
ναμη, τη Γερμανία. Τότε ήταν που έλαμψε ο Ουίν-
στον Τσόρτσιλ και τον Ιούλιο του 1947 η Ινδία, η
μεγαλύτερη βρετανική αποικία, απόκτησε την πο-
λυπόθητη ανεξαρτησία της…

Η Κρινιώ ρουφά όλες αυτές τις πληροφορίες
για την ιστορία της Αγγλίας, αν και αρκετά είχε
ακούσει από τον πατέρα της, που διάβαζε με ζήλο
την παγκόσμια ιστορία, σαν άτομο φιλελεύθερο.

69

Τρεις Μέρες... Μια Ζωή



Ξεφυλλίζοντας τον οδηγό, διαβάζει ακόμα πως,
μόλο που οι Βρετανοί ζουν σε χώρα βιομηχανική,
αγαπούν τις τέχνες και τα γράμματα. Από κει ξε-
πήδησαν τα ιπποτικά μυθιστορήματα και αργότερα
ξεπρόβαλαν ο Σαίξπηρ, ο Μπεν Τζόνσον, ο Μπέρ-
ναρντ Σω και ο μεγάλος φιλέλληνας ποιητής Μπάι-
ρον. Ο Ουόλτερ Σκοτ αντιπροσωπεύει τη ρομαν-
τική πεζογραφία και είναι αυτός που εγκαινίασε
το ιστορικό μυθιστόρημα. Ο Ντίκενς, οι Μπροντέ,
ο Όσκαρ Ουάιλντ, που μέχρι σήμερα χαρίζουν
συγκίνηση σε μικρούς και μεγάλους… 

Η Κρινιώ συνεχίζει να διαβάζει για τα κυριό-
τερα μνημεία που αναφέρονται στον οδηγό, όπως
τα Ανάκτορα του Αγίου Ιακώβου και του Μπάκιγ-
χαμ, ο Καθεδρικός Ναός του Ουέστμινστερ, που
είναι χτισμένος σε βυζαντινό ρυθμό, η χαρακτη-
ριστική γέφυρα του Πύργου, μα και τα τόσα και
τόσα μουσεία. 

*

Ο ΦΟΙΒΟΣ, που όλη αυτή την ώρα διάβαζε
εφημερίδα, βλέπει πίσω του τις αεροσυνοδούς
που ετοιμάζονται να σερβίρουν το πρωινό. Σηκώ-
νεται και ζητά ένα ακόμη ποτήρι χυμό με παγάκια.
Κοιτάζοντας γύρω του, η ματιά του σταματά πάλι
στην ταξιδιώτισσα που της αρνήθηκε τη διπλανή
του θέση. Εκείνη, αν και έχει ανοιχτό το βιβλίο
της, κοιτάζει επίμονα από το παράθυρο τα ατέ-
λειωτα πουπουλένια σύννεφα στον ουρανό και
της φαίνεται να μοιάζουν με τεράστια δεμάτια

70

Αθηνά Μαραβέγια



από απαλό βαμβάκι, που ανάμεσά τους παιχνιδί-
ζουν χρυσωπές ηλιαχτίδες. Ο άντρας, ακολου-
θώντας τη ματιά της, παραδίνεται κι εκείνος στο
επιβλητικό ουράνιο θέαμα, που δεν τον απασχό-
λησε καθόλου και ούτε θα το πρόσεχε, αν δεν πα-
ρακολουθούσε την άγνωστη κοπέλα. Αυτό τον
έκανε να αναρωτηθεί, γιατί, επιτέλους, κόλλησε
σε αυτή την άγνωστη. Και τότε παραδέχτηκε πως
η συνείδησή του τον ανάγκαζε να παραδεχθεί
πόσο άπρεπα φέρθηκε, διώχνοντάς την από το
άδειο κάθισμα στο πλάι του. Αλλά νιώθει και πως
το παράκανε και έτσι αποφασίζει να το ρίξει στο
διάβασμα.

Ανοίγει την τσάντα του να πάρει μιαν άλλη
εφημερίδα και πέφτει κάτω το πορτοφόλι του.
Σκύβει να το πάρει και βλέπει τις φωτογραφίες
του γιου του. Μία, όταν ήταν ακόμη βρέφος και
μια περσινή, από τις διακοπές τους στη Λευκάδα.

«Τι όμορφος που είναι…» σκέφτεται ο πατέρας
και χαμογελά. «Έχει τα γκριζοπράσινα μάτια της
μητέρας του και το λακκάκι στο πιγούνι σαν το
δικό μου.»

Ο νους του γυρνά στο χθεσινό βράδυ που πήγε
να τον αποχαιρετήσει. 

«Αλήθεια, πώς έγινε έτσι η ζωή μου…» ψιθυρί-
ζει και κλείνει για λίγο τα μάτια, προσπαθώντας
να χαλαρώσει.

Σε λίγο αφήνει το βλέμμα του εδώ κι εκεί. Θέλει
να διώξει τις στενόχωρες σκέψεις και θύμισες.
Μα χωρίς να το προσέξει, έχει καρφώσει και πάλι
τη ματιά του στην κοπέλα της μπροστινής σειράς.

71

Τρεις Μέρες... Μια Ζωή



Εκείνη είναι συγκεντρωμένη στο βιβλίο της και
αυτό κάνει το Φοίβο να μουρμουρίσει:

«Θαρρώ, πως το καλύτερο που έχω να κάνω,
είναι να συγκεντρωθώ κι εγώ στις εφημερίδες
μου.»

Ωστόσο, σε όλη τη διάρκεια του ταξιδιού, όλο
και καταγίνεται μαζί της. Την παρατηρεί κρυφά…,
αλλά και αναρωτιέται.

«Τι έπαθα κι έχω κολλήσει σ’ αυτήν την κοπέλα,
τη στιγμή που η πτήση είναι γεμάτη από κορίτσια.
Δε φαίνεται ν’ αποζητά συντροφιά. Όχι. Πιο πολύ
δείχνει να βρίσκεται παραδομένη στο πρόβλημά
της.»

Τι θα γινόταν, αλήθεια, αν η Δέσποινα μάντευε
τα καμώματά του; Ήταν εκείνη που τον στήριξε
από όταν άρχισαν να κάνουν παρέα. Του κρατούσε
συντροφιά, φρόντιζε να τον διασκεδάζει και ο
Φοίβος σιγά-σιγά πήρε να τη νιώθει απαραίτητη,
ώσπου βρέθηκαν αγκαλιασμένοι και από τότε συ-
νέχισαν να είναι ζευγάρι. Εκείνη του συμπαρα-
στάθηκε και όταν έφυγε ο Μάριος με μετάθεση
για το Λονδίνο. Όσες φορές, όμως, πήγαινε να
δει το γιο του, η Δέσποινα έκανε σκηνές ζηλοτυ-
πίας.

Το ίδιο έγινε κι εκείνο το πρωί, γιατί η Δέσποινα
ήξερε πως είχε πάει να δει το παιδί του.

«Γιατί το κάνεις αυτό; Ειλικρινά, δε σε κατα-
λαβαίνω, Δέσποινα.»

«Τι δεν καταλαβαίνεις; Το βλέπεις πως υπο-
φέρω και νιώθω πως ποτέ δεν πρόκειται να είμαι
η πρώτη σου έγνοια.»

72

Αθηνά Μαραβέγια



«Μα επιτρέπεται να ζηλεύεις το παιδί μου;»
«Όχι, όχι, μα το παιδί είναι με τη Μαργαρίτα.»
«Και λοιπόν; Ξέρεις πολύ καλά, πως η Μαργα-

ρίτα είναι πια ξένη και αδιάφορη, αλλά δε γίνεται
ν’ αγνοήσω τη μάνα του παιδιού μου. Αυτά δεν τα
λέμε πρώτη φορά. Σου δίνω το λόγο μου, όμως,
πως είναι η τελευταία…, ναι, η τελευταία.»

Στο μεταξύ βρέθηκαν στο χώρο του αεροδρο-
μίου και η Δέσποινα, βγαίνοντας από το αυτοκί-
νητο, τον αγκάλιασε μετανιωμένη.

«Επιμένεις να μην έρθω μαζί σου,» τον ρώτησε
μειλίχια «ενώ ξέρεις πως μπορώ για δυο μέρες
που είμαι ελεύθερη;»

«Σε παρακαλώ, κορίτσι μου, μη δημιουργείς
πρόβλημα εκεί που δεν υπάρχει…» και προχώρησε
φανερά εκνευρισμένος.

«Δε θέλω να φύγεις έτσι…» και το χέρι της
βρέθηκε στην παλάμη του.

«Ούτε εγώ θέλω…» και την κοίταξε κατάματα.
«Γι’ αυτό, τώρα που θα μείνεις μόνη, προσπάθησε
να καταλάβεις πόσο δηλητηριάζεις τη ζωή μας μ’
αυτά και μ’ αυτά. Το ξέρεις πολύ καλά. Θέλω να
είμαστε μαζί, όσο το θέλεις κι εσύ, πίστεψέ με.»

«Ναι, έχεις δίκιο. Θα κάνω ό,τι μπορώ για να
ηρεμήσω, ν’ απαλλαγώ, Φοίβο μου, απ’ αυτή την
ανασφάλεια που με βασανίζει…»

Τότε εκείνος την πήρε αγκαλιά και προχώρη-
σαν στον έλεγχο εισιτηρίων.

73

Τρεις Μέρες... Μια Ζωή



74

Αθηνά Μαραβέγια



(ΙV)

ΟΛΑ ΑΥΤΑ γύριζαν στο μυαλό του, όσο που
είδε να ανάβει η φωτεινή επιγραφή ΠΡΟΣΔΕ-
ΘΕΙΤΕ ΚΑΙ ΜΗΝ ΚΑΠΝΙΖΕΤΕ.

«Φτάσαμε, κιόλας…» μονολογεί χαμηλόφωνα.
«Πέρασε η ώρα χωρίς να το καταλάβω.»

Άρχισε να τακτοποιεί τα πράγματά του, ενώ
από τα μεγάφωνα η συνοδός δίνει οδηγίες για την
ασφαλή αποβίβαση. Είναι ευχαριστημένος. Ξέρει
πως στο Λονδίνο θα περάσει καλά. Θα μείνει,
όπως σε κάθε του ταξίδι στην Αγγλία, στο σπίτι
του Μάριου, παρ’ όλο που η εταιρία πληρώνει τη
διαμονή σε ένα από τα καλύτερα ξενοδοχεία της
πόλης.

Το αεροπλάνο έχει αρχίσει τη διαδικασία της
προσγείωσης. Τη στιγμή, όμως, που οι ρόδες
ακουμπούν στο έδαφος, ακούγεται ένας περίερ-
γος θόρυβος.

«Τι συμβαίνει, κύριε Τοπαλούδη;» τον ρωτά
ανήσυχη η αεροσυνοδός που τον πλησιάζει, κα-
θώς γνωρίζει την ιδιότητά του, τεχνικός.

75



«Μάλλον μας έπιασε λάστιχο…» 
Το αεροπλάνο προχωρά λίγα μέτρα και στα-

ματά μακρύτερα από τα άλλα σταθμευμένα αε-
ροσκάφη. Κανείς από τους επιβάτες δεν έχει κα-
ταλάβει τι έγινε. Μόνο η Κρινιώ δείχνει τόσο
νευρική, ώστε ο Φοίβος ζητά από την αεροσυνοδό
να την καθησυχάσει.

Το λαβωμένο ατσάλινο πουλί δεν αργεί να πε-
ρικυκλωθεί από πυροσβεστικά αυτοκίνητα, όπως
γίνεται κάθε φορά που συμβαίνει κάτι απρόοπτο.
Οι επιβάτες που βρίσκονται σε παράθυρο βλέπουν
την ασυνήθιστη κινητοποίηση στο έδαφος και η
ταραχή μεταδίδεται από τον ένα στον άλλο. Στο
μεταξύ, από τα μεγάφωνα ακούγεται η φωνή του
κυβερνήτη να ενημερώνει πως κάποια ρόδα του
αεροσκάφους έσκασε, αλλά δεν υπάρχει λόγος
να ανησυχούν, δεν κινδυνεύουν. Εξηγεί πως δε
θα πλησιάσουν στο χώρο στάθμευσης και θα απο-
βιβαστούν, μόλις πλησιάσουν τα λεωφορεία. Αμέ-
σως μετά ακούγεται και η φωνή της αεροσυνοδού
να δίνει οδηγίες, ενώ το υπόλοιπο πλήρωμα έχει
βγει στους διαδρόμους και καθησυχάζει τους πιο
ευαίσθητους ταξιδιώτες.

Ο Φοίβος, που και τούτη την ώρα παρακολου-
θεί την Κρινιώ, την ακούει να λέει στην αεροσυ-
νοδό πως είναι η πρώτη φορά που έρχεται στο
Λονδίνο και έχει αγωνία…, διότι θα πρέπει να συ-
ναντήσει κάποιους…

«Οι φίλοι σας πού μένουν;» τη ρώτησε τότε
εκείνος.

«Δεν ξέρω. Μόνο ένα τηλέφωνο έχω, γιατί δεν

76

Αθηνά Μαραβέγια



ήταν και σίγουρο αν θα έβρισκα θέση στο αερο-
πλάνο…»

«Μην ανησυχείς, μην κάνεις έτσι…» της λέει.
«Ηρέμησε, και οι φίλοι σου να μην έρθουν, δε θα
μείνεις στο δρόμο. Είμαι μηχανικός αεροπλάνων
και ήρθα στο Λονδίνο ν’ αντικαταστήσω συνά-
δελφο που φεύγει με άδεια. Όμως, εδώ μένει κι ο
αδερφικός μου φίλος ο Μάριος, που δε μ’ αφήνει
να πάω σε ξενοδοχείο. Γι’ αυτό σου λέω, μην ανη-
συχείς. Σπίτι υπάρχει, όπως και ξενοδοχείο πλη-
ρωμένο απ’ την εταιρία. Είμαι σίγουρος πως πολύ
θα χαρεί να σε φιλοξενήσει ο φίλος μου και να
σου γνωρίσουμε το Λονδίνο, γιατί απ’ ό,τι κατα-
λαβαίνω δεν το γνωρίζεις.»

Η Κρινιώ με ματιά περίεργη και κουνώντας το
κεφάλι, αναρωτιέται πώς ο άγνωστος της κάνει
τέτοια πρόταση, ενώ λίγο πριν την έδιωξε από τη
θέση του αεροπλάνου στο πλάι του.

Ο Φοίβος, αναρωτιέται κι εκείνος, πώς πρό-
τεινε να φιλοξενήσει μιαν άγνωστη στο σπίτι του
Μάριου.

Την ίδια στιγμή τον πλησίασε ο φροντιστής
της εταιρίας και τον ενημερώνει πως τον ζητά ο
κυβερνήτης. 

«Αν δε λυθεί το πρόβλημά σου, μπορείς να με
περιμένεις στο γραφείο της Ολυμπιακής» λέει ο
Φοίβος στην Κρινιώ, καθώς κατευθύνεται στο πι-
λοτήριο.

«Κύριε Τοπαλούδη, σας καλούν από το έδα-
φος, πάρτε το ακουστικό…» του λέει ο πιλότος
μόλις μπαίνει.

77

Τρεις Μέρες... Μια Ζωή



«Ευχαριστώ, καπετάνιε. Ναι,… ναι, Μάριε,» λέει
με το ακουστικό στο αυτί του, «μην ανησυχείς,
είναι όλα εντάξει… Κι ο κόσμος πολύ ήρεμος… Σύμ-
φωνοι, θα κατέβω πρώτος…» και ευχαριστώντας
τον καπετάνιο, πηγαίνει βιαστικά στη θέση του
να πάρει τα πράγματά του.

«Εγώ πρέπει να κατέβω…» λέει στην Κρινιώ
που κουβεντιάζει ακόμα με την αεροσυνοδό. «Λέ-
γομαι Φοίβος Τοπαλούδης και αυτά είναι τα τη-
λέφωνα που μπορείς να με βρεις. Όταν περάσεις
απ’ τον έλεγχο, πήγαινε στο γραφείο της Ολυμ-
πιακής κι αν έρθουν να σε πάρουν οι φίλοι σου
προτού τελειώσω, θα χαρώ να ξέρω ότι τακτοποι-
ήθηκες.»

Εκείνη τον ευχαρίστησε με χαμόγελο απόγνω-
σης. 

«Κρινιώ Αθηναίου…, τ’ όνομά μου» ψιθύρισε.
«Ασυνήθιστο όνομα…» μονολογεί ο Φοίβος,

κατεβαίνοντας τη σκάλα του αεροπλάνου και τρέ-
χει στο μικρό υπηρεσιακό αυτοκίνητο που τον πε-
ριμένει κάτω από το αεροπλάνο.

Εκεί είναι όλοι, όσοι έπρεπε να βρίσκονται αυτή
τη στιγμή, έτοιμοι να αναλάβουν υπηρεσία. Φορά
στα γρήγορα μία φόρμα και όλη η ομάδα ετοιμά-
ζεται να αντικαταστήσει τον τροχό. Δεν περνά
πολλή ώρα και φθάνουν τα λεωφορεία να παρα-
λάβουν τους επιβάτες.

Ο Φοίβος βλέπει την Κρινιώ να μπαίνει στο λε-
ωφορείο και ένα χαμόγελο διαγράφεται στο πρό-
σωπό του.

«Περίεργο…, ξυπνά το ναρκωμένο μου ενδια-

78

Αθηνά Μαραβέγια



φέρον,» σκέφτεται, «αλλά πού πάω να μπλέξω
τώρα; Όμως είναι τόσο φοβισμένη… Τι να της συμ-
βαίνει άραγε;»

«Πού τρέχει ο νους σου;» τον διακόπτει ο Μά-
ριος, χτυπώντάς τον στον ώμο. «Ακόμα δεν ήρθες
και βρίσκεσαι πάλι στην Αθήνα; Ο Μιλτιάδης είναι
καλά, μα και η Δέσποινα, απ’ όσο ξέρω. Ή μήπως
έχουμε τίποτα νεώτερα;»

«Θα σου πω όταν τελειώσουμε.»

*

ΕΤΡΕΞΕ ΣΤΗΝ αίθουσα επιβατών, μόλις τε-
λείωσε τη δουλειά του. Την αναζήτησε με το
βλέμμα. Δεν την είδε πουθενά και πηγαίνει προς
τα εκδοτήρια της Ολυμπιακής.

«Θα έφυγε…» σκέφτηκε. «Τι σου είναι οι γυ-
ναίκες! Πώς τα δραματοποιούν! Ορίστε, ήρθαν
και την πήραν. Καλύτερα…, ναι, ναι, καλύτερα.»

Μα δεν πρόλαβε να μπει στο γραφείο και τη
βλέπει σε μια καρέκλα, απελπισμένη.

«Εδώ είσαι; Πήρες τους φίλους σου;»
«Ναι, ναι, πήρα, αλλά δεν απαντά κανείς…» και

η φωνή της μόλις που ακούστηκε.
«Ήπιες καφέ;»
«Όχι.»
«Τότε, ας πάμε να πιούμε έναν ζεστό καφέ,

τον έχω κι εγώ ανάγκη. Για σήμερα τελείωσα τη
δουλειά μου, θα περιμένω το Μάριο, το φίλο μου,
μέχρι να σχολάσει κι εκείνος.»

Προτού το καλοσκεφτεί, την πιάνει από το

79

Τρεις Μέρες... Μια Ζωή



χέρι, σαν να γνωρίζονται από καιρό. Η Κρινιώ αφή-
νεται να την οδηγήσει και ανεβαίνουν στην καφε-
τέρια. Τα μικρά τραπέζια είναι γεμάτα και κόσμος
περιμένει στην ουρά. Όλοι στέκονται υπομονετικά
με ένα δίσκο στο χέρι. Ο Φοίβος νιώθει το χέρι
της να τρέμει και αποφασίζει πως πρέπει να πει
κάτι.

«Τη μισώ αυτή τη ράτσα. Κοίτα με τι ηρεμία
περιμένουν…, λες και δεν έχουν νεύρα…»

Την ίδια στιγμή βλέπει να ελευθερώνεται ένα
τραπέζι και τη συμβουλεύει να βιαστεί να καθίσει,
πριν το πιάσουν.

«Μα έχουν άλλοι σειρά…» διστάζει εκείνη.
«Μόνον έτσι θα φας κάτι…» και την τραβά στο

άδειο τραπέζι, ζητώντας συγγνώμη από τους υπό-
λοιπους.

Επιστρέφει μόνος στην ουρά και εξηγεί σε αυ-
τόν που στέκεται μπροστά του, πως αν η κοπέλα
έμενε ακόμη όρθια, θα σωριαζόταν.

«I am sorry…» του απαντά ο ξένος και του πα-
ραχωρεί τη θέση του.

Η Κρινιώ κάθεται αμήχανη στο τραπεζάκι και
παρακολουθεί κάθε κίνηση του Φοίβου. Τον βλέπει
να της χαμογελά. Το πρόσωπό της έχει την έκ-
φραση παιδιού που έχει χαθεί και είναι έτοιμο να
βάλει τα κλάματα. Ο Φοίβος νιώθει την επιθυμία
να την παρηγορήσει, να την προστατέψει. Δεν
αργεί να έρθει η σειρά του, οπότε παίρνει το δίσκο
με τους καφέδες, δυο κομμάτια κέικ και φθάνει
στο τραπέζι.

«Κοίταξε,» της λέει καθώς σερβίρει, «μη σε

80

Αθηνά Μαραβέγια



πιάνει άγχος. Ο Μάριος, ο φίλος που με φιλοξενεί
όπως σου είπα, μένει μόνος κι αν χρειαστεί, μπο-
ρείς να μείνεις κι εσύ.»

«Δεν ξέρω πώς θα το πάρεις, αλλά δεν έπρεπε,
νομίζω, να την κάνεις αυτήν την πρόταση. Δεν
έπρεπε, …έτσι θαρρώ.»

Ο Φοίβος μένει άφωνος. Νιώθει άσχημα. Ίσως
το πιο σωστό θα ήταν να την αφήσει με το πρό-
βλημά της.

Αυτές οι σκέψεις τού περνούν σαν αστραπή
από το νου, μέχρι να βρει τη λαλιά του.

«Με αδικείς…» κατάφερε να ξεστομίσει. «Αν
σου πρότεινα φιλοξενία, δε σημαίνει πως είμαι και
άτομο αρπακτικό.»

«Συγγνώμη…» ψιθυρίζει τώρα κι εκείνη, με πύ-
ρινο χρώμα στα μάγουλα.

Τότε ο Φοίβος της προσφέρει τσιγάρο και χα-
μογελά αμήχανα.

«Είναι το ελάττωμά μου,» συνεχίζει η Κρινιώ,
«να λέω ό,τι σκέφτομαι.»

«Δεν είναι ελάττωμα να λες τα σύκα-σύκα και
τη σκάφη-σκάφη, όπως έλεγε η γιαγιά μου.»

Και τότε άρχισε να μιλά για τη γιαγιά του τη
Χαρένια, για τη ζωή τους, την ορφάνια και το
χαμό του αγαπημένου του αδερφού. Της είπε πρά-
ματα, για τα οποία σπάνια μιλούσε και αναρωτιό-
ταν γιατί τώρα, γιατί με τόση άνεση…

Η Κρινιώ παρακολουθεί κάθε του λέξη. Τον
αφήνει να βγάλει τον πόνο που τον συντροφεύει.

«Νόμιζα πως είχα συμβιβαστεί με το χαμό του
αδερφού μου κι όμως, είναι ακόμα ζωντανός μέσα

81

Τρεις Μέρες... Μια Ζωή



μου…»
Στη συνέχεια βάλθηκε να μιλά για τη Μαργα-

ρίτα, το γάμο του, τη γέννηση του παιδιού, το
χωρισμό τους...

«Τι σύμπτωση…» λέει Κρινιώ, προσπαθώντας
να απαλύνει την ατμόσφαιρα. «Είμαι κι εγώ χωρι-
σμένη. Μόνο που δεν έχω παιδί και μου λείπει όσο
δε λέγεται. Το περίεργο είναι, πως ήμουν και είμαι
κατά του γάμου. Ειλικρινά, δεν ξέρω πώς βρέθηκα
παντρεμένη. Είμαι άνθρωπος που δε σηκώνει μύγα
στο σπαθί του, όπως λέει ο πατέρας μου.»

«Αυτό το κατάλαβα…» είπε ο Φοίβος με ένα
αδιόρατο χαμόγελο.

«Κι όμως, ανέχτηκα πολλά στο γάμο μου. Με-
γάλωσα σε ήρεμο οικογενειακό περιβάλλον. Είμαι
μοναχοπαίδι και οι γονείς μου ποτέ δεν αντάλλα-
ξαν πικρή κουβέντα μπροστά μου. Δεν τους
άκουσα να μαλώνουν, να βρίζονται. Έλυναν ήρεμα
τις διαφορές τους και προπάντων, κουβέντιαζαν.
Κουβέντιαζαν πολύ. Όταν πια μεγάλωσα, συζη-
τούσαν ελεύθερα και ζητούσαν τη γνώμη μου. Μ’
αυτόν τον τρόπο προσπαθούσαν να καταλάβω
ορισμένα πράματα. Με στήριζαν και με στηρίζουν
πάντα. Κι όμως…, να που έζησα τρία ολόκληρα
χρόνια μ’ έναν άνθρωπο, που το σπάνιο στη σχέση
μας ήταν η ηρεμία. Και ο λόγος που έμενα μαζί
του, ήταν γιατί ντρεπόμουν. Δεν ήξεραν τίποτα
οι δικοί μου, οι γνωστοί, ο κόσμος γύρω μου.»

«Και δεν έκανες παιδί…»
«Όχι, ευτυχώς, όχι…» και η έκφρασή της σκλή-

ρυνε, τα χέρια πήραν να τρέμουν, όπως και η

82

Αθηνά Μαραβέγια



φωνή της, όταν είπε: «Εκείνος ήθελε παιδί για να
με δέσει, όπως έλεγε… Κι όμως, φερόταν πολύ
άσχημα. Εργαζόμουνα κι εξακολουθώ να εργάζο-
μαι σε τράπεζα, στην υπηρεσία συναλλάγματος.
Μου άρεσαν οι ξένες γλώσσες και κατόρθωσα να
μάθω τρεις. Οι γονείς μου ήθελαν να σπουδάσω,
ήμουν καλή μαθήτρια, όμως, εγώ ένιωθα την
ανάγκη να εργαστώ. Ο Βίκτορας ήταν καλλιτέ-
χνης. Είχε σπουδάσει υποκριτική και σκηνοθεσία.
Γνωριστήκαμε όταν είχε έρθει να ζητήσει πληρο-
φορίες, γιατί θα ταξίδευε στην Αμερική κι έδειξε
πολύ υποχρεωμένος, όπως είπε. Άρχισαν τα τη-
λέφωνα και δεν αργήσαμε να δεθούμε. Όλα έγιναν
με μια περίεργη ταχύτητα. Στην Αμερική, τελικά,
δεν πήγε. Είπε πως δεν μπορούσε να λείψει από
κοντά μου. Αργότερα έμαθα το λόγο που ακύρωσε
το ταξίδι του. Πίστευε πως ήταν αναντικατάστα-
τος και τις περισσότερες φορές προκαλούσε
άσχημες καταστάσεις σε κάθε θίασο. Μάλωνε.
Στην περίπτωση αυτή ζήτησε παράλογα πράματα.
Επίσης, νόμιζε πως ήταν η ευκαιρία της ζωής του
να καθιερωθεί σαν πρωταγωνιστής. Ο θιασάρχης
αρνήθηκε αυτές τις απαιτήσεις του κι έτσι βρέ-
θηκε χωρίς δουλειά. Κι απ’ όσο φάνηκε με τον
καιρό, είχε μεγάλη ιδέα για τον εαυτό του. Από
την ημέρα που επισημοποιήσαμε το δεσμό μας,
εργαζόταν αραιά και πού. Προσπαθούσε με κάθε
τρόπο να μεγαλοπιάνεται, τονίζοντας κάθε τόσο
πως ανάγκη από λεφτά δεν είχε, εφόσον το σπίτι
που μέναμε ήταν δικό μου κι έλεγε παντού, πως η
περιουσία των γονιών μου ήταν πλέον δική του,

83

Τρεις Μέρες... Μια Ζωή



επειδή είμαι μοναχοπαίδι. Στην αρχή πίστευα πως
αστειευόταν, με τον καιρό, όμως, κατάλαβα πως
εννοούσε καθετί που έλεγε. Προσπάθησα να μην
λείπει τίποτα στο σπίτι μας και ποτέ δεν τον
άφησα να νιώσει άσχημα. Ειλικρινά, ποτέ, μα ποτέ
δεν επέβαλα την οποιαδήποτε γνώμη μου για το
παραμικρό, μόνο και μόνο να μη νοιώσει μειονε-
κτικά. Εκείνος, όμως, έκανε ό,τι μπορούσε να με
πληγώνει. Η πρώτη φορά ήταν, όταν ετοιμάζαμε
το σπιτικό μας. Επέμενε ν’ αγοράσουμε ακριβό
σαλόνι. Όταν είπα πως τα χρήματά μας δεν είναι
αρκετά, με τράβηξε έξω απ’ το κατάστημα κι άρ-
χισε να λέει όσα χυδαία επίθετα ήξερε. Ποτέ και
κανείς δε μου είχε φερθεί τόσο άσχημα.»

«Και αφού δεν είχε γίνει ο γάμος, γιατί δεν
τον έστειλες από κει που ήρθε;» είπε ο Φοίβος
εκνευρισμένα.

«Γιατί αμέσως μου ζήτησε συγγνώμη, παρα-
δέχθηκε πως είχε παραφερθεί, πως ήταν ασυγ-
χώρητος και δεν πίστευε, πώς μπόρεσε να φερθεί
όπως φέρθηκε. Αργότερα, βέβαια, το μετάνιωσα
σκληρά, αλλά όπως είχαν πια μοιραστεί και οι προ-
σκλήσεις του γάμου, ντρεπόμουν, ντρεπόμουν
τόσο τον κόσμο και πιο πολύ τους γονείς μου…,
όσο που βρέθηκα παντρεμένη. Τα ξεσπάσματα
και οι θυμοί του έγιναν καθημερινή και πάγια κα-
τάσταση, όπως και οι καβγάδες μετά το γάμο.
Έλειπα στη δουλειά μου από το πρωί μέχρι αργά
το απόγευμα και πρέπει να ομολογήσω ότι εκείνος
μαγείρευε, κάτι που το είχε προτείνει ο ίδιος, για
να κάνει κάτι να περνά η ώρα του, όπως μου έλεγε.

84

Αθηνά Μαραβέγια



Όταν έφθανα στο σπίτι, όμως, πριν βάλω τα κλει-
διά στην πόρτα, η καρδιά μου χτυπούσε τόσο δυ-
νατά… Αναρωτιόμουν τι θα έβρισκε πάλι για να
εκτονωθεί, τρόμαζα με το τι θ’ αντιμετώπιζα. Είχε
ανεξήγητα ξεσπάσματα. Φώναζε, βλαστημούσε
για πράγματα μηδαμινά. Μετά από κάθε καβγά ζη-
τούσε πάλι συγνώμη, κλαίγοντας πάντα, γινόταν
τρυφερός, ευγενικός, υποσχόταν πως θα προσπα-
θούσε, το δίχως άλλο, ν’ αλλάξει. Αυτή η ανακωχή
κρατούσε για λίγες μέρες και μετά ξανά τα ίδια.
Τελευταία τα πράγματα είχαν χειροτερέψει, ο κόμ-
πος έφτασε στο χτένι, που λένε… και χωρίσαμε
επιτέλους» είπε, πιάνοντας το τραυματισμένο χέρι
της.

Η Κρινιώ, βλέποντας το Φοίβο να την κοιτά με
ανυπόκριτη έκπληξη, πρόσθεσε:

«Από την ώρα που άρχισα να μη λέω στους
γονείς μου τη ζωή του γάμου μου, φόρεσα μάσκα
υποκρισίας, μάσκα απαίσια, γιατί δεν ήθελα να
τους πικράνω. Έτσι παρίστανα την ευτυχισμένη,
όπως το ίδιο έκανα και στους φίλους μας.»

«Θέλεις να πεις, πως κανείς δεν ήξερε τι περ-
νούσες;»

«Κανείς. Ναι, ναι, ακριβώς, κανείς.»
«Νομίζω, έπραξες σωστά. Ο καθένας πρέπει

να κρατάει τις άσχημες στιγμές μόνο για τον
εαυτό του. Αν κι εγώ στάθηκα τυχερός στη φιλία
μου με το Μάριο. Από παιδιά ως σήμερα μας ενώ-
νει και απέραντο ενδιαφέρον.»

«Είστε και οι δυο τυχεροί. Ξέρεις, έχω κι εγώ
μια φίλη. Όμως εδώ και καιρό ζει στην Αμερική

85

Τρεις Μέρες... Μια Ζωή



και βλεπόμαστε μόνο κάθε δύο χρόνια. Είχε έρθει
στο γάμο μου. Αλληλογραφούμε, μιλάμε στο τη-
λέφωνο και είναι η μόνη που ξέρει λίγα πράματα
για το κρυφό μου δράμα.»

*

Ο ΦΟΙΒΟΣ και η Κρινιώ εξακολουθούν να κου-
βεντιάζουν σαν να γνωρίζονται από χρόνια. Η
ώρα περνά, τα αεροπλάνα στο Heathrow προσ-
γειώνονται και απογειώνονται. Κόσμος πάει και
έρχεται. Εκείνοι επιμένουν να ξεδιπλώνουν το
κουβάρι της ζωής τους...

«Μήπως πρέπει να πάρεις τηλέφωνο τους φί-
λους σου;» είπε κάποια στιγμή ο Φοίβος.

«Ναι, ναι…» απαντά εκείνη, κοιτάζοντας το ρο-
λόι της. «Πάντως, θέλω να σ’ ευχαριστήσω.»

«Για ποιο πράμα;»
«Που τόση ώρα μου κράτησες συντροφιά.»
«Κι εγώ θέλω να ζητήσω συγγνώμη.»
«Γιατί;»
«Να, όταν μπήκες στο αεροπλάνο, ήρθες κα-

ταπάνω μου κι εγώ έβαλα την τσάντα στο διπλανό
κάθισμα…, ντροπή μου!»

«Δεν έμεινα δα και όρθια. Βρήκα θέση.»
«Όμως θα μπορούσαμε να είχαμε γνωριστεί

από κείνη την ώρα.»
«Τι να γίνει; Κάλιο αργά παρά ποτέ» χαμογέ-

λασε εκείνη.
«Ξέρεις, Κρινιώ, είσαι σπάνιος άνθρωπος» είπε

ο Φοίβος μετά από ολιγόλεπτη παύση. «Χαίρομαι

86

Αθηνά Μαραβέγια



πραγματικά που σε γνώρισα κι ας σου αρνήθηκα
ο ανόητος τη θέση στο πλάι μου.»

«Μην το σκέφτεσαι. Κατάλαβα πως δεν ήθελες
παρέα, θα ’χες κι εσύ τα δικά σου.»

«Αλήθεια, μπορείς να μου πεις τι μας συμβαί-
νει;» κοιτάζοντάς την κατάματα με απορία. «Μό-
λις συναντηθήκαμε, και κουβεντιάζουμε σαν να
γνωριζόμαστε από χρόνια. Έχουμε πει πράματα
που δύσκολα τ’ αναφέρουμε, τουλάχιστον εγώ.
Κι ακόμα, δεν προσπαθήσαμε ν’ αρέσει ο ένας
στον άλλο. Ίσως γιατί δεν ενδιαφερόμαστε να πε-
τύχουμε μια σχέση. Είμαστε με τα ρούχα της δου-
λειάς, που λένε. Μ’ άλλα λόγια, φερόμαστε απλά,
χωρίς υποκρισία. Ειλικρινά, δεν αντέχω τους αν-
θρώπους που κάνουν ό,τι μπορούν για να εντυ-
πωσιάσουν. Θέλω να σου πω και κάτι ακόμα που
είναι πέρα ως πέρα αλήθεια. Χαίρομαι που μπο-
ρούμε να μιλάμε ελεύθερα και σου το χρωστώ
αυτό.»

«Αλήθεια,» είπε η Κρινιώ, «οι άνθρωποι πρέπει
να είμαστε απλοί, αληθινοί και τότε η ζωή θα ήταν
πολύ πιο όμορφη…»

«Κι όμως, μας κυριεύει τόσος εγωισμός, που
θέλουμε πάντα να έχουμε το πάνω χέρι κι αυτό
είναι λάθος ολέθριο…»

*

Η ΚΡΙΝΙΩ ρουφούσε την κάθε του λέξη. Το
ίδιο και ο Φοίβος, όσο μιλούσε εκείνη.

«Ξέρεις κάτι; Όση ώρα κουβεντιάζουμε, πρό-

87

Τρεις Μέρες... Μια Ζωή



σεξα πως δε μου έχει τύχει να συζητώ χωρίς να
διαφωνώ ή να πλήττω. Είναι σημαντικό να μπο-
ρούν να επικοινωνούν τόσο άνετα δύο άτομα.
Νιώθω καθαρός, αγνός κι αυτό είναι και ωραίο και
παρήγορο.»

Κοίταξε το ρολόι του και ξαφνιασμένος είπε:
«Για φαντάσου! Τρεις ώρες μιλάμε χωρίς να

το καταλάβω. Προτείνω να πάμε να περιμένουμε
το φίλο μου το Μάριο στο γραφείο του. Είναι ώρα
να σχολάσει.»

«Εσύ ξέρεις. Ας πάμε…»
Σηκώνονται και ο Φοίβος πιάνει το χέρι της με

τον πιο φυσικό τρόπο. Φτάνουν στο γραφείο του
Μάριου και κάθονται να τον περιμένουν.

«Θα φτιάξω ελληνικό καφέ, θα θέλεις βέβαια.»
«Ναι!» λέει πρόθυμα η Κρινιώ.
«Μπορείς να πάρεις κι από δω τηλέφωνο.»
«Ευχαριστώ.»
Ο Φοίβος, όση ώρα ετοιμάζει τους καφέδες,

αναρωτιέται και παραξενεύεται, γιατί δεν είπε
στην Κρινιώ για τη σχέση του με τη Δέσποινα.
Είπε μόνο ότι στο διάστημα που έφυγε ο Μάριος
από την Αθήνα, τον στήριξε μια φίλη και συνά-
δελφός του, τίποτα παραπάνω. Τώρα του φαίνεται
περίεργο και νιώθει άσχημα.

Όσο πίνουν τον καφέ, η Κρινιώ τον κοιτάζει
χαμογελαστή.

«Είναι σαν να γνωριζόμαστε από παλιά και συ-
ναντηθήκαμε μετά από χρόνια…» του λέει.

«Κι εγώ κάπως έτσι νιώθω…» συμφωνεί και ο
Φοίβος και προσθέτει. «Έχω ακούσει πως η πιο

88

Αθηνά Μαραβέγια



συγκλονιστική αγάπη είναι εκείνη μεταξύ φίλων.
Και πιστεύω πως θα είναι πολύ συναρπαστική. Τι
πιο ωραίο να είσαι πραγματικός φίλος με το σύν-
τροφό σου. Να του εκμυστηρεύεσαι τα πάντα κι
εκείνος το ίδιο. Νομίζω πως τότε γίνεται το χτί-
σιμο της ευτυχίας. Νιώθω την ανάγκη να σου πω
πως καταφέρνεις και κάνεις εκείνον που βρίσκεται
πλάι σου να νιώθει πολύ όμορφα.»

Κάτι έκανε να πει η Κρινιώ, μα ο Φοίβος προ-
χώρησε:

«Έχεις το λόγο μου, πως την κάθε λέξη που
λέω την πιστεύω. Και σ’ το λέω ξανά. Κρινιώ, χαί-
ρομαι που σε γνώρισα, στάθηκα τυχερός!» και
άπλωσε το χέρι του στον ώμο της.

«Κι εγώ» είπε εκείνη σαν απόηχος της φωνής
του. «Κι εγώ νιώθω τυχερή που έτυχε να γνωρι-
στούμε…» και έβαλε το χέρι της πάνω στο δικό
του με κάποια αμηχανία. «Ωστόσο θέλω να το ξέ-
ρεις» συνέχισε, «Σου έκρυψα το πώς βρέθηκα
στο αεροπλάνο για το Λονδίνο. Η Ειρήνη, η φίλη
μου που ανάφερα πριν, δε ζει μόνιμα στην Αμε-
ρική. Δηλαδή, η έδρα της είναι εκεί, αλλά τόσο ο
άντρας της, όσο κι εκείνη είναι στελέχη μιας με-
γάλης εταιρίας και ταξιδεύουν συχνά, όπου το
απαιτεί η δουλειά τους. Την Παρασκευή τηλεφω-
νηθήκαμε και μου είπε πως θα ερχόταν στο Λον-
δίνο για τρεις μέρες ή έστω για κάποιες ώρες,
στη χειρότερη περίπτωση. Έτσι πήραμε την από-
φαση να έρθω κι εγώ. Το θέλαμε πολύ να ιδωθούμε
κι εκείνη που το είχε μεγαλύτερη ανάγκη, ήμουν
εγώ. Συνεννοηθήκαμε, λοιπόν, πως αν τελικά τα

89

Τρεις Μέρες... Μια Ζωή



καταφέρω κι έρθω, θα με περιμένει στο Heathrow.
Σε περίπτωση που δεν τη βρω, μου είπε, μόλις
φτάσω, να τηλεφωνήσω στη μητέρα της που είναι
στην Αθήνα, κι εκείνη θα ξέρει τι πρέπει να κάνω
και πού να πάω. Έτσι κι έκανα. Έψαξα να τη βρω
στην αίθουσα αναμονής, την κάλεσαν από τα με-
γάφωνα και όταν πήρα τηλέφωνο τη μητέρα της,
έμαθα πως η Ειρήνη δεν ήρθε στο Λονδίνο. Τε-
λευταία στιγμή της άλλαξαν το πρόγραμμα και
πήγε κατευθείαν Στοκχόλμη, απ’ όπου θα φύγουν
με τον άντρα της για Τόκιο. Όταν τ’ άκουσα αυτό,
ένιωσα να χάνω τον κόσμο μου…, κι ούτε τόλμησα
να σου το πω. Μόνο πήρα την απόφαση να γυρίσω
στην Αθήνα με την πρώτη πτήση που θα φύγει
και σε παρακαλώ, να με βοηθήσεις να βρω θέση,
γιατί, όπως μου είπαν στα εκδοτήρια, θέση υπάρ-
χει για την Τετάρτη με το μεσημεριανό, όπως είχα
κλείσει. Έχω μπει, βέβαια, στην κατάσταση ανα-
μονής σε όλα τα δρομολόγια, αλλά…»

Ο Φοίβος ξέσπασε σε γέλιο τρανταχτό.
«Τώρα ξαλάφρωσα! Ήμουν σίγουρος. Το

’βλεπα πως κάτι σε βασάνιζε.»
Εκείνη τη στιγμή παρουσιάστηκε ο Μάριος με

ένα εύθυμο «Γεια σας» και τη ματιά του πάνω
στην Κρινιώ με φανερή απορία.

«Ήρθες, Μάριε; Να σε συστήσω στην καινού-
ρια φίλη μας, την Κρινιώ.»

«Χαίρω πολύ…» λέει εκείνος και απλώνει πρό-
θυμα το χέρι.

«Γνωριστήκαμε στο αεροπλάνο. Ήρθε στο
Λονδίνο για τρεις μέρες, να συναντήσει τη φίλη

90

Αθηνά Μαραβέγια



της που θα ερχόταν από Νέα Υόρκη, αλλά μόλις
έμαθε πως εκείνη χρειάστηκε να ταξιδέψει τελικά
για Στοκχόλμη. Είπα, λοιπόν, αφού έχουμε ξενο-
δοχείο από την εταιρία, να μείνει εκεί αντί για
μένα, μια που εγώ θα είμαι μαζί σου.»

«Πολύ ωραία!» είπε πρόθυμα ο Μάριος. «Μόνο
που αυτό δε γίνεται. Ξέρεις πως μόνο εσύ μπορείς
να χρησιμοποιήσεις το ξενοδοχείο. Μισό λεπτό,
όμως, να ντυθώ κι έρχομαι.»

Η Κρινιώ τώρα δείχνει πιο σαστισμένη.
«Τι έπαθες;» τη ρωτά ο Φοίβος. 
«Δεν υπάρχει πρόβλημα. Ειλικρινά. Θα μείνω

στο αεροδρόμιο… και πού ξέρεις; Μπορεί να βρεθεί
κάποια θέση…»

«Για το Θεό, τι είναι αυτά που λες; Δεν είμαστε
τόσο αναίσθητοι. Και ο Μάριος κι εγώ, σαν από-
γονοι του ξένιου Δία, αισθανόμαστε χρέος, αλλά
και χαρά να σε φιλοξενήσουμε.»

«Είναι καλύτερα …» επιμένει εκείνη. 
«Μην αστειεύεσαι. Θα μείνεις μαζί μας αυτές

τις λίγες μέρες και σου υπόσχομαι, θα περάσεις
πολύ όμορφα.»

Η Κρινιώ δείχνει μετέωρη. Στο μεταξύ γύρισε
ο Μάριος στο γραφείο φρεσκοντυμένος, αεράτος
και παίρνει αμέσως πρωτοβουλία.

«Με συγχωρείτε, άκουσα τι λέγατε και συμ-
φωνώ με το Φοίβο. Θα μείνεις στο σπίτι μου όσο
θέλεις. Κρεβάτια υπάρχουν.»

«Τι σου έλεγα;» ξεσπά ο Φοίβος. «Ήμουν βέ-
βαιος πως ο Μάριος θα πρότεινε αυτή τη λύση.»

«Φυσικά, φυσικά…» επιμένει ο Μάριος. «Μόνο

91

Τρεις Μέρες... Μια Ζωή



ας πηγαίνουμε, γιατί δε βλέπω την ώρα να πάω
σπίτι... Έχω ανάγκη λίγη ξεκούραση.»

Ο Φοίβος έπιασε την τσάντα της Κρινιώς και
προχωρούν και οι τρεις ως το αυτοκίνητο.

«Πού πάω;…», αναρωτιέται εκείνη. 

92

Αθηνά Μαραβέγια



(V)

ΤΟ ΣΠΙΤΙ που μένει ο Μάριος, όπως τα περισ-
σότερα σπίτια στο Λονδίνο, είναι διώροφο. Τους
υποδέχεται η κυρία Άννα, η σπιτονοικοκυρά του,
που μόλις βλέπει το Φοίβο, ανοίγει διάπλατα την
αγκαλιά της. Είναι μια καλοκάγαθη Κύπρια, γύρω
στα πενήντα, που ζει στο Λονδίνο μετά την ει-
σβολή των Τούρκων στο νησί. Ξεσπιτώθηκε, όπως
χιλιάδες άλλοι συμπατριώτες της και ήρθε κοντά
στα δύο παιδιά της που σπούδαζαν στην Αγγλία.
Τρία παλικάρια γέννησε. Ο μεγάλος της σκοτώ-
θηκε τότε, με τις ταραχές στην Κύπρο. Θα είχε
τώρα την ηλικία του Μάριου και ίσως γι’ αυτό η
μάνα τον φροντίζει σαν παιδί της. Ο μικρότερος
εγκατέλειψε τις σπουδές του, ζει μαζί της και ερ-
γάζεται σε ένα από τα καλύτερα ξενοδοχεία στο
Λονδίνο, ενώ ο δεύτερος γιος σπουδάζει με υπο-
τροφία στην Αμερική.

Ο Φοίβος κάνει τις απαραίτητες συστάσεις και
όλοι μαζί μπαίνουν σε ένα μεγάλο καθιστικό. Δεξιά
είναι η κουζίνα και μια ξύλινη σκάλα οδηγεί στον

93



επάνω όροφο, με τα δωμάτια που νοικιάζει ο Μά-
ριος.

Ακουμπούν τα πράματά τους κοντά στη σκάλα
και κάθονται στην ευρύχωρη κουζίνα. Η Άννα με
το Μάριο σερβίρουν καφέ και σπιτικά βουτήματα.
Ο Φοίβος ρωτά την κυρία Άννα για τα παιδιά της
κι εκείνη απαντά πρόθυμα. Η Κρινιώ την παρακο-
λουθεί και ξεχνά τα δικά της προβλήματα όσο την
ακούει να λέει πώς βρέθηκε στο Λονδίνο, να πα-
λεύει ανάμεσα σε ξένους...

«Εμείς πάμε επάνω» λέει σε λίγο ο Μάριος.
«Να πάτε, να πάτε και καλώς ήρθατε. Αν χρει-

αστείτε κάτι, εδώ θα είμαι.»
Τα λέει αυτά, κοιτάζοντας την Κρινιώ. Η κο-

πέλα χαμογελά αμήχανα και την ευχαριστεί.
Οι δύο φίλοι με την Κρινιώ ανέβηκαν την άνετη

σκάλα, μπήκαν στο πρώτο υπνοδωμάτιο που βρί-
σκεται αμέσως μετά το πλατύσκαλο. Ο Μάριος
ακουμπά τα πράματα της Κρινιώς σε μια πολυ-
θρόνα. 

«Από κει είναι η τουαλέτα, αν θέλεις να φρε-
σκαριστείς» της λέει.

Μόλις κλείνεται η κοπέλα στο μπάνιο, ο Μάριος
ψιθυρίζει ανυπόμονα στο Φοίβο.

«Τι συμβαίνει; Τι έγινε; Λέγε μου, μη μου κρα-
τάς μυστικά. Πώς βρέθηκε αυτή η άγνωστη μαζί
σου;»

«Θα σου πω όταν μείνουμε μόνοι, θα σου πω.»
«Τρέχει τίποτα μεταξύ σας;»
«Όχι, βέβαια. Όχι.»
«Μπα, μπα… Και τι ύφος είναι αυτό; Καιρό έχω

94

Αθηνά Μαραβέγια



να σε δω έτσι.»
«Πάψε, για το Θεό, θα μας ακούσει.»
Η Κρινιώ, βγαίνει από την τουαλέτα, παίρνει

τα πράγματά της και κοιτάζει αμήχανα, μην ξέ-
ροντας πού πρέπει να πάει.

«Εδώ, εδώ δίπλα ακριβώς είναι ένα δωμάτιο,»
λέει ο Φοίβος διστακτικά, «αλλά είναι…»

«Ναι,» τον διακόπτει ο Μάριος, «είναι ακατά-
στατο, δεν το χρησιμοποιώ.»

«Δε με πειράζει διόλου,» απαντά η Κρινιώ, «θα
το τακτοποιήσω, έννοια σας.»

«Ωραία. Πάω να συμμαζέψω κάθε περιττό…»
λέει ο Μάριος και φεύγει.

«Τρόμαξες, Κρινιώ; Νόμιζες πως δεν υπήρχε
χώρος για τη φιλοξενούμενή μας;» είπε ο Φοίβος.

«Η αλήθεια είναι πως σας αναστάτωσα. Αλλά
ό,τι έγινε, έγινε. Ας πάμε τώρα κι εμείς να δώ-
σουμε ένα χεράκι στο Μάριο.»

*

ΟΤΑΝ Η ΚΡΙΝΙΩ έμεινε μόνη στο δωμάτιο,
εξακολουθούσε να νιώθει άβολα. Ποτέ δεν είχε
βρεθεί σε τέτοια δύσκολη θέση, να μείνει με ξέ-
νους, άγνωστους ανθρώπους, να τη φιλοξενούν
δύο νέοι άντρες που δε γνώριζε διόλου. Τι να σκέ-
φτηκε, άραγε, και η κυρία Άννα;

«Θεέ μου, πώς έμπλεξα έτσι;» πήρε να μουρ-
μουρίζει. «Γιατί, βρε Ειρήνη μου, δε με ειδοποί-
ησες να μην ξεκινήσω; Και η ατυχία μου, να μην
υπάρχει ούτε μία κενή θέση για Αθήνα… Αχ, Ρηνάκι

95

Τρεις Μέρες... Μια Ζωή



μου, τι έπαθα… Όχι, όχι, δεν έπρεπε να δεχτώ…
Έπρεπε να επιμείνω. Έπρεπε να μείνω στο αερο-
δρόμιο… Μα τι, δηλαδή, δε θα υπήρχε καμία ακύ-
ρωση; Χριστέ μου, τι έκανα; Ποιος ξέρει τι θα νο-
μίζουν. Και μετά ποιος θα φταίει; Εγώ, φυσικά,
που έδωσα τα δικαιώματα… Κι αν πω στο Μάριο
να γυρίσω το πρωί μαζί τους στο αεροδρόμιο; Βέ-
βαια, δώσαμε το τηλέφωνό του εδώ στο σπίτι και
στο γραφείο, σε περίπτωση ακύρωσης. Δεν
έπρεπε, όχι, δεν έπρεπε να δεχτώ. Και πού τους
ξέρω; Ευτυχώς που είναι και η κυρία Άννα… Και
πάλι, όμως…»

Στο μεταξύ οι δύο φίλοι στο δικό τους δωμάτιο,
όσο ετοιμάζονται, συζητούν για την άγνωστη φι-
λοξενούμενή τους. Ο Φοίβος διηγείται στο Μάριο
πώς γνωρίστηκε με την Κρινιώ και τι ένιωσε από
την πρώτη στιγμή στο αεροπλάνο, όταν εκείνη
πήγε να καθίσει στην άδεια θέση πλάι του.

«Λες κι ήθελα να την αποφύγω. Όμως, όταν
την είδα έτοιμη να βάλει τα κλάματα, γιατί δε
βρήκε τη φίλη της, πήρα να την παρηγορώ και ν’
ανησυχώ μην αρνηθεί τη φιλοξενία που της πρό-
τεινα…»

Ο Μάριος γνωρίζει το φίλο του. Ξέρει πόσο
ευαίσθητος είναι από μικρός, μα και παραξενεύε-
ται, γιατί μετά το χωρισμό του, σαν να είχαν στε-
ρέψει τα αισθήματά του. Και τη σχέση του με τη
Δέσποινα την έβλεπε μόνο σαν αναγκαία. Μα
τώρα, χάρη σ’ αυτή την άγνωστη, λες και ξανα-
ζωντάνεψε, ξετρύπωσε ο παλιός Φοίβος, εκείνος
που γνώριζε πριν χρόνια.

96

Αθηνά Μαραβέγια



«Και ξέρεις τι μου έκανε εντύπωση, Μάριε;»
συνέχισε ο Φοίβος. «Όταν καθίσαμε να πιούμε
καφέ στο αεροδρόμιο, άρχισα να της εξιστορώ
τη ζωή μου, κάτι, που όπως ξέρεις πολύ καλά, δεν
κάνω. Κι όσο έβλεπα, όχι μόνο να με ακούει προ-
σεχτικά, αλλά και να θαυμάζει που δε φέρθηκα
στη γυναίκα μου τη Μαργαρίτα κακότροπα κι εκ-
δικητικά, τότε ένιωσα να ξυπνούν αισθήματα ναρ-
κωμένα από χρόνια.»

«Εκείνη δε σου μίλησε για τα δικά της;»
«Ναι, είπε το καθετί για τη ζωή της και ο λόγος

που βρέθηκε στο Λονδίνο είναι ο χωρισμός με τον
άντρα της. Είχε ανάγκη ν’ αλλάξει περιβάλλον,
να σκεφτεί, ν’ αποφασίσει τι θα κάνει…»

Ο Μάριος παρακολουθεί το Φοίβο και βλέπει
να παιχνιδίζει στα μάτια του εκείνη η φλόγα που
είχε να δει από χρόνια… 

*

ΝΥΧΤΩΣΕ για καλά. Είναι περασμένες δέκα.
Ο Μάριος και ο Φοίβος είναι έτοιμοι και περιμέ-
νουν την Κρινιώ στο σαλόνι.

«Πού θα πάμε;» ρωτά ο Φοίβος, μόλις εκείνη
κατεβαίνει.

«Στην “Κλεοπάτρα”, πού αλλού; Μας περιμέ-
νουν» απάντησε ο Μάριος. «Και η διαδρομή που
θα κάνουμε, είναι από τις πιο ενδιαφέρουσες. Lon-
don by night!»

Ο Φοίβος κάθεται στο πίσω κάθισμα του αυ-
τοκινήτου και εξηγεί στην Κρινιώ, που κάθεται

97

Τρεις Μέρες... Μια Ζωή



στη θέση του συνοδηγού, πως η “Κλεοπάτρα” είναι
ελληνικό νυχτερινό κέντρο στην καρδιά του Λον-
δίνου. Πως αυτή η μουντή μεγαλούπολη, τη νύχτα
έχει παράξενη ομορφιά, μια ομορφιά γεμάτη μυ-
στήριο. Όμως την αίσθηση του μυστηρίου τη με-
τριάζουν τα πολλά πάρκα που είναι κατάφωτα.

«Είναι μια πόλη,» συνεχίζει «που σφύζει από
ζωή, εφόσον κατοικείται απ’ όλες τις φυλές του
Ισραήλ, όπως λένε. Ίσως γι’ αυτή την πανσπερμία
να ευθύνονται οι πολλές αποικίες που βρίσκονταν
υπό την κυριαρχία της Μεγάλης Βρετανίας. Οι Ιν-
δοί, ας πούμε, έχουν κατακλύσει την αγορά -άρι-
στοι έμποροι- αλλά και τα πανεπιστήμια. Όπως
ξέρεις, οι περισσότεροι Κύπριοι σπουδάζουν εδώ,
καθώς και πολλοί Αφρικανοί. Βλέπεις, τα πανεπι-
στήμια και γενικά η παιδεία εδώ είναι έτη φωτός
πιο μπροστά από τα δικά μας…»

«Αλήθεια, Φοίβο, μήπως γράφεις;» τον διακό-
πτει η Κρινιώ εντυπωσιασμένη. «Η περιγραφή σου
είναι θαυμάσια.»

«Όχι, όχι, μακάρι να έγραφα. Αλλά ούτε μου
πέρασε από το νου ποτέ κάτι τέτοιο. Εκείνο που
έχω να καυχηθώ, είναι οι καλές εκθέσεις που
έγραφα και ο Μάριος το ξέρει αυτό, σαν συμμα-
θητές που ήμαστε.»

«Ναι, ο Φοίβος έγραφε πολύ καλές εκθέσεις
και ο δάσκαλος τον ανέβαζε στην έδρα να τις δια-
βάσει σ’ όλη την τάξη. Κι εγώ καμάρωνα για τον
καλύτερό μου φίλο.»

«Μεγάλο πράγμα αυτό που έχετε εσείς οι δύο.
Μεγάλο και σπάνιο. Συμφωνείς, Μάριε;» ρώτησε

98

Αθηνά Μαραβέγια



η Κρινιώ.
«Βέβαια και συμφωνώ, αλλά και τρέμω μη μας

ματιάσουν…»
«Εμένα μη με φοβάσαι. Όχι μόνο δε ματιάζω

τέτοιες σχέσεις, αλλά φροντίζω και χαίρομαι να
δυναμώνουν.»

Η νύχτα είναι αρκετά ζεστή. Ο Μάριος καθώς
οδηγεί, όλο και ξεναγεί την Κρινιώ που κάθεται
δίπλα του. Ο Φοίβος παρακολουθεί ευχαριστημέ-
νος κάθε κουβέντα τους, όσο που σταματούν σε
μια φωτεινή πινακίδα στολισμένη με μαίανδρο, χα-
ρακτηριστικό στοιχείο της ελληνικής αγγειογρα-
φίας, που πήρε το όνομά του από το ομώνυμο πο-
τάμι της Μικράς Ασίας, γνωστό για την ελικοειδή
του κοίτη.

«Εύχομαι να περάσεις όμορφα…» λέει ο Φοίβος
στην Κρινιώ καθώς περιμένουν το Μάριο στην εί-
σοδο.

Μπαίνουν και οι τρεις στο μαγαζί. Σε ένα με-
γάλο τραπέζι βλέπουν το φίλο τους το Βασίλη, με
μια πολύ εντυπωσιακή γυναίκα. Δεν είναι άλλη
από τη Μίρνα Δελή, γνωστή Ελληνίδα τηλεπαρου-
σιάστρια. Γίνονται οι απαραίτητες συστάσεις και
ο Μάριος κάθεται πλάι της. Η Κρινιώ και ο Φοίβος
κοντά-κοντά. Δεν αργούν να έρθουν τα φαγητά
και το κρασί που ο Βασίλης με τη Μίρνα έχουν
παραγγείλει από ώρα.

Μια μικρή ορχήστρα παίζει ελληνικά τραγού-
δια. Οι Εγγλέζοι που βρίσκονται στο μαγαζί έχουν
πιει λίγο παραπάνω και προσπαθούν να χορέψουν
συρτάκι. Είναι αδέξιοι, αλλά και διασκεδαστικοί.

99

Τρεις Μέρες... Μια Ζωή



Η Κρινιώ έχει αποξεχαστεί. Νιώθει σαν να ανή-
κει σε αυτή την παρέα από παλιά. Όπως είχε πει
και στο αεροδρόμιο, «…σαν να ήμασταν φίλοι που
συναντηθήκαμε μετά από χρόνια…»

Η ώρα περνά ευχάριστα. Ο Βασίλης και ο Μά-
ριος ρίχνουν ματιές απορίας στο Φοίβο. Χρόνια
είχαν να τον δουν να διασκεδάζει πραγματικά.
Σκέφτονται πως η ζωή τού επιστρέφει ό,τι του
στέρησε για χρόνια και χρόνια. Φαίνεται να περνά
όμορφα κοντά στην Κρινιώ, πολύ-πολύ όμορφα.
Εκείνη γελά αβίαστα μόλις ακούει κάποια αστεία
ιστορία ή γίνεται κανένα πείραγμα. Το πρόσωπό
της λάμπει και ο Φοίβος τη συγκρίνει αθέλητα με
τη Δέσποινα.

«Άραγε, να είναι από απλή συνήθεια η σχέση
μου με τη Δέσποινα ή την αγαπώ;» αναρωτιέται.
«Βέβαια, μου στάθηκε σ’ όλο, σχεδόν, το δύσκολο
καιρό από το χωρισμό μου και θα πρέπει να την
αγαπώ. Ναι, νομίζω πως την αγαπώ. Ποτέ, όμως,
δεν έχω νιώσει μαζί της έτσι ανέμελα, όπως νιώθω
τώρα μ’ αυτήν την ξένη κοπέλα, την Κρινιώ.»

Οι σκέψεις τον έχουν αποκόψει από την παρέα.
Η Κρινιώ κάποια στιγμή τον κοιτά επίμονα με έναν
αστείο μορφασμό, αλλά και νόημα απορίας. Εκεί-
νος, νομίζοντας πως μάντεψε τη σκέψη του, συ-
νειδητοποιεί και πάλι ότι δεν έχει αναφέρει λέξη
για το δεσμό του με τη Δέσποινα και αναρωτιέται
γιατί το έκανε. Γιατί της το έκρυψε, γιατί;

Η ορχήστρα παίζει γνωστές ελληνικές επιτυ-
χίες. Η Κρινιώ από κοριτσάκι τραγουδούσε αρκετά
καλά. Ήταν ένα χάρισμα από τους γονείς της,

100

Αθηνά Μαραβέγια



που και οι ίδιοι ήταν καλλίφωνοι. Όποτε βρισκόταν
με παρέα, η σωστή και μελωδική φωνή της ξεχώ-
ριζε και επικρατούσε. Έτσι και τώρα χαίρεται τη
μουσική και αυθόρμητα σιγοτραγουδά.

Κάθε πρωί που κίναγα να πάω στη δουλειά,
φεύγανε σαν πουλιά τα ψαροκάικα,

κάθε πρωί σκαρώναμε μαζί με τον Μηνά
ταξίδια μακρινά ως την Τζαμάικα…

«Σ’ ευχαριστώ…» της ψιθυρίζει ο Φοίβος. «Εί-
σαι ωραίος άνθρωπος…, και τραγουδάς και ωραία.
Φρόντισε να μείνεις έτσι!…» και άπλωσε το χέρι
του στην πλάτη της τρυφερά.

Το τραπέζι τους βρισκόταν σχεδόν δίπλα στην
ορχήστρα και όταν πια είχαν μείνει μόνοι στο μα-
γαζί, ο πιανίστας ρώτησε αν θέλουν κάποιο συγ-
κεκριμένο τραγούδι. Τότε ο Φοίβος ζήτησε να
παίξουν ένα από εκείνα που τραγουδά ο Μητρο-
πάνος, το:
Το σ’ αγαπώ, δεν το λέω, δεν το λέω σε κανένα,

μια ζωή το κρατάω για σένα…
Με αυτόν το μελωδικό στίχο που τραγούδησαν

όλοι μαζί ενθουσιασμένοι, έκλεισε η βραδιά.
«Σ’ αγαπώ, τι ψεύτικο που ακούγεται…» ψιθυ-

ρίζει η Κρινιώ, ενώ σηκώνονται.
«Κι όμως, πρέπει να πιστεύουμε σ’ αυτό…» της

μουρμουρίζει ο Φοίβος, καθώς βγαίνουν από το
μαγαζί.

*

Η ΚΡΙΝΙΩ μόνη τώρα στο μικρό δωμάτιο που

101

Τρεις Μέρες... Μια Ζωή



της παραχώρησε ο Μάριος, σκέφτεται τα όσα της
έχουν συμβεί τούτον τον τελευταίο καιρό.

«Πώς τα κατάφερα έτσι; Πού βρίσκομαι και
γιατί; Αχ, βρε Ειρήνη μου, γιατί να μην τα κατα-
φέρουμε να ειδωθούμε κι είχα τόσα να σου πω…»
μουρμουρίζει, ενώ ξαπλώνει στο κρεβάτι της.
«Αυτό που τόσα χρόνια φοβόταν ο Βίκτορας, ότι
δεν του είμαι πιστή… Φαντάσου να ήταν από μια
μεριά… Κι όμως, τελείωσα πια μαζί του» κι ανάβει
τσιγάρο.

Η σκέψη του αποτυχημένου γάμου της, της
δημιουργεί άσχημα συναισθήματα. Θέλει να τα
αφήσει όλα πίσω της.

«Λες κι όλα έγιναν για να γνωριστώ με το
Φοίβο…» χαμογελά. «Αν δεν τον γνώριζα, τώρα
θα ήμουν ολομόναχη στο αεροδρόμιο, σαν κάτι
ξεπεσμένους τουρίστες -όπως τους θεωρούμε,
χωρίς να ξέρουμε τι τους οδηγεί να κοιμούνται
στις αίθουσες αναμονής- περιμένοντας ν’ ακυρω-
θεί καμία θέση, για να γυρίσω πίσω… Και πάλι, τι
να σκέφτεται ο Φοίβος που δέχτηκα να με φιλο-
ξενήσουν στο σπίτι τους δύο άγνωστοι άνδρες…
Πω πω ντροπή… Και να μου το έλεγαν, ότι θα έρθει
η μέρα που θα μου συμβεί κάτι τέτοιο, δε θα το
πίστευα… Πόσο ντρέπομαι, Χριστέ μου…»

Κουλουριάζεται στο κρεβάτι της και τα μάτια
της γεμίζουν δάκρυα…

*

Ο ΦΟΙΒΟΣ έχει ξαπλώσει στο δωμάτιο που

102

Αθηνά Μαραβέγια



μοιράζεται με το Μάριο, καπνίζει με μανία και ανα-
ρωτιέται επίμονα πως να νιώθει η Κρινιώ με την
εξέλιξη που πήρε η τυχαία γνωριμία τους. 

«Δεν μπορώ να καταλάβω την άνεσή της. Σαν
να μας γνώριζε από παλιά. Δεν έδειξε λεπτό να
νιώθει άβολα. Αντίθετα, διασκέδασε και μας πα-
ρέσυρε κι εμάς. Σαν να μην είναι η πρώτη της
φορά που βρίσκεται με ξένους, με άγνωστους…
Κι όμως, από τη συζήτηση που είχαμε στο αερο-
δρόμιο, δε φάνηκε λεπτό πως λέει ψέματα. Δείχνει
σοβαρή και συνάμα ανοιχτό μυαλό κι ανοιχτή καρ-
διά…Πολύ με μπερδεύει, πολύ… Άραγε, τι να κάνει
τώρα; Θα έχει αποκοιμηθεί, λογικά…»

Κοιτάζει το Μάριο στο διπλανό κρεβάτι που
κοιμάται του καλού καιρού και σηκώνεται, όσο
μπορεί πιο αθόρυβα, ανοίγει την πόρτα, στέκει
και αφουγκράζεται. Όλοι κοιμούνται. Κατεβαίνει
προσεκτικά τη σκάλα και προχωρά στην κουζίνα.

«Εδώ είσαι; Τρόμαξα» λέει στην Κρινιώ όταν,
ανάβοντας το φως, τη βλέπει να στέκεται στο μι-
σάνοιχτο παράθυρο.

Φοράει ένα μακρύ λευκό βαμβακερό νυχτικό
και τα μακριά καστανά μαλλιά της ανασαλεύουν
στο νυχτερινό αεράκι. Εκείνη κουμπώνει το ανοι-
χτό στέρνο της.

«Κι εγώ τρόμαξα. Πώς και δεν κοιμάσαι;» λέει
με συγκρατημένο χαμόγελο.

«Κατέβηκα να πιω κάτι. Γιατί δεν άναψες ένα
φως;»

«Το φως του δρόμου φέγγει αρκετά και δεν
ήθελα ν’ ανησυχήσω κανένα.»

103

Τρεις Μέρες... Μια Ζωή



«Δε νυστάζεις;»
«Όχι. Εσύ;»
«Ούτε κι εγώ. Βαρέθηκα να στριφογυρίζω στο

κρεβάτι μου.»
«Ναι, αλλά το πρωί έχεις δουλειά.»
«Ας κουβεντιάσουμε λίγο, μήπως και νυστάξω,

επιτέλους…»
«Μόνο να σύρουμε την πόρτα, μην ξυπνή-

σουμε τους υπόλοιπους.»
Ο Φοίβος έσβησε το φως, βολεύτηκε πλάι της

και μετά από λίγο πήρε να νιώθει όμορφα.
«Αλήθεια, Κρινιώ, πες μου, πώς πέρασες; Φά-

νηκε να διασκέδασες.»
«Ναι, ναι… Ήταν πολύ όμορφα και σας ευχαρι-

στώ όλους. Πάει πολύς καιρός από την τελευταία
φορά που πέρασα τόσο όμορφα. Αιώνες, θα
έλεγα…»

«Κι εγώ πρέπει να σ’ ευχαριστήσω. Ένιωσα
ήρωας σήμερα. Από την ώρα που γνωριστήκαμε,
παίζω το ρόλο του σωτήρα και φαίνεται να μ’ αρέ-
σει.»

«Εμένα, πάλι, μ’ έφαγε η αγωνία πως σας φορ-
τώθηκα.»

«Καθόλου. Καθόλου δε φορτώθηκες σε κανέ-
ναν. Αντίθετα, όλοι είναι ενθουσιασμένοι μαζί σου.
Ο Μάριος σε συμπάθησε από την πρώτη στιγμή,
το ίδιο και η κυρία Άννα. Σαν να σε γνώριζαν από
χρόνια. Αυτό μου ψιθύρισαν και ο Βασίλης με τη
Μίρνα. Έχεις, φαίνεται, το μαγικό ραβδάκι και ρί-
χνεις αστερόσκονη. Και όλα λάμπουν γύρω σου…»

«Μήπως είσαι λιγάκι υπερβολικός; Απλά, εσείς

104

Αθηνά Μαραβέγια



δε με αφήσατε να νοιώσω ξένη. Να είστε καλά…»
«Οι ανθρώπινες σχέσεις, Κρινιώ μου, είναι και

πρέπει να είναι απλές. Δεν υπάρχει ωραιότερο,
από το να κοιτάζεις τον άλλο κατάματα και να
μπορείς ν’ αγαπάς όλο τον κόσμο.»

«Πάντως, αν ποτέ κάποιος μου πει “σ’ αγαπώ”,
η απάντησή μου θα είναι “αντίο”.»

«Μα πώς το λες αυτό;»
«Γιατί το έχω ακούσει πολλές φορές και προ-

τιμώ να το βλέπω ότι μ’ αγαπούν, παρά να το λένε.
Το έχω υποσχεθεί στον εαυτό μου: αν ακούσω
κάτι τέτοιο, να πάρω δρόμο.»

«Κι όμως, χρειάζεται και να το λέμε. Χρειάζε-
ται…Ναι…»

«Κάποτε, ίσως, όμως καλύτερα είναι να το δεί-
χνουμε…»

«Ναι, γιατί τόσες φορές το έχω ακούσει από
κείνον» συλλογίζεται «και οι πράξεις του έδειχναν
το εντελώς αντίθετο…»

Μένουν για λίγο σιωπηλοί. Ο Φοίβος ανάβει
τσιγάρο και προσέχει που η Κρινιώ γέρνει το κε-
φάλι στα γόνατά της που ακουμπούν στο στήθος
της. Μοιάζει με κουβάρι, ένα κουβάρι εξωτικό, με
τα μαλλιά να σκεπάζουν τους ώμους της και να
φτάνουν ως τη μέση, με τη στάση που έχει πάρει.

«Τι τρέχει;» τη ρωτά. «Βλέπω, νυστάζεις…»
«Όχι, όχι, δε νυστάζω καθόλου» απαντά βυθι-

σμένη στις άσχημες σκέψεις της.
«Μην το κρύβεις…, παραδέξου ότι σ’ έκανα να

νυστάξεις.»
«Δε λέω και δεν είπα ψέμα. Είναι κάτι που σι-

105

Τρεις Μέρες... Μια Ζωή



χαίνομαι.»
«Έλα, τώρα. Γυναίκα χωρίς ψέμα γίνεται

ποτέ;»
«Και οι άντρες;»
«Μα εμείς δεν ξέρουμε τι θα πει ψέμα.»
«Μήπως με προκαλείς να θυμώσω;»
«Όχι. Αυτό δε θα το άντεχα, όσο κι αν θέλω

να σε δω θυμωμένη.»
Εκείνη τότε, σαν πεισμωμένο παιδί, γυρίζει την

πλάτη της.
«Μου θύμωσες;»
«Ναι.»
«Πολύ;»
«Πάρα πολύ.»
«Τότε, ας αλλάξω θέση, να ’ρθω από το άλλο

πλάι σου να μονιάσουμε.»
«Μείνε. Μείνε εκεί που είσαι. Δε μ’ αρέσει να

βασανίζω τους φίλους μου.»
Την κοιτάζει επίμονα στο μισοσκόταδο και θέ-

λει, ναι, το θέλει πολύ να την κλείσει στην αγκαλιά
του και να βάλει δυνατή φωνή, να ρωτήσει το Θεό,
αν τούτο το θηλυκό το έστειλε για να τον ευλογή-
σει ή να τον τυραννήσει. Όμως, υπάρχει η Δέ-
σποινα, που όσο και αν προσπαθεί να τη διώξει
από το νου του, όσο και αν μια φωνή του λέει και
του ξαναλέει πως τώρα έχει στο πλάι του την ακα-
ταμάχητη Κρινιώ, εκείνος βασανίζεται ανάμεσα
στο χρέος για τη Δέσποινα και τον πόθο για αυτό
το ξένο, ελκυστικό κορίτσι. Όσο που καταλήγει
στην απόφαση: «Τώρα είμαι εδώ, με την Κρινιώ».

Με χτυποκάρδι αφουγκράζεται πόσο ήσυχα εί-

106

Αθηνά Μαραβέγια



ναι όλα, λες και συνωμοτούν. Τον σπρώχνουν να
προχωρήσει, όσο που τα χείλη του ακουμπούν στα
μαλλιά της, και μένει να ρουφά τη μυρωδιά της…

«Φίλοι;» της ψιθυρίζει σε λίγο.
«Μμμ… φίλοι…» απαντά και ένα ρίγος κάνει τη

φωνή της ξέπνοη.
«Λέω να πάμε για ύπνο.»
«Δε νυστάζω.»
«Μετά από τόση ταλαιπωρία;»
«Αλήθεια, δε νυστάζω. Πήγαινε συ…, σε παρα-

καλώ…»
«Δε μου είπες. Αλήθεια, πώς σου φάνηκαν οι

φίλοι μου; Η Μίρνα είναι το κορίτσι του Βασίλη,
μα δεν τη γνώριζα.»

«Είναι καλά παιδιά και οι δύο. Όμως ο Μάριος
άδικα περίμενε την Μαρία του.»

«Η Μαρία…, όπως είδες στη φωτογραφία που
σου έδειξε, είναι εντυπωσιακή γυναίκα. Είχε έρθει
στο Λονδίνο για σπουδές που δεν τις τελείωσε
ποτέ. Γνώρισε έναν ευκατάστατο Εγγλέζο, καθη-
γητής της ήταν ή προϊστάμενός της εκεί που δού-
λευε, δεν ξέρω, παντρεύτηκαν και έχουν δύο παι-
διά. Με το Μάριο γνωρίστηκαν πριν ένα χρόνο
στο αεροδρόμιο, όταν εκείνη είχε πάρει τη μεγάλη
απόφαση να εγκαταλείψει το σπίτι της. Ήταν σε
κακή ψυχολογική κατάσταση και ο Μάριος τη στή-
ριξε. Τη φιλοξένησε και δεν άργησε να την ερω-
τευτεί. Πέρασαν δύο μήνες μαζί, όταν ένα πρωί
του είπε πως θα γυρίσει στον άντρα και τα παιδιά
της. Όμως, σε λίγες μέρες γύρισε ξανά στο Μά-
ριο, κλαίγοντας. Δεν μπορούσε να ζήσει μακριά

107

Τρεις Μέρες... Μια Ζωή



του. Κι αυτό γίνεται κάθε τόσο. Φεύγει και γυρίζει.
Ο Μάριος την αγαπά, μα και αυτή η κατάσταση
τον κουράζει. Ωστόσο έχει αγκαλιάσει τα παιδιά
της, λες και είναι δικά του.»

«Ευτυχώς που δεν έχω παιδί…» είπε με ανα-
κούφιση η Κρινιώ. «Ήθελα να ήξερα γιατί κάνουν
παιδιά; Γιατί φέρνουν στον κόσμο δυστυχισμένους
ανθρώπους;»

Στο Φοίβο ακούστηκαν σκληρά τα λόγια της.
Του έφεραν στο νου το δικό του παιδί που του
λείπει και υποφέρει… Ωστόσο έμεινε άφωνος. Πήρε
βαθιά ανάσα και άναψε τσιγάρο. Η Κρινιώ κατά-
λαβε αμέσως το λάθος της, ένιωσε πόσο απερί-
σκεπτα μίλησε και δεν τολμούσε να τον κοιτάξει.

Μένουν και οι δύο βουβοί, δεν ακούγεται άχνα,
όμως υπάρχει μεγάλη ένταση…

Κάποια στιγμή η Κρινιώ σηκώνεται αθόρυβα
και πλησιάζει στο παράθυρο. Οι στιγμές κυλούν,
κυλούν…

«Θα σε πείραζε να έρθεις να καθίσεις;» λέει ο
Φοίβος με βραχνή φωνή.

«Καλά είμαι…» απαντά ντροπιασμένη.
«Θέλω να σου μιλήσω πάνω στο θέμα των παι-

διών…»
Εκείνη μένει ακίνητη, όσο που πρόφερε ένα

καθάριο «συγγνώμη» και κάθεται πλάι του. Τότε
ο Φοίβος πήρε να της διηγείται με περισσότερες
λεπτομέρειες πώς χώρισαν με τη Μαργαρίτα και
πως έκανε καιρό και καιρό να το ξεπεράσει.

Τον ακούει με προσοχή και του εκμυστηρεύε-
ται κι εκείνη πόσο ήθελε να κάνει οικογένεια και

108

Αθηνά Μαραβέγια



να αποκτήσει παιδιά. 
«Ήταν, όμως, αδύνατο. Δεν είχα κανένα δι-

καίωμα να φέρω στον κόσμο ένα παιδί, σε μια ανύ-
παρκτη οικογένεια. Εκείνος, βλέπεις, δεν έχανε
ευκαιρία να μου φέρεται άσχημα, να με ταπεινώ-
νει… Και όχι μόνο… Ντρέπομαι, ντρέπομαι πολύ…»
χαμήλωσε το βλέμμα κι άναψε τσιγάρο. «Με χτυ-
πούσε…» ακούστηκε σαν αχός η φωνή της.

Ο Φοίβος δεν ήξερε τι να πει. Είχε μείνει να
την κοιτάζει.

«Και γιατί δεν έφυγες;» μπόρεσε να ψελλίσει.
«Γιατί με απειλούσε πως αν τολμούσα να τον

χωρίσω, θα με σκότωνε…Γι’ αυτό κι απέφυγα την
εγκυμοσύνη. Είχε φωλιάσει μέσα μου ο φόβος. Η
αγάπη και ο έρωτας που ένιωθα γι’ αυτόν τον άν-
θρωπο, έγινε φόβος, έγινε τρόμος κι αποστροφή.»

«Και τι νομίζεις, κορίτσι μου. Έτσι εύκολα σκο-
τώνει κανείς, όσο κι αν το λέει;»

«Τότε δε σκεφτόμουν. Φοβόμουν, μόνο φοβό-
μουνα, ακόμα και στους γονείς μου να μιλήσω.»

«Κι εκείνοι δεν είχαν καταλάβει;»
«Έκαναν πως δεν καταλάβαιναν.»
«Γιατί;»
«Από την αρχή ζήτησα να σεβαστούν την επι-

λογή που είχα κάνει και να μην ανακατεύονται. Κι
όπως ζούσαμε σχεδόν απομονωμένοι, γιατί αυτό
έγινε με τον καιρό, δεν μπορούσαν να ξέρουν τα
όσα εγώ τους έκρυβα.»

«Τι εννοείς “απομονωμένοι”;»
«Με είχε απομακρύνει από τους δικούς μου

ανθρώπους. Όχι από την πρώτη μέρα. Αυτό έγινε

109

Τρεις Μέρες... Μια Ζωή



σταδιακά κι ούτε που το κατάλαβα. Όταν το συ-
νειδητοποίησα, ήταν πλέον αργά. Στην αρχή με
γνώρισε στους φίλους του και σαν ερωτευμένη –
τυφλή– το έβρισκα πολύ όμορφο. Κάθε φορά εκεί-
νος κανόνιζε πού, πότε και με ποιους θα συναν-
τηθούμε. Πού χώρος για τους δικούς μου
ανθρώπους. Και με την Ειρήνη, κρυφά επικοινω-
νούσαμε…»

«Και πότε άρχισε να σου φέρεται άσχημα;»
«Τρεις μέρες πριν το γάμο, στο πατροπαρά-

δοτο στρώσιμο της νυφικής παστάδας... Εκείνο
το βράδυ, μετά που έφυγαν οι δικοί μας, βγήκαμε
για ένα ποτό. Δεν προλάβαμε να πάμε κάπου, από
το αυτοκίνητο ξεκίνησε. “Τι ήθελαν να δείξουν οι
δικοί σου; Ότι είναι ανώτεροι από την οικογένειά
μου;” μου είπε. “Τι πετούσαν τα λεφτά και τις λί-
ρες; Και ποιοι νομίζετε ότι είστε;” Τα έχασα.
Έμεινα και τον κοίταζα, χωρίς να ξέρω τι να πω.
Δεν μπορούσα να καταλάβω τι τον θύμωσε τόσο
πολύ. Κι όταν προσπάθησα να του πω πως το έκα-
ναν με όλη τους την καρδιά, όπως είναι, άλλωστε,
το έθιμο, άρχισε να με βρίζει με τα χειρότερα λό-
για, μέχρι που του ζήτησα να με γυρίσει σπίτι.
“Εσύ έχεις τα λεφτά. Πάρε ταξί.” και άπλωσε το
χέρι του να ανοίξει την πόρτα του συνοδηγού για
να κατέβω. Πήγα να του πιάσω το χέρι, να τον
ηρεμήσω και μου έσφιξε τόσο πολύ το δικό μου,
που νόμιζα ότι θα σπάσει.»

«Και γιατί δεν τον έστειλες στον αγύριστο;»
«Γύρισα σπίτι και περίμενα να ξημερώσει, να

σκεφτώ τι πρέπει να κάνω. Και το πρωί έφτασε

110

Αθηνά Μαραβέγια



μια ανθοδέσμη με κατακόκκινα τριαντάφυλλα και
μια καρτούλα γεμάτη λόγια αγάπης και μια τερά-
στια συγγνώμη.»

Η Κρινιώ άναψε τσιγάρο με χέρια που έτρεμαν.
Προσπαθούσε να συγκρατήσει την ταραχή της.

«Αν δε θέλεις, μη συνεχίσεις…» ψιθύρισε ο Φοί-
βος αναστατωμένος.

«Όχι, όχι. Πρέπει να σου τα πω. Θέλω να σου
τα πω…» και πήρε μια βαθιά ανάσα. «Ο δεύτερος
μεγάλος καβγάς,» συνέχισε, «ήταν την ημέρα του
γάμου, στο τραπέζι. Μου είχε πει από πριν, πως
τόσο εκείνος όσο κι οι δικοί του, δεν είχαν την οι-
κονομική άνεση για μεγάλη δεξίωση. Είχαμε συμ-
φωνήσει, μετά την εκκλησία, να πάμε οι πολύ κον-
τινοί στο σπίτι, ν’ ανοίξουμε σαμπάνια και να
κόψουμε την τούρτα. Έτσι κι έγινε. Κάποια στιγμή
με πλησίασε και μου είπε να τους διώξω με τρόπο,
διότι είχε κανονίσει να πάμε για φαγητό σε τα-
βέρνα μόνο οι δύο οικογένειες. Όταν φτάσαμε,
όμως, τα έχασα. Στην ταβέρνα από ώρα ήταν οι
φίλοι του. Από τους δικούς μου, μόνο οι γονείς
μου. Κι όταν του παραπονέθηκα, γιατί δε μου το
είπε, να καλέσω τουλάχιστον την Ειρήνη, άρχισε
να με βρίζει χυδαία και προχώρησε μονάχος του.
Πήγε, κάθισε ανάμεσα στους δικούς του ανθρώ-
πους, οι γονείς μου παραπεταμένοι στην άκρη του
τραπεζιού κι εγώ να μην ξέρω πού να σταθώ. Δεν
ήθελα να δώσω και δικαίωμα στους γονείς μου να
καταλάβουν οτιδήποτε. Η βραδιά κύλησε με έν-
ταση κι όταν βρεθήκαμε στο σπίτι, αποφάσισε να
κοιμηθεί στον καναπέ, γιατί τον ενοχλούσαν τα

111

Τρεις Μέρες... Μια Ζωή



ροδοπέταλα στο κρεβάτι. Όταν ξύπνησε μου ζή-
τησε συγγνώμη κι έγινε πάλι τρυφερός. Κάπως
έτσι κυλούσε η ζωή μας: μια κρύο, μια ζέστη,
ώσπου ήρθε και η πρώτη χειροδικία…»

Ο Φοίβος την άκουγε, χωρίς να θέλει να τη
διακόψει. Έβλεπε πόσο υπέφερε, καταλάβαινε,
όμως, πως το είχε ανάγκη.

«Ήταν Σάββατο κι όπως κάθε Σάββατο φρόν-
τιζα το σπίτι και μαγείρευα. Μου είχε ζητήσει να
φτιάξω σουτζουκάκια σμυρναίικα. Με πολλή διά-
θεση ήταν όλα έτοιμα το μεσημέρι. Εκείνος είχε
πάει να δει τους γονείς του και για να μη βγω και
καθυστερήσω τις δουλειές μου, του ζήτησα να
ψωνίσει ορισμένα πράγματα που είχαμε ανάγκη.
Όταν γύρισε δεν έφερε τίποτα, παρά μόνο μπύ-
ρες. Ετοιμαστήκαμε να φάμε κι ήταν όλο νεύρα.
Δοκίμασε και άρχισε να με βρίζει πως δεν αξίζω
σαν νοικοκυρά και σαν μαγείρισσα, πως είμαι αδιά-
φορη. Ήμουν γυρισμένη στο νεροχύτη, δεν είχα
προλάβει να καθίσω, όταν μου εκσφενδόνισε το
πιάτο στην πλάτη. Τρόμαξα, θύμωσα και το μόνο
που θυμάμαι είναι να βρίσκομαι κατάχαμα, εκείνος
από πάνω μου, με είχε πιάσει από τα μαλλιά και
μου χτυπούσε το κεφάλι στο πάτωμα. Από κει και
πέρα δε θυμάμαι πολλά πράγματα, μόνο… Δεν
ξέρω πόσες ώρες είχαν περάσει. Είχε σκοτεινιά-
σει. Δεν είχα τη δύναμη να σηκωθώ. Όλες αυτές
τις ώρες ήμουν ξαπλωμένη στο πάτωμα της κου-
ζίνας. Σύρθηκα με όση δύναμη είχα και πλησίασα
στο τηλέφωνο. Δεν ήξερα ποιον να πάρω. Εκείνος
δεν ήταν στο σπίτι. Το κεφάλι μου πονούσε φρι-

112

Αθηνά Μαραβέγια



χτά. Προσπαθούσα να σκεφτώ, όταν χτύπησε το
τηλέφωνο. Ήταν η Ειρήνη. Εκείνες τις μέρες είχε
έρθει από την Αμερική για ολιγοήμερες διακοπές.
Μόλις με άκουσε, έτρεξε αμέσως. Με μεγάλη δυ-
σκολία της άνοιξα. Κάλεσε αμέσως γιατρό, στον
οποίο δεν είπα την αλήθεια. Φαντάζομαι ότι δε
χρειαζόταν να πω και τίποτα. Την ώρα που ο για-
τρός ήταν έτοιμος να φύγει, παρουσιάστηκε ο Βί-
κτορας, σαν να μη συνέβαινε τίποτα. Η Ειρήνη
μου είπε μετά από καιρό, πως ο γιατρός τον
έπιασε και του είπε πως θα μπορούσε να με είχε
σκοτώσει. Και ξέρεις ποια ήταν η απάντησή του;»

Ο Φοίβος την κοιτούσε με μάτια έτοιμα να πε-
ταχτούν από τις κόγχες τους.

«“Δεν τη σκότωσα, όμως!...” Μάλιστα, αυτή
ήταν η απάντησή του. Βέβαια, όλο το βράδυ ήταν
γονατιστός πλάι στο κρεβάτι και μου ζητούσε
συγγνώμη και προσπαθούσε να με πείσει πως εγώ
έφταιγα που έφτασε σ’ αυτό το σημείο, πως εγώ
εξώθησα τα πράγματα, μου υποσχέθηκε πως δε
θα απλώσει ξανά χέρι πάνω μου, έκλαιγε, μου
έλεγε πως με αγαπάει πολύ και πως αν με χάσει
ποτέ, θα βάλει τέλος στη ζωή του…»

Η Κρινιώ τρέμει σύγκορμη. Η ανάσα της γίνε-
ται βαριά και με βήματα αργά, πλησιάζει στο πα-
ράθυρο. Ανάβει τσιγάρο και αφήνει το βλέμμα της
να περιπλανηθεί στο πάρκο, απέναντι στο σπίτι.
Ο Φοίβος σηκώνεται, την πλησιάζει με ένα ποτήρι
νερό στο χέρι.

«Έλα, πιες το, καλό θα σου κάνει. Και μην τα
σκέφτεσαι πια. Τελείωσαν.»

113

Τρεις Μέρες... Μια Ζωή



«Όχι, Φοίβο, δεν τελείωσαν…» και του δείχνει
το φρέσκο σημάδι στο βραχίονά της. «Αυτό είναι
το τελευταίο λάφυρο από το γάμο μου. Τώρα τε-
λείωσαν.»

Ο Φοίβος στέκεται πλάι της και της χαϊδεύει
τα μαλλιά. Πόσο θέλει να τη σφίξει στην αγκαλιά
του, να την προστατέψει, όχι μόνο από το Βίκτο-
ρα, αλλά κι από όποιον σκεφτεί να της κάνει κακό.
Εκείνη τον κοιτάζει μ’ ευγνωμοσύνη και νοιώθει
την ανάγκη να κουρνιάσει στην αγκαλιά του…, μα
όχι, απομακρύνεται και κάθεται κουλουριασμένη
στην καρέκλα.

«Οι γονείς σου ξέρουν τώρα, τουλάχιστον; Ξέ-
ρουν ότι χώρισες;» την πλησιάζει ο Φοίβος.

«Ναι, το ξέρουν. Όμως, χωρίς λεπτομέρειες.»
«Και δε σε ρώτησαν; Δεν επέμειναν;»
«Ο πατέρας μου είπε πως θα βρίσκονται και οι

δύο στο πλευρό μου. Ναι, έβλεπαν και είχαν κα-
ταλάβει πως δεν ήμουν καθόλου, μα καθόλου ευ-
τυχισμένη. Από εκείνο το περιστατικό χρειάστηκε
να φορέσω για ένα τετράμηνο ορθοπεδικό κολάρο
–είχα μετατόπιση πρώτου και πέμπτου αυχενικού
σπονδύλου- και είπαμε πως είχα πέσει από τη
σκάλα, προσπαθώντας να ξεκρεμάσω τις κουρτί-
νες. Φυσικά και δεν το πίστεψαν. Αλλά με το τε-
λευταίο τούτο περιστατικό, όταν έπεσα στην αγ-
καλιά τους με κλάματα, μου είπαν πως δεν έχω
να φοβηθώ τίποτα πια… Γι’ αυτό βγάζω το συμπέ-
ρασμα πως, ναι, είχαν υποψιαστεί το μέγεθος της
δυστυχίας μου.»

«Εκείνο που δεν μπορώ να καταλάβω, και συγ-

114

Αθηνά Μαραβέγια



χώρεσέ με γι’ αυτό, γιατί έμενες μαζί του; Πί-
στευες, πράγματι, ότι σ’ αγαπούσε και πως θ’ άλ-
λαζε;»

«Όχι, Φοίβο μου, όχι. Και έχεις δίκιο να μην
καταλαβαίνεις. Ο λόγος που έμενα, ήταν ο φόβος.
Είχε φωλιάσει μέσα μου σαν το σαράκι. Κι όσο
περνούσε ο καιρός, τόσο δυνάμωνε. Με απει-
λούσε, σε καταστάσεις έντασης, πως θα με σκο-
τώσει, πως θα κάνει κακό στους γονείς μου… Κι
όταν υπήρχε η περίοδος της ηρεμίας, ανάμεσα
σε λόγια αγάπης, μου έλεγε πως αν ποτέ τον χω-
ρίσω, θα με σκοτώσει και μετά θ’ αυτοκτονήσει.
Πως δεν είχε νόημα η ζωή του μακριά μου… Φό-
βος, Φοίβο, φόβος…»

Ο Φοίβος προσπαθεί από το φως του δρόμου
να δει το πρόσωπό της. Η Κρινιώ μένει σιωπηλή.
Μόλις που ακούγεται η ανάσα της. Λες και πάλευε
με κάποιο φάντασμα. Θέλει τόσο πολύ να τη σφίξει
επάνω του, όπως έκανε η γιαγια-Χαρένια όταν
εκείνος, μικρούλης ακόμα, φοβόταν…

«Τι περίμενες, ότι θα έκλαιγα;» σπάει τη σιωπή
της. «Έχω πάψει να κλαίω εδώ και καιρό…» ακού-
στηκε να λέει.

«Τότε φρόντισε και μην αφήσεις πια κανέναν
να σου φερθεί άσχημα. Δεν το αξίζεις. Αυτό πι-
στεύω… ναι, δεν ταιριάζει να σε κακομεταχειρί-
ζονται.»

«Ίσως είναι αυτός ο λόγος που πικραίνομαι,
που θυμώνω και αναρωτιέμαι: πώς έγινε και άφησα
να με ταπεινώνει τόσο…»

«Κορίτσι μου,» της πιάνει τα χέρια και την

115

Τρεις Μέρες... Μια Ζωή



κοιτά κατάματα, «από δω και πέρα δε θα σου το
επιτρέψω κι εγώ, να φερθείς τόσο άδικα στον
εαυτό σου και απαιτώ να μου υποσχεθείς, πως
άλλη φορά δε θα πεις ότι δεν πιστεύεις στην
αγάπη. Χωρίς αγάπη, ζωή δεν υπάρχει. Να κρα-
τήσεις ό,τι καλό έζησες μ’ αυτόν τον άνθρωπο,
όπως και μ’ εκείνους που θα ζήσεις στο δρόμο
της ζωής, χωρίς ν’ αφήσεις κανέναν να πειράξει
τρίχα από τα μαλλιά σου.»

«Θα προσπαθήσω…, μόνο αυτό μπορώ να υπο-
σχεθώ. Θα προσπαθήσω…» και ελευθερώνει τα χέ-
ρια της από το άγγιγμά του.

«Καταλαβαίνω, το καταλαβαίνω, ότι δεν εξαρ-
τάται απ’ τον καθένα μας…»

Για αρκετή ώρα δε λένε λέξη. Εκείνος υποφέ-
ρει που δεν μπορεί ν’ αλλάξει θέμα κι εκείνη νιώθει
τόσο παρηγορημένη κοντά του, σαν να είναι ο μό-
νος άνθρωπος που μπορεί να διώξει τους εφιάλτες
της.

«Ξέρεις πως όπου να ’ναι ξημερώνει;» λέει ο
Φοίβος σε λίγο, όταν βλέπει ότι η ώρα έχει περά-
σει.

«Όχι, δα…», διαμαρτύρεται η Κρινιώ.
«Στο Λονδίνο ξημερώνει νωρίς και βραδιάζει

αργά.»
Τότε εκείνη πλησιάζει στο παράθυρο και σκύ-

βει απότομα κατά έξω.
«Σιγά, θα πέσεις…»
«Όχι, όχι, πετώ απ’ το παράθυρο όλες τις στε-

νοχώριες μου. Έλα κι εσύ να κάνεις το ίδιο…»
Ο Φοίβος δε σαλεύει, μόνο την παρακολουθεί

116

Αθηνά Μαραβέγια



προσεκτικά. Εκείνη δείχνει χαρούμενη που βλέπει
το ξημέρωμα. Μετά πλησιάζει στη συρόμενη
πόρτα της κουζίνας.

«Ας το διαλύσουμε, σε λίγες ώρες θα πρέπει
να σηκωθείς για δουλειά…» του λέει ψιθυριστά.

«Εσύ τι θα κάνεις;»
«Ό,τι κι εσύ…» και ακροπατώντας προχωρεί

στη σκάλα και εξαφανίζεται πίσω από την πόρτα
της.

117

Τρεις Μέρες... Μια Ζωή



118

Αθηνά Μαραβέγια



(VI)

Ο ΦΟΙΒΟΣ ανοίγει τα μάτια του, βλέπει πως η
ώρα έχει πάει οκτώ. Ετοιμάζεται στα γρήγορα και
πλησιάζει στο δωμάτιο της Κρινιώς, κρατώντας
μια τηλεφωνική συσκευή. Χτυπά σίγουρος πως
εκείνη θα κοιμάται, μα η πόρτα ανοίγει αμέσως.

«Καλημέρα, σε ξύπνησα;»
«Καθόμουν στο παράθυρο.»
«Δεν κοιμήθηκες καθόλου;»
«Προσπάθησα, δεν τα κατάφερα κι αποφάσισα

να ζήσω το ξημέρωμα στο Λονδίνο, που έχει πα-
ράξενη γοητεία. Τόσο ήρεμο και αινιγματικό που
είναι…»

Την ίδια στιγμή πλησιάζει και ο Μάριος.
«Καλημέρα, Κρινιώ, κοιμήθηκες καλά;» ρώτησε

και παίρνοντας τη συσκευή από τα χέρια του Φοί-
βου που την κρατούσε σαν αποξεχασμένος, την
έδωσε στην Κρινιώ, λέγοντας πως δίπλα στο κρε-
βάτι της υπάρχει πρίζα και πρόσθεσε:

«Φοβάμαι πως έχουμε αργήσει, πάμε, Φοίβο,
έλα, πάμε.»

119



«Προσπάθησε να κοιμηθείς και το μεσημέρι
κατέβα στην κουζίνα να κάνεις παρέα και στην
κυρία Άννα και να φας λιγάκι» έλεγε ο Φοίβος,
καθώς ακολουθούσε το Μάριο.

«Καλά, μπαμπά μου, μην ανησυχείς, θα κάνω
ό,τι με συμβουλεύεις. Μα πήγαινε τώρα στο καλό
και καλή δουλειά να ’χεις.»

Εκείνο το «μπαμπά μου» και με το ύφος που
το πρόφερε η Κρινιώ, άρεσε στο Φοίβο και όλο
το πρωινό, δουλεύοντας, θα το έχει στο νου του.

Στην κουζίνα ο Φοίβος καλημερίζει τη σπιτο-
νοικοκυρά και της ζητά να έχει το νου της στην
Κρινιώ.

«Έννοια σου, παλικάρι μου, έννοια σου. Πη-
γαίνετε τώρα στην ευχή της Παναγίας κι έννοια
σας.»

Ο Φοίβος, πλησιάζοντας στο αυτοκίνητο κον-
τοστέκεται, ανασηκώνει το κεφάλι, κοιτάζει ψηλά
στο παράθυρο. Η Κρινιώ είναι εκεί και μόλις τον
βλέπει, τον χαιρετά πρόθυμα με τα δυο της χέ-
ρια.

*

Ο ΜΑΡΙΟΣ σκάει από περιέργεια, θέλει να μά-
θει τι συμβαίνει με αυτούς τους δύο που φαίνονται
ξετρελαμένοι και πιο πολύ ο φίλος του. Δε βλέπει
την ώρα να βρεθούν μόνοι.

«Λέγε… Τι έγινε;» τον ρωτά με αγωνία μόλις
απομακρύνονται.

«Τι εννοείς;» απορεί ο Φοίβος και είναι φανερό

120

Αθηνά Μαραβέγια



πως θέλει να ξεφύγει.
«Πρόσεξε, κακομοίρη μου. Είσαι αρκετά μπλεγ-

μένος για να δημιουργήσεις κι άλλη κατάσταση.
Στ’ αλήθεια γνώρισες την Κρινιώ στο αεροπλάνο
ή μήπως είναι κάποια καινούρια ιστορία απ’ την
Αθήνα; Γιατί, σαν περίεργο μου φαίνεται αυτό το
υπερβολικό ενδιαφέρον σου, που μόνο σ’ έναν
ερωτευμένο δικαιολογείται.»

«Έλα, βρε Μάριε. Άσε το δούλεμα. Δεν είχα
κανένα λόγο να σκαρφιστώ ένα τέτοιο παραμύθι.
Όλα έγιναν όπως σου τα είπα χθες.»

«Κι όμως. Μου δίνεις την εντύπωση πως γνω-
ρίζεστε από καιρό.»

«Λάθος. Μέχρι χθες δεν ήξερα την ύπαρξή
της…»

Και άρχισε να εξιστορεί με κάθε λεπτομέρεια
όσα έγιναν.

«Και πόσον καιρό θα μείνει;»
«Φεύγει την Τετάρτη. Έχει κλείσει θέση με το

απογευματινό δρομολόγιο, όπως είχαν συνεννοη-
θεί με τη φίλη της την Ειρήνη. Εκείνη θα έφευγε
το πρωί για Τόκιο και η Κρινιώ είχε βρει θέση με
το απογευματινό της Ολυμπιακής για Αθήνα.»

«Πάντως, πρέπει να ομολογήσω ότι είναι ευ-
χάριστη, όσο κι αν δεν καταλαβαίνω πώς δέχτηκε
να μείνει με δυο άγνωστους άνδρες.»

«Και τι να έκανε. Δεν είχε άλλη επιλογή. Ήθελε
να μείνει στο αεροδρόμιο μέχρι να βρει θέση πριν
την Τετάρτη. Κι όπως ξέρεις, τα δρομολόγια είναι
γεμάτα. Κι αυτή τη θέση, τόσο για να έρθει, όσο
και για να επιστρέψει, της τη βρήκε ένας συμμα-

121

Τρεις Μέρες... Μια Ζωή



θητής της που δουλεύει στο Ελληνικό.»
«Ωστόσο, επιμένω, πώς δέχτηκε να τη φιλοξε-

νήσουν δύο άγνωστοι… εργένηδες…»
«Αυτό, ναι, το σκέφτηκα κι εγώ, μου έκανε εν-

τύπωση, μα πάλι δε φαίνεται και γυναίκα εύκολη.
Καταλαβαίνεις τι θέλω να πω. Τη νύχτα δεν είχα
ύπνο και κατέβηκα στην κουζίνα να πιω κάτι. Τη
βρήκα εκεί και πιάσαμε κουβέντα. Ήρθαν στιγμές
που ήθελα να την πάρω στην αγκαλιά μου. Κάτι,
όμως, στη στάση της, με κράτησε. Είναι ωραίος
άνθρωπος, ταλαιπωρημένος, αλλά με χιούμορ,
εξυπνάδα, ευαισθησία…»

«Και όμορφη…» είπε ο Μάριος με νόημα και
πρόσθεσε. «Ξέρεις πόσα χρόνια έχω να σε δω
έτσι ευάλωτο; Θέλω να πω, χαρούμενο, ξέγνοι-
αστο… Αλήθεια, πες μου, με τη Δέσποινα πώς τα
πάτε; Εξακολουθεί να κάνει σκηνές ζήλιας;»

Δεν προλαβαίνει ο Φοίβος να απαντήσει και ο
Μάριος ξεσπά σε γέλια.

«Ξέρεις τι σκέφτηκα; Φαντάζεσαι να σου κάνει
έκπληξη και να τη δεις μπροστά σου, μόλις φτά-
σουμε στο αεροδρόμιο;»

«Δεν αφήνεις αυτά τ’ αστεία;» λέει με φωνή
ανήσυχη ο Φοίβος.

«Μην πεις πως βλέπεις την Κρινιώ μόνο φιλικά,
γιατί δε θα σε πιστέψω. Από χθες μου θύμισες
τον παλιό, ευαίσθητο Φοίβο.»

«Ίσως έχεις δίκιο. Ναι, νιώθω περίεργα, όμορ-
φα, σαν νεαρούλης. Και είναι αλήθεια αυτό που
είπες. Πραγματικά, δεν τη βλέπω μόνο φιλικά,
ούτε όμως και πονηρά. Νιώθω τρυφερότητα και

122

Αθηνά Μαραβέγια



θά ’λεγα, διαφορετικά από τη Δέσποινα και ακούω
ευχάριστα την κάθε σκέψη της. Το πιστεύεις πως
κουβεντιάζαμε ως το χάραμα;»

«Έλα τώρα, Φοίβο, οι δυο μας μιλάμε. Μη μου
τα στρίβεις.»

«Με κάνεις να θυμώσω. Όταν λέω κάτι, αυτό
είναι. Τόσα χρόνια σου έχω κρύψει τίποτα; Γιατί
να το κάνω τώρα;»

«Ξέρω κι εγώ; Ίσως καταλαβαίνεις πόσο άδικο
είναι να πληγώσεις την Κρινιώ.»

«Βλέπω αυτοδιορίστηκες κηδεμόνας της…»
λέει πειραγμένος ο Φοίβος.

«Γιατί όχι; Μήπως έχει προστάτη; Και ποιος
είναι, παρακαλώ;»

«Εγώ, φυσικά!» λέει ο Φοίβος και βγαίνει από
το αυτοκίνητο, καθώς έχουν φτάσει πια στο χώρο
του αεροδρομίου.

*

ΤΑ ΡΟΛΟΓΙΑ στο Heathrow δείχνουν δώδεκα
μεσημέρι. Είναι η ώρα που η πρωινή βάρδια στην
τεχνική διεύθυνση κάνει διάλειμμα.

Ο Φοίβος ανεβαίνει βιαστικά στο γραφείο, πιά-
νει το ακουστικό του τηλεφώνου και σχηματίζει
έναν αριθμό. Με ανακούφιση ακούει τη φωνή της
Κρινιώς να απαντά νυσταγμένα.

«Μιλάτε με Αθήνα, παρακαλώ…» λέει εκείνος,
ενώ παραλλάζει κάπως τη φωνή του.

«Ποιος είναι;» ρωτά η Κρινιώ ανήσυχα, σχεδόν
τρομαγμένη.

123

Τρεις Μέρες... Μια Ζωή



«Εγώ, εγώ, αστειεύτηκα…» που κατάλαβε την
γκάφα του. «Συγνώμη αν σε τρόμαξα. Πες μου,
κοιμήθηκες; Είσαι εντάξει;»

«Ναι, αλλά δεν ξέρω ποιος είναι.»
«Ο Φοίβος, βέβαια, ο Φοίβος είμαι, ποιος άλ-

λος…»
«Είπες ότι μιλάς από Αθήνα και μπερδεύτηκα…

Είναι κι ο Μάριος μαζί σου;»
«Όχι. Μόνος είμαι. Μήπως σε ξύπνησα;»
«Ναι…»
«Λυπάμαι.»
«Όχι, όχι. Έπρεπε να ξυπνήσω.»
«Έχουμε διάλειμμα κι ανέβηκα στο γραφείο να

μιλήσουμε. Δε μου λες; Σκέφτηκες καθόλου αυτά
που λέγαμε τη νύχτα;»

«Όχι, αφού κοιμόμουν. Όμως υποσυνείδητα…,
νομίζω, ναι.»

«Σε δυο ώρες θα σχολάσω, αλλά ο Μάριος θα
έρθει εδώ και το απόγεμα. Θα δουλέψει ως τις
δέκα το βράδυ.»

«Ωραία.»
«Τώρα, σ’ αφήνω. Κατέβα στην κυρία Άννα να

φας. Μη διστάζεις, σύμφωνοι;»
Ο Φοίβος κλείνει το τηλέφωνο και μένει σαν

εκστατικός. Νιώθει γλυκιά ανατριχίλα, που για λί-
γες στιγμές τον κρατά ακίνητο…, ώσπου συνέρχε-
ται και αρχίζει να αναρωτιέται, καθώς απλώνεται
σε μια καρέκλα.

«Δεν είμαι στα καλά μου. Λες και είναι το
πρώτο μου κορίτσι. Το πρώτο καρδιοχτύπι. Ούτε
τότε, με τη Μαργαρίτα, θυμάμαι να ένοιωθα έτσι…

124

Αθηνά Μαραβέγια



Πώς έγινε και με ταρακούνησε τόσο πολύ και μου
ζωντάνεψε ναρκωμένα αισθήματα που έκρυβα
από καιρό…»

Πίνει λίγο καφέ, σηκώνει πάλι το ακουστικό και
σχηματίζει τον αριθμό της Μαργαρίτας.

«Καλημέρα. Τι κάνετε;»
«Μια χαρά. Εσύ πώς περνάς;»
«Είμαι στη δουλειά.»
«Θέλεις το Μιλτιάδη;»
«Ναι, ναι, είναι εκεί;»
«Μπαμπά μου!» ακούγεται αμέσως η παιδική

φωνή.
«Έλα, αγόρι μου, τι κάνεις;»
«Είμαι καλά κι ετοιμαζόμαστε με τη μαμά να

φύγουμε για την Κέρκυρα.»
«Μπράβο. Να είσαι καλό παιδί. Κι όταν γυρίσω,

θα έχω αποφασίσει πού θα πάμε οι δυο μας. Σύμ-
φωνοι;»

Μετά σχημάτισε τον αριθμό της Δέσποινας.
Εκείνη άρχισε αμέσως τα παράπονα.

«Γιατί άργησες να με πάρεις;»
«Βρε Δεσποινάκι, αργήσαμε να ξυπνήσουμε

και μετά πέσαμε στη δουλειά. Τώρα έχω διάλειμμα
και σε πήρα αμέσως.»

«Αυτά είναι δικαιολογίες.»
«Σε παρακαλώ, μην αρχίσεις πάλι…» και προ-

σπάθησε να την ηρεμήσει όσο γινόταν.

*

ΟΤΑΝ Ο ΦΟΙΒΟΣ και ο Μάριος φτάνουν στο

125

Τρεις Μέρες... Μια Ζωή



σπίτι η ώρα κοντεύει πέντε. Βλέπουν την Κρινιώ
στο παράθυρο του δωματίου της να τους καλω-
σορίζει με ένα ακαταμάχητο χαμόγελο.

«Είσαι έτοιμη;» τη ρωτά ο Φοίβος που ανέβηκε
σαν σίφουνας τη σκάλα.

«Ναι…» απαντά εκείνη απορημένη από το ύφος
του.

«Δεν ξανακοιμήθηκες μετά το τηλεφώνημά
μου;» και προσέχει αμέσως το φροντισμένο δω-
μάτιο που μοσχοβολά από την κολόνια της.

«Όχι, διάβασα και απόλαυσα το Λονδίνο απ’
το παράθυρο. Δίκιο έχουν να λένε πως είναι
μουντό. Όμως, υπάρχει ένας ρομαντισμός, από
την ανημπόρια του ήλιου ν’ απλώνει ζωντανό φως
στην πόλη.»

«Δε μου κάνει εντύπωση που στο καθετί βρί-
σκεις και τη θετική πλευρά. Τι λες, πάμε τώρα
κάτω; Μας περιμένουν» και της ανοίγει ιπποτικά
την πόρτα.

Η Κρινιώ γέλασε, υποκλίθηκε με τη σειρά της
και κατέβηκαν.

«Καλώς τους!» λέει η κυρία Άννα που έχει σερ-
βίρει μια υπέροχη μακαρονάδα. «Ελάτε, ελάτε.
Είναι ευλογία ένα γεμάτο τραπέζι.»

«Ευχαριστούμε…» απαντά η Κρινιώ και τη
βοηθά στο καθετί.

Τρώγοντας, κουβεντιάζουν. Είναι και ο Γιώρ-
γος, ο μικρότερος γιος της. Όταν τελειώνουν το
φαγητό, οι άντρες πίνουν καφέ και οι δυο γυναίκες
συμμαζεύουν την κουζίνα.

«Κρινιώ, ετοιμάσου για μια βόλτα» λέει ο Φοί-

126

Αθηνά Μαραβέγια



βος κάποια στιγμή. «Θα πάμε να γνωρίσεις το
Λονδίνο.»

«Δε θέλεις να κοιμηθείς λίγο, να ξεκουρα-
στείς;» τον ρωτά εκείνη.

«Θ’ ανέβω να πλυθώ, ν’ αλλάξω και θα είμαι
μια χαρά. Εσύ, Μάριε, τι ώρα θα φύγεις;»

«Μόλις τελειώσω τον καφέ μου.»
«Ωραία. Γιώργο, σε πόση ώρα φεύγουμε;»
«Έχουμε ένα τέταρτο στη διάθεσή μας.»
«Τρέχω να ετοιμαστώ.»

*

Ο ΦΟΙΒΟΣ κάθεται στη θέση του συνοδηγού
και η Κρινιώ στο πίσω κάθισμα. Κάθε λίγο εκείνος
γυρίζει και της χαμογελά. Τη βλέπει που παρατη-
ρεί το καθετί και το σχολιάζει. Λέει πόσο της αρέ-
σουν τα δέντρα στους καθαρούς δρόμους, τι εν-
τύπωση της κάνουν τα πάρκα και τα άλση που
υπάρχουν σε κάθε γειτονιά. Τίποτα δε θυμίζει την
Κρινιώ της βραδιάς που πέρασε. Απολαμβάνει και
γεύεται το καθετί.

«Ας ήταν έτσι και η Αθήνα μας…» καταλήγει.
Κάποια στιγμή φτάνουν στο ξενοδοχείο που

εργάζεται ο Γιώργος και τους εφοδιάζει με ένα
χάρτη της πόλης. Τους λέει, επίσης, για το λεω-
φορείο που πρέπει να πάρουν για να γυρίσουν
σπίτι.

Η Κρινιώ περπατά πλάι στο Φοίβο και απολαμ-
βάνει οτιδήποτε αγγίζει η προσεκτική ματιά της.
Προχωρούν σε ωραίο δεντροφυτεμένο φαρδύ

127

Τρεις Μέρες... Μια Ζωή



δρόμο και ο ενθουσιασμός ζωγραφίζεται στο πρό-
σωπό της.

«Το Λονδίνο είναι σαν να το βλέπεις μέσα από
θολά γυαλιά. Είναι πόλη με γοητεία…» σχολιάζει
με μάτια ορθάνοιχτα και πλατύ χαμόγελο που
αστράφτει.

Ο Φοίβος ενθουσιάζεται με τις αντιδράσεις
της και κάποια στιγμή που πρέπει να διασχίσουν
το δρόμο, την πιάνει από το χέρι. Προχωρούν, συ-
ζητούν και δεν αργούν να φτάσουν στην περι-
βόητη Oxford Street. Σταματούν στις βιτρίνες και
χαζεύουν αχόρταγα.

«Σ’ αρέσει αυτό;» τη ρωτά στη βιτρίνα μεγά-
λου καταστήματος με αντρικά ρούχα και της δεί-
χνει ένα κοστούμι.

«Ναι, είναι όμορφο…»
«Πέρσι αγόρασα ένα τέτοιο, μα δεν το φόρεσα

ακόμη. Νιώθω πιο άνετα με σπορ ρούχα.»
«Κι εγώ το ίδιο. Δε μ’ αρέσει το στημένο ντύ-

σιμο. Προτιμώ το άνετο, εκείνο που το φοράς και
δε σε φορά.»

Περπατούν και απολαμβάνουν τη βόλτα τους
ανάμεσα στα νεοκλασικά κτίρια που τα περιβάλ-
λουν μικρές ή μεγάλες πλατείες με σιντριβάνια,
γκαζόν και φροντισμένα λουλούδια.

Τίποτα δε θυμίζει τη μεγάλη πυρκαγιά του
1665 που είχε καταστρέψει την πόλη, όπως και
το βομβαρδισμό του 1940, όταν τα γερμανικά αε-
ροπλάνα άδειαζαν βλήματα πάνω από το λιμάνι
του Λονδίνου. 

Στο βάθος είδαν να ορθώνεται και η γκρίζα

128

Αθηνά Μαραβέγια



κολόνα από γρανίτη, που στην κορυφή της στέ-
κεται το άγαλμα του ναύαρχου Νέλσον και μοιάζει
να παρακολουθεί ολόκληρη την πόλη.

Το Λονδίνο, όπως λέει ο Δόκτωρ Γουάτσον,
μόνον ο Σέρλοκ Χολμς το ξέρει «όπως ξέρει την
τσέπη του». Έχει περίπλοκη ρυμοτομία. Οι δρόμοι,
τα πάρκα, οι παράδρομοι, έχουν κρατήσει το
όνομά τους από παλιά και η αρίθμηση δεν έχει
λογική συνέπεια. Εύκολα χάνεται κανείς, όταν πε-
ριφέρεται και απολαμβάνει αυτή την εντυπωσιακή
μεγαλούπολη.

Ο Φοίβος έχει αφήσει το χέρι της Κρινιώς και
όταν εκείνη σε κάποια στιγμή το αναζήτησε, νιώ-
θει να τον διαπερνά ρίγος.

«Εδώ αριστερά είναι το Σόχο. Θέλεις να
πάμε;» τη ρώτησε.

«Ναι!…»
Περνούν μέσα από στενά, ρωτώντας τους πε-

ραστικούς αν προχωρούν σωστά και κάθε τόσο
σταματούν σε ωραίες βιτρίνες.

«Μ’ αρέσει η εποχή που οι γυναίκες φορούσαν
ζαρτιέρες και καλτσοδέτες! Είχαν περισσότερη
θηλυκότητα…» λέει ο Φοίβος.

«Ναι, έχεις δίκιο, αλλά καμιά φορά και το “αγο-
ρίστικο” ντύσιμο, μπορεί να βγάλει πολύ θηλυκό-
τητα» είπε με ύφος παιχνιδιάρικο η Κρινιώ και
αυτό τη δείχνει σαν παιδούλα.

Προχωρούν πιασμένοι χέρι-χέρι, αλλά μόλις
βρίσκονται μπρος σε ένα ινδικό μαγαζί η Κρινιώ
ορμά μέσα. Θαυμάζει ό,τι βλέπει. Κοιτάζει ολό-
γυρα και σταματά σε μια βιτρίνα που είναι γεμάτη

129

Τρεις Μέρες... Μια Ζωή



με εξωτικά στολίδια: βραχιόλια, σκουλαρίκια, πε-
ριδέραια από πολύχρωμες χάντρες.

«Πόσο έχουν τα βραχιόλια;» ρωτά την όμορφη
Ινδή νεαρή πωλήτρια, καθώς τα περνά στο χέρι
της και το κουνά να κουδουνίσουν.

Ο Φοίβος στέκεται πίσω της και χαίρεται με
τις αντιδράσεις της. Η ματιά του πέφτει στα σκου-
λαρίκια και ειδικά σε ένα ζευγάρι.

«Να, κοίταξε εκείνα εκεί!» της λέει. «Σου αρέ-
σουν; Αυτά που παριστάνουν κεφάλι Ασιάτισσας…
Δες τι όμορφα που είναι…»

«Ναι, ναι, έχεις δίκιο, είναι πολύ ωραία!» συμ-
φωνεί η Κρινιώ.

«Φόρεσέ τα…»
Εκείνη τα περνά προσεκτικά στα αυτιά της και

ρωτά πώς είναι.
«Πολύ όμορφα. Σαν να τα ’χουν φτιάξει ακρι-

βώς για σένα! Σου πηγαίνουν πολύ!»
«Για να δω…» και κοιτάζεται στον καθρέφτη

που της δίνει η πωλήτρια. «Έχεις δίκιο, ναι, μου
πάνε…, μου πάνε» λέει με παιδιάστικο ενθουσια-
σμό. «Κουδουνίζουν κι αυτά! Βλέπεις; Το σκου-
λαρίκι φορά σκουλαρίκια!» και γελά πολύ χαρού-
μενη.

«Μην τα βγάλεις…» βιάζεται να πει ο Φοίβος
και ρωτά την Ινδή καλλονή πόσο κάνουν, ενώ ταυ-
τόχρονα πληρώνει.

Η Κρινιώ σαστίζει, όμως, συνέρχεται αμέσως
και γελάει.

«Δέχομαι το δώρο, σ’ ευχαριστώ…» του λέει.
«Σ’ ευχαριστώ πολύ.»

130

Αθηνά Μαραβέγια



«Ο άντρας σας σάς αγαπάει πολύ» λέει η πω-
λήτρια που παρακολουθεί διακριτικά τη σκηνή.
«Διάλεξε αυτά που σας ταιριάζουν.»

Η Κρινιώ μένει άφωνη, ενώ στα μάγουλά της
απλώνεται βαθυκόκκινο χρώμα. Ο Φοίβος προ-
σποιείται πως δεν πρόσεξε τη σκηνή. 

«Πού θέλεις να πάμε τώρα;» τη ρωτά στορ-
γικά, μόλις βγαίνουν από το μαγαζί.

«Όπου θέλεις εσύ. Δεν ξέρω το Λονδίνο…» και
καθώς δεν άργησε να ξεπεράσει την αμηχανία
της, ανασαλεύει συνέχεια το χέρι με τα βραχιόλια
και γυρίζει δεξιά-αριστερά το κεφάλι της, να κου-
δουνίζουν τα σκουλαρίκια.

Ανοίγουν τον οδηγό που τους είχε δώσει ο
Γιώργος, ο γιος της σπιτονοικοκυράς και προσπα-
θούν να βρουν πού βρίσκονται.

«Λοιπόν. Εδώ πιο πάνω είναι το Βρετανικό
Μουσείο. Κάτω, αριστερά μας, η Εθνική Πινακο-
θήκη, όπου είναι συγκεντρωμένες σημαντικές συλ-
λογές από έργα Βρετανών ζωγράφων. Πιο πέρα
βρίσκεται η ξακουστή Trafalgar square με το
άγαλμα του Νέλσον και τα ανάκτορα του Buckin-
gham. Πριν από τα ανάκτορα είναι το Mall, μια
αρτηρία που οδηγεί κατευθείαν στα ανάκτορα και
ξεκινά από την Αψίδα του Ναυαρχείου. Εδώ ο
οδηγός λέει πως αναγέρθηκε το 1910 για να τι-
μήσουν τη βασίλισσα Βικτόρια. Αριστερά απλώ-
νεται το Saint James Park, από τα ωραιότερα
στολίδια της πόλης και πιο πέρα το περιβόητο Big
Ben. Θες να πάμε προς τα κει, κι αν είμαστε τυ-
χεροί, ίσως δούμε την αλλαγή φρουράς με τους

131

Τρεις Μέρες... Μια Ζωή



έφιππους ή προτιμάς να περπατήσουμε κι όπου
μας βγάλει;»

«Θα προτιμήσω το δεύτερο. Έτσι κι αλλιώς,
αυτό το ταξίδι, όπως φάνηκε, το κουμαντάρει η
τύχη…»

*

ΕΧΟΥΝ ΠΡΟΧΩΡΗΣΕΙ αρκετά ως την Gro-
svenor square, μια ορθογώνια πλατεία που χαρά-
χτηκε το 1725. Ένα σιντριβάνι ξεπηδά στη μέση
και το φρουρούν δύο τεράστια μαρμάρινα λιον-
τάρια. Ολόγυρα υψώνονται κτίρια με δείγματα
από τη γεωργιανή αρχιτεκτονική του 18ου αιώνα.

«Θ’ ανέβω να δαμάσω τα λιοντάρια!» λέει η
Κρινιώ και παρασύρει μαζί της το Φοίβο σε ένα
ξέφρενο τρεχαλητό.

Κάποια στιγμή εκείνος τη γυρίζει έτσι και βρί-
σκονται πρόσωπο με πρόσωπο. Καρφώνει τα μάτια
του στα δικά της, κλείνει με τις παλάμες του το
πρόσωπό της και σκύβει, σκύβει…, όσο που τα
χείλη τους ακουμπούν, σμίγουν κι αποξεχνούν-
ται…

«Οι μέρες τούτες στο Λονδίνο μας ανήκουν…»
της ψιθυρίζει. «Ας τις ζήσουμε! Μην αφήσεις
στιγμή να μας ξεφύγει…»

Η Κρινιώ χαμένη στην αγκαλιά του παραδίνεται
σε ένα μαγευτικό όνειρο, όσο που κάποια στιγμή
βλέπει μια χάρτινη βαρκούλα να πλέει στο σιντρι-
βάνι και τότε τρέχει κατά κει, κρατώντας τον απ’
το χέρι.

132

Αθηνά Μαραβέγια



«Μια τέτοια βαρκούλα θέλω!» φωνάζει. «Να
με πάει μακριά-μακριά και να πάρω μαζί μου αυτή
την ώρα!»

Κάθονται σε ένα πεζούλι σφιγμένοι κοντά-
κοντά, παραδομένοι στην αναστάτωση της καρ-
διάς τους…

Πρώτη συνέρχεται η Κρινιώ που σκύβει στο
σιντριβάνι, γεμίζει τις χούφτες της νερό, τον πι-
τσιλίζει και τρέχει μακριά. Ο Φοίβος συμμετέχει.
Σηκώνεται, την κυνηγά, την πιάνει, την κλείνει
στην αγκαλιά του και παραδίνονται σε δεύτερο,
ατέλειωτο φιλί.

«Ας ήταν να βρέξει τώρα…» ψιθυρίζει η Κρινιώ.
«Γιατί;»
«Θέλω να κλάψει ο ουρανός για μένα.»
«Δεν καταλαβαίνω… Πάντως, το μόνο που

μπορώ να σου υποσχεθώ, είναι πως όσες μέρες
μείνουμε εδώ, θα κάνω ό,τι μπορώ να μην πονέσεις
καθόλου, καθόλου…»

«Μη, σε παρακαλώ, δε θέλω να υποσχεθείς τί-
ποτα…, τίποτα.»

«Ας πάμε σπίτι…» της ψιθυρίζει ο Φοίβος πνι-
χτά.

Και βρέθηκαν αγκαλιασμένοι στη στάση, να
περιμένουν το διώροφο λεωφορείο που δεν άρ-
γησε να φανεί.

«Θέλεις να πάμε στον επάνω όροφο;»
«Ναι!» απαντά εκείνη και με ένα σάλτο βρέθη-

καν να ανεβαίνουν τις σκάλες και να κάθονται στο
πρώτο κάθισμα.

Το λεωφορείο ξεκινά με την Κρινιώ να κοιτάζει

133

Τρεις Μέρες... Μια Ζωή



κατά έξω και να κουνάει το χέρι, σαν να χαιρετά
αγαπημένα πρόσωπα.

«Τι κάνεις;»
«Χαιρετώ τη φύση, το πλήθος, το καθετί που

βλέπω και όσο ζήσω, θα θυμάμαι αυτές τις εικόνες
που μου χάρισαν βαθιά συγκίνηση και απέραντη
ευτυχία…»

*

«ΕΙΣΑΙ Ο,ΤΙ πιο ωραίο μού ‘χει τύχει στη ζωή
μου…» της ψιθυρίζει ο Φοίβος, καθώς φτάνουν
στο δωμάτιό της και ασυγκράτητος την κλείνει
στην πλατιά του αγκάλη.

Τη φιλά στα μαλλιά, στα μάτια, στα χείλη και
νιώθει την καρδιά του να θρονιάζεται πλάι στη
δική της που σπαρταρά και φτερουγίζει, όσο που
χαλαρώνει, χαλαρώνει και αφήνεται… Η Κρινιώ τυ-
λίγει τα χέρια γύρω από το λαιμό του, γυρεύει δι-
ψασμένα τα χείλη του και παραδίνεται σε μοναδική
μέθη… Είναι δύο κορμιά που συναντήθηκαν και
μαθαίνουν τη γλώσσα της ψυχής…

Κάποια στιγμή σφίγγει τα μάτια της, παλεύει
να κρατήσει ορμητικά δάκρυα.

«Τι έπαθες;» ρωτά ο Φοίβος τρυφερά και ανα-
ζητά το βλέμμα της αναστατωμένος.

«Συγκίνηση… Νόμιζα πως είχε νεκρωθεί το
κορμί μου. Μα να, αναστήθηκε…»

Σφραγίζει τα χείλη της με τα δικά του επίμονα,
και νιώθει να θεριεύει ο πόθος τους, όσο που πα-
ρασύρονται σε δύνη, θύελλα απερίγραπτη…

134

Αθηνά Μαραβέγια



(VII)

ΕΞΩ ΕΧΕΙ σκοτεινιάσει για καλά κι εκείνοι βρί-
σκονται αγκαλιασμένοι. Με τα ακροδάχτυλά της
χαϊδεύει το δασύτριχο στέρνο του, εκείνος τα
μαλλιά της και η ώρα κυλά, κυλά…

Κάποια στιγμή της ψιθυρίζει πως όπου να ’ναι
θα έρθει ο Μάριος. Τότε εκείνη τυλίγεται στο σεν-
τόνι και εξαφανίζεται στο μπάνιο. Ο Φοίβος ση-
κώνεται σκεπτικός, ενώ αναρωτιέται τι την έκανε
να κλάψει.

«Αν δε θέλεις, δεν το κουβεντιάζουμε…» της
λέει μετά από λίγο, καθώς στέκεται πίσω της,
μπρος στον καθρέφτη και την παρακολουθεί να
καλλωπίζεται.

«Θα σου πω. Θέλω να σου το πω… Τα τελευ-
ταία χρόνια είχα νεκρωθεί σαν γυναίκα. Κοιμόμουν
και με ξύπνησες. Αυτός είναι ο λόγος που δεν
μπόρεσα να συγκρατήσω τα δάκρυα της λύτρω-
σης…»

«Γλυκό μου κορίτσι…» ψιθυρίζει και τη σφίγγει
πάνω του περίπαθα.

135



«Κάπου, πάει καιρός, διάβασα πως ο έρωτας
είναι σαν τα φράγματα: αν αφήσεις μια χαραμάδα
απ’ όπου μπορεί να περάσει έστω και μια κλωστή
νερό, φτάνει η στιγμή που η δύναμη του νερού
γίνεται ανεξέλεγκτη. Όπως ακριβώς ένιωσα. Είμαι
τυχερή που σε γνώρισα, που μου χάρισες το εν-
διαφέρον σου. Κι εσύ ξύπνησες αυτό που νόμιζα
πως είχα χάσει.»

«Ο τυχερός είμαι εγώ, Κρινιώ μου. Εσύ που
μου φανέρωσες τη γνήσια ομορφιά και αυτό είναι
ό,τι καλύτερο μπορούσε να μου συμβεί.»

Τα χείλη τους ενώθηκαν πάλι, όσο που άκου-
σαν χτύπημα στην πόρτα. Ο Φοίβος λέει «ναι»
και επιμένει να την κρατά στην αγκαλιά του.

«Καλησπέρα!» χαιρετά ο Μάριος και μένει να
τους κοιτάζει εμβρόντητος.

«Καλώς τον!» και επιμένει να τη σφίγγει σαν
πολύτιμο απόκτημα.

«Είστε έτοιμοι;» ρωτά ο Μάριος που φροντίζει
να κρύψει το ξάφνιασμά του. «Ο Βασίλης και η
Μίρνα μας περιμένουν.»

«Κατεβείτε εσείς κι έρχομαι…» απαντά η Κρι-
νιώ, ενώ προσπαθεί να συνέλθει από το φέρσιμο
του κατακτητή.

*

Ο ΛΕΩΝΙΔΑΣ είναι κυπριακή ταβέρνα με νο-
στιμιές και λιχουδιές από το πανέμορφο νησί της
Αφροδίτης. Το τραπέζι που βρήκαν και κάθισαν
είναι γεμάτο από άδεια πιατάκια. Κουβεντιάζουν,

136

Αθηνά Μαραβέγια



γελούν και πειράζει ο ένας τον άλλο.
Σε πλαϊνό τραπέζι κάθεται ο Αντρίκος, ένας

νεαρός Κύπριος. Γρατζουνά την κιθάρα του και
σιγοτραγουδά, παρασέρνοντας και την παρέα. Ο
Βασίλης τον καλεί στο τραπέζι τους και όλοι μαζί
αρχίζουν να τραγουδούν με πρώτη-πρώτη την
Κρινιώ.

Κάθε πρωί που κίναγα να πάω στη δουλειά,
φεύγανε τα πουλιά σαν ψαροκάικα…

Σάββατο κι απόβραδο κι ασετιλίνη
στην Αριστοτέλους που γυρνάς…

…άλλος για Χίο τράβηξε
κι άλλος για Μυτιλήνη…

Σ’ έβλεπα στα μάτια κι ήσουνα δικός μου,
ταίρι μου παντοτινό…

«Μου λες τι συμβαίνει;» ψιθυρίζει κάποια στι-
γμή ο Βασίλης στο Μάριο, κοιτάζοντας με απορία
το Φοίβο.

«Αν σου πω πως δεν ξέρω, θα με πιστέψεις;»
«Πάντως, το φιλαράκι μας το βλέπω καλύτερα

από ποτέ. Έχει αλλάξει η έκφρασή του. Μοιάζει
χαρούμενος, ανέμελος…»

«Ναι, ναι, αυτό το βλέπω κι εγώ. Και να σου
πω, πολύ χαίρομαι. Καιρός ήταν. Αξίζει του Φοί-
βου λίγη χαρά. Τη δικαιούται.»

«Με τη Δέσποινα χώρισαν;»
«Όχι. Κι αυτό με ανησυχεί. Θέλω να του μι-

λήσω, να δω τι συμβαίνει.»
«Δε χρειάζεται να τον ρωτήσεις. Φαίνεται και

137



με το παραπάνω πως ο Φοίβος είναι ερωτευμέ-
νος.»

«Η Κρινιώ είναι η καλή μάγισσα που τον μετα-
μόρφωσε. Αυτός που βλέπουμε δυο μέρες τώρα,
είναι ο Φοίβος που ήξερα κάποτε, στα πρώτα μας
νιάτα.»

«Η Μίρνα είναι ενθουσιασμένη με την Κρινιώ.»
«Είδες, μα την αλήθεια, μας έχει κερδίσει

όλους.»
«Τι λέτε;» τους διακόπτει ο Φοίβος.
«Τι άλλο να λέμε;» απαντά ο Βασίλης. «Συμ-

φωνούμε όλοι πως χωριό που φαίνεται, κολαούζο
δε θέλει, όπως έλεγε ο πατέρας μου.»

«Δεν καταλαβαίνω…»
«Καταλαβαίνεις και πολύ καλά. Μόνο ας στα-

ματήσουμε τώρα, γιατί έρχονται τα κορίτσια.»
«Πολύ όμορφα είναι!» λέει η Κρινιώ, κοιτάζον-

τας γύρω τη διακόσμηση της ταβέρνας.
«Ναι. Πράγματι…» συμπληρώνει η Μίρνα.
«Τι σ’ αρέσει, κορίτσι μου;» ρωτά ο Φοίβος.

«Θέλω να ξέρω.»
«Όλα μου αρέσουν, ακόμη και το μουντό Λον-

δίνο.»
Η ώρα έχει φτάσει δύο μετά τα μεσάνυχτα,

όταν αποφασίζουν να φύγουν. Ο Λεωνίδας προ-
σφέρει στην Κρινιώ ένα πήλινο καραφάκι.

«Αυτό είναι χειροποίητο. Μου επιτρέπεις;» είπε
και την αγκαλιάζει. «Όποτε έρθεις ξανά στο Λον-
δίνο, θα μας δώσεις μεγάλη χαρά να σε δούμε.»

«Οπωσδήποτε. Κι ευχαριστώ…»
Στο δρόμο για το σπίτι, η Κρινιώ σιγομουρμού-

138

Αθηνά Μαραβέγια



ριζε επίμονα ένα από τα τραγούδια που έλεγαν
στην ταβέρνα. Μόλις φτάνουν, ανεβαίνουν όσο
πιο αθόρυβα μπορούν. Η κυρία Άννα κοιμάται.

«Καληνύχτα…» ψιθυρίζει ο Μάριος και χάνεται
στο δωμάτιό του.

Έμειναν μόνοι… Ο Φοίβος την πήρε αμέσως
από το χέρι με την πλάτη στην κλειστή πόρτα, τη
σφίγγει επάνω του και τη γεμίζει φιλιά… φιλιά,
τρελά φιλιά.

«Πρέπει να κοιμηθείς…» ψιθύρισε εκείνη, ενώ
τον χαϊδεύει στους ώμους.

«Το ξέρω. Όμως, όλες αυτές τις ώρες δεν μπό-
ρεσα να σου δώσω ούτε ένα φιλί, δε βλέπεις πόσο
υποφέρω;»

Ξεφεύγει από την αγκαλιά του και χώνεται στο
δωμάτιό της. Την ακολουθεί έξαλλος και μουρ-
μουρίζει ασυνάρτητα, κλείνοντας την πόρτα.

«Γιατί ήρθες ξαφνικά στη ζωή μου και μ’ έκα-
νες να νιώθω σαν σχολιαρόπαιδο;»

«Φοίβο,» τον μαλώνει τρυφερά, «είσαι με τέσ-
σερις ώρες ύπνο… μόνο.»

«Κι όμως, δε νυστάζω καθόλου. Λες κι έχω πά-
ρει διεγερτικό…» λέει και την αγκαλιάζει.

«Τι είπες πως πήρες;»
«Ζωή από σένα. Αυτό πήρα!…» και τη σηκώνει

παράφορα στα μπράτσα του, αρχίζει να τριγυρίζει
στο δωμάτιο, όσο που την ακουμπά στο κρεβάτι…

*

ΤΟ ΠΡΩΙ τους βρήκε σφιχταγκαλιασμένους.
Εκείνος νιώθει στο πρόσωπό του την ανάσα της

139

Τρεις Μέρες... Μια Ζωή



ήρεμη, απαλή κι εκείνο το χαμόγελο, ακόμα και
στον ύπνο της, του φάνηκε τόσο συναρπαστικό,
που αποξεχάστηκε να την καμαρώνει.

«Κοιμήσου…» της ψιθυρίζει όταν ανοίγει τα
μάτια της.

«Δεν κοιμόμουνα…» και σηκώνεται από το κρε-
βάτι.

«Πού πας;»
«Να φέρω καφέ» και σαν αερικό, μέσα στο μα-

κρύ νυχτικό της, ανοίγει την πόρτα και χάνεται.
Το σ’ αγαπώ δεν το λέω σε κανένα,

μια ζωή το κρατάω για σένα…
σιγοτραγουδά ο Φοίβος, απολαμβάνοντας το νερό
που αγκαλιάζει τόσο λυτρωτικά όλο του το σώμα.

«Αργείς;» ακούγεται σε λίγο η φωνή της από
το δωμάτιο.

«Τελειώνω… τελειώνω.»
Μόλις βγαίνει με την πετσέτα περασμένη στη

μέση, βλέπει στο μικρό τραπέζι ένα δίσκο με δύο
κούπες καφέ, φρυγανιές, βούτυρο, μαρμελάδα
και ένα κόκκινο λουλούδι.

«Πού τα βρήκες όλ’ αυτά;»
«Με βοήθησε η κυρία Άννα!» απαντά χαρού-

μενη.
Την παίρνει στην αγκαλιά του, φιλά τα μαλλιά

της, τα μάτια, τα χείλη, τα χέρια. Τη φιλά παντού,
παντού, όσο εκείνη μένει κουλουριασμένη επάνω
του.

«Έλα, έλα, πιες τον καφέ σου, ο Μάριος είναι
έτοιμος.»

«Τι θα κάνεις σήμερα;» τη ρωτά, καθώς ρουφά

140

Αθηνά Μαραβέγια



μια γουλιά κι αρχίζει να ντύνεται.
«Θα δω. Ο Γιώργος θα φύγει σε μια ώρα. Μπο-

ρεί να πάω μαζί του. Θέλω να δω το φημισμένο
Βρετανικό Μουσείο. Έχω ακούσει, πως όποιος
επισκεφθεί το Λονδίνο και δεν το δει, δε θα ’χει
δει τίποτα. Κανένα μουσείο στον κόσμο δεν αξίζει
όσο αυτό. Πάντως, δεν πρόκειται να μείνω σπίτι.
Τι ώρα θα γυρίσετε;»

Εκείνη τη στιγμή ακούγεται χτύπημα στην
πόρτα και μπαίνει ο Μάριος με ένα φλιτζάνι στο
χέρι.

«Καλημέρα, Φοίβο, πώς σου φάνηκε το πρωινό
που σου ετοίμασε η Κρινιώ;» ρωτά χαρούμενος.

«Τέλειο! Τέλειο…» και οι δυο φίλοι κοιτάχτηκαν
με σημασία.

Σε λιγότερο από δέκα λεπτά ξεκινούν για το
αεροδρόμιο, ενώ η Κρινιώ τους ξεπροβοδίζει και
πάλι από το παράθυρο.

«Good morning London and have a nice day!»
φωνάζει χαρούμενα.

«Τρελοκόριτσο…» ψελλίζει ο Φοίβος, πετώντάς
της ένα φιλί στον αέρα.

«Δε μου λες;» τον ρωτά ο Μάριος, όσο βάζει
μπρος το αυτοκίνητο. «Ξέρει η Κρινιώ για τη Δέ-
σποινα;»

«Ναι, αλλά όχι λεπτομέρειες. Δεν το βρήκα
απαραίτητο.»

«Νομίζω, κάνεις λάθος.»
«Γιατί;»
«Μα έτσι την εξαπατάς.»
«Όχι. Δεν την εξαπατώ» λέει και κοιτά μπρο-

141

Τρεις Μέρες... Μια Ζωή



στά του πεισματωμένος.
«Κι όμως… Εκτός αν…» λέει ο Μάριος και σω-

παίνει.
«Συμπλήρωσε, τι εννοείς μ’ αυτό το “εκτός

αν”…»
«Εννοούσα, τι σκοπεύεις να κάνεις.»
«Δεν ξέρω. Με τη Δέσποινα δεν πάει άλλο.

Έχω κουραστεί με τις ζήλιες της. Η μόνη φορά
που θα έχει δίκιο να ζηλέψει, είναι τώρα.»

«Δεν ξέρω, Φοίβο, όμως δε γίνεται να είσαι
και με τις δύο.»

«Το ξέρω, αλλά και δεν μπορώ να πικράνω την
Κρινιώ.»

«Δε σε καταλαβαίνω, μα το Θεό.»
«Ούτε εγώ ξέρω τι λέω. Απλά, δε θέλω να χα-

λάσω αυτές τις τρεις μέρες. Της ανήκουν. Βρέ-
θηκε όπως βρέθηκε στο Λονδίνο, γνωριστήκαμε
όπως γνωριστήκαμε κι από την πρώτη στιγμή της
υποσχέθηκα να περάσει καλά. Και κάνω ό,τι μπορώ
γι’ αυτό. Της δίνω χαρά και μου την ανταποδίνει.
Αυτό μας φτάνει.»

«Εγώ, όμως, επιμένω. Πρέπει να μάθει για το
δεσμό σου με τη Δέσποινα. Φαντάζεσαι πώς θα
νιώσει, αν το μάθει κατά λάθος;»

«Πώς δηλαδή;» τον κοιτά ξαφνιασμένος ο Φοί-
βος.

«Απ’ ό,τι ξέρω, αύριο φεύγει. Τι θα της πεις;
Δε θα συναντηθείτε στην Αθήνα; Δε θα την πάρεις
ένα τηλέφωνο; Κι αν τύχει να σε δει κάπου με τη
Δέσποινα;»

«Γιατί βάζεις τέτοιες υποψίες; Η Δέσποινα κι

142

Αθηνά Μαραβέγια



εγώ μένουμε στη Γλυφάδα και κείνη στο Παγ-
κράτι. Πώς θα συναντηθούμε;»

«Ο διάολος έχει πολλά ποδάρια, έτσι δε λένε;»
Στο μεταξύ έχουν φτάσει στο αεροδρόμιο. Ο

Φοίβος μπαίνει στο γραφείο και παίρνει τηλέφωνο
τη Δέσποινα.

«Λέγετε…» ακούγεται η φωνή της νυσταγμένη.
«Καλημέρα.»
«Καλημέρα, αγάπη μου. Πού βρίσκεσαι;»
«Στο αεροδρόμιο.»
«Ήρθες;»
«Όχι. Στο Heathrow είμαι. Τι κάνεις; Πώς πέ-

ρασες χθες;»
«Πήγαμε με τη Βάσω, την ξαδέρφη μου, στον

κινηματογράφο και για φαγητό.»
«Ωραία. Χαίρομαι.»
«Εσύ; Πώς πέρασες εσύ χθες; Μου είχες πει

πως θα πήγαινες για ψώνια. Όμως, δεν πήρες κα-
θόλου τηλέφωνο.»

«Ήμαστε με τα παιδιά, πήγαμε για φαγητό στο
Λεωνίδα, αργήσαμε να γυρίσουμε κι έπεσα για
ύπνο κατακουρασμένος…» απολογήθηκε γεμάτος
ενοχές.

«Αν θέλω το πιστεύω.»
«Μην αρχίζεις, σε παρακαλώ, σε παρακαλώ.»
«Εντάξει, δεν αρχίζω, μα και δεν ησυχάζω.»
«Λοιπόν, σ’ αφήνω τώρα. Πρέπει να πάω για

δουλειά.»
«Μου λείπεις, Φοίβο,… μου λείπεις.»
«Κι εμένα. Σε φιλώ.»
Κλείνει το τηλέφωνο και μένει ακίνητος. Δεν

143

Τρεις Μέρες... Μια Ζωή



μπορεί να πάρει ανάσα.
«Γιατί αράδιασα τόσα ψέματα;» μονολογεί.

«Μήπως έχει δίκιο ο Μάριος; Μήπως πρέπει να
ξεκαθαρίσω με τη Δέσποινα; Να μιλήσω στην Κρι-
νιώ;» συλλογιέται και βηματίζει πέρα-δώθε στο
γραφείο. «Όχι. Όχι, δεν πρέπει. Θέλω αυτές οι
μέρες να μείνουν αξέχαστες. Να μη νιώσει η Κρι-
νιώ ούτε στιγμή άσχημα. Δεν έχει κανένα νόημα
να μιλήσω τώρα, μια και δεν το ’κανα απ’ την αρχή.
Κουβεντιάσαμε για χίλια δυο πράματα και δεν είπα
λέξη για τη σχέση που έχω με τη Δέσποινα. Δεν
ξέρω τι να κάνω… Εκείνο που έχει σημασία, είναι
ότι με την Κρινιώ περνάμε απίθανα. Και όπως λέει
ο Μάριος, κοντά της βρήκα τη νιότη μου, την ξε-
γνοιασιά, που τόσο μου είχε λείψει τα τελευταία
χρόνια. Πώς να τα χαλάσω όλ’ αυτά; Φυσικά, δεν
είναι σωστό. Όμως, και δεν της έχω υποσχεθεί τί-
ποτα, όπως κι εκείνη. Το μόνο σίγουρο αυτή τη
στιγμή είναι ότι τη θέλω πολύ, τη νιώθω σαν το
άλλο μου μισό…»

144

Αθηνά Μαραβέγια



(VIII)

«ΤΙ ΕΠΑΘΕΣ, κορίτσι μου;» ανησύχησε ο Φοί-
βος το απόγεμα όταν γύρισαν με το Μάριο και
βρήκαν την Κρινιώ αναστατωμένη. «Γιατί κάθεσαι
εδώ στην κουζίνα μονάχη; Τι σου συμβαίνει;»

«Είμαι πολύ θυμωμένη.»
«Γιατί; Ποιος σε πείραξε;» απορεί και ο Μά-

ριος.
«Πες μας, πού πήγες και ποιος σ’ έφερε σ’ αυ-

τήν την κατάσταση;»
«Δε με πείραξε κανείς. Απλά, έχω θυμώσει μ’

αυτά που είδα.»
«Έλα, πες τι έγινε, πού πήγες;»
«Αφού φύγατε, η κυρία Άννα είπε ότι ο Γιώρ-

γος είχε χρόνο να με ξεναγήσει, αν ήθελα. Δέχ-
θηκα πρόθυμα και ξεκινήσαμε. Στο δρόμο μου
έδειξε το σπίτι που γεννήθηκε ο μεγάλος φιλέλ-
ληνας ποιητής Λόρδος Μπάιρον. Αλήθεια, ξέρετε
τι έχει γίνει αυτό το σπίτι; Κατάστημα! Και μόνο
μια πινακίδα μαρτυράει την ιστορία του. Τέλος
πάντων… Μου έδειξε κι άλλα ενδιαφέροντα μέρη

145



που δεν τα καλοθυμάμαι, διότι περνούσαμε βια-
στικά, μια και η ώρα περνούσε κι έπρεπε να πάει
στη δουλειά του. Με άφησε στο μουσείο με τα
κέρινα ομοιώματα, το μουσείο της Μαντάμ Τυσσώ.
Θαμπώθηκα, αλήθεια σας λέω, θαμπώθηκα. Είναι
εκπληκτικά. Όσο έβλεπα, σκεφτόμουν πόση δε-
ξιοτεχνία χρειάζεται ν’ απαθανατίσεις μια προσω-
πικότητα τόσο τέλεια! Να φανταστείτε πως, μπαί-
νοντας στο μουσείο, καλημέρισα το φρουρό που
στέκεται στην πόρτα. Τόσο ζωντανός μου φάνηκε.
Δεν είχα καταλάβει ότι είναι κέρινος και σάστισα
με την γκάφα μου.»

«Πολύ ωραία» λέει απορημένος ο Φοίβος.
«Άρα ευχαριστήθηκες.»

«Ναι, ναι, αλλά μόλις έφτασα στην αναπαρά-
σταση της γκιλοτίνας, τρόμαξα. Ο δήμιος με το
σκληρό βλέμμα κρυμμένο πίσω από την κουκούλα
και πλάι το ακρωτηριασμένο κεφάλι…, λες κι είχε
γίνει εκείνη τη στιγμή η αποτρόπαια πράξη…, έμοι-
αζαν τόσο αληθινά, που ένιωσα να με διαπερνά
ρίγος… Έφυγα σαν κυνηγημένη κι άρχισα να περι-
φέρομαι σε ανώδυνα μονοπάτια. Ωστόσο μου
άρεσε που είδα μαζεμένες τις βασιλικές οικογέ-
νειες, αρχηγούς κρατών, επαναστάτες, καλλιτέ-
χνες…»

«Έχεις πάει στο μουσείο Βρέλλη στα Γιάν-
νενα;» ρώτησε ο Φοίβος.

«Όχι.»
«Βέβαια, δεν έχει την πολυτέλεια του μουσείου

της Μαντάμ Τυσσώ, γιατί είναι δημιούργημα δύο
ανθρώπων, των αδελφών Βρέλλη. Στα μουσεία

146

Αθηνά Μαραβέγια



της Μαντάμ Τυσσώ, που όπως ξέρεις υπάρχουν
σε όλες τις μεγαλουπόλεις, δουλεύουν εκατον-
τάδες άνθρωποι και επιστήμονες με ανέσεις. Ενώ
στο μουσείο Βρέλλη, στα Γιάννενα, όλα είναι πε-
ριορισμένα, αλλά η αγάπη και το μεράκι αυτών
των ανθρώπων και ιδιαίτερα του Παύλου Βρέλλη
μάς χάρισε αυτό το αξιοθαύμαστο μουσείο. Φυ-
σικά, είναι άλλη η θεματολογία. Εδώ, όπως είπες,
υπάρχουν ομοιώματα από προσωπικότητες και
αναπαραστάσεις από γεγονότα που έχουν σφρα-
γίσει την παγκόσμια ιστορία, ενώ στα Γιάννενα
βλέπει κανείς τη νεοελληνική ιστορία. Το κρυφό
σχολειό, τη σφαγή του Αλή Πασά, τον Διονύσιο
Φιλόσοφο ή Σκυλόσοφο -έναν αντάρτη καλόγερο
που τό ’λεγε η ψυχούλα του- και οι Τούρκοι τον
έγδαραν ζωντανό σε ηλικία 70 χρόνων. Τον αγέ-
ρωχο Κολοκοτρώνη στη φυλακή του Ναυπλίου,
όπου τον είχαν φυλακίσει οι Βαυαροί. Κι άλλες
προσωπικότητες από την απελευθέρωση του ελ-
ληνικού γένους. Σε πρώτη ευκαιρία, Κρινιώ, να
πας κατά κει, ξέρω που θα κινήσει το ενδιαφέρον
σου.»

«Εντάξει, Φοίβο,» τον διακόπτει ο Μάριος,
«άσε τώρα την Κρινιώ να πει τι την πείραξε τόσο.»

«Έχεις δίκιο, μ’ έπιασε το πατριωτικό. Έλα,
Κρινιώ, σε ακούμε.»

«Ναι. Πήγα και στο ελληνικό μουσείο…» είπε η
Κρινιώ με πικρό χαμόγελο.

«Ποιο ελληνικό μουσείο;» απορεί ο Μάριος και
κοιτάζει το Φοίβο. «Πού υπάρχει ελληνικό μουσείο
στο Λονδίνο; Δεν το ’χω ακούσει. Το βρετανικό

147

Τρεις Μέρες... Μια Ζωή



ξέρω…»
«Μα το βρετανικό μουσείο που επισκέπτεται

τόσος κόσμος είναι συλλογή από πολιτισμούς
άσχετους με την αγγλοσαξονική ιστορία. Εκεί μυ-
ρίζει Ελλάδα και όχι μόνο. Εκεί είδα τα πιο ση-
μαντικά από τα γλυπτά της Ακρόπολης. Αρχαία
ευρήματα που ζηλεύουν οι λαοί του κόσμου. Αγάλ-
ματα και αγγεία από την Ελευσίνα, το Δαφνί, την
Αίγινα, τη Νεμέα και άλλες περιοχές της Ελλάδας.
Υπάρχει μεγάλο τμήμα από τη ζωοφόρο των Πα-
ναθηναίων, από τη μετόπη του Παρθενώνα με τη
γέννηση της Αθηνάς. Μπαίνοντας στην πρώτη αί-
θουσα είδα ότι οι δύο κολώνες που στέκονται πε-
ρήφανες, προέρχονται από το θησαυρό των Ατρει-
δών στις Μυκήνες. Ύστερα, την αίθουσα με τους
δύο μαρμάρινους κούρους και από κει, σε μιαν
άλλη, που υπάρχει το θαυμάσιο κεφάλι του Απόλ-
λωνα κι ονομάζεται “Απόλλων του Τσάτσγουορθ”,
αλλά κι ένα ολόσωμο άγαλμα, “ο Απόλλων του
Στράντφορντ”. Τόλμησαν να δώσουν εγγλέζικα
επίθετα στους ελληνικούς θησαυρούς μας…» φω-
νάζει η Κρινιώ και η φωνή της τρέμει. «Όμως αγα-
νάκτησα πιο πολύ, όταν μπήκα στην όγδοη αί-
θουσα.»

«Τι παραπάνω είδες εκεί;» ρωτά ο Φοίβος με
φανερό ενδιαφέρον.

«Εκεί κυριαρχούν τα “Ελγίνεια” μάρμαρα, που
κακώς, κάκιστα λέγονται έτσι. Είναι ελληνικά μάρ-
μαρα, ελληνικότατα, που πήρε με τις ευλογίες
των Τούρκων ο αδίστακτος Θωμάς Μπρους, γνω-
στός ως λόρδος Έλγιν, πρεσβευτής της Αγγλίας

148

Αθηνά Μαραβέγια



στην Κωνσταντινούπολη το 1800 περίπου, τότε
που η Ελλάδα ήταν Τουρκοκρατούμενη. Οι θη-
σαυροί αυτοί λείπουν από τη μήτρα που γεννήθη-
καν και βρίσκονται ορφανεμένοι σε ξένο τόπο με
ξένο, πλαστό όνομα. Φωνάζουν και παρακαλούν
να γυρίσουν στην πατρίδα τους, σαν παιδιά απο-
κομμένα από τη μάνα που τα γέννησε, που τα δη-
μιούργησε…»

Δάκρυα στάζουν στα μάγουλα της Κρινιώς κι
όμως, συνεχίζει.

«Όταν μπήκα στην επόμενη αίθουσα, πάγωσα.
Είδα την Καρυάτιδα να με κοιτά στα μάτια κι ήταν
σαν να ζητά βοήθεια. Λες να είχε ζωντανέψει η
μαρμάρινη μορφή και ζητούσε να γυρίσει πλάι στις
αδελφές της που την καρτερούν, την προσμένουν.
Δεν ξέρω πόσοι νιώθουν αυτό το κλάμα της Κα-
ρυάτιδας, ωστόσο εγώ το έζησα και πείτε με
τρελή.»

Ο Φοίβος και ο Μάριος μένουν αμήχανοι και
αναρωτιούνται, πώς δεν είχαν την περιέργεια να
δουν και να νιώσουν αυτά τα συγκλονιστικά που
μόλις άκουσαν από την ευαίσθητη Ελληνίδα.

«Δεν μπόρεσα να προχωρήσω άλλο…» συνεχί-
ζει η Κρινιώ. «Ένιωσα να πνίγομαι. Βγήκα έξω,
κάθισα σ’ ένα πεζούλι και τότε διάβασα στο φυλ-
λάδιο που είχα πάρει, πως από τις τριάντα τέσσε-
ρις αίθουσες του μουσείου, οι δεκατέσσερις είναι
ελληνικές! “Φιλοξενούν”, όπως λέει, ευρήματα από
την αρχαία ελληνική ιστορία. Κι αυτό, διότι δεν
είναι μόνον από τις σημερινές ελληνικές πόλεις
τα λάφυρα των Εγγλέζων, αλλά είναι και από το

149

Τρεις Μέρες... Μια Ζωή



Ναό της Άρτεμης της Εφέσου στη Μικρά Ασία,
που θρηνούμε από το 1922, και από το Μαυσωλείο
της Αλικαρνασσού, δύο από τα επτά θαύματα της
αρχαιότητας, σε πόλεις από αλύτρωτες πατρί-
δες…»

«Η ευλογημένη Μελίνα έχει δίκιο που φωνάζει
να γυρίσουν πίσω τα μάρμαρα…» λέει ο Μάριος.

«Φυσικά κι έχει δίκιο…» στέναξε η Κρινιώ.
«Κάθε Έλληνας θα ’πρεπε να ενώσει τη φωνή του
με τη δική της. Αλλά οι Εγγλέζοι πάντα έκαναν
αυτό που εκείνοι ήθελαν. Έβαζαν “τάξη” στα διά-
φορα “καθυστερημένα” κράτη, να τα “εκπολιτί-
σουν”. Είχαν “χρέος και “καθήκον”, έλεγαν, δικαιο-
λογώντας μ’ αυτόν τον τρόπο την αποικιοκρατική
τους πρόθεση. Έτσι, με την επικράτηση του Νέλ-
σον στο Νείλο, απέκτησαν τη συλλογή της αιγυ-
πτιακής αρχαιότητας. Δεν ξέρω, αλλά σίγουρα οι
Αιγύπτιοι, οι Ασιάτες, οι Ιταλοί, σαν απόγονοι των
Ρωμαίων, θα νιώθουν αυτό που εγώ ένιωσα, όπως
και χιλιάδες Έλληνες όταν επισκέπτονται το χώρο
που είναι φυλακισμένη η αρχαία μας κληρονομιά.»

«Έχεις δίκιο, Κρινιώ…» λέει ο Φοίβος και χαϊ-
δεύει τα μαλλιά της.

Το ίδιο θέμα θα κουβεντιάσουν και την ώρα
του φαγητού με την κυρία Άννα. Τότε η συζήτηση
πια προχώρησε ως τη μεγάλη, καυτή πληγή της
Κύπρου και ο θυμός της Κρινιώς ξεσπά ακράτη-
τος, μιλά με πάθος και καταλήγει.

«Γιατί οι άνθρωποι προσπαθούν να διορθώσουν
μιαν αδικία, κάνοντας μεγαλύτερη; Κι απ’ όσο μας
διδάσκει η ιστορία, αυτή η αδικία φέρνει τρομα-

150

Αθηνά Μαραβέγια



κτικές πιέσεις, που έχουν σαν αποτέλεσμα το ξε-
σήκωμα, το αιματοκύλισμα… Στο όνομα της δημο-
κρατίας, της ελευθερίας, αλλά και του Χριστού,
έχουν γίνει οι μεγαλύτερες σφαγές…»

Ο Φοίβος αναρωτιέται, πώς μεταμορφώθηκε,
ξαφνικά, το συγκρατημένο κορίτσι που γνώρισε,
σε μια δυναμική φωνή που αναστατώνει όποιον
την ακούει…

*

«ΦΟΙΒΟ, κάτι σε βασανίζει;» τον ρωτά η Κρι-
νιώ, όταν βρέθηκαν οι δυο τους στο δωμάτιό της.

«Όλ’ αυτά που συζητήσαμε…» λέει εκείνος και
την αγκαλιάζει.

«Όμως, είμαι βέβαιη πως είναι και κάτι άλλο.
Από την ώρα που γυρίσατε το πρόσεξα. Μόνο που
ήταν τόσος ο θυμός μου, που δεν μπόρεσα να
συγκρατηθώ, να σε ρωτήσω αμέσως.»

Ο Φοίβος αποφεύγει τη ματιά της, γιατί, πράγ-
ματι, η Κρινιώ έχει δίκιο. Όλο το πρωί τριβέλιζαν
στο μυαλό του τα λόγια του Μάριου και αναρω-
τιόταν αν έπρεπε να μιλήσει στην Κρινιώ για τη
σχέση του με τη Δέσποινα.

«Δεν είναι τίποτα…» λέει και τη σφίγγει πάνω
του. «Άλλωστε, είπαμε, αυτές οι μέρες είναι δικές
σου. Σου ανήκουν…»

«Μα όχι, όχι, δεν είμαι μόνη και δε θα μπο-
ρούσα να περάσω τόσο όμορφα, αν δεν ήσουν
εσύ, αν δεν ήμασταν μαζί. Έτσι, αυτές οι μέρες
είναι και των δυο μας.»

151

Τρεις Μέρες... Μια Ζωή



Ο Φοίβος μένει σιωπηλός. Αναρωτιέται: αν της
κρύψει την αλήθεια, δε θα είναι ένα ψεγάδι στην
όμορφη σχέση τους;

«Τι είναι αυτό που σε απασχολεί;» τον διακό-
πτει η Κρινιώ. «Πρέπει να ξέρω και ίσως μπορώ
να βοηθήσω. Άλλωστε, αύριο φεύγω…» και τον
κοιτάζει κατάματα.

«Κρινιώ, είσαι ό,τι καλύτερο για μένα.»
«Μετά το Μιλτιάδη!» λέει εκείνη γελαστή.
«Πάντα μετά το Μιλτιάδη.»
«Έλα, τώρα, πες το. Έχει σχέση με μένα. Αυτό

υποπτεύομαι.»
«Όχι, όχι…» επιμένει και τη σφίγγει στην αγκα-

λιά του. Με αργές και απαλές κινήσεις χαλαρώνει
το αγκάλιασμά του, ανάβει τσιγάρο, αποφεύγον-
τας τη ματιά της, βηματίζει μέχρι το παράθυρο,
όσο που βρήκε το κουράγιο. «Ξέρεις, καιρό μετά
το χωρισμό μου με τη Μαργαρίτα,» ακούστηκε η
φωνή του σαν ψίθυρος, «με στήριξε πολύ κάποια
γυναίκα. Τη λένε Δέσποινα. Μου στάθηκε στις δύ-
σκολες αμέτρητες ώρες και με βοήθησε να συ-
νέλθω. Γίναμε ζευγάρι και συζούμε εδώ και τρία
χρόνια περίπου.»

Η Κρινιώ που έχει στο μεταξύ καθίσει στην
άκρη του κρεβατιού, μένει πετρωμένη, με τα μάτια
καρφωμένα στο κενό.

«Δε θα σου πω,» μουρμουρίζει ο Φοίβος, κα-
θώς την πλησιάζει και κάθεται πλάι της, «τις συ-
νηθισμένες δικαιολογίες. Εκείνο που θέλω να ξέ-
ρεις, είναι πως η γοητεία και η συγκίνηση που
ένιωσα για σένα ήταν τόση, που δε βρήκα το κου-

152

Αθηνά Μαραβέγια



ράγιο να μιλήσω για το δεσμό μου με τη Δέ-
σποινα.»

«Μη, μη…» ψιθύρισε εκείνη πικρά και ακουμπά
τα δάχτυλα στα χείλη του.

Μένουν σιωπηλοί για ώρα. Σαν να έχει σταμα-
τήσει ο χρόνος. Το μόνο που ακούει ο καθένας
τους είναι οι χτύποι της καρδιάς. Δεν κοιτάζονται.
Δεν αγγίζονται. Μοιάζουν με δύο κέρινα ομοι-
ώματα….

«Να ξέρεις τούτο» σπάει πρώτη τη σιωπή η
Κρινιώ, κοιτάζοντάς τον με πόνο. «Ποτέ δε θα θε-
λήσω να χτί-σω τη χαρά μου, πάνω στον πόνο άλ-
λης γυναίκας.»

«Γλυκό μου κορίτσι…» ψιθυρίζει εκείνος και τη
φιλά, τη φιλά με πάθος.

Φιλιά που πονούν και τους δύο, φιλιά που μα-
τώνουν την ψυχή τους…

Από κείνη τη στιγμή, ξέρουν και οι δυο, πως
αυτό που ζήσανε θα τελειώσει οριστικά, μόλις
απογειωθεί το αεροπλάνο που θα πάρει την Κρινιώ
πίσω στην Αθήνα…

*

ΕΙΝΑΙ ΣΟΥΡΟΥΠΟ. Ο Φοίβος ανοίγει τα μάτια
και η Κρινιώ δε φαίνεται πουθενά. Σηκώνεται βια-
στικά, ντύνεται και κατεβαίνει στην κουζίνα. Τη
βρίσκει να κάθεται μόνη στην αχνοφεγγιά.

«Εδώ είσαι; Τρόμαξα…, τρόμαξα πολύ.»
«Ξεκουράστηκες;» τον ρωτά με χαμόγελο.

«Να σου φτιάξω καφέ;» και κάνει να σηκωθεί.

153

Τρεις Μέρες... Μια Ζωή



«Θα βάλω μόνος μου…» και ακουμπά τα χείλη
του στο λαιμό της. «Δεν κοιμήθηκες;»

«Δεν είναι πολλή ώρα που σηκώθηκα.»
Κάθεται δίπλα της με ένα φλιτζάνι αχνιστό

καφέ. Ανάβει τσιγάρο, πίνει μια γουλιά και χαϊδεύει
τα μαλλιά της που σκεπάζουν τους ώμους της
ανέμελα.

«Ξέρεις αν ο Μάριος γύρισε;» τη ρωτά.
«Δεν είναι πολλή ώρα. Ανέβηκε να κάνει μπάνιο

και να ετοιμαστεί. Είπε πως τηλεφωνήθηκε με το
Βασίλη και τη Μίρνα. Θα μας περιμένουν στην
“Κλεοπάτρα”.»

«Αν δε θέλεις, μην πάμε.»
«Αστειεύεσαι; Την τελευταία νύχτα στο Λον-

δίνο θα την αφήσω έτσι; Αποκλείεται. Θ’ ανέβω
να ετοιμαστώ.»

«Έρχομαι κι εγώ.»
Παίρνει τον καφέ του και την ακολουθεί. Δε

θέλει να την αφήσει λεπτό μονάχη. Κάθεται στην
πολυθρόνα και την παρακολουθεί που τακτοποιεί
τα πράματά της, ενώ σιγοτραγουδά το «Μινόρε
της Αυγής». Για άλλη μια φορά τον έχει μπερδέ-
ψει.

«Θα προτιμούσα» σκέφτεται, «να θυμώσει, να
είχε φωνάξει, να αντιδράσει, κατηγορώντας με,
κι όχι να δείχνει σαν να μην έχει συμβεί τίποτα…»

«Θέλεις βοήθεια, κορίτσι μου;» ρωτά όταν βλέ-
πει πως τον κοιτάζει.

«Όχι, όχι» χαμογελά εκείνη με νόημα. «Μόνο,
αν θέλεις…»

«Τι, τι, πες μου, τι.»

154

Αθηνά Μαραβέγια



«Να μου τρίψεις την πλάτη, τώρα που θα κάνω
μπάνιο.»

«Μετά χαράς!» και σηκώνεται, την τυλίγει στα
χέρια του, την κρύβει στην αγκαλιά του.

Τη φιλά στα μαλλιά και την καμαρώνει μέσα
από τον καθρέφτη. Εκείνη έχει κλείσει τα μάτια
και αφήνεται στα χάδια του.

«Πόσο θα ήθελα να σταματήσει τώρα ο χρό-
νος…» της ψιθυρίζει και την ίδια στιγμή ακούγεται
χτύπος στην πόρτα.

Είναι ο Μάριος που δειλά-δειλά έχει ανοίξει.
«Παιδιά,» λέει, «άκουσα φασαρία και είπα πως

ετοιμάζεστε. Σ’ ένα τέταρτο πρέπει να φύγουμε.»
«Θα είμαστε έτοιμοι» απαντά η Κρινιώ και εξα-

φανίζεται στο μπάνιο.
Αφήνει το χλιαρό νερό να τρέξει από το κεφάλι

και να ενωθεί με τα καυτά δάκρυα που έχουν
πλημμυρίσει τα μάτια της. Τόση ώρα τα είχε εγ-
κλωβισμένα κι επιτέλους ελευθερώθηκαν. Πονά
και συνάμα νιώθει ευτυχισμένη. Δεν είναι γνωστός
αυτός ο πόνος, είναι πόνος γλυκός. Ξέρει, πως
ό,τι έζησε αυτές τις μέρες, πρέπει να τελειώσει.
Όχι, όχι, δεν πρέπει να λυπάται. Δεν έχει το δι-
καίωμα να λυπάται. Κανείς δεν ανήκει σε κανένα.
Είναι τυχερή που έζησε ό,τι έζησε τόσο έντονα,
τόσο μοναδικά…

«Της μίλησες;» ρωτά χαμηλόφωνα το Φοίβο ο
φίλος του.

«Ναι, ναι, μα δεν έπρεπε να της το πω, Μάριε,
δεν έπρεπε. Δεν ξέρω τι μ’ έπιασε. Ίσως η κου-
βέντα που κάναμε οι δυο μας, αλλά και γιατί της

155

Τρεις Μέρες... Μια Ζωή



είχα πει τα πάντα για τη ζωή μου κι έκρυψα αυτό
το πολύ σημαντικό. Ακόμη και για τον αδερφό μου
της μίλησα κι όμως, το σπουδαιότερο το κατά-
πια.»

«Και πώς αντέδρασε;»
«Εδώ είναι το περίεργο. Δεν έδειξε τίποτα.»
«Δηλαδή; Δε σου είπε τίποτα;»
«Κουβέντα. Κράτησε μια αινιγματική στάση.»
«Ούτε τώρα που ανεβήκατε;»
«Ούτε. Ήταν ήρεμη. Έφτιαξε τα πράματά της,

σιγοτραγουδώντας. Όμως είναι, νομίζω, πολύ πει-
ραγμένη κι ας προσπαθεί να το κρύψει.»

«Φυσικό δεν είναι; Σσς, σώπα, σώπα. Πρέπει
να τελείωσε το μπάνιο της και δεν είναι σωστό να
μας ακούσει. Αύριο φεύγει κι όλα θα τελειώσουν.»

«Νομίζεις…; Εγώ θαρρώ πως δε θα μπορέσω
να ζήσω χωρίς αυτό το κορίτσι…»

Εκείνη τη στιγμή προβάλλει η Κρινιώ από το
μπάνιο όμορφη όσο δεν την είχαν δει αυτές τις
τρεις μέρες. Είχε βαφτεί απαλά και ανασήκωσε
κάπως ψηλά τα μακριά βρεγμένα μαλλιά της. Και
τι όμορφα έδειχναν τα σκουλαρίκια που της χά-
ρισε ο Φοίβος! Με ένα μακρύ ινδικό φόρεμα σε
μοβ αποχρώσεις και τη φαρδιά ζώνη στη μέση,
έδειχνε απίθανη.

«Τι ομορφιές είν’ αυτές;» λέει ο Μάριος και
προσθέτει. «Μα την αλήθεια, λάμπεις ολόκληρη,
Κρινιώ. Ναι, ναι, λάμπεις…»

«Η τελευταία εικόνα πρέπει να είναι και η πιο
ωραία…» απαντά εκείνη περίεργα.

Ο Φοίβος πλησιάζει και την αγκαλιάζει.

156

Αθηνά Μαραβέγια



«Για μένα πάντα είσαι λαμπερή και ωραία.»
«Έλα τώρα, ντροπή, σ’ ακούει ο Μάριος.»
«Καλύτερα, να τον έχω και μάρτυρα.»
«Για ποιο πράμα;» χαμογελά αμήχανα ο φίλος

του Φοίβου.
«Θέλω να το ξέρεις πόσο την λατρεύω!» και

προσθέτει. «Μην αλλάξεις ποτέ, Κρινιώ…, ποτέ,
ποτέ…»

«Ελάτε, ελάτε…» φωνάζει ο Μάριος και βγαίνει
από το δωμάτιο.

«Όπως σου είπα, είσαι ό,τι πιο όμορφο και καλό
έχει συμβεί στη ζωή μου» ψιθυρίζει ο Φοίβος μό-
λις μένουν μόνοι και τη φιλά παράφορα.

«Όχι, όχι υπερβολές, όχι!» και το γνώριμο χα-
μόγελο φωτίζει το πρόσωπό της.

«Ναι. Θέλω να το πιστέψεις αυτό!» επιμένει ο
Φοίβος και την πιάνει από τα χέρια, τη φέρνει
κοντά του, σφραγίζει πάλι τα χείλη της με ένα
φιλί πιο παράφορο από το προηγούμενο.

«Σ’ ευχαριστώ, Φοίβο…» ψιθυρίζει. «Σ’ ευχα-
ριστώ που υπάρχεις, που βρέθηκες στο δρόμο
μου κι εγώ στο δικό σου δρόμο, τον τόσο συναρ-
παστικό…»

*

ΦΘΑΝΟΥΝ γύρω στις έντεκα στο νυχτερινό
κέντρο “Κλεοπάτρα” και η Κρινιώ μένει άφωνη. Το
τραπέζι τους είναι γεμάτο λουλούδια και η ορχή-
στρα διακόπτει το κομμάτι που έπαιζε και αρχί-
ζουν να τραγουδούν:

157



Το σ’ αγαπώ δεν το λέω, δεν το λέω σε κανένα,
μια ζωή το κρατάω για σένα…

Νιώθει τα μάγουλά της να φλέγονται και τα
μάτια της θολώνουν. Σφίγγει το χέρι του Φοίβου
αμήχανα, ψάχνει τη ματιά του… Από τη δύσκολη
θέση τη βγάζει η Μίρνα που έρχεται και την αγ-
καλιάζει.

«Σ’ ευχαριστώ…» ψιθυρίζει η Κρινιώ. «Σας ευ-
χαριστώ όλους…» και χαιρετά τον καθένα. «Κι
εσένα, βέβαια!» λέει και αγκαλιάζει στοργικά το
Μάριο.

«Μίρνα, σ’ ευχαριστώ…» λέει και ο Φοίβος στη
φίλη τους. «Παρ’ όλο που μαζί κανονίσαμε να είναι
ξεχωριστή η σημερινή βραδιά, εσύ ξεπέρασες
κάθε φαντασία.»

«Φοίβο μου, δεν έκανα τίποτα παραπάνω απ’
ό,τι της αξίζει!» απαντά εκείνη ικανοποιημένη.

«Το ξέρω…, κι αναρωτιέμαι, πώς κατάφερε μέσα
σε τρεις μέρες να μας κερδίσει όλους. Η τύχη
ήταν με το μέρος μου την Κυριακή που την έφερε
στο δρόμο μου. Έτσι γνωριστήκαμε και την ερω-
τεύτηκα τόσο, που νιώθω ολότελα δοσμένος…»

Η Μίρνα, ακούγοντας την εξομολόγησή του,
τον αγκαλιάζει και τον φιλά. Η βραδιά αρχίζει να
κυλά με γέλιο και τραγούδια αφιερωμένα στην
αγάπη. Κάποια στιγμή ο μαγαζάτορας πλησιάζει
την Κρινιώ κι εκείνη κάτι του είπε στο αυτί.

«Τι τρέχει; Τι θέλεις;» ρωτά ο Φοίβος που προ-
σπαθεί να προλάβει κάθε επιθυμία της.

«Ρώτησα αν μπορούν τα παιδιά της ορχήστρας
να παίξουν ένα ταξίμι. Θα πείραζε να χορέψω;»

158

Αθηνά Μαραβέγια



«Φυσικά και όχι…» απάντησε, προσπαθώντας
να κρύψει την έκπληξή του.

Στο μεταξύ το μπουζούκι πήρε να κελαηδά.
Από τα σπλάχνα του οι νότες βγαίνουν με παρά-
πονο, καημό και πρόκληση, ενώ το τουμπελέκι με
το δικό του ρυθμό συντονίζεται στο μπουζούκι.

Η Κρινιώ σηκώνεται και προχωρά αργά, φτάνει
στην ορχήστρα και αρχίζει να χορεύει. Το λίκνισμα
ξεκινά από τα δάχτυλα των χεριών και αργά-αργά
απλώνεται σε όλο το σώμα. Σαλεύει το κορμί, τα
χέρια, το κεφάλι, κάθε μόριο, χωρίς πρόκληση.
Κάθε κίνηση, κάθε λίκνισμα, η έκφραση στο πρό-
σωπό της, όλο της το είναι μαρτυρά πόνο.

«Σήκω, Φοίβο» τον σκουντά ο Μάριος, ενώ η
Μίρνα και ο Βασίλης του κάνουν νεύμα. «Σήκω
να τη συνοδεύσεις.»

«Μα δεν το βλέπετε; Μοιάζει να βρίσκεται
μόνη με τη μουσική. Σαν να μην υπάρχει τίποτα
και κανένας για κείνη τούτη τη στιγμή…»

Πριν προλάβει να αποσώσει τη φράση του, το
διπλανό τραπέζι αναποδογυρίζεται με ό,τι έχει
επάνω. Από ώρα είχε έρθει στο κέντρο μια παρέα
από Εγγλέζους και να που αυτοί οι ψυχροί άνθρω-
ποι, όπως συχνά τους χαρακτηρίζουν, μέσα στον
ενθουσιασμό τους, εκτονώθηκαν τόσο ελληνικά.

Με την τελευταία πενιά από το μπουζούκι όλοι
καταχειροκροτούν και η Κρινιώ ευχαριστεί τους
οργανοπαίχτες και γυρίζει στη θέση της. Ο Φοί-
βος τη βοηθά να καθίσει.

«Έχεις κι άλλες κρυφές χάρες, πέρα απ’ αυτές
που μπόρεσα να γνωρίσω;» της ψιθυρίζει.

159

Τρεις Μέρες... Μια Ζωή



«Όχι, Φοίβο. Είπες να μείνω όπως είμαι. Να,
λοιπόν, ένα κομμάτι μου που δεν είχες γνωρίσει
και ήθελα να το ξέρεις. Γι’ αυτό και χόρεψα. Το
τραγούδι, ο χορός, με βοηθούν στη χαρά, στη
λύπη, μα και στην απελπισμένη διάθεση.»

«Αυτό φάνηκε. Γι’ αυτό θα σου πω κάτι…»
«Όχι. Μη. Σε παρακαλώ, μη…» και με τα ακρο-

δάχτυλα του κλείνει το στόμα.
«Μα δεν ξέρεις τι θα πω, κι εγώ θέλω να τ’

ακούσεις…»
Όμως η ορχήστρα άρχισε να παίζει:

Το σ’ αγαπώ δεν το λέω, δεν το λέω σε κανένα,
μια ζωή το κρατάω για σένα…

Και ο Φοίβος με την Κρινιώ σφίγγουν τα χέρια
μέχρι να πονέσουν…

*

ΜΟΝΟΙ ΣΤΟ δωμάτιό τους, σε ένα σφιχτό αγ-
κάλιασμα που κόβει την ανάσα, μένουν για λίγο,
χωρίς να σαλεύουν, χωρίς να μιλούν. Αν μπορούσε
κανείς να αφουγκραστεί τη φωνή που βγαίνει από
την ψυχή και των δύο, θα άκουγε ένα γοερό
κλάμα. Εύχονται και παρακαλούν να σταματήσει
ο χρόνος κι εκείνοι έτσι, σφιχταγκαλιασμένοι, να
παγώσουν, όπως στα παραμύθια.

Κι όπως από αιώνες γίνεται, σμίγουν σε ένα
σπαραχτικό αντάμωμα, νιώθουν στο απόγειο της
ύπαρξής τους…

Ο Φοίβος έχει παραδοθεί στην αγκαλιά του
Μορφέα, μα η Κρινιώ σηκώνεται αθόρυβα, τυλί-

160

Αθηνά Μαραβέγια



γεται στο πουκάμισό του, κάθεται ένα κουβάρι
στην άκρη του κρεβατιού και και με τα χέρια δένει
τα ανασηκωμένα ως το στήθος γόνατά της και
τον κοιτάζει. Προσπαθεί να χαράξει στο μυαλό
και στην ψυχή της κάθε σπιθαμή του, κάθε σημάδι,
να τα κρατήσει μέσα της ολοζώντανα… Σε αυτή
τη θέση τη βλέπει όταν ανοίγει τα μάτια του, χά-
ραμα πια.

«Ξύπνησες, κιόλας;»
«Μόλις, μόλις τώρα…» και χαμηλώνει το

βλέμμα μην καταλάβει το ψέμα της.
«Έλα, κορίτσι μου, έλα…» και ανοίγει διάπλατα

τα χέρια του, περιμένει να τη δεχτεί.
Γλιστρά στον ώμο του και πιάνει να ψάχνει, να

ερευνά το πρόσωπο, τα φρύδια, τα μάτια, τη μύτη,
τα χείλη του. Εκεί ακουμπά τα δικά της σε ένα
φιλί που δεν είναι ερωτικό. Όχι. Μοιάζει με φιλί
υπόσχεσης, φιλί “συμβόλαιο” ψυχής. Είναι σαν να
του λέει: «Σου ανήκω». Αυτό το καταλαβαίνει
εκείνος, ναι, το διαισθάνεται και τρεμουλιάζει, μα-
τώνει…, τον ζώνουν ενοχές.

*

Η ΔΙΑΔΡΟΜΗ για το Heathrow είναι αβάστα-
χτα βουβή. Στο αεροδρόμιο ο Μάριος, θέλοντας
να τους αφήσει μόνους, παίρνει την τσάντα της
και προχωρά στα εκδοτήρια.

Ο Φοίβος την κοιτάζει κατάματα και όταν δεν
μπορεί να αντέξει άλλο, κάνει να την αρπάξει στην
αγκαλιά του. Όμως εκείνη μένει ακίνητη, άψυχη.

161

Τρεις Μέρες... Μια Ζωή



Προχωρούν και μπαίνουν στην αίθουσα αναμονής,
όπου πλησιάζει ο Μάριος και της δίνει την τσάντα,
το εισιτήριο και την κάρτα επιβίβασης.

«Είσαι έτοιμη, Κρινιώ…,» της λέει, «θα σε δω
στο αεροπλάνο.»

Ο Φοίβος ανασηκώνει το πηγούνι της και για
μια ατέλειωτη στιγμή κοιτάζονται, προσπαθώντας
να πουν με τα μάτια αυτό που δεν είχε τολμήσει
κανείς τους να προφέρει…

«Σ’ αγαπώ…»
Από τα μεγάφωνα ακούγεται η αναγγελία ανα-

χώρησης.
«Μην έρθεις στο αεροπλάνο…, μείνε εδώ, σε

παρακαλώ…» του ψιθυρίζει, ενώ το χέρι της εξα-
κολουθεί να είναι σφιχτά παγιδευμένο στο δικό
του…

*

Η ΚΡΙΝΙΩ νιώθει αποκαμωμένη. Η διαδρομή
ως το αεροπλάνο της φάνηκε ατελείωτη. Η ανα-
πνοή της σβήνει. Νομίζει πως όλοι στο διάβα της
την κοίταζαν περίεργα. Πόσο θα ήθελε να τρέξει
στην αγκαλιά του και να μη φύγει ποτέ. Κι όμως,
δεν μπορούσε, δεν έπρεπε. Γιατί το έκανε αυτό ο
Φοίβος; Γιατί της έκρυψε την αλήθεια; Γιατί την
άφησε να γευτεί, αυτό που δε θα μπορούσε ποτέ
να είναι δικό της; Κι όμως, αυτές οι μέρες ήταν
δικές της, δικές της και δικές του. Αυτό τίποτε
δεν μπορεί να το αλλάξει. Δεν ήξερε, δεν μπήκε
ανάμεσα στο ζευγάρι, γιατί ζευγάρι είναι. Δεν

162

Αθηνά Μαραβέγια



μπορεί να έπαιξε με τα αισθήματά της. Όχι, όχι, ο
Φοίβος δεν είναι τέτοιος άνθρωπος. Είναι βέβαιη
πως όσα της έλεγε τα εννοούσε…

«Κρινιώ…» διακόπτει τη σκέψη της ο Μάριος,
καθώς πλησιάζει στο κάθισμα. «Καλό ταξίδι και
μη μας ξεχνάς.»

«Και να το θέλατε, δεν πρόκειται» απαντά
εκείνη. «Πρόσεχέ τον, σε παρακαλώ, Μάριε, πρό-
σεχέ τον.»

«Έχεις το λόγο μου. Να ξέρεις πως κι εκείνος
δεν είναι καλύτερα. Όταν έρθει στην Αθήνα θα…»

«Όχι, Μάριε, όχι. Στην Αθήνα έχει τη ζωή του…
Έμαθα. Ξέρω. Τώρα ξέρω. Θα τον αφήσω ήσυχο.
Εδώ είναι Λονδίνο και ό,τι μας ενώνει, βρίσκεται
μόνο στο Λονδίνο. Κατάλαβες;»

«Καλό ταξίδι…» και την αγκαλιάζει ο Μάριος
με τρόπο που αποχαιρετούμε κάποιον οριστικά.

«Σ’ ευχαριστώ, Μάριε, σ’ ευχαριστώ για όλα…»

*

«ΕΝΤΑΞΕΙ» λέει ο Μάριος καθώς μπαίνει στο
γραφείο και βρίσκει το Φοίβο να κοιτά από το πα-
ράθυρο. «Ελπίζω να πάρει τηλέφωνο.»

«Δεν πρόκειται…» είπε βραχνά εκείνος. «Όχι
από αγένεια, όχι. Μα θα την πάρουμε εμείς, οπωσ-
δήποτε το βράδυ.»

«Έχεις, βέβαια, το τηλέφωνό της.»
«Το ’χω;» λέει τρομαγμένος ο Φοίβος και πήρε

να ψάχνει σπασμωδικά το σημειωματάριο και τις

163

Τρεις Μέρες... Μια Ζωή



τσέπες του.
«Ηρέμησε, σίγουρα θα το σημείωσες κάπου ή

θα το έχει δώσει στην Άννα ή στη Μίρνα… Πάμε
τώρα για δουλειά, αργήσαμε.»

«Προχώρα εσύ. Θα ’ρθω σε λίγο…» και σαν μένει
μόνος, το βλέμμα του παίρνει να ερευνά την πίστα
του αεροδρομίου, να σταματά στο αεροπλάνο της
Ολυμπιακής που αρχίζει να τροχοδρομεί.

«Έχε γεια, Κρινιώ μου. Έχε γεια κι ευχαριστώ
την τύχη που σ’ έφερε στο δρόμο μου…»

Ο Φοίβος ακούει το βόμβο που κάνουν οι μη-
χανές. Το αεροσκάφος είναι έτοιμο να απογειωθεί.
Τότε του περνά η τρελή λαχτάρα να τρέξει, να
γαντζωθεί στα φτερά του…, ενώ το πελώριο ατσά-
λινο πουλί βρίσκεται στον αέρα, με περίσσεια αξιο-
πρέπεια. Ανεβαίνει, ανεβαίνει, ώσπου γίνεται μια
ελάχιστη κουκίδα στον απέραντο ουρανό…

164

Αθηνά Μαραβέγια



(IX)

ΤΑ ΑΓΙΑΝΝΑ, όπως λέγονταν παλιά τα Γιάν-
νενα, είναι μια ηπειρωτική περιοχή της Ελλάδας.
Η πόλη, χτισμένη στις όχθες της λίμνης Παμβώ-
τιδας, είναι το μεγάλο στολίδι των Ιωαννίνων.
Αυτή η πανέμορφη και ολοζώντανη λίμνη, που ξα-
πλώνεται στον ήλιο και δέχεται το χάδι του, με τη
γαλάζια απεραντοσύνη της και τις καταπράσινες
από καλαμιές όχθες, μοιάζει να προκαλεί με την
αδιατάραχτη γαλήνη της τους τεράστιους όγκους
των βουνών που τη στεφανώνουν και ομορφαίνει
την ορεινή τους τραχύτητα.

Από αιώνες στέκονται ολόγυρα της, όπως σε
μαγευτικό πίνακα ζωγραφικής, τα παιδιά της ξα-
κουστής Πίνδου. Βουνά ονομαστά όπως η Τύμφη
ή Γκαμήλα ή αλλιώς βουνά του Πάπιγγου, το Μι-
τσικέλι με το λόφο του Δρίσκου, που οδηγεί στο
Μέτσοβο, μοιάζουν με φυσικά απόρθητα κάστρα.
Από την άλλη πλευρά υψώνονται ο Κασιδιάρης, ο
Τόμαρος, ο Λάκμωνας ή Περιστέρι, τα υψώματα
του Μπιζανίου και τα Τζουμέρκα. Σε αυτή τη γω-

165

είκοσι πέντε χρόνια μετά...



νιά της γης παρατηρεί κανείς και χαίρεται τον πιο
αρμονικό δεσμό που έχει η πέτρα με το νερό.

Κατηφορίζοντας από αυτά τα φυσικά και απα-
ραβίαστα οχυρά, ανάμεσα σε ποτάμια με γάρ-
γαρα, κρυστάλλινα νερά και τοξωτά πέτρινα γε-
φύρια, φαίνεται σαν τεράστιος, λαμπερός και
αστραφτερός καθρέφτης, η λίμνη Παμβώτιδα. Η
νωχελική ομορφιά της γιαννιώτικης λίμνης είναι
«… η θεϊκή νύμφη του αρχέγονου μύθου, χαρίεσσα
και σκιρτώσα». Είναι η ξελογιάστρα νεράιδα, που
σαν λαμπερή παρθένα απλώνει τα θαλασσογάλανα
στρωσίδια της, έτοιμη να δώσει ζωή, όπως μαρ-
τυρά και το όνομά της: Παμβώτις είναι εκείνη που
πάντα τρέφει και για τους αρχαιολόγους η λίμνη
αυτή στάθηκε η τροφός και η ασφάλεια για την
περιοχή. Πολλοί την πιστεύουν «Κολυμπήθρα του
Σιλωάμ», που ξεπλένει ψυχή και πνεύμα.

Τα νερά της παιχνιδίζουν με τους ίσκιους από
τα αιωνόβια πλατάνια και μουρμουρίζουν τραγού-
δια σαν αυτό:
Χίλια καντάρια ζάχαρη να ρίξω μέσ’ στη λίμνη
για να γλυκάνει το νερό, να πιει η κυρά Φροσύνη.

Η κυρα-Φροσύνη είναι η Γιαννιώτισσα κυρά
που έκλεψε το λογισμό του Μουχτάρ, πρωτότοκου
γιου του Αλή Πασά, και πέτυχε να την κάνει δική
του. Σαν το έμαθε αυτό ο μέγας άρχοντας, έριξε
στη λίμνη την κυρά Φροσύνη, με την παραμάνα
της και άλλες δεκαπέντε κοπέλες…

Η λίμνη έχει δέκα χιλιόμετρα μήκος και στη
βραχώδη χερσόνησο, που στολίζεται από βελανι-
διές και πουρνάρια, στέκει σιωπηλό το Κάστρο

166

Αθηνά Μαραβέγια



των Ιωαννίνων. Το κάστρο που χτίστηκε όταν αυ-
τοκράτορας του Βυζαντίου ήταν ο Ιουστινιανός
και στα χρόνια της Τουρκοκρατίας έγινε το μο-
ναδικό πνευματικό κέντρο του σκλαβωμένου Έλ-
ληνα. Τώρα στα χορταριασμένα τείχη του ανθί-
ζουν μυριάδες αγριολούλουδα και στις βαριές του
τρύπες και στα λαγούμια τους φτερουγίζουν σμά-
ρια πουλιών και νυχτερίδες.

Στη μια πλευρά στέκεται το μνημείο της Τουρ-
κοκρατίας, το Φετιχέ Τζαμί και στην άλλη ο Πύρ-
γος του Δεσποτάτου της Ηπείρου, που στο με-
σαίωνα ήταν θρησκευτικό κέντρο, με το μητρο-
πολιτικό ναό του Ταξιάρχη Μιχαήλ, μικρογραφία
της Αγιάς-Σοφιάς. Δύο ιστορικές εποχές που στην
Ελλάδα αγκαλιάζονται, αλλά και τις χωρίζει μίσος,
έχθρα μεγάλη.

Οι επάλξεις και οι βουβοί πυλώνες του Κά-
στρου επιβάλλουν στον επισκέπτη προσκύνημα
σιωπηλό και ευλαβικό. Στο χώρο αυτό παίχτηκαν
έπη και τραγωδίες, με τη χαρά και τη λύπη, τον
πόλεμο και την ειρήνη, να πορεύονται σφιχταγ-
καλιασμένα.

Οι ντάπιες, οι προμαχώνες, οι βίγλες και τα
λαγούμια είναι ποτισμένα με αίμα. Θαρρεί κανείς
πως ακούει το θόρυβο από τα λιθάρια που κατρα-
κυλούν και τις σαΐτες που σχίζουν τον αέρα, να
σμίγουν και να παντρεύονται με τις μεσαιωνικές
μάχες, τους σιδερόφραχτους ιππότες, τις μπόμ-
πες από τα κανόνια της Τουρκοκρατίας, μα και
τους βομβαρδισμούς των αεροπλάνων στον πό-
λεμο του ’40.

167

Τρεις Μέρες... Μια Ζωή



Στα απομεινάρια από τα χαλάσματα αχνοφαί-
νονται οι ρομαντικές ιστορίες αγάπης, όπως αυτή
του Αλή Πασά και της κυρα-Βασιλικής, που πήραν
σάρκα και οστά μόλις πριν μερικούς αιώνες. Αλλά
και τραγικές εικόνες γεμάτες μαρτύριο και πόνο,
σαν την κυρα-Φροσύνη, σαν τους αναρίθμητους
αδούλωτους Έλληνες. Περνοδιαβαίνοντας στα λι-
θόστρωτα δρομάκια, νιώθεις να ξυπνούν θρύλοι
και μνήμες αποξεχασμένες…

Οι δρόμοι στο Κάστρο είναι στενοί, στριφογυ-
ριστοί σαν κελαρυστά ρυάκια, με τα δέντρα να
ισκιώνουν το μπακάλικο, το καφενείο, το ραφείο,
το μπακιράδικο, που μοιάζουν να αγκαλιάζονται
το ένα με το άλλο. Όπως και τα χαμηλά ή διώροφα
παραδοσιακά πέτρινα σπίτια με τα ξύλινα μπαλ-
κόνια, γεμάτα από πολύχρωμα λουλούδια και τις
χειροποίητες δαντελένιες κουρτίνες. Οι γυναίκες
σκουπίζουν τις ασβεστωμένες αυλές, τα παιδιά
παίζουν και κάποιο ραδιόφωνο σκορπά ελληνικές
μελωδίες.

Στην πύλη του Ιτς Καλέ που τη σκιάζει θεόρα-
τος γεροπλάτανος, βρίσκεται η πλατεία όπου ο
αδούλωτος Κατσαντώνης βρήκε φριχτό θάνατο.
Αγόρια και κορίτσια δίνουν τα χέρια σε αυτόν τον
ιερό χώρο με σφιχτό αγκάλιασμα.

Στην άλλη πλευρά βρίσκεται το ξακουστό Σπή-
λαιο του Περάματος. Άλλο ένα στολίδι της πόλης.
Λέγεται πως ανακαλύφθηκε το ’40 από Γιαννιώ-
τες, στην προσπάθειά τους να βρουν καταφύγιο
από τους βομβαρδισμούς των Γερμανικών αερο-
πλάνων. Έχει έκταση 15 στρέμματα, περίπου, και

168

Αθηνά Μαραβέγια



για να το διανύσει κανείς από την είσοδο μέχρι
την έξοδό του, απόσταση 1100 μέτρων, χρειάζε-
ται μία ώρα. Οι διάδρομοι που οδηγούν σε 18 αί-
θουσες, τη μία μετά την άλλη, είναι στολισμένοι
με σταλακτίτες και σταλαγμίτες, κουρτίνες και
κολώνες σε θαυμαστά συμπλέγματα και στις αί-
θουσες, ανάμεσα στα υπέροχα έργα της φύσης,
υπάρχουν περίτεχνα αγάλματα, που δεν τα έχουν
ακουμπήσει ανθρώπινα χέρια.

Το φθινόπωρο και το χειμώνα, όταν ο αέρας
λυσσομανά, τα γέρικα πλατάνια που στολίζουν
την πόλη, λες και κοιτούν με απορία τα ψηλόλιγνα
κυπαρίσσια που δέρνονται με περισσή αψάδα. Και
την άνοιξη τα λουλούδια και οι μυρουδιές πληθαί-
νουν και πληθαίνουν σπάταλα. Αυτή την εποχή
μπορεί να νιώσει κανείς την παρθενική πνοή του
νιογέννητου χόρτου και με άπληστες ανάσες να
την κλείσει στα πνευμόνια του. Πέπλα διάφανα κυ-
λούν στον αέρα και πάνω από τα βουνά αμέτρητα
τέτοια πέπλα περιτριγυρίζουν στην ατμόσφαιρα
και αφήνουν το μυρωμένο τους χνώτο. Σειρά από
θεόρατα πλατάνια ισκιώνουν το δρόμο πλάι στη
λίμνη και ο περίπατος αυτός ξαλαφρώνει νου και
ψυχή.

Οι Γιαννιώτες είναι γνωστοί σαν οι άνθρωποι
των γραμμάτων και όπως αναφέρεται σε κάποιο
κείμενο, «Όσοι εχρημάτισαν Έλληνες συγγραφείς,
υπήρξαν ή Ιωαννίται ή μαθηταί της των Ιωαννίνων
σχολής». Επίσης φημίζονται για τη λαϊκή ζωγρα-
φική τους, την ξυλογλυπτική απαράμιλλης τέχνης,
είναι εξαιρετικοί μάστορες και χτιστάδες, μοναδι-

169

Τρεις Μέρες... Μια Ζωή



κοί στο σμίλεμα της πέτρας, ξακουστοί για τα μπα-
κίρια τους και οι γυναίκες ονομαστές υφάντρες. 

Στα καταγάλανα νερά της λίμνης, που κάποτε
κολυμπούσαν κυπρίνοι, χέλια, πέρκες και νερό-
φιδα, σήμερα πηγαινοέρχονται τουριστικά καρα-
βάκια και αγριόπαπιες και στη μέση της επιφάνειάς
της ξεπροβάλλει περήφανα ένας λόφος, το νησί.
Ένα μοναδικό νησί τριγυρισμένο νερά και στεφα-
νωμένο με τους γιγάντινους όγκους από τα γύρω
βουνά και την καταπράσινη φύση. Ίσως σε αυτό
να χρωστά το μεγαλείο της η γιαννιώτικη ψυχή.

Ολόλευκα ισόγεια σπίτια, ανάμεσα στα πλατά-
νια, το ένα δίπλα στο άλλο, συνθέτουν το μονα-
δικό χωριό του. Μακριά από κάθε βουή και θό-
ρυβο, το νησί φαντάζει σαν φωλιά στον κόρφο
του γιαλού.

Είναι ένα ζωντανό μνημείο που ιστορεί τη Βυ-
ζαντινή μοναστηριακή ζωή με τις πέντε μονές που
σώζονται μέχρι σήμερα. Στα κελιά τής πιο παλιάς
μονής ήταν το φοιτητήριο που λειτούργησε σαν
θρησκευτικό και μορφωτικό κέντρο. Λίγο πιο πέρα
είναι η μονή Στρατηγόπουλου ή Ντίλιου που χρο-
νολογείται από την εποχή του Δεσποτάτου, τον
11ο αιώνα. Η βυζαντινή τοιχογραφία του δίνει
ατμόσφαιρα κατανυκτική. Και πιο πέρα, στο μο-
ναστήρι του Αγίου Παντελεήμονα, βρίσκεται το
κελί όπου σκότωσαν οι ίδιοι οι Τούρκοι, με εντολή
του Σουλτάνου από την Πύλη, τον Αλή Πασά…

*

ΟΛΑ ΑΥΤΑ, σαν παραμύθι, τα είχε ακούσει

170

Αθηνά Μαραβέγια



ξανά και ξανά ο Φοίβος από τη γιαγια-Χαρένια
και σε αυτόν τον ευλογημένο τόπο, στα Γιάννενα,
στο πατρικό διώροφο σπίτι του που βρίσκεται πλάι
στη λίμνη, γύρισε να ζήσει, συνταξιούχος πια. Γύ-
ρισε εδώ που γεννήθηκε και από όπου είχαν ξεκι-
νήσει με τους γονείς του για την Αθήνα.

Κάθε ξημέρωμα και κάθε σούρουπο κάθεται
στο χαγιάτι και αναπολεί τόσο τις ιστορίες που
του έλεγε με κάθε ευκαιρία η Χαρένια –που στά-
θηκε μάνα και πατέρας στην πιο τρυφερή του ηλι-
κία– όσο και τη ζωή του.

Δε χρειάστηκε να κάνει πολλές αλλαγές στο
σπίτι. Κράτησε την παράδοση και από τα λιγοστά
έπιπλα που έφερε μαζί του ήταν η πολυθρόνα της
γιαγια-Χαρένιας που τώρα έγινε δικό του καταφύ-
γιο. Την ακούμπησε σε μια γωνιά πίσω από την
μπαλκονόπορτα, να μπορεί να αγναντεύει τη λίμνη,
τα γύρω βουνά και στη θέση εκείνη περνά αρκετές
ώρες. Διαβάζει, βλέπει τηλεόραση, ρεμβάζει και
αναπολεί, ζωντανεύοντας τα περασμένα…

Ο ρυθμός της ζωής σε τούτη την ηπειρώτικη
γωνιά του χαρίζει ηρεμία και γαλήνη, γαλήνη ευερ-
γετική. Κουρασμένος από την ένταση της δου-
λειάς του, τη βουή και το άγχος της Αθήνας με
τους μεγάλους ανταριασμένους δρόμους, αφή-
νεται τώρα στη μαγεία και το όνειρο της παιδικής
ζωής που είχε ζήσει στα μέρη αυτά, να τον λικνί-
ζουν παρήγορα.

Την ημέρα βυθίζεται στη σιωπή που του χαρίζει
η ομορφιά της λίμνης με τα παιχνιδίσματα του
ήλιου και τα βράδια στο μυστήριο που σκορπούν

171

Τρεις Μέρες... Μια Ζωή



τα μουντά νερά της.
Το χειμώνα απολαμβάνει τη θέα των χιονισμέ-

νων βουνών και νιώθει το δέος που ξυπνά η παρ-
θένα φύση. Γνωρίζοντας καλά την ιστορία του
τόπου του, συχνά θαρρεί πως ξεπροβάλουν εμ-
πρός του φουστανελάδες του 1821 με τα μου-
σκέτα στα χέρια και άλλες φορές φαντάζεται τσο-
λιάδες του 1912 και του ’40 να φωνάζουν «Λευτε-
ριά ή Θάνατος» ή κραυγάζοντας εκείνο το εγερ-
τήριο «Αέρα! Αεεέρααα…» Διακρίνει αχνά τις Ηπει-
ρώτισσες να ανηφορίζουν με τα φορτωμένα γαϊ-
δούρια στο Σμόλικα, για να μεταφέρουν
φαγώσιμα, ρούχα ζεστά στους υπερασπιστές της
πατρίδας και πολλές φορές και πολεμοφόδια.

Την άνοιξη που ο ήλιος πιάνει το παιχνίδισμα
με τα φύλλα των δέντρων, ο Φοίβος νιώθει να ξα-
ναγεννιέται όλη η πλάση.

«Ο Μάης και το Χινόπωρο αντάμα τρων και πί-
νουν…» λέει το δημοτικό τραγούδι.

Τα λιγοστά λουλούδια που έχει στο μπαλκόνι
του, κατιφέδες και βασιλικά, τον καλούν με τον
τρόπο τους να τα περιποιηθεί, να τα καμαρώσει.

*

«ΠΩΣ ΕΓΙΝΕ έτσι η ζωή μου;» αναλογίζεται.
«Πώς βρέθηκα πάλι ολομόναχος; Κι εκείνο το ευ-
λογημένο το παιδί ήταν ανάγκη να μείνει στην
Αμερική;» μονολογεί και πιάνει στα χέρια του το
κάδρο με τη φωτογραφία του Μιλτιάδη του, άντρα
πια, με τη γυναίκα και τον μικρό τους Φοίβο αγ-

172

Αθηνά Μαραβέγια



καλιά, φωτογραφία από το περασμένο καλοκαίρι,
όταν ο εγγονός του ήταν ακόμη βρέφος.

Με λαχτάρα περιμένει να περάσει ο καιρός, να
κυλήσουν οι μήνες, να φτάσει η μέρα που θα έρθει
ο γιος του, να σφίξει στον κόρφο του τον μικρούλη
Φοίβο και να τον κακομάθει, όπως κάνουν οι παπ-
πούδες.

Και πού δεν πάνε όταν έρχονται τα παιδιά…
Και όταν θέλουν να ανταμώσουν τον Θεό, όπως
λέει ο Μιλτιάδης του, ανηφορίζουν στο Βίκο με
το θεϊκό μπαλκόνι και τη θεσπέσια χαράδρα του.
Και προχωρούν ως το Πάπιγγο με το λαξευτό
βουνό που μοιάζει να το έχει σμιλέψει ο καλύτε-
ρος γλύπτης του κόσμου. Οι κορυφές του θυμί-
ζουν πύργους με πολεμίστρες που έχουν ξεφύγει
από κάποια μυθική, γιγάντια πολιτεία.

Όσο για το χρυσοκάστανο χαλί από πλατανό-
φυλλα στις όχθες του Βοϊδομάτη, σπάνια θα μπο-
ρούσε να το αποδώσει η τέχνη.

Το φθινόπωρο ο Φοίβος πηγαίνει πιο σπάνια
στο χωριό του την Αρίστη και ας είναι κοντά, μια
ώρα δρόμο περίπου. Είναι από τα παλαιότερα και
μεγαλύτερα χωριά από τα Ζαγοροχώρια και είναι
κτισμένη πάνω σε καταπράσινη πλαγιά. Παλιά πε-
τρόκτιστα αρχοντικά, γραφικά πλακόστρωτα δρο-
μάκια και λιθόστρωτα καλντερίμια στολίζουν το
χωριό. Μοναστήρια και εκκλησίες, με κείνη που
είναι αφιερωμένη στην Κοίμηση της Θεοτόκου,
κτισμένη το 1718, με τις αξιόλογες τοιχογραφίες
και το ξυλόγλυπτο τέμπλο, να δεσπόζει στην κεν-
τρική πλατεία με τον μεγάλο γεροπλάτανο και τα

173

Τρεις Μέρες... Μια Ζωή



γραφικά καφενεδάκια, υφαίνουν σαν σε όμορφο
καμβά και κάνουν την Αρίστη ξεχωριστή. Εκεί έχει
μεταφέρει, όπως ήταν η επιθυμία της γιαγια-Χα-
ρένιας, και τα λείψανα όλων των δικών του…

*

ΑΠΟ ΤΙΣ τρεις εκείνες μέρες στο Λονδίνο, που
είχε συναντήσει την Κρινιώ και αγαπήθηκαν, έχουν
περάσει είκοσι πέντε χρόνια περίπου.

Όλα αυτά τα χρόνια έκλεισε στην ψυχή του τις
τρεις εκείνες ημέρες και πορεύτηκε με τη Δέ-
σποινα. Πώς θα μπορούσε να παραμερίσει εκείνη
που είχε σταθεί πλάι του στη δύσκολη και πικρή
περίοδο της ζωής του; Και η οποία, μετά το ταξίδι
του Φοίβου στο Λονδίνο, σταμάτησε τις σκηνές
ζήλιας, έγινε λογική, τρυφερή, χαριτωμένη; Έπαιξε
μεγάλο ρόλο η κουβέντα που είχε με το Μάριο και
οι συμβουλές που της έδωσε, όταν συναντήθηκαν
εκείνο το φθινόπωρο του 1980, που είχε έρθει με
την άδειά του στην Αθήνα.

«Δέσποινα,» της είχε πει, «αν δε θέλεις να χά-
σεις το Φοίβο, πρέπει ν` αλλάξεις. Πάψε να ζη-
λεύεις… Είναι κρίμα να χαθούν τα χρόνια που είστε
μαζί. Αγάπησε το παιδί του σαν δικό σου, δείξε
στοργή και στους δύο… Γίνε χαρούμενη, ανέμελη…
και τότε θα δεις. Όλα θα γίνουν καλύτερα…»

Η Δέσποινα κατάλαβε την αγωνία που έκρυβαν
τα λόγια του Μάριου και ώρα με την ώρα πήρε να
γίνεται τρυφερή, καλοσυνάτη, γεμάτη ζωντάνια,
όσο που βρέθηκαν σε αρμονία και παντρεμένοι…

174

Αθηνά Μαραβέγια



Η ζωή τους κυλούσε ήρεμα, μετά και το γάμο
της Μαργαρίτας. Ο Μιλτιάδης μεγάλωσε ανάμεσα
στις δύο οικογένειες που τον φρόντιζαν με αγάπη
και στοργή περίσσεια και όταν τους ανακοίνωσε
ότι θα σπουδάσει αεροναυπηγός, αποφάσισαν να
φύγει για Αμερική, αφού έτσι κι αλλιώς εκεί θα
κατέληγε για το μεταπτυχιακό του.

Ο Φοίβος και η Δέσποινα, κάθε που έβρισκαν
ευκαιρία, ακόμα και για τρεις μέρες, έκαναν αμέ-
τρητα ταξίδια. Γύρισαν όλο τον κόσμο` από Ρέι-
κιαβικ μέχρι Γιοχάνεσμπουργκ και από Φλόριντα
στις ΗΠΑ μέχρι Πέρθ της Αυστραλίας. Κάθε
χρόνο και σε άλλη ήπειρο, σε διαφορετική χώρα.

Περνούσαν οι μέρες, οι μήνες, τα χρόνια μέσα
σε κλίμα ηρεμίας και ανεμελιάς. Το μόνο σύννεφο
στη ζωή τους ήταν οι συχνοί πονοκέφαλοι από
τους οποίους υπέφερε η Δέσποινα.

«Γιατί δεν πάμε σ’ ένα γιατρό ν’ απαλλαγείς
απ’ αυτό το βάσανο;» την παρότρυνε ο Φοίβος,
όταν την έβλεπε να υποφέρει τόσο.

«Μη στενοχωριέσαι, αγάπη μου. Ημικρανίες
είναι και θα περάσουν…, μόνο σβήσε μου το φως
και άφησέ με για λίγο…»

Τα τελευταία χρόνια, όμως, και λίγο πριν πάρει
τη σύνταξή της, η κατάσταση επιδεινώθηκε. Έτρε-
ξαν σε γιατρούς, έκαναν εξετάσεις, μέχρι την
Αμερική έφτασαν. Η διάγνωση ήταν παντού ίδια.
Όγκος στο κεφάλι, μη χειρουργήσιμος, κατάσταση
«μη αναστρέψιμη»... Γύρισαν στην Αθήνα με το
Φοίβο φύλακα άγγελό της.

«Σ’ αγάπησα πολύ, Φοίβο…» του είπε μια μέρα

175

Τρεις Μέρες... Μια Ζωή



ξέπνοα, καθώς της τακτοποιούσε τα μαξιλάρια,
μετά την ένεση μορφίνης που της είχε κάνει.

«Κι εγώ, Δέσποινά μου, κι εγώ…»
Αυτές ήταν και οι τελευταίες λέξεις της. Δυο

μέρες μετά πέταξε κι εκείνη για το ταξίδι που δεν
έχει γυρισμό. Έτσι ο Φοίβος, μόλις πήρε τη σύν-
ταξή του, αποφάσισε να ζήσει στα Γιάννενα. Δεν
υπήρχε πλέον τίποτα να τον κρατήσει στην Αθήνα,
μια και ο γιος του ο Μιλτιάδης ζει και εργάζεται
στην Αμερική με τη δική του πλέον οικογένεια. 

*
ΚΑΤΑΜΕΣΗΜΕΡΟ και ο πρώτος καλοκαιρινός

μήνας σε αυτό το υπέροχο κομμάτι της γης, στα
Γιάννενα, είναι έτοιμος να δώσει τη θέση του στον
επόμενο. Ο Φοίβος κάθεται στην αγαπημένη του
γωνιά και έχει αριστερά τη βιβλιοθήκη με την τη-
λεόραση και δεξιά ένα τραπεζάκι που το στολίζουν
φωτογραφίες των δικών του, με πρώτη-πρώτη του
γιου του.

Έχει ανοίξει την τηλεόραση και από τα κρατικά
κανάλια έχει παρακολουθήσει τις ειδήσεις, όπως
κάνει κάθε μέρα την ώρα αυτή. Κι όταν θέλει να
χαλαρώσει και να πάρει το μεσημεριανό υπνάκο
του στην πολυθρόνα της Χαρένιας του, γυρίζει
στο τοπικό κανάλι. Ξέρει πως θα δει αυτή την ώρα
την τοπική ειδησεογραφία και μετά, ξανά και ξανά
αποσπάσματα από διάφορες πολιτιστικές εκδη-
λώσεις από όλη την Ήπειρο –και είναι πάρα πολ-
λές– ή και ολόκληρες συναυλίες, χορούς παραδο-
σιακούς και πανηγύρια. Και πάντα, ανάμεσά τους,

176

Αθηνά Μαραβέγια



οι τοπικοί παράγοντες με τους βαρυσήμαντους
λόγους… 

Η μικρή οθόνη τη στιγμή εκείνη δείχνει μια γα-
μήλια τελετή σε περιβάλλον ονειρικό. Ο εκφωνη-
τής, όπως εξηγεί, αποφάσισε να κλείσει το δελτίο
χαρούμενα, με την τελετή του γάμου της υπεύ-
θυνης δημοσίων σχέσεων του σταθμού.

Το ζευγάρι στέκεται εμπρός σε μια αυτοσχέδια
τράπεζα και δίπλα η μεγάλη εικόνα της Παναγίας
με τον Χριστό στην αγκαλιά της. Το μυστήριο γί-
νεται κοντά στο χωριό του Φοίβου, στην Αρίστη,
πλάι στο μοναστήρι της Παναγίας της Σπηλιώτισ-
σας.

Το μοναστήρι αυτό είναι χτισμένο σε βράχο
από το 1579, που στη χαράδρα του κατέφευγαν
οι κάτοικοι της γύρω περιοχής για να γλυτώσουν
από τους Τούρκους. Το ξυλόγλυπτο τέμπλο του
και οι τοιχογραφίες είναι από τον 17ο αιώνα. Λεη-
λατήθηκε από τους Τουρκαλβανούς λίγο πριν την
απελευθέρωση και η καταστροφή ολοκληρώθηκε
με το σεισμό του 1897. Το καθολικό και το κυρίως
τμήμα του έχει συντηρηθεί και βρίσκεται σε καλή
κατάσταση, μα τα περισσότερα μυστήρια γίνονται
έξω από το μοναστήρι, στις όχθες του Βοϊδομάτη,
όπως αυτός ο γάμος που παρακολουθεί ο Φοί-
βος.

Το ευαγγέλιο και οι ψαλμοί που υμνούν το μυ-
στήριο ανακατεύονται με το κελάρυσμα του πο-
ταμού, με το θρόισμα των φύλλων από τα πελώρια
πλατάνια και το θριαμβευτικό τιτίβισμα των που-
λιών. Οι καλεσμένοι πολλοί και ένα χρυσοκάστανο

177

Τρεις Μέρες... Μια Ζωή



χαλί που έχει υφάνει η φύση συμπληρώνει το σκη-
νικό.

«Ας ζήσουν τα παιδιά ευτυχισμένα!» ψιθυρίζει
ο Φοίβος ξέπνοα σχεδόν, χωμένος στην πολυ-
θρόνα του και σε λίγο παραδόθηκε άνευ όρων
στην αγκαλιά του Μορφέα…

Όταν άνοιξε τα μάτια του, το ρολόι έδειχνε
πέντε το απόγεμα και ήταν μουσκεμένος στον
ιδρώτα. Πήγε στο μπάνιο και άφησε το νερό να
τρέχει για ώρα πάνω του δροσερό, μέχρι να συ-
νέλθει. Όσο έφτιαχνε τον καφέ του, αναρωτιόταν
τι ήταν αυτό που τον τάραξε τόσο πολύ στον ύπνο
του… Ναι, ναι…, θυμάται. Είδε την Κρινιώ. Σαν να
βρίσκονταν στο Λονδίνο…, όχι, όχι, δεν ήταν στο
Λονδίνο…, κι εκείνη γελούσε, γελούσε μ’ εκείνο
το γάργαρο γέλιο της και γέμιζε τις χούφτες με
νερό και του το πετούσε, τρέχοντας μακριά του,
όσο που την έχασε…

Κάθισε αποκαμωμένος στην πολυθρόνα του,
άναψε τσιγάρο, ήπιε μια γουλιά καφέ και ο νους
του πέταξε στα παλιά, σ’ εκείνες τις αγαπημένες
μέρες, που σαν ακριβό φυλαχτό έκρυβε όλα αυτά
τα χρόνια.

Σαν αστραπή ζωντάνεψε στο νου του η περι-
πέτεια των τριών ημερών που έζησε στο Λονδίνο,
με εκείνο το αξέχαστο κορίτσι, που δεν έπαψε να
ζει μέσα του, να τον συγκινεί και αδιάκοπα να
αναρωτιέται ποιος να ήταν ο δρόμος της αυτά τα
χρόνια που πέρασαν…

Από την ώρα της αναχώρησής της από το Λον-
δίνο περίμενε με λαχτάρα τηλεφώνημά της…, μά-

178

Αθηνά Μαραβέγια



ταια.
«Κι αυτή σαν όλες τις άλλες…» σκέφτηκε όσο

περνούσε ο καιρός. «Φρόντισε να περάσει καλά
στο Λονδίνο και ανέξοδα…»

Θύμωσε με τον εαυτό του που πίστεψε σε όσα
του είχε πει.

«Ποιος ξέρει πόσα απ’ αυτά ήταν αλήθεια. Τέ-
λεια παραμυθατζού…»

Και την άλλη στιγμή:
«Δεν μπορεί. Δε γίνεται να έπεσα τόσο έξω.

Το βλέμμα, τα δάκρυα, το γέλιο, το στόμα της
ήταν τόσο καθάρια. Κι εγώ αυτή την καθαρότητα
λάτρεψα…»

Και μετά θύμωνε. Θύμωνε με τον εαυτό του
που δεν τόλμησε να ψάξει να τη βρει, γιατί, πράγ-
ματι, δεν είχε αφήσει τηλέφωνό της σε κανένα.
Κι ύστερα, και αυτή η ευλογημένη η Δέσποινα,
έπαψε να του δίνει αφορμές, έπαψε να του δημι-
ουργεί σκηνές. Τι να έκανε, λοιπόν;

Και η Κρινιώ δε θα μπορούσε να τον βρει; Εφό-
σον κανείς δεν είχε τη διεύθυνση ή το τηλέφωνό
της, εκείνη γιατί δεν επικοινώνησε με κανένα;
Γιατί;

Με αυτή τη στάση της έδειχνε ότι τον άφηνε
ήσυχο στη σχέση του με τη Δέσποινα. Μα ίσως
και να τον κατηγορούσε που από τις πρώτες ώρες
τους δε μίλησε και δεν αναφέρθηκε στο σοβαρό
αυτό δεσμό του, όπως όφειλε να κάνει…

Φορές και φορές έλεγε να περάσει από το κα-
τάστημα της τράπεζας που του είχε πει η Κρινιώ
πως εργαζόταν, αλλά πάντα κάτι τον κρατούσε,

179

Τρεις Μέρες... Μια Ζωή



δεν το τόλμησε ποτέ. 
«Αν θέλει η θεά τύχη να μας φέρει κοντά, όπως

έκανε στο Λονδίνο, θα βρει τον τρόπο…»
Ωστόσο ο νους του κάθε τόσο στριφογύριζε

σε κείνες τις τρεις ημέρες και τις ζούσε με τη
φαντασία του πάλι και πάλι, ενώ την κάθε φορά
ζωντάνευαν τόσες λεπτομέρειες που τον συγκι-
νούσαν, τον έσπρωχναν ως τα όρια αυταπάτης,
ακόμα και σε στιγμές με τη γυναίκα του, τη Δέ-
σποινα…

Έτσι κύλησαν χρόνια και χρόνια όσο που βρέ-
θηκε ένας μοναχικός συνταξιούχος…

Παραδομένος σε αυτή τη θύμηση δεν ακούει
ούτε βλέπει πια τίποτα. Βγαίνει στο μπαλκόνι να
πάρει αέρα, μα σε λίγο γυρίζει πάλι στην πολυ-
θρόνα του, κλείνει τα μάτια και θαρρεί πως ακούει
το γάργαρο γέλιο της Κρινιώς, εκεί, στο σιντριβάνι
της λονδρέζικης πλατείας πριν από χρόνια. Τη βλέ-
πει να τρέχει σαν παιδούλα και να αναπηδούν τα
σκουλαρίκια και τα βραχιόλια που της δώρισε…, τη
βλέπει να χορεύει στο κέντρο “Κλεοπάτρα” σαν
εξωτική ιέρεια και στα χείλη του ζωντανεύουν τα
δικά της… και μετά να χάνεται, να χάνεται, όπως
στο όνειρό του.

«Για σύνελθε! Τι έπαθες και τα θυμάσαι πάλι;
Ξεμωράθηκες;» μαλώνει τον εαυτό του, γιατί δεν
μπορεί να εξηγήσει το λόγο, που από τότε που
ήρθε στα Γιάννενα, η θύμηση της Κρινιώς γίνεται
όλο και πιο συχνή…

180

Αθηνά Μαραβέγια



(X)

Η ΩΡΑ ΠΛΗΣΙΑΖΕ εφτά. Ο Φοίβος με αργές
κινήσεις ντύθηκε και με συντροφιά τις σκέψεις
του βγήκε για τον απογευματινό του περίπατο
στην ακρολιμνιά. Ένιωσε την ανάγκη να ανακα-
τευτεί με νέους ανθρώπους, να κλέψει λίγο από
τη ζωντάνια και να χαρεί το ανέμελο γέλιο τους.
Ο δρόμος έσφυζε από ζωή. Οι φωνές, το γέλιο
και τα τραγούδια των παιδιών τον βοήθησαν να
αποξεχαστεί και άρχισε να περπατά ανέμελα.

Κάποια στιγμή κοντοστέκεται και πήρε να χα-
ζεύει ένα νεαρό ζευγάρι. Το αγόρι σκύβει στη λί-
μνη, γεμίζει τις χούφτες του νερό και καταβρέχει
το κορίτσι. Εκείνη ξαφνιάζεται και τον κυνηγά.
Τρέχουν, γελούν, ώσπου το αγόρι γυρίζει και την
παίρνει στην αγκαλιά του.

«Τι μου θυμίσατε, παιδιά μου! Να είστε καλά…»
μουρμουρίζει με νοσταλγία ο συνταξιούχος Φοί-
βος.

Έχει περπατήσει αρκετά, όταν βλέπει να προ-
χωρά προς το μέρος του μια κοπέλα που σπρώχνει

181



ένα καρότσι αναπηρικό. Προσπαθεί να αποτραβή-
ξει το βλέμμα του, μα εξακολουθεί να κοιτάζει
επίμονα την ανάπηρη γυναίκα πάνω στο καρο-
τσάκι. Όσο πλησιάζουν, ο Φοίβος ταράζεται πιο
πολύ. Η καρδιά του πάει να ξεφύγει από τη θέση
της. Τα πόδια δεν υπακούν στην εντολή του να
προχωρήσουν. 

«Δεν είναι δυνατόν… Το μυαλό μου παίζει
άσχημα παιχνίδια… Δεν μπορεί… Θεέ μου…» μονο-
λογεί και προσπαθεί να πάρει βαθειά ανάσα, όταν
έχουν φτάσει δίπλα του.

«Ορίστε;» ρωτά η νεαρή γυναίκα και τον κοι-
τάζει ανήσυχα. «Χρειάζεστε κάτι;»

Η γυναίκα στο αναπηρικό καρότσι, με μαλλιά
γκρίζα και μια κουβέρτα πάνω στα πόδια, που είχε
στραμμένο το βλέμμα της δεξιά προς το κάστρο,
γυρίζει προς το μέρος του, χωρίς να τον κοιτάξει.

«Τι συμβαίνει, Ζωή;»
«Με συγχωρείτε…, με συγχωρείτε…» λέει εκεί-

νος αμήχανα και κάνει να προσπεράσει κατατα-
ραγμένος, χωρίς να τον υπακούνε και πάλι τα πό-
δια του.

Η ματιά του τώρα είναι καρφωμένη στο πρό-
σωπο της ανάπηρης γυναίκας και με βαριά
ανάσα...

«Όχι. Δεν μπορεί… Δε γίνεται…»
Σαν συναντώνται τα βλέμματά τους, μια σπίθα

ξεπηδά στη ματιά της…
«Θεέ μου, η Κρινιώ. Η Κρινιώ…!»
«Εσύ; Εσύ!… Φοίβο…» ψιθυρίζουν και οι δύο

ταυτόχρονα.

182

Αθηνά Μαραβέγια



Έχουν παγώσει…, μένουν βουβοί, προσπαθούν
να συνέλθουν… Πόσο έχουν γεράσει και οι δύο…
Εκείνος ο ψηλόλιγνος Φοίβος έχει γείρει και η
ματιά του δεν είναι τόσο σπινθηροβόλα… Και η
Κρινιώ, επάνω στο αναπηρικό καρότσι μοιάζει πιο
σκληρή. Τα χαρακτηριστικά του προσώπου της
δείχνουν ταλαιπωρημένο άνθρωπο.

Για χρόνια ο Φοίβος ήταν στοιχειωμένος από
το γάργαρο γέλιο της, το χιούμορ, το τρυφερό
βλέμμα της, το παιχνίδισμα των ματιών της. Τώρα,
σαν να έχουν σβήσει όλα, σαν να μην υπήρξαν
ποτέ, σαν να ήταν δημιούργημα της φαντασίας
του. Τίποτα δε θυμίζει τη δική του Κρινιώ… Κι
όμως…, κι όμως, κάτι στη ματιά της… Πίσω από τη
σκληράδα υπάρχει ακόμα εκείνη η τρυφερότητα…

Η κοπέλα πίσω από το καρότσι αναρωτιέται με
απορία ποιος είναι αυτός που τάραξε τόσο τη
μάνα της. Και τότε τον είδε να σκύβει.

«Κρινιώ…, στ’ αλήθεια είσαι συ, Κρινιώ;» τη
ρωτά σαν υπνωτισμένος και ακουμπά το χέρι του
στα δικά της, λέγοντας με συντριβή. «Τι έπαθες;
Θεέ μου, πώς; Πώς;»

«Μαμά, τι συμβαίνει;» ρωτά ανήσυχα η νεαρή
γυναίκα. «Γνωρίζεις τον κύριο;»

«Ναι, παιδί μου, ναι, γνωριζόμαστε…» ακού-
στηκε σαν μακρινός αχός η φωνή της μάνας.

«Με συγχωρείτε…» λέει και ο Φοίβος στην κο-
πέλα. «Να σας συστηθώ…»

«Μόνος σου είσαι;» τον διακόπτει η Κρινιώ με
φωνή πανικόβλητη, ενώ προσπαθεί να συνέλθει,
να βρει την ψυχραιμία της.

183

Τρεις Μέρες... Μια Ζωή



«Μόνος. Ναι, είμαι μόνος και βγήκα να περπα-
τήσω.»

«Κι εμείς το ίδιο και επιστρέφουμε στο σπίτι.
Είναι εδώ κοντά. Δεν έρχεσαι; Έλα…» μπόρεσε να
πει με ένα βιασμένο χαμόγελο.

«Ευχαρίστως…» απαντά εκείνος σαν υπνωτι-
σμένος και σαν να ξύπνησε ξαφνικά, το πρόσωπό
του φωτίστηκε.

Το ίδιο και η Κρινιώ, φάνηκε να ανακουφίζε-
ται.

*

ΤΟ ΣΠΙΤΙ της Κρινιώς είναι ένα παραδοσιακό
ηπειρώτικο διώροφο, με μετατροπές που έγιναν
για το αναπηρικό καρότσι.

Ο Φοίβος κάθισε σε μια πολυθρόνα, πλάι στην
Κρινιώ. Την κοιτάζει επίμονα. Αναρωτιέται από
πότε να είναι καθηλωμένη σε αυτό το καρότσι.
Και η κοπέλα, την είπε «μαμά»; Άρα δε θα χώρισε
με το Βίκτορα, τον άντρα της, εκτός και αν παν-
τρεύτηκε ξανά…

«Να σου γνωρίσω τη Ζωή μου…» διακόπτει η
Κρινιώ τις σκέψεις του.

Εκείνος σηκώνεται.
«Φοίβος Τοπαλούδης. Χαίρω πολύ.»
«Κι εγώ… το ίδιο…» είπε η κόρη και στα μάτια

της κυριαρχεί απορία…, μεγάλη απορία και ταραχή.
Ο Φοίβος την κοιτάζει και προσπαθεί να θυ-

μηθεί τι του θυμίζει. Μα ναι, ναι, είναι η νύφη, ο
γάμος, εκεί, στις όχθες του Βοϊδομάτη… Πλάι στο

184

Αθηνά Μαραβέγια



χωριό του, την Αρίστη… Ναι, ναι… 
«Μου επιτρέπετε να σας συγχαρώ και να ευ-

χηθώ για το γάμο σας, που αν δεν κάνω λάθος
τον παρακολούθησα στην τηλεόραση.»

«Όχι, δεν κάνετε…» και η καρδιά της Ζωής πε-
ταρίζει.

«Ήταν, πράγματι, ένας γάμος ασυνήθιστα ρο-
μαντικός!» λέει ο Φοίβος. «Να ζήσετε σαν τα
ψηλά βουνά που σας τριγύριζαν…»

«Ευχαριστώ… Ήταν επιλογή της μαμάς αυτός
ο χώρος» απαντά η νεόνυμφη, χωρίς να παίρνει
τη ματιά της από πάνω του.

Ο Φοίβος δεν μπορεί να καταλάβει το λόγο
που η κόρη της Κρινιώς δείχνει τόσο αναστατω-
μένη.

«Ζωή μου, σε παρακαλώ…» λέει τότε η Κρινιώ
και με ένα διακριτικό νεύμα, της ζητά να απομα-
κρυνθεί και να τους αφήσει μόνους.

Ο Φοίβος την παρακολουθεί που φεύγει.
«Ο Μιλτιάδης τι κάνει;» τον ρωτά η Κρινιώ

πριν προλάβει να πει εκείνος οτιδήποτε.
«Είναι καλά. Ζει στην Αμερική. Πήγε για σπου-

δές αεροναυπηγού και όπως ξέρεις, αυτή η χώρα
αφομοιώνει τους ξένους. Είναι παντρεμένος και
έχει ένα γιο.»

«Ωραία, ωραία, να ζήσουν. Και η Μαργαρίτα;
Ο Μάριος; Η Μίρνα; Η Δέσποινα;»

«Λοιπόν, να τους πάρω με τη σειρά. Η Μαργα-
ρίτα ξαναπαντρεύτηκε. Ο Μάριος μένει μόνιμα
στο Λονδίνο και έρχεται μια-δυο φορές το χρόνο.
Η Μίρνα και ο Βασίλης παντρεύτηκαν και έχουν

185

Τρεις Μέρες... Μια Ζωή



μια κόρη, την Αθηνά.»
«Η Δέσποινα;» επιμένει η Κρινιώ.
«Η Δέσποινα πάνε δυο χρόνια που πέθανε.»
«Λυπάμαι, ειλικρινά λυπάμαι…»

*

Η ΚΡΙΝΙΩ νιώθει μπερδεμένη. Δεν πιστεύει στα
μάτια της, δεν πιστεύει αυτό που πριν λίγη ώρα
έχει συμβεί. Δεν ξέρει τι πρέπει να κάνει. Δεν
ξέρει τι πρέπει ή δεν πρέπει να του πει…

«Τώρα είναι η σειρά σου…» διακόπτει τη σκέψη
της ο Φοίβος. «Μίλησέ μου, Κρινιώ…» και πλησιά-
ζει την πολυθρόνα του, της πιάνει τα χέρια και
συγκινημένος ψιθυρίζει… «Βλέπεις; Όπως τότε,
στο Λονδίνο. Θυμάσαι, άραγε, αυτή την αγαπη-
μένη μου κίνηση, τη θυμάσαι…, να κρατώ φυλακι-
σμένα τα χέρια σου μες στα δικά μου…, πες μου,
ξεθώριασε στην καρδιά σου εκείνο το ευλογημένο
μας τριήμερο;»

«Ποτέ, Φοίβο, ποτέ… και δεν έπαψα να το ζω
όλο και πιο έντονα, πιο συναρπαστικά, στην κάθε
του λεπτομέρεια.»

«Ούτε ’γώ, πίστεψέ με, ούτε ’γώ…» κι ακούμ-
πησε τα χείλη του στα χέρια της. «Το ζωντάνεμα
της κάθε στιγμής μας ήταν η κρυφή μου συντρο-
φιά όλα αυτά τα χρόνια. Όμως, πες μου, πώς βρέ-
θηκες στα Γιάννενα;»

«Ναι…» ψιθύρισε η Κρινιώ και δεν ήξερε από
πού να αρχίσει. «Τότε δεν ήξερα τον τόπο, αλλά
δεν άργησα να τον γνωρίσω.»

186

Αθηνά Μαραβέγια



Έπρεπε να κερδίσει χρόνο. Έπρεπε να βάλει
σε τάξη τη σκέψη και τα συναισθήματά της.
Έπρεπε να προσέξει τι θα πει.

«Εκείνο το φθινόπωρο,» συνέχισε, «την ίδια
χρονιά που έκανα το ταξίδι στο Λονδίνο, ήρθα για
πρώτη φορά στην Ήπειρο. Τη γύρισα απ’ άκρη σ’
άκρη. Με μάγεψε η ομορφιά της και την αγάπησα…
Την αγάπησα τόσο, που σε τρία χρόνια εγκατα-
στάθηκα μόνιμα.»

«Και πώς έγινε και βρίσκεσαι σ’ αυτό το καρό-
τσι;»

«Είναι μεγάλη ιστορία. Δυο χρόνια μετά που
γεννήθηκε η Ζωή, είχαμε έρθει στα Γιάννενα για
διακοπές. Ευτυχώς, την ημέρα που χτύπησα, το
παιδί δεν ήταν μαζί μου στο αυτοκίνητο. Μη φαν-
ταστείς κανένα σπουδαίο τροχαίο. Μόνο που
έπαθα ζημιά στη σπονδυλική στήλη.»

«Ναι, μα πώς; Πού;»
«Εκείνο το πρωί πήγαινα στην Αρίστη. Ήθελα

να δω σε τι κατάσταση ήταν ο δρόμος. Είχα σκοπό
να πάμε με το παιδί και τους γονείς μου, να γνω-
ρίσουν το καταπληκτικό χωριό σου... Τους είχα
μιλήσει για το μπαλκόνι του Βίκου, για το Πάπιγγο,
έτσι όπως μου τα είχες περιγράψει και τα θαύμασα
κι εγώ την πρώτη φορά που είχα έρθει. Και με τη
σειρά μου τα είχα περιγράψει στους γονείς μου
ενθουσιασμένη, μαγεμένη. Ζητούσαν επίμονα να
πάμε να δουν κι εκείνοι τον τόπο που τόσο με κα-
τέκτησε. Ωστόσο, την τελευταία ώρα πήγα μόνη
μου, κι ευτυχώς, γιατί στο γυρισμό έτυχε το κακό
από δική μου αδέξια κίνηση, σε μια στροφή του

187

Τρεις Μέρες... Μια Ζωή



δρόμου.»
«Κορίτσι μου…» ψιθυρίζει συγκλονισμένος εκεί-

νος και φιλά τα χέρια της.
«Για καλή τύχη περνούσε ένα αυτοκίνητο κι

έτσι δεν άργησα να βρεθώ στο νοσοκομείο. Η κα-
τάστασή μου ήταν αρκετά σοβαρή και οι γιατροί
είχαν απαγορεύσει οποιαδήποτε μετακίνησή μου
για μεγάλο διάστημα. Ο πατέρας μου, συνταξιού-
χος πια, πούλησε το σπίτι μας στην Αθήνα και γί-
ναμε Γιαννιώτες…»

«Και όλα αυτά τα χρόνια είσαι στο καρότσι;»
«Ναι, Φοίβο, ναι.»
«Και οι γονείς σου;»
«Κατάφεραν να μεγαλώσουν το παιδί με τη

βοήθεια της Ειρήνης –που είναι κι η νονά της– και
που με την πρώτη ευκαιρία βρισκόταν δίπλα μας,
αλλά και μιας εξαίρετης φίλης, της Ισμήνης, που
είναι γιατρός, ψυχολόγος, και πάνω απ’ όλα άν-
θρωπος. Κι όταν η Ζωή τελείωσε το σχολείο, αρ-
χίσαμε να λιγοστεύουμε. Πρώτα χάσαμε τον παπ-
πού και πριν δύο χρόνια έφυγε και η γιαγιά.»

«Δεν ξέρω τι να πω…» είπε ο Φοίβος και ανα-
κάθεται στην πολυθρόνα του. «Τα έχω χαμένα.
Και ο άντρας σου;»

«Αν εννοείς το Βίκτορα, χωρίσαμε και τυπικά
αμέσως μετά το ταξίδι μου στο Λονδίνο και λίγο
πριν γεννηθεί η Ζωή.»

«Δεν καταλαβαίνω…»
«Όταν γύρισα από το Λονδίνο, πήγα κατευ-

θείαν στους γονείς μου. Δεν έμεινα ούτε ώρα μαζί
του και ξεκίνησα τη διαδικασία για το διαζύγιο.

188

Αθηνά Μαραβέγια



Δεν άντεχα ούτε να τον δω.»
«Και… το παιδί;…» ρώτησε ο Φοίβος.
«Δεν ήξερε, δεν είχε ιδέα για παιδί, όπως δεν

το ήξερα και ούτε υποπτευόμουνα κι εγώ…»
«Ότι ήσουν έγκυος;»
«Ναι…, ναι.»
«Δηλαδή…, στο Λονδίνο…, εκείνες τις μέρες,

ήσουν… έγκυος;»
«Όχι, όχι, βέβαια» αντέδρασε η Κρινιώ σαν να

την πρόσβαλε.
«Δεν καταλαβαίνω.»
«Η Ζωή δεν είναι παιδί του Βίκτορα.»
«Ξαναπαντρεύτηκες…;»

*

Η ΚΡΙΝΙΩ τον κοιτάζει στα μάτια έντονα, επί-
μονα και η αναπνοή της βγαίνει με δυσκολία. Δεν
μπορεί να κρύψει την ταραχή της.

Τις ίδιες στιγμές ο Φοίβος παρατηρεί ένα κά-
δρο στον τοίχο, που μόλις το πρόσεξε. Έδειχνε
τη Ζωή μικρούλα με μια ωραιότατη κορδέλα στα
μαλλιά.

Σηκώνεται, πλησιάζει σαν υπνοβάτης και νοι-
ώθει μια περίεργη ταραχή…

«Κρινιώ…» βόγκηξε, χωρίς να τραβά τη ματιά
του από την εικόνα του κάδρου. «Τι συμβαίνει;…»

«Ήμουν αποφασισμένη να μη σου πω ποτέ»
ακούστηκε σοβαρή, σκληρή η φωνή της.

«Να μου πεις τι;» την κοιτάζει ο Φοίβος επί-
μονα.

189

Τρεις Μέρες... Μια Ζωή



«Αυτό που κρατούσα κρυφό από σένα τόσα
χρόνια.»

«Θα τρελαθώ, Κρινιώ…» την πλησιάζει με τα
μάτια καρφωμένα στα δικά της.

«Η Ζωή, η κόρη μου, είναι κόρη μας. Ήμουν
αποφασισμένη να μη μιλήσω ποτέ, να μη σε ανα-
στατώσω, μα τώρα…, μετά την απρόσμενη συνάν-
τησή μας, πρέπει να το μάθεις επιτέλους… Η Ζωή
είναι κόρη σου.»

Πιο δυνατό χαστούκι δεν είχε ξανανιώσει ο
Φοίβος. Όλα γύρω του θόλωσαν. Αναστατώθηκε.

«Για το Θεό…, μου έκρυβες τόσα χρόνια…»
ψέλλισε. «Μου στέρησες τέτοια χαρά, τόση πα-
ρηγοριά κι αγάπη; Πώς άντεξες να πάρεις τέτοια
ευθύνη; Ποιος σου έδωσε αυτό το δικαίωμα; Μου
στέρησες το παιδί μας… Είσαι απερίγραπτη, μα
το Θεό…»

«Δεν ήθελα, δεν άντεχα, δεν έπρεπε να σε
αναστατώσω με κανένα τρόπο…»

Ο Φοίβος δεν την ακούει, νιώθει μπερδεμένος.
Έχει θυμώσει πολύ και σωριάζεται στην καρέκλα,
πιάνει με τα χέρια το κεφάλι του και προσπαθεί
να βάλει σε τάξη τις σκέψεις του... 

«Φταίω…, φταίω» ψιθυρίζει με σκυφτό κεφάλι
και συνειδητοποιεί πόσο πρέπει να πόνεσε και να
πονά η Κρινιώ ακόμα. Στο νου του ζωντανεύει ο
δύσκολος δρόμος που διάλεξε να περπατήσει
μόνη της, από την ώρα της απρόσμενης εγκυμο-
σύνης, ως τη γέννα και στη συνέχεια η ευθύνη
για το μεγάλωμα του παιδιού…

«Ναι, φταίω. Δε σου έδωσα την ελάχιστη ευ-

190

Αθηνά Μαραβέγια



καιρία…»
«Ήταν το πιο σωστό που μπορούσα να κάνω…»

τον διακόπτει η Κρινιώ με ήρεμη φωνή. «Δεν είχα
το δικαίωμα, με κανένα τρόπο, να ταράξω τη ζωή
σου. Θυμάσαι τι σου είχα πει στο Λονδίνο, όταν
μου μίλησες την τελευταία μέρα για τη σχέση που
είχες με τη Δέσποινα; Είπα πως ποτέ δε θα στή-
ριζα τη δική μου χαρά, στα δάκρυα και τον πόνο
κάποιας άλλης. Ωστόσο, θέλω να ξέρεις ότι περί-
μενα με καρδιοχτύπι από σένα το πρώτο βήμα.
Περίμενα ένα μήνυμα, μια φιλική, έστω, ένδειξη.
Μα όταν πέρασαν οι μέρες, που υπολόγιζα ότι θα
είχες γυρίσει στην Αθήνα, μετά οι μήνες και δεν
έκανες καμία προσπάθεια να επικοινωνήσουμε,
τότε κατάλαβα ποια ήταν η επιλογή σου και τη
σεβάστηκα. Έκλεισα στην ψυχή μου το φως, τις
τρεις εκείνες ευλογημένες μέρες, χωρίς να ξέρω,
ούτε να υποψιάζομαι, πως σε κουβαλούσα στα
σπλάχνα μου.»

*

ΒΑΡΙΑ και εκκωφαντική σιωπή απλώθηκε στο
δωμάτιο… Κανείς από τους δύο δε μιλάει. Ο Φοί-
βος ήταν φανερό πως δυσκολευόταν να αναπνεύ-
σει, να βρει το ρυθμό της η λειτουργία της καρ-
διάς του. Κάποια στιγμή σηκώθηκε. Περπάτησε
ως την πόρτα που έβλεπε στη βεράντα. Στήριξε
στο τζάμι το κεφάλι του και στη στάση εκείνη
πήρε να απολογείται σε τόνο παραμιλητού.

«Κι όμως, Κρινιώ, έπρεπε. Έπρεπε, οπωσδή-

191

Τρεις Μέρες... Μια Ζωή



ποτε, να το μάθω. Έπρεπε να το ξέρω. Γιατί, ναι,
μπορεί να κρύβει αξιοπρέπεια και μεγαλείο η από-
φασή σου, να μη βρεθώ σε δύσκολη θέση, αλλά
είναι σκληρό και προσβλητικό για έναν πατέρα να
τον αγνοούν.»

«Λάθος, μεγάλο λάθος, Φοίβο» αντέδρασε με
θυμό η Κρινιώ. «Δε σε αγνόησα. Δέχτηκα το μή-
νυμα που εσύ μου έστειλες με την αδιαφορία σου.
Πίστεψέ με, έκανα μεγάλο αγώνα» μαλάκωσε ο
τόνος της φωνής της. «Κι ύστερα, ήξερα πόσο
είχες πονέσει για το Μιλτιάδη που μεγάλωνε μα-
κριά σου. Δεν άντεχα να σου προσθέσω κι άλλο
ένα βάρος.»

«Αναρωτιέμαι πώς δε με αναζήτησαν οι γονείς
σου, πώς δεν έκαναν εκείνοι, τουλάχιστον, αυτό
το βήμα;»

«Ο πατέρας μου ήθελε κι επέμενε να σε βρει.
Όμως δεν τον άφησα κι αρνήθηκα να του δώσω
την ελάχιστη πληροφορία. Δεν έμαθε ποτέ ποιος
ήταν, πώς λεγόταν και αν γνώριζε ότι θ’ απο-
κτούσε από μένα παιδί ο άντρας αυτός. Με τον
καιρό μαλάκωσε κι εκείνος. Όσο για μένα, με τη
βοήθεια της μητέρας μου, παραδόθηκα στην
έγνοια του παιδιού που μεγάλωνε μέσα μου. Βλέ-
πεις, ήμουν αποφασισμένη να το κρατήσω και είχα
απειλήσει πως, αν δεν συμφωνούσαν, θα έφευγα
απ’ το σπίτι. Έτσι μ’ αγκάλιασαν και η μητέρα μου
και ο πατέρας. Ποτέ δε θα ξεχάσω την έκφρασή
τους, όταν με είδαν στο μαιευτήριο με το κορι-
τσάκι μας στην αγκαλιά μου. Λες και τους χάρισα
όλο τον κόσμο…»

192

Αθηνά Μαραβέγια



Ο Φοίβος την ακούει με κομμένη ανάσα. Νιώθει
την ανάγκη να γονατίσει εμπρός της, μα και αγα-
νακτεί που τον άφησε μακριά και ξένο όλα αυτά
τα χρόνια. Νιώθει το αίμα του να κοχλάζει και σω-
ριάζεται στην πολυθρόνα, δίπλα της.

«Τις ώρες που ήμουν στη δουλειά,» συνεχίζει
η Κρινιώ, «η μητέρα μου είχε τη φροντίδα της μι-
κρής. Κι όταν ήρθαμε στα Γιάννενα, για να μάθει
το παιδί και ν’ αγαπήσει τις ρίζες του πατέρας
της, πάλι οι γονείς μου ήταν μαζί μας…»

«Θέλεις να πεις,» τη διακόπτει με τρόμο ο Φοί-
βος, «ότι η Ζωή…, ξέρει την αλήθεια;»

«Φυσικά και την ξέρει. Ποτέ δεν την ξεγέλασα,
λέγοντας πως ο πατέρας της πέθανε ή κάτι πα-
ρόμοιο. Σ’ αυτό με βοήθησε πολύ η Ισμήνη, η ψυ-
χολόγος που τόσο μας στήριξε όλους.»

«Και δε σου είπε πως ήταν μεγάλο λάθος να μ’
αφήσεις έξω από ένα τόσο σοβαρό… γεγονός; Να
μου στερήσεις το παιδί μου;»

«Ήταν αργά να διορθωθεί αυτό. Και σ’ το ξα-
ναλέω: στην απόφασή μου αυτή βοήθησε η αδια-
φορία σου, και σε παρακαλώ, μην το προσπερνάς
αυτό. Η Ισμήνη είναι φίλη πραγματική. Είναι
αδελφή. Είναι σαν την Ειρήνη. Όπως είστε εσύ
με το Μάριο. Είχε κι εξακολουθεί να έχει τη Ζωή
σαν παιδί της και είναι ανεκτίμητη η βοήθειά της,
κυρίως από τότε που η μικρή βρέθηκε στο δημο-
τικό σχολείο. Ως έξι χρονών η Ζωίτσα μπέρδευε
τον παππού με τον μπαμπά και η απουσία σου δε
στάθηκε σοβαρό πρόβλημα μέχρι τότε. Όμως,
όταν είχε προχωρήσει στις τάξεις του δημοτικού

193

Τρεις Μέρες... Μια Ζωή



άρχισε να ρωτά: “Μαμά, γιατί εγώ δεν έχω μπαμπά
όπως όλα τα παιδιά;” Και τότε με την Ισμήνη, της
είπαμε την αλήθεια. Ότι έχει μπαμπά, αλλά είναι
υποχρεωμένος να ζει μακριά μας. “Δηλαδή, δε
μας αγαπά;” ρώτησε. Ξέρεις πόσο σκληρές ερω-
τήσεις κάνουν τα παιδιά και μάλιστα σ’ αυτή την
ηλικία. Και της εξηγήσαμε πως ο μπαμπάς της
την αγαπά και θα την αγαπούσε περισσότερο όταν
θα την έβλεπε. Μεγαλώνοντας της έλεγα όλο και
περισσότερα για σένα. Στην εφηβεία, όταν πια
της είχα πει όλη την ιστορία μας, σ’ ένα τετράδιό
της είχε γράψει στην ετικέτα. “Ζωή Αθηναίου,
παιδί αγάπης”.»

«Θέλεις να πεις, Κρινιώ,» ψιθύρισε με τρεμά-
μενη φωνή, «πως τώρα που μιλάμε, η Ζωή ξέρει
ποιος είμαι;»

«Ναι, ξέρει, τα ξέρει όλα. Την ιστορία για τις
τρεις μέρες στο Λονδίνο την έμαθε όταν μου είπε
πως αγαπιούνται με το Γιώργο, το σημερινό άντρα
της.»

«Θεέ μου, ντρέπομαι. Φεύγω, φεύγω αμέσως.
Δεν έχω το κουράγιο να την αντικρίσω…» και το
πρόσωπό του έγινε σαν ανταριασμένος ουρανός.

«Δε θα προσπαθήσω να σε κρατήσω. Μόνο θα
σου πω ότι η Ζωή ήθελε να έρθει να σε βρει. Εγώ
δεν την άφησα.»

«Είσαι σκληρή, όχι μόνο σε μένα, αλλά και στο
παιδί.»

«Με σένα ταίριαζε να είμαι σκληρή,» ακού-
στηκε τραχιά η φωνή της, «αλλά η Ζωή από μι-
κρή-μικρή άκουγε να της μιλώ για τον μπαμπά της.

194

Αθηνά Μαραβέγια



Όταν της είπα την ιστορία μας, ζήτησε να σε σκι-
τσάρω. Ήθελε να έχει μια κάποια εικόνα σου, όπως
είπε», και για να πνίξει το βούρκωμά της, κοίταξε
επίμονα το τόξο του ορίζοντα έξω από το παρά-
θυρό μας. «Τότε ήρθε στο μυαλό μου ο Μητροπά-
νος, ο τραγουδιστής, και της είπα πως μοιάζετε
αρκετά. Θυμάμαι που με πείραξε κιόλας. “Ώστε γι’
αυτό έχουμε όλους τους δίσκους του;” μου είχε
πει. “Και γι’ αυτό…” της απάντησα. Αργότερα της
είπα πως, επίσης, μοιάζεις με τον ηθοποιό Richard
Harris. Κι ένα πρωί είδα στο κομοδίνο της τις φω-
τογραφίες τους κι από κάτω είχε γράψει με κόκκινο
μαρκαδόρο, “μοιάζουν στον μπαμπά μου”…»

«Κρινιώ, πνίγομαι, υποφέρω. Είμαι αγανακτι-
σμένος, αγανακτισμένος με τον εαυτό μου και με
σένα…» και σαν κυνηγημένος σηκώθηκε και έφυγε,
ψελλίζοντας… «Συγχωρέστε με και οι δυο σας…,
συγχωρέστε με…»

*

«ΜΑΜΑ, ΕΧΕΙ δίκιο…» είπε η Ζωή, πλησιάζον-
τας τη μητέρα της.

Όλη αυτή την ώρα άκουγε την κάθε λέξη των
γονιών της και ήταν πολλές οι στιγμές που ήθελε
να πλησιάσει, φωνάζοντας: «Μαμά, έχει δίκιο ο
πατέρας μου.»

«Το ξέρω, παιδί μου, το ξέρω. Ξέρω πως ήταν
δύσκολη αυτή η ώρα για τον πατέρα σου. Να μάθει
ξαφνικά πως έχει παιδί, πως έχει μια κόρη… Όμως,
πίστευα τότε, πως έτσι ήταν καλύτερα να κάνω.

195

Τρεις Μέρες... Μια Ζωή



Πρώτα για κείνον και μετά για μας. Αν έμενε μαζί
μου από υποχρέωση, αυτό θα με σκότωνε και σί-
γουρα θα χανόταν η μαγεία που μας είχε ενώσει.»

«Έλα, μαμά. Μ’ αυτά τα “αν” είναι που έμεινες
στο όνειρο και δε χάρηκες τη ζωή σου.»

«Κάνεις λάθος, κόρη μου. Και γιατί νομίζεις
πως σου έδωσα αυτό το όνομα; Εκείνες οι τρεις
μέρες στο Λονδίνο ήταν όλη μου η ζωή…»

Έμεινε για λίγο σιωπηλή και αμέσως μετά, με
σκυμμένο κεφάλι, «Θα μπορέσετε, άραγε, εσύ και
ο πατέρας σου να με καταλάβετε ποτέ;»

«Ξέρεις πολύ καλά» λέει η Ζωή αγκαλιάζοντάς
την «πως δε σ’ έκρινα ποτέ γι’ αυτή την απόφασή
σου.»

«Κι όμως, σου στέρησα τον πατέρα σου…» ψι-
θυρίζει η Κρινιώ αποκαμωμένη.

«Μη μιλάς έτσι, σε παρακαλώ. Δεν ήταν δικό
σου όλο το φταίξιμο. Αν, όπως του είπες, προσπα-
θούσε να συναντηθείτε, αν επικοινωνούσε μαζί
σου, τα πράματα θα ήταν διαφορετικά. Και τότε
μπορεί να μην είχα γεννηθεί.»

«Αυτό μην το ξαναπείς» κοίταξε κατάματα την
κόρη. «Ο κόσμος να ερχόταν ανάποδα, δεν επρό-
κειτο να τ’ αφήσω να χαθεί το πλάσμα που κου-
βαλούσα στα σπλάχνα μου. Και είμαι πολύ περή-
φανη που πήρα αυτή την απόφαση. Κάθε μέρα
δοξάζω το Θεό για το δώρο που μου χάρισε…»
και η Κρινιώ ανοίγει διάπλατα τα δυο της χέρια,
σφίγγει στην αγκαλιά της τη Ζωή…

*

196

Αθηνά Μαραβέγια



ΓΥΡΙΖΟΝΤΑΣ από το Λονδίνο η Κρινιώ, μη
γνωρίζοντας ακόμα ότι στα σπλάχνα της μεγά-
λωνε ώρα με την ώρα ένα παιδί, το παιδί του αγα-
πημένου της Φοίβου, βάλθηκε αμέσως να διαλύσει
το γάμο της με το Βίκτορα. Δεν ήταν και δύσκολο.
Μια βδομάδα μετά που έφυγε εκείνος από το σπίτι
και επέστρεψε η Κρινιώ, την πήρε τηλέφωνο, ζη-
τώντας της να ειδωθούν.

«Δεν έχουμε τίποτα να πούμε, Βίκτορα» ήταν
η απόλυτη απάντησή της. «Μπορείς, όποτε θέλεις,
να έρθεις να πάρεις και τα υπόλοιπα πράγματά
σου, αρκεί να με ειδοποιήσεις από πριν…»

Δεν ήθελε με κανένα τρόπο να τον συναντήσει.
Από τότε που έφυγε ο Βίκτορας από το σπίτι, η
Κρινιώ συνήθισε να κλειδώνει και να αφήνει τα
κλειδιά στην πόρτα για να μην έχει απροσδόκητες
επισκέψεις.

Δεν πέρασε πολλή ώρα, όταν άκουσε το κλειδί.
Κάποιος προσπαθούσε να ανοίξει. Δεν πρόλαβε
να συνειδητοποιήσει ποιος μπορεί να βρισκόταν
πίσω από την κλειδωμένη πόρτα, όταν άκουσε τον
πρώτο δυνατό χτύπο. Κατάλαβε πως με κάποιο
σίδερο, αυτός που βρισκόταν από την έξω πλευρά,
προσπαθούσε να σπάσει την πόρτα. Η Κρινιώ, χω-
ρίς δεύτερη σκέψη, άνοιξε το παράθυρο της κρε-
βατοκάμαρας που ήταν στο δρόμο –υπερυψωμένο
ισόγειο– και πήδηξε έξω, φωνάζοντας «βοήθεια».

Ήταν Κυριακή, καταμεσήμερο, καλοκαίρι, και
δεν άργησε να μαζευτεί κόσμος και η αστυνομία
που κάλεσαν από τη γειτονιά. Δυο περιπολικά ήρ-
θαν και προσπαθούσαν να τον ηρεμήσουν. Ο Βί-

197



κτορας, με ένα σιδερολοστό στα χέρια, κατέ-
στρεφε ό,τι έβρισκε μπροστά του. Δεν άφησε τί-
ποτα όρθιο…

«Είναι σπίτι μου…» φώναζε στους αστυνομι-
κούς. «Ορίστε η ταυτότητά μου…»

Και όταν κάποια στιγμή προσπάθησαν να τον
συγκρατήσουν, άρχισε να ουρλιάζει:

«Είμαι καρδιακός. Μη μ’ αγγίζετε…»
Μέσα σε λίγες ώρες είχε καταστρέψει τα

πάντα. Μόνο οι τοίχοι έμειναν. Έπιπλα, σκεύη,
ρούχα, όλα βρίσκονταν κατάχαμα. Βομβαρδισμένο
τοπίο.

Σαν κουράστηκε και δεν έβρισκε τι άλλο να
σπάσει, αφέθηκε στα χέρια των αστυνόμων που
τον οδήγησαν στο τμήμα.

«Μπορείτε να έρθετε όποτε θέλετε για κατά-
θεση» είπε ένας αστυνομικός στην Κρινιώ. «Έχετε
ανάγκη από κάτι; Θέλετε να έρθετε κι εσείς; Θέ-
λετε να ειδοποιήσουμε κανένα;»

«Όχι, ευχαριστώ. Ειδοποίησα τους γονείς
μου...» ψιθύρισε έντρομη και αποκαμωμένη εκείνη.

«Παιδάκι μου,» έκλαιγε η μητέρα της Κρινιώς
που δεν άργησε να φτάσει με τον πατέρα της,
«πώς έγινε αυτό;»

«Έγινε, μανούλα μου, έγινε.»
Ο πατέρας της Κρινιώς μιλούσε με ένα μεσή-

λικα.
«Και πάλι καλά που δεν τη σκότωσε» είπε ο

γείτονας. «Όποτε τον ακούγαμε να τη βρίζει,
αυτό φοβόμασταν με τη γυναίκα μου. Πόσες και
πόσες φορές σκεφτήκαμε να καλέσουμε την αστυ-

198

Αθηνά Μαραβέγια



νομία. Η κοπέλα δεν είχε δώσει ποτέ δικαίωμα.
Εκείνος ήταν αψυχολόγητος. Πότε γλυκομίλητος
κι άλλοτε σε κοίταζε σαν να του είχες σκοτώσει
τη μάνα.»

Το σοκ που είχε υποστεί η Κρινιώ ήταν μεγάλο.
Για μέρες τιναζόταν στον ύπνο της από εφιάλτες
που τη βασάνιζαν. Και πάντα πρωταγωνιστής ήταν
ο Βίκτορας… Μα ο χειρότερος εφιάλτης ήταν εκεί-
νος, που έβλεπε πως δεν είχε προλάβει να πηδήξει
από το παράθυρο και ο Βίκτορας της κατάφερνε
με το λοστό στο κεφάλι, συνθλίβοντάς το…

*

ΑΠΟ ΚΕΙ και πέρα τα πράγματα πήραν το
δρόμο τους. Προσπάθησε να μαζέψει τα κομμάτια
της ψυχής της που είχαν σκορπιστεί στους πέντε
ανέμους. 

Μετακόμισε στο σπίτι των γονιών της. Ο Βί-
κτορας για να της δώσει το διαζύγιο, της ζήτησε
να αποσύρει τη μήνυση που του είχε υποβάλει,
όπως γίνεται σε τέτοιες περιπτώσεις. Έτσι κι
έγινε. Ήθελε να κόψει κάθε δοσοληψία, κάθε επα-
φή μαζί του. 

Και με την προτροπή και των γονιών της, να
πάει κάποιο ταξίδι, να αποξεχαστεί, βρέθηκε στα
Γιάννενα… Η πανέμορφη ηπειρώτικη φύση και η
ψευδαίσθηση, ότι κάπου εκεί μπορεί να βρίσκεται
και ο Φοίβος, τη βοήθησαν να αντλήσει δύναμη
και θέληση να προχωρήσει τη ζωή της…

Είχαν περάσει δύο μήνες σχεδόν, όταν ένα

199

Τρεις Μέρες... Μια Ζωή



πρωί ένιωσε περίεργη, πολύ περίεργη αδιαθεσία
και την επομένη έτρεξε για εξετάσεις. Είχε προ-
σέξει αλλαγές, όμως ο νους της δεν πήγε σ’ εκείνο
που της συνέβαινε. Όταν έμαθε πως ήταν έγκυος,
δεν ήξερε αν έπρεπε να χαρεί ή να λυπηθεί…
Ωστόσο, να που στο δρόμο πήρε να μονολογεί
σαν ευτυχισμένη.

«Αυτό είναι δώρο Θεού, δώρο ανέλπιστο και
το μόνο βέβαιο είναι πως δεν είναι του Βίκτορα...
Όχι, όχι, δεν πρόκειται να κάνω έκτρωση. Πώς να
σκοτώσω μια ζωή που ό,τι πήρε να σχηματίζεται;
Έχω αυτό το δικαίωμα; Παύει να είναι φόνος; Πό-
σες γυναίκες θα έδιναν και τη ζωή τους ακόμα για
ένα παιδί κι εγώ που ευλογήθηκα, να το σκοτώσω;…
Κι αν το κρατήσω; Θα το δεχτούν οι γονείς μου;
Μα αν το σκοτώσω, θα είναι σαν να σκοτώνω την
αγάπη μου. Γιατί, αυτό είναι το παιδί του Φοίβου.
Θα είναι σαν να σβήνω μονοκοντυλιά αυτές τις
τρεις λατρεμένες μέρες της ζωής μου. Όχι, όχι.
Και πάλι, εκείνος δε θα έπρεπε να το μάθει; Πώς
να το κάνω, όμως; Έχω το δικαίωμα να του ταράξω
τη ζωή; Η στάση του, να μην έχει δώσει σημεία
ζωής μέχρι σήμερα, σημαίνει πως έχει κάνει την
επιλογή του. Πώς, λοιπόν, να ψάξω να τον βρω
και να του πω ότι είμαι έγκυος; Βοήθησέ με, Πα-
ναγία μου, μάνα του καθενός, βοήθησε να πάρω
τη σωστή απόφαση…»

Η Κρινιώ, με όλες αυτές τις σκέψεις να στρο-
βιλίζουν μανιασμένα μέσα στο μυαλό της, βρέθηκε
στην Πλάκα, σε ένα παραδοσιακό καφενείο. Βυθι-
σμένη στις σκέψεις της, είδε μπροστά της μια νε-

200

Αθηνά Μαραβέγια



αρή μητέρα, που με περίσσεια τρυφερότητα διόρ-
θωνε το καπέλο του παιδιού της και ήταν ένα χα-
ριτωμένο κοριτσάκι. Χωρίς να το καταλάβει, βάζει
το χέρι στην κοιλιά, έχοντας την ψευδαίσθηση
ότι κι εκείνη κρατά το δικό της παιδί. Έκλεισε τα
μάτια και της φάνηκε πως χρόνια μετά περπατά
στο πλευρό ενός νεαρού άνδρα, ίδιος ο Φοίβος
της… κι εκείνη τον αγαπά, τον αγαπά διπλά γιατί
είναι ο γιος τους.

Τον βλέπει να γεννιέται, να κουνά χέρια-πόδια,
για να δηλώσει την παρουσία του, να προσπαθεί
να μιλήσει, βγάζοντας κραυγούλες μέχρι να πει
τη μαγική λέξη «μαμά», νιώθει τα παιδικά χεράκια
να τυλίγονται στο λαιμό της, τον βλέπει να μεγα-
λώνει, να μεγαλώνει και να μοιάζει στον πατέρα
του το Φοίβο… Ξάφνου, σαν να ακούει βουητό,
φωνές, ψιθύρους από μια ανθρώπινη μάζα. Ανά-
μεσά τους διακρίνει συναδέλφους, γνωστούς και
αγνώστους. Ξεχωρίζει κουβέντες όπως:

«Πώς μπόρεσε η Κρινιώ να κάνει κάτι τέτοιο;…
Δεν ντρέπεται να φέρει στον κόσμο ένα παιδί χω-
ρίς πατέρα;… Αίσχος… Και πίστευα πως είναι σω-
στή και καθωσπρέπει… Ντροπή της… Τι θα πει αύ-
ριο στο παιδί που θα ζητά τον πατέρα του… Κρίμα,
Κρινιώ, πίστευα πως είσαι αξιοπρεπής…»

«Σας συμβαίνει κάτι; Δε νοιώθετε καλά;» τη
συνέφερε η φωνή του νεαρού που της είχε σερβί-
ρει τον καφέ.

«Όχι…, όχι. Ευχαριστώ…» απάντησε σαστι-
σμένη.

Πλήρωσε βιαστικά, σηκώθηκε, πήρε βαθιά

201

Τρεις Μέρες... Μια Ζωή



ανάσα και έντρομη έδωσε όρκο κρυφό.
«Όχι. Ο κόσμος δε θα ορίσει τη ζωή και τις

αποφάσεις μου. Το βέβαιο είναι πως ο Φοίβος δεν
πρέπει να μάθει. Δεν έχω το δικαίωμα ν’ αναστα-
τώσω τη ζωή του, ούτε μπορώ να χτίσω την ευ-
τυχία μου, γκρεμίζοντας τα όνειρα μιας άλλης γυ-
ναίκας. Και όχι, δε θέλω να γίνω φόνισσα. Έπειτα,
πόσα και πόσα παιδιά μεγαλώνουν χωρίς πατέρα.
Από μένα εξαρτάται, να γίνει το παιδί μου σωστός
άνθρωπος.»

Πήρε το δρόμο για το σπίτι της με ανάκατα
συναισθήματα… Αυτή η εγκυμοσύνη θα την ένωνε
για πάντα με το Φοίβο. Κι ας μην είχε επικοινωνή-
σει μαζί της, σαν να μην είχαν καμία αξία για κεί-
νον οι τρεις μέρες στο Λονδίνο. Κι όμως, δεν μπο-
ρεί, δεν μπορεί να είχε κάνει ξανά το ίδιο λάθος.
Δεν μπορεί να αγάπησε λάθος άνθρωπο πάλι.

«Δε φταίω. Όχι, δε φταίω αν δε γνωρίζει γι’
αυτή την εγκυμοσύνη κι αν ποτέ δε μάθει πως αυ-
τές οι μέρες τον έκαναν ξανά πατέρα… Σίγουρα
δε φταίω…» μουρμούρισε.

Με τους γονείς της, όμως, τι θα έκανε; Πώς
θα τολμούσε να το πει… Έμεινε κατατρομαγμένη
να αναλογίζεται την αντίδρασή τους…

«Δεν πρέπει να μάθουν τίποτα ακόμη. Πρώτα
πρέπει να τελειώσουν οι διαδικασίες του διαζυγίου
και τότε…»

Το επόμενο λεπτό, από ένα τηλεφωνικό θά-
λαμο, σχηματίζει τον αριθμό της Ειρήνης, για να
της ανακοινώσει το γεγονός και την απόφασή της. 

«Κοριτσάκι μου, αδελφούλα μου, πόσο χαίρο-

202

Αθηνά Μαραβέγια



μαι!» ακούστηκε η φωνή της φίλης της. «Είμαι
μαζί σου και το ξέρεις. Μην ανακοινώσεις τίποτα
ακόμα…»

Έτσι κι έγινε. Κράτησε μυστική τη χαρά και τη
συγκίνησή της, όσο που μια μέρα καθώς ντυνόταν
άκουσε την μητέρα της να της λέει:

«Κρινιώ μου, εσύ λάμπεις, καλέ. Ακόμη και τα
κιλά που έχεις πάρει σου πάνε…, σου πάνε πολύ,
κόρη μου.»

«Ναι, μαμά, έχεις δίκιο. Πρέπει να κάνω δί-
αιτα…»

*
Η ΚΟΙΛΙΑ της, όσο περνούσε ο καιρός, άρχισε

να φαίνεται δειλά-δειλά. Το διαζύγιο βρισκόταν
στις τελευταίες υπογραφές και σε λίγες μέρες
θα μπορούσε να πει στους γονείς της το μυστικό
που κρατούσε φυλαγμένο, όπως νόμιζε.

«Κορίτσι μου, κάτι μου κρύβεις…» είπε η μη-
τέρα της ένα πρωί, την ώρα που έπιναν παρέα
τον καφέ τους. «Κάτι που δεν μπορεί να μείνει
κρυφό πια.»

«Ναι, μαμά…» απάντησε η Κρινιώ και βρέθηκε
στη μητρική αγκαλιά.

Χωρίς πολλά λόγια της μίλησε για κείνες τις
τρεις μέρες στο Λονδίνο, για το Φοίβο, για την
εγκυμοσύνη και την οριστική απόφασή της να κρα-
τήσει το παιδί.

Η μάνα έμεινε σαστισμένη. Ζύγιζε τη δύσκολη
κατάσταση ανήσυχη…, όσο που έπνιξε τους δι-
σταγμούς της. Άφησε την καρδιά της να ξεχειλίσει

203

Τρεις Μέρες... Μια Ζωή



από κατανόηση και είπε στην Κρινιώ, που αυτές
τις στιγμές την κοίταζε ανήσυχη, κατατρομαγ-
μένη:

«Ό,τι αποφασίσεις, κόρη μου, θα είμαστε πλάι
σου.»

«Μα ο μπαμπάς; Δε φτάνει η ταραχή και η στε-
νοχώρια που πήρε από μένα με το γάμο μου;»

«Άσ’ τον, άσ’ τον σε μένα. Ξέρω εγώ, ξέρω…»
Από την άλλη μέρα άρχισε η μάνα να προετοι-

μάζει τον άντρα της, να δεχτεί την απόφαση της
κόρης τους, μα εκείνος έγινε θεριό ανήμερο.

«Η δική μου κόρη, ανύπαντρη μητέρα; Ποτέ!»
ξέσπασε ο πατέρας. «Και σίγουρα δεν είναι του
άλλου; Του Βίκτορα;»

«Σίγουρα. Λες το κορίτσι μας να μην ξέρει;»
και ύστερα συμπλήρωσε όλο τρυφεράδα. «Το
παιδί μας θα γίνει μανούλα και πρέπει να σταθούμε
στο πλάι της. Τι θέλεις, να φύγει απ’ το σπίτι; Γιατί
αυτό μου είπε πως θα κάνει, αν δεν τη δεχτούμε
με το παιδί.»

«Και ποιος είναι ο πατέρας;»
«Τον γνώρισε στο Λονδίνο τον Αύγουστο, εκεί-

νες τις μέρες που είχε πάει για την Ειρήνη, θυμά-
σαι;»

«Και γιατί δεν τον έχουμε δει; Γιατί δεν έρχεται
να τη ζητήσει σε γάμο; Τώρα είναι πια ελεύθερη.»

«Δεν το ξέρει…» κόμπιασε η μάνα. «Και η Κρι-
νιώ δε θέλει να του το πει.»

«Θα του το πω εγώ του αλήτη. Δώσε μου όνο-
μα, τηλέφωνο και διεύθυνση και θα τον ενημερώ-
σω εγώ κατάλληλα. Με τον πρώτο έκανε του κε-

204

Αθηνά Μαραβέγια



φαλιού της, γι’ αυτό φτάσαμε εδώ. Δε θα την αφή-
σω να καταστρέψει κι άλλο τη ζωή της…»

«Ούτε να το διανοηθείς» προσπάθησε να τον
συγκρατήσει. «Πρώτ’ απ’ όλα δεν ξέρουμε ποιος
είναι, ούτε πού μένει. Κι ύστερα, απ’ όσα είπε η
κόρη μας, …υπάρχει άλλη γυναίκα στη ζωή του.»

«Άκου ντροπές! Άκου ρεζιλίκια!» έγινε έξαλλος
ο πατέρας.

«Έλα, μην κάνεις έτσι. Ξεχνάς που τρία χρόνια
παντρεμένη δεν κατάφερε να μείνει έγκυος;»

«Ευτυχώς, να λες, ευτυχώς.»
«Αυτό σου λέω, χριστιανέ μου. Να το δεις σαν

δώρο αυτό που μας συμβαίνει. Θα έχουμε εγγο-
νάκι… Θα γεμίσει το σπίτι μας χαρούμενες φω-
νούλες… Βλέπεις, δεν αξιωθήκαμε να κάνουμε δεύ-
τερο παιδί… Κι ύστερα, δε μας πήραν τα χρόνια
και μπορούμε να σταθούμε στην κόρη μας τώρα
που μας έχει ανάγκη. Δε φτάνει που μας έκρυβε
τι περνούσε στο γάμο της; Έλα, έλα, λοιπόν, τη
στοργή μας έχει ανάγκη…»

Μ’ αυτά και μ’ αυτά δε χρειάστηκε και πολύ να
δώσει ο συνταξιούχος γονιός το λόγο του, πως
θα κάνει ό,τι μπορεί, να μη νιώσει το εγγονάκι του
την έλλειψη του πατέρα. Κι όταν γεννήθηκε το
μωρό, πού τον έχαναν πού τον έβρισκαν τον παπ-
πού, πάνω από την κούνια ήταν…!

205

Τρεις Μέρες... Μια Ζωή



206

Αθηνά Μαραβέγια



(XI)

«ΝΑ ’ΣΑΙ καλά, κορίτσι μου…» ψιθύρισε η Κρι-
νιώ στην κόρη της, χαϊδεύοντας τα μαλλιά της,
καθώς είχε ακουμπήσει το κεφάλι πάνω στα ανά-
πηρα πόδια της, σαν συνήλθε από τις αναμνήσεις.

Σ’ αυτή τη θέση τις βρήκε ο Γιώργος, ο άντρας
της Ζωής, μπαίνοντας στο σπίτι.

«Καλησπέρα, κορίτσια!» είπε χαμογελαστός,
όπως κάθε μέρα. «Μα τι συμβαίνει;» ρώτησε, κοι-
τάζοντας και τις δύο ανήσυχος. «Τι πάθατε;»

«Τίποτα, παιδί μου…, τίποτα» απαντά η Κρινιώ.
«Μα εσύ κλαις. Το ίδιο κι εσύ…» λέει στην γυ-

ναίκα του και την αγκαλιάζει. «Να ειδοποιήσουμε
το γιατρό;»

«Όχι, όχι» λέει η Κρινιώ και απλώνει τα χέρια
να τον εμποδίσει.

«Τότε, πέστε μου τι έγινε και είστε σ’ αυτήν
την κατάσταση.»

«Κάθισε, Γιώργο μου…» λέει η Ζωή, ενώ εκεί-
νος τη σφίγγει στην αγκαλιά του.

«Πες μου, σε παρακαλώ, γιατί κοντεύω να τρε-

207



λαθώ.»
«Συναντήσαμε τον πατέρα μου!» είπε ξέπνοα

η Ζωή.
«Ποιον;» και έκπληκτος την απομακρύνει από

την αγκαλιά του.
«Γνώρισα τον πατέρα μου...!»
«Πώς, πού;»
«Ήταν εδώ… Δεν είναι πολύ ώρα που έφυγε…»
«Δεν καταλαβαίνω. Για το Θεό, εξήγησέ μου.»
«Συναντηθήκαμε τυχαία στο δρόμο. Και ενώ

βρίσκεται από καιρό εδώ στα Γιάννενα, έτυχε να
βρεθούμε πρόσωπο με πρόσωπο σήμερα…»

Λέξη με λέξη η Ζωή διηγείται στο Γιώργο τι
έγινε τις δύο τελευταίες ώρες.

«Και πού είναι τώρα;» ρωτά εκείνος με ενδια-
φέρον.

«Αναστατώθηκε, παιδί μου, αναστατώθηκε
πολύ…» απαντά η Κρινιώ, «και με το δίκιο του βέ-
βαια…, δε θα με συγχωρήσει.»

«Ησύχασε, μαμά,» λέει η Ζωή «ησύχασε. Ανα-
στατώθηκε, ναι. Κι ήταν επόμενο. Πρέπει να κα-
ταλάβουμε τι έπαθε ο άνθρωπος. Να βρεθεί μπρο-
στά σου, μετά από τόσα χρόνια και να είσαι πάνω
σε αναπηρικό καρότσι. Με το δίκιο του ταράχτηκε.
Κι ύστερα, έμαθε ότι έχει και μια κόρη… Τρόμαξε,
θύμωσε, σάστισε, μα δεν νομίζω να κρατήσει ο
θυμός του. Άλλωστε, θα τον βρω εγώ να του μι-
λήσω. Σου το χρωστάω αυτό, μαμά μου, σου το
χρωστάω…»

*

208

Αθηνά Μαραβέγια



Ο ΦΟΙΒΟΣ με κόπο έφτασε στο σπίτι του και
σωριάστηκε στην πολυθρόνα του. Έκλεισε τα μά-
τια και για ώρα και ώρα έμεινε χωρίς να σαλεύει.
Η καρδιά του λες και είχε ξεφύγει από τη θέση
της και σπαρταρούσε με τρόπο που του έκοβε
την αναπνοή.

«Όχι, όχι τώρα…, μη με προδώσεις…» μουρμού-
ριζε κάθε τόσο και έτριβε το στήθος του, προ-
σπαθώντας να συνέλθει.

Το μυαλό του σαν να άδειασε ξαφνικά. Καμία
σκέψη, κανένα συναίσθημα. Και έτσι αποξεχασμέ-
νος, απόμεινε με τα μάτια ψηλά στο απονύχτιο
χάος, που το έδειχνε ακόμα πιο σκοτεινό ο όγκος
των γύρω βουνών. Το φως του πήρε λίγο-λίγο να
ξεχωρίζει τα άστρα, σαν διάσπαρτες πύρινες
κουκκίδες, που γίνονταν όλο και πιο μεγάλες και
όλο να πληθαίνουν, να μοιάζουν με λουλούδια πε-
ριτυλιγμένα σε πέπλα, πέπλα που στροβιλίζονταν,
προχωρούσαν, ενώνονταν και ξεμάκραιναν, όσο
που δειλά-δειλά σχημάτιζαν την εικόνα της.
Πρώτα τα μαλλιά, το πρόσωπο, τα μάτια, τη μύτη,
τα χείλη. Σχημάτιζαν την εικόνα που τόσα και
τόσα χρόνια είχε φυλαγμένη στην καρδιά του. Το
πρόσωπο της αγαπημένης Κρινιώς, που την ξα-
ναβρήκε αναπάντεχα, όπως ένα θαύμα. Γιατί, αλή-
θεια, μόνο από θαύμα μπορεί ένα πρόσωπο να
είναι διπλό, όπως του φάνηκε η Κρινιώ με τη Ζωή
του και ας τις χωρίζει απόσταση μιας γενιάς.

Και τώρα νιώθει μπερδεμένος. Πήρε να θυμά-
ται, προσπαθώντας να βάλει σε τάξη τη σκέψη
και τα συναισθήματά του. Θέλει να βρει τι έφταιξε

209

Τρεις Μέρες... Μια Ζωή



κι εκείνες οι τρεις ευλογημένες μέρες στο Λονδίνο
έμειναν ένα όνειρο. Γιατί δεν προσπάθησε να τη
συναντήσει στην Αθήνα; Εφόσον ήταν τρελά ερω-
τευμένος μαζί της, γιατί δεν την αναζήτησε; Τι
ήταν εκείνο που τον έκανε να κρίνει και να επιλέξει
πως ήταν καλύτερα η ήσυχη ζωή με τη Δέσποινα;
Γιατί, γιατί;

Στη θύμησή του ήρθε η μέρα στο σιντριβάνι,
το κυνηγητό γύρω από αυτό και η χάρτινη βαρ-
κούλα.

«Αυτό είναι…» ψιθύρισε.
Από την πρώτη στιγμή που την αντίκρισε στο

αεροπλάνο, ένιωσε μια έλξη και συνάμα την απώ-
θησε. Αλληλοσυγκρουόμενα συναισθήματα. Τώρα,
μετά από 25 χρόνια και ύστερα που έμαθε αυτό
το φοβερό μυστικό που του έκρυβε η Κρινιώ, προ-
σπαθεί να αναλύσει πώς και γιατί ήρθαν έτσι τα
πράγματα.

Στο νου του ήρθε μια φράση που είχε διαβάσει
κάποτε: «Αν αυτό που βρήκες αποτελείται από
ύλη στην καθαρή της μορφή, ποτέ δε θα σαπίσει».
Έτσι έγινε και με την αγάπη που ένιωσαν, η Κρινιώ
για κείνον κι εκείνος για την Κρινιώ.

Τρόμαξε από τις πρώτες ώρες που κάθισαν στο
Heathrow και άπλωσαν τις ζωές τους, όπως απλώ-
νουν τους σπόρους για να λιαστούν. Εκτός από
τη σχέση του με τη Δέσποινα, μέσα σε τρεις ώρες
εξιστόρησε στην Κρινιώ τη ζωή του, όπως δεν το
είχε κάνει ποτέ μέχρι τότε. Κι εκείνη το ίδιο.

Είχε αποφασίσει πως είχε βάλει σε τάξη τη
ζωή του. Είχε αποδεχθεί τις σκηνές ζήλιας της

210

Αθηνά Μαραβέγια



Δέσποινας… Ώσπου ήρθε η Κρινιώ από το πουθενά
και έπεσε σαν βότσαλο στη λίμνη, να ταράξει την
ήρεμη και βολεμένη ζωή του.

Θυμήθηκε τη δυναμικότητα που έκρυβαν τα
λόγια και όλο το παρουσιαστικό της εκείνη την
ημέρα που γύρισε από το Βρετανικό Μουσείο…
Τρόμαξε. Γοητεύτηκε και τρόμαξε συνάμα από
τον τρόπο που εισέβαλε στη ζωή του, που ξύ-
πνησε το κοιμισμένο θηρίο που έκρυβε μέσα του,
τον έρωτα. Ήταν λάθος του που τον προσπέρασε,
που αντιστάθηκε σε αυτό που ένιωθε. Και όμως,
εκείνες τις τρεις μέρες αφέθηκε να τον παρασύρει
σαν βίαιο ποτάμι, σαν το Βοϊδομάτη, όταν αντα-
ριάζει.

Κι ύστερα; Η συμπεριφορά της όταν έμαθε για
τη Δέσποινα; Δε θύμωσε, δε φώναξε. Η σιωπή της
τον ξεκούφαινε. Δεν τον απώθησε, αντίθετα, το
τελευταίο τους σμίξιμο ήταν τόσο έντονο, σαν να
κραύγαζαν οι ψυχές τους το τελευταίο αντίο. Η
σιωπή, οι κινήσεις της…, ακόμη και στο αεροδρόμιο
που του ζήτησε να μην τη συνοδεύσει στο αερο-
πλάνο την ημέρα που έφευγε… Τη θυμάται να απο-
μακρύνεται αγέρωχη, σηκώνοντας μόνο το χέρι,
χωρίς να γυρίσει πίσω να κοιτάξει…

Τώρα νιώθει χαμένος που η Κρινιώ φορτώθηκε
μόνη όλη την ευθύνη του παιδιού τους. Νιώθει
και θυμό, μεγάλο θυμό. Γιατί το έκανε αυτό; Γιατί
δεν τον αναζήτησε, ακόμα και όταν έπαθε το ατύ-
χημα και έμεινε πάνω σε αναπηρικό καρότσι… Η
Κρινιώ που ήξερε, ποτέ δε θα έκανε κάτι τέτοιο,
συλλογιέται αναστατωμένος.

211

Τρεις Μέρες... Μια Ζωή



Ωστόσο, να που αμέσως μετά, του ρίχνεται
και τον κατηγορεί σκληρά ο άλλος Φοίβος. Ο Φό-
βος εκείνος που βγαίνει μέσα από τα φυλλοκάρδια
του, σε τέτοιες κρίσιμες ώρες. Και τώρα του φω-
νάζει πως αξίζει έπαινος και θαυμασμός στην Κρι-
νιώ, που φέρθηκε με τόση αξιοπρέπεια και σήκωσε
μόνη της όλη την ευθύνη και το βάρος, αφού ο
ίδιος δεν την αναζήτησε ποτέ, μα ποτέ… Και του
έδειξε έτσι, πως η ευαισθησία και το αίσθημα της
ευθύνης ανήκει σε λιγοστούς, σε πολύ λίγους και
πως ανάμεσά τους βρίσκεται η εκλεκτή Κρινιώ…

«Μόνο η Κρινιώ θα φερόταν έτσι…» συλλογί-
ζεται. «Εγώ φταίω που δεν προσπάθησα να τη
βρω, να τη συναντήσω στην Αθήνα. Εγώ είμαι
υπεύθυνος που “βολεύτηκα” στην αξιοπρέπειά
της. Φέρθηκα σαν να ήταν κανένα από κείνα τα
κοριτσόπουλα που ψάχνουν για εφήμερους έρω-
τες. Η δική μου συμπεριφορά της αφαίρεσε το δι-
καίωμα να μου πει τι συνέβαινε. Εγώ και μόνο εγώ
φταίω, εγώ φέρθηκα άνανδρα…» μονολόγησε
ντροπιασμένος.

Ένιωσε κάτι σαν λιποθυμιά και έγειρε πάλι στην
πολυθρόνα του. Ακούμπησε πίσω το κεφάλι και
προσπάθησε να φέρει στο νου του την εικόνα της
κόρης του…, της Ζωής του, και τότε πια βεβαι-
ώθηκε πόσο μοιάζουν τα δύο παιδιά του. Ναι, η
Ζωή και ο Μιλτιάδης μοιάζουν…, έχουν το ίδιο λακ-
κάκι…, και στις εκφράσεις τους…

*

212

Αθηνά Μαραβέγια



ΑΠΟ ΤΙΣ γύρω βουνοκορφές πήρε να ξεπρο-
βάλλει ένα ολόγιομο φεγγάρι, που πάει και βουτά
στα ήρεμα νερά της λίμνης. Σεργιανίζει σε όλη
την επιφάνειά της, μέχρι που κατεβαίνει στο βάθος
της. Ψάχνει να βρει την κυρα-Φροσύνη και να της
πει τα νέα από τον πάνω κόσμο. Να της ψιθυρίσει
πως ο Φοίβος βρήκε την Κρινιώ, βρήκε και μια
κόρη…, κόρη απίθανη…, δική του κόρη…

Σε αυτή την κατάσταση τον βρήκε η πρώτη
ηλιαχτίδα, ξημέρωμα της άλλης μέρας. Μια ηλια-
χτίδα που ξεπρόβαλε θριαμβευτικά από το Μιτσι-
κέλι και φώτισε όλη τη λίμνη. Την κάνει να μοιάζει
με νύφη ντυμένη σε πέπλα χρυσαφιά, νύφη αστρα-
φτερή που είχε τη μορφή της κόρης του.

Ο Φοίβος νιώθει να απλώνεται ως την ψυχή
του ανέλπιστη ευτυχία που τον ζωντανεύει, τον
μεθάει, τον κάνει να αναρωτιέται με λαχτάρα πώς
να πέρασε τη νύχτα της η περήφανη Κρινιώ του…

*

ΤΟ ΙΔΙΟ χάραμα βρίσκει μάνα και κόρη αγκα-
λιασμένες. Μια στάση που συνήθιζαν, όσο η Ζωή
ήταν νήπιο, παιδούλα.

Πολλές φορές που η Ζωίτσα είχε κάποια ανη-
συχία, αδιαθεσία, η μητέρα Κρινιώ την έπαιρνε
στην αγκαλιά της και χαϊδεύοντας τα μεταξένια
της μαλλάκια, σιγοτραγουδούσε το παλιό εκείνο
νανούρισμα…

«Κοιμήσου, αγγελούδι μου, κοιμήσου νάνι-
νάνι…», όσο που το κοριτσάκι ηρεμούσε.

213

Τρεις Μέρες... Μια Ζωή



Από τότε, όμως, που χτύπησε η Κρινιώ και βρέ-
θηκε στο καρότσι, το ρόλο αυτό τον είχε αναλάβει
η μητέρα της Κρινιώς, όπως γινόταν πριν από χρό-
νια με το Φοίβο και τη γιαγιά του Χαρένια.

Αργότερα που η Ζωή μεγάλωσε, η κόρη γονά-
τιζε, ακουμπούσε το κεφάλι της στα ανάπηρα πό-
δια της μάνας, για να ακούσει το θαυματουργό
νανούρισμα που τη γέμιζε ζεστασιά, γαλήνη.

Ωστόσο τούτη η νύχτα ήταν διαφορετική… Η
Κρινιώ θυμήθηκε όταν ο ορθοπεδικός Θεοφίλου
και ο νευροχειρουργός Παπανώτης είχαν διαπι-
στώσει την κατάστασή της ως «μη αναστρέψιμη»
και της είπαν πως δε θα μπορούσε να περπατήσει,
παρά τις επεμβάσεις που θα ακολουθούσαν.

Η Ειρήνη, που εκείνες τις μέρες βρισκόταν
στη Στοκχόλμη, έτρεξε στο πλευρό της “αδελφής”
της, ζητώντας από τους γιατρούς να την πάρει
μαζί της στην Αμερική ή όπου αλλού θα μπορούσε
να γιατρευτεί η Κρινιώ.

«Στην κατάσταση αυτή, πιστέψτε με,» της είπε
ο Παπανώτης, «θα κάνουν ό,τι κι εμείς. Από την
πρώτη ώρα επικοινώνησα με συναδέλφους στην
Ελβετία και αλλού, και επιμένουν πως οποιαδή-
ποτε μετακίνηση, εκτός από ανώφελη, μπορεί να
έχει αρνητικές συνέπειες. Εκείνο που θα χρειαστεί
–και έχουμε φροντίσει γι’ αυτό– είναι η ψυχολογική
υποστήριξη.»

«Θέλω να ξέρετε, πως θα κάνω ό,τι είναι δυ-
νατό, ό,τι χρειαστεί…» είπε με αγωνία και πόνο η
Ειρήνη. «Μη διστάσετε να επικοινωνήσετε μαζί
μου, οποιαδήποτε ώρα του εικοσιτετραώρου…»

214

Αθηνά Μαραβέγια



Όσες μέρες έμεινε στα Γιάννενα, η νονά-Ει-
ρήνη, προσπαθούσε να είναι κοντά στο παιδί, να
στηρίξει τους γονείς της Κρινιώς, μα πάνω απ’
όλα, να είναι στο πλευρό της αδελφικής φίλης.
Ήταν η πρώτη που μίλησε με την Ισμήνη, την ψυ-
χολόγο του νοσοκομείου, στην οποία είχαν ανα-
θέσει, ο ορθοπεδικός και ο νευροχειρουργός, να
βοηθήσει την Κρινιώ, να τη στηρίξει ψυχολογικά.

«Πιστεύω ότι την αφήνω σε πολύ καλά χέρια»
είπε η Ειρήνη και στους τρεις γιατρούς την ημέρα
που έφευγε, καθώς τους χαιρετούσε. «Ξέρω ότι
θα μου την προσέχετε. Θα επικοινωνώ μαζί σας
και μπορεί να γίνω κουραστική… Και ό,τι χρει-
αστείτε, μη διστάσετε να με πάρετε αμέσως…» 

Από τις πρώτες συναντήσεις της Ισμήνης με
την Κρινιώ, έκανε εντύπωση στην ψυχολόγο η
υπομονή και η καρτερικότητα της ανάπηρης νέας
γυναίκας.

«Θα μου μάθεις,» της είχε πει η Κρινιώ, «να
παίζω με το κοριτσάκι μου; Και πρέπει να βρω
τρόπο να την πηγαίνω στο πάρκο, στο σχολείο…»

«Μη σε νοιάζει» απάντησε η γιατρός. «Εκτός
από τους θαυμάσιους γονείς που έχεις, υπόσχομαι
να είμαι κι εγώ εδώ.»

Πέρασαν μέρες πολλές μέχρι να την εμπιστευ-
τεί η Κρινιώ και να μιλήσει για τις τρεις ημέρες
στο Λονδίνο και τις συνθήκες που ήρθε στον κό-
σμο η Ζωή.

«Όταν κατάλαβα πως ήμουν έγκυος, πανικο-
βλήθηκα» της είχε πει. «Το διαζύγιό μου δεν είχε
βγει ακόμα. Μα ούτε στιγμή πέρασε απ’ το μυαλό

215

Τρεις Μέρες... Μια Ζωή



μου να κάνω έκτρωση. Για μένα ήταν και είναι ο
καρπός της αγάπης που σφράγισε τη ζωή μου.
Μπορεί ν’ αναρωτιέσαι, αν είναι δυνατόν, σε τρεις
μέρες ν’ αγαπήσεις τόσο έναν άνθρωπο. Κι όμως,
αυτό έγινε. Ίσως να μην το πίστευα κι εγώ, αν δε
μου τύχαινε. Δε φαντάζεσαι πόσο περίμενα να με
πάρει τηλέφωνο… Όμως, όσο περνούσε ο καιρός
και δεν έδινε σημείο ζωής, ένιωσα βαθιά προδο-
μένη. Είχε κάνει την επιλογή του με τον πιο ανάλ-
γητο τρόπο. Σιγά-σιγά άρχισε να προχωρά η εγ-
κυμοσύνη μου κι εγώ έπαψα να περιμένω.
Αποφάσισα να γίνω μάνα και πατέρας του παιδιού
μου. Τον πρώτο καιρό ο πατέρας μου με πίεσε να
του δώσω στοιχεία του Φοίβου, να πάει να τον
βρει. Κι όταν του εξήγησα πως δε θα μπορούσα
να στηρίξω την ευτυχία μου στη δυστυχία κάποιας
άλλης, αποφάσισε να σεβαστεί την επιθυμία μου
κι ας μη συμφωνούσε… Θεέ μου, πού να ’βλεπες
τους γονείς μου όταν γεννήθηκε το παιδί! Και
συμπτωματικά, γέννησα την ημέρα των γενεθλίων
μου. Ποτέ δε θα ξεχάσω τη στιγμή που ο γιατρός
ακούμπησε τη νεογέννητη μικρούλα στο στήθος
μου. Ένιωσα το στέρνο μου να πλαταίνει από κα-
μάρι. Κι εκείνη, λες και το κατάλαβε, σταμάτησε
να κλαίει… Ο γιατρός και η μαία γελούσαν, διότι
είχα ξεχάσει τους πόνους και ψιθύριζα στην κόρη
μου λόγια λατρείας… Και κάθε φορά που την έφερ-
ναν να τη θηλάσω, δε σταματούσα να την καμα-
ρώνω και να της ψιθυρίζω του κόσμου τα παινέ-
ματα, που ο γιατρός μου είπε: “Νομίζω πως
καλύτερο όνομα απ’ αυτό που της έδωσες, δεν

216

Αθηνά Μαραβέγια



μπορούσε να βρεθεί. Το παιδί αυτό είναι στην κυ-
ριολεξία η… Ζωή… σου…!”. Ήξερε, βέβαια, το κα-
θετί, γιατί ήταν και οικογενειακός φίλος. Με βοή-
θησε πολύ σε όλο το διάστημα της εγκυμοσύνης
και ακόμα με βοήθησε να πείσω τον πατέρα μου.
Ας είναι καλά…, θα τον θυμάμαι με απέραντη ευ-
γνωμοσύνη. Και τελειώνοντας, Ισμήνη μου, θέλω
να ξέρεις πως όλον αυτό τον καιρό, δεν έχω νιώσει
ούτε μια μέρα την απουσία του Φοίβου απ’ τη ζωή
μου.»

«Σε ζηλεύω για την αγάπη που ένιωσες. Μοι-
άζει με παραμύθι. Σε ζηλεύω ακόμα για τον τρόπο
που μεγαλώνεις το παιδί. Όμως κι επιμένω πως
έκανες λάθος. Όφειλες, όπως σου είπα, να το έλε-
γες από την ώρα που κατάλαβες πως είσαι έγ-
κυος.»

«Σε παρακαλώ, Ισμήνη. Δεν αντέχω άλλο. Σου
εξήγησα πως είχε τη ζωή του, πως είχε κάνει την
επιλογή του, αφού δεν ενδιαφέρθηκε ούτε και τυ-
πικά να επικοινωνήσει μαζί μου.»

«Τώρα, όμως, πρέπει να μάθει. Θα σε βοηθήσω
εγώ. Θα κινήσω γη και ουρανό να τον βρω και να
του εξηγήσω…»

«Όχι, όχι, δεν έχω το δικαίωμα ν’ αναστατώσω
τη ζωή του.»

«Μα δεν έχεις και το δικαίωμα να κρύψεις αυτό
που κρύβεις. Αν σκοτωνόσουν, σκέφτηκες τι θα
γινόταν το παιδί; Κι εντάξει όσο ζουν οι γονείς
σου…»

«Δε σκοτώθηκα, όμως.»
«Αν, λέμε, αν…»

217

Τρεις Μέρες... Μια Ζωή



«Και η Ειρήνη; Έτσι θα το άφηνε η Ειρήνη;»
«Για όλα έχεις μια απάντηση… Το παιδί, όμως,

δεν είναι μόνο δικό σου, αλλά και δικό του. Γίνεσαι
πολύ σκληρή, Κρινιώ. Τον εαυτό σου τον καταδί-
κασες, δεν έχεις το δικαίωμα να στερείς από το
παιδί τον πατέρα του κι απ’ το Φοίβο την κόρη
του.»

«Στο παιδί θα πω όλη την αλήθεια. Μέχρι τώρα
ξέρει αυτά που πρέπει. Κι όταν μεγαλώσει, θα της
δώσω τα στοιχεία του κι αν εκείνη θελήσει, ας
φροντίσει να βρει τον πατέρα της.»

*

ΤΕΤΟΙΕΣ συζητήσεις γίνονταν συχνά. Και όσο
περνούσε ο καιρός, τόσο πιο δύσκολο ήταν να
συμφωνήσει η Κρινιώ πως έπρεπε να μιλήσει στο
Φοίβο.

Όταν η Ζωή ήταν στη δευτέρα Δημοτικού, γυ-
ρίζοντας από το σχολείο μια μέρα, έτρεξε στην
αγκαλιά της μητέρας της, κλαίγοντας.

«Τι συμβαίνει, παιδί μου; Γιατί κλαις;» ρώτησε
ανήσυχη η Κρινιώ.

«Σήμερα τα παιδιά με κορόιδεψαν.»
«Για ποιο λόγο;»
«Η κυρία με σήκωσε να διαβάσω το “σκέφτομαι

και γράφω” που το γράψαμε στο σχολείο και μου
είπε μπράβο.»

«Και πώς γίνεται να σε κορόιδεψαν γι’ αυτό;
Για δώσε μου να δω τι έγραψες.»

Η Ζωούλα έδωσε το τετράδιό της και τρύπωσε

218

Αθηνά Μαραβέγια



στην αγκαλιά της Ισμήνης που έτυχε να βρίσκεται
εκεί.

“Η οικογένειά μου.
Έχω την πιο γλυκιά μαμά του κόσμου. Την

αγαπώ πολύ. Με αφήνει να σπρώχνω το καρότσι
της. Ο μπαμπάς είναι και εκείνος πολύ καλός, λέει
η μαμά. Εγώ δεν τον έχω δει ακόμα. Όμως πολλές
φορές φωνάζω τον παππού «μπαμπά». Έχω και
τη γιαγιά που μας μαγειρεύει και τη νονά μου που
με αγαπά πολύ. Μένει στην Αμερική. Και τη θεία
Ισμήνη που με αγαπάει πολύ πολύ.”

«Πολύ όμορφο είναι αυτό που έγραψες!» είπε
η Ισμήνη.

«Μπράβο, Ζωή μου. Τρέχα τώρα στη γιαγιά,
σε περιμένει να φας» πρόσθεσε η Κρινιώ προβλη-
ματισμένη.

Μόλις το κοριτσάκι βγήκε από το δωμάτιο, η
Ισμήνη κλείδωσε την πόρτα του καθιστικού και
άρχισε έντονη συζήτηση ανάμεσα στις δύο γυ-
ναίκες, τη μάνα και την ψυχολόγο.

«Είδες που είχα δίκιο;» θύμωσε η Ισμήνη χα-
μηλόφωνα. «Δε θέλησες να με ακούσεις… Δεν ήθε-
λες ν’ ακούσεις κανένα… Έστω και τώρα, κάνε το,
άφησέ με να πάω να τον βρω…»

«Ούτε να το διανοηθείς. Τόσα χρόνια δεν
έψαξε να με βρει. Τι θα πάω να του πω τώρα; Ότι
έχει μια κόρη; Αποκλείεται.»

«Αγύριστο κεφάλι, μα το Θεό! Όταν βάλεις
κάτι στο μυαλό σου, δε σου το αλλάζουν με τί-
ποτα.»

«Τώρα τι κάνουμε; Θα με βοηθήσεις με το

219

Τρεις Μέρες... Μια Ζωή



παιδί;»
«Το άσχημο με σένα ξέρεις ποιο είναι; Ότι δεν

μπορώ να σου χαλάσω χατίρι, δεν μπορώ να σου
αρνηθώ…»

Και συμφώνησαν να αρχίσουν, αμέσως, από
κείνη την ημέρα, να εξηγούν στο παιδί τι έτρεχε
με τον πατέρα της. Και βέβαια χρειάστηκαν πολ-
λές εξηγήσεις, όσο να μπορέσει η μικρή να υπο-
ψιαστεί, γιατί η Κρινιώ πήρε αυτή την απόφαση.

«Και δηλαδή, εγώ δε θα δω ποτέ τον μπαμπά
μου;» ρώτησε.

«Θα τον δεις, όταν θα μεγαλώσεις» της απάν-
τησε η μητέρα.

«Τώρα δε μ’ αγαπά;»
«Δε σε ξέρει. Όταν, όμως, θα σε δει, είμαι βέ-

βαιη πως θα σε λατρέψει» συμπλήρωσε η Ισμήνη.
«Ναι, μα εγώ θέλω να τον δω τώρα. Θέλω να

έχω κι εγώ μπαμπά, όπως όλα τα παιδιά.»
«Μα έχεις, χρυσό μου παιδί, έχεις μπαμπά.

Μόνο που είναι στην Αθήνα και δεν μπορεί να έρ-
θει στα Γιάννενα. Κι όπως σου έχουμε πει, ο μπαμ-
πάς έχει παντρευτεί μιαν άλλη γυναίκα.»

«Ο μπαμπάς μου έχει και άλλα παιδάκια και θα
τ’ αγαπάει εκείνα πιο πολύ από μένα.»

«Το σίγουρο είναι πως έχεις έναν αδελφό, με-
γαλούτσικο. Δεν ξέρω τίποτε άλλο» απάντησε η
Κρινιώ. «Για ένα, όμως, είμαι σίγουρη. Μόλις σε
γνωρίσει, θα σ’ αγαπήσει όσο εγώ κι ακόμα πιο
πολύ.»

«Και γιατί δεν του λες να έρθει να με δει τώρα
αμέσως;»

220

Αθηνά Μαραβέγια



«Όταν μεγαλώσεις θα σου εξηγήσω και θα το
καταλάβεις αυτό το γιατί.»

*

ΤΑ ΧΡΟΝΙΑ κύλησαν, η Ζωή έγινε έφηβη και
σε λίγο νάτην που ένιωσε το πρώτο σκίρτημα αγά-
πης. Τότε η Κρινιώ της μίλησε, επιτέλους, για εκεί-
νες τις τρεις ημέρες στο Λονδίνο, που στάθηκαν
η αιτία και ήρθε η Ζωή στον κόσμο, χωρίς “νόμιμο”
πατέρα.

«Η αγάπη μπορεί να μας οδηγήσει στον παρά-
δεισο, αλλά και στην κόλαση ή και στα δύο. Το σί-
γουρο είναι ότι πάντα κάπου μας οδηγεί…» μουρ-
μούρισε η Κρινιώ και συνέχισε. «Ο άνθρωπος
μπορεί ν’ αλλάξει μια κοινότητα, ένα χωριό, μια
πόλη. Το μόνο που δεν μπορεί ν’ αλλάξει είναι ένα
πηγάδι και ξέρεις γιατί;»

Όλο απορία κοίταζε η έφηβη Ζωή τη μητέρα
της.

«Οι άνθρωποι, παιδί μου, συναντιούνται κι αγα-
πιούνται για να σβήσουν τη δίψα τους από το πη-
γάδι της ζωής. Μετά χτίζουν μια οικογένεια γύρω
από το δικό τους πηγάδι. Αν, όμως, ένας απ’ αυ-
τούς φύγει, το πηγάδι δεν μπορεί να τον ακολου-
θήσει. Έτσι κι η αγάπη μένει εκεί, αλλά πάντα με
το ίδιο καθαρό νερό, και περιμένει…»

«Και τι περιμένεις όλα αυτά τα χρόνια; Αφού
ο πατέρας μου δεν ξέρει την ύπαρξή μου, γιατί
θα πρέπει να έρθει;»

«Γνωριστήκαμε, όπως σου είπα, κάτω από πε-

221

Τρεις Μέρες... Μια Ζωή



ρίεργες συνθήκες. Η θεά Τύχη, όπως λένε. Αν εί-
χαμε συναντηθεί με τη θεία Ειρήνη, δε θα είχα
γνωρίσει τον πατέρα σου…»

«Γι’ αυτό έγινε νονά μου;»
«Όχι μόνο γι’ αυτό. Θεώρησε, όμως, πως ήταν

υπεύθυνη γι’ αυτό το συναπάντημα, επειδή την
τελευταία στιγμή της άλλαξαν το πρόγραμμα και
το δρομολόγιό της. Το έλεγε και το ξανάλεγε και
όταν της ανακοίνωσα την εγκυμοσύνη μου, εκείνη
με στήριξε στην απόφασή μου να γεννήσω το παιδί
που κουβαλούσα στα σπλάχνα μου. Το παιδί του
έρωτα, μου είχε πει, δεν μπορεί παρά να είναι το
πιο όμορφο παιδί στον κόσμο… Να φανταστείς, την
ημέρα που γεννήθηκες, ήρθε στην Αθήνα για ένα
εικοσιτετράωρο. Δε θυμάμαι πού βρισκόταν, αλλά
βρέθηκε στην Αθήνα μόνο και μόνο για σένα…
“Αυτό θα είναι το δικό μας παιδί” μου είχε πει.»

Η Ειρήνη, παρά τις προσπάθειες που έκαναν
με τον Peter να γίνουν γονείς, δεν τα κατάφεραν,
γι’ αυτό και λάτρεψαν τη Ζωή σαν δικό τους παιδί.
Ποτέ δεν έλειψαν από το πλευρό της Κρινιώς κι
ας τους χώριζε ο Ατλαντικός.

Από τη στιγμή που η Κρινιώ ανακοίνωσε στην
Ειρήνη την εγκυμοσύνη της, εκείνη τη στήριξε με
όλες της τις δυνάμεις.

«Μην τολμήσεις και λιγοψυχήσεις…» της είχε
πει από το τηλέφωνο. «Ό,τι κι αν χρειαστείς, εγώ
θα είμαι στο πλευρό σου…»

Και στη γέννα η Ειρήνη με τον άντρα της ήταν
παρόντες και στήριξαν τους γονείς της Κρινιώς. 

Κάθε λίγο και λιγάκι έφθανε το δέμα της Ειρή-

222

Αθηνά Μαραβέγια



νης με τα ωραιότερα ρούχα και παιχνίδια για τη
Ζωούλα. Από όπου κι αν βρισκόταν εκείνη, μόνη ή
μαζί με τον Peter, πάντα κάτι έβρισκαν. Και όσο
μεγάλωνε το παιδί, ειδικά μετά το ατύχημα της
Κρινιώς, τι δε λαχταρούσε η μικρή και δεν το είχε.
Και πάντα ξέκλεβε η Ειρήνη δυο-τρεις μέρες για
να τις δει.

*

«ΘΕΙΑ Ισμήνη, δεν είναι καταπληκτική η ιστο-
ρία της μαμάς και του μπαμπά;» ρώτησε κάποια
μέρα η Ζωή την ψυχολόγο.

«Ναι, χρυσό μου, ναι, είναι καταπληκτική. Ξέ-
ρεις πόσες φορές της έχω πει ότι τη ζηλεύω;»

«Όμως, γιατί του έκρυψε η μαμά για μένα;»
«Από τη μεριά της έχει δίκιο. Είναι περήφανη

και δε θέλησε να τον αναστατώσει και να τον έχει
κοντά της από υποχρέωση. Ύστερα, υπήρχε μια
άλλη γυναίκα στη ζωή του πατέρα σου, πριν γνω-
ριστεί με τη μαμά σου. Είναι άσχημο να παίρνεις
τον άντρα που ανήκει σε άλλη.»

«Μα κανείς δεν ανήκει σε κανένα» είπε με πεί-
σμα το κορίτσι.

«Σωστά. Όμως θα υπέφερε η Κρινιώ. Θα την
έτρωγε η αγωνία, μήπως ο πατέρας σου έμενε
μαζί σας από υποχρέωση. Κι έπειτα, δε σου έλειψε
το πρότυπό του. Είχες έναν παππού νέο, που σ’
αγαπούσε και σε φρόντιζε. Και ό,τι δεν μπορούσε
να σου προσφέρει η μητέρα σου, ήμασταν, η για-
γιά, εγώ, η νονά κι ο νονός σου, κι ας λείπουν τον

223

Τρεις Μέρες... Μια Ζωή



περισσότερο καιρό, να συμπληρώνουμε.»
«Δεν ξέρω πώς μπορώ να σ’ ευχαριστήσω, θεία

Ισμήνη, που όλα τα χρόνια είσαι ο φύλακας άγγε-
λός μου…» είπε το κορίτσι και σφίχτηκε στην αγ-
καλιά της.

*

Η ΙΣΜΗΝΗ είχε βρεθεί στη θέση της “άλλης”
γυναίκας. Η καταγωγή της ήταν από τα Γιάννενα
και από φοιτήτρια είχε γνωρίσει τον Κώστα, δυο
χρόνια μεγαλύτερό της, στο πανεπιστήμιο, στην
Αθήνα. Εκείνος σπούδαζε Ιατρική και η Ισμήνη
Ψυχολογία. Μαζί έφυγαν για το μεταπτυχιακό
τους στην Αμερική. 

Οκτώ χρόνια έζησαν μαζί και είχαν αποφασίσει,
σαν γύριζαν στην Ελλάδα, να επισημοποιήσουν
το δεσμό τους. Εκείνος πήρε την ειδικότητα του
ογκολόγου, χειρουργού-ογκολόγου.

Ο Κώστας στην Αθήνα βρήκε αμέσως δουλειά
σε ιδιωτικό θεραπευτήριο, μαζί και η Ισμήνη. Κάτι,
όμως, είχε αλλάξει στην συμπεριφορά του Κώστα
από την ώρα που τακτοποιήθηκαν.

«Δεν πρέπει να μάθουν ότι έχουμε κάποια
σχέση οι δυο μας» της είχε πει εκείνος από την
πρώτη μέρα που πήγαν να καταθέσουν τα δικαιο-
λογητικά.

«Γιατί, καμάρι μου;» απόρησε η Ισμήνη.
«Δεν πρέπει να μας συνδέσουν σαν ένα. Καλό

είναι να μη δίνουμε δικαιώματα για συζητήσεις
στον εργασιακό μας χώρο…»

224

Αθηνά Μαραβέγια



«Καλά, όπως νομίζεις, αν και το θεωρώ κουτό.»
Εργάζονταν και ήταν ευχαριστημένοι πολύ. Η

ζωή τους κυλούσε σε γρήγορους ρυθμούς. Είχαν
φτιάξει το σπίτι τους, όπως άρεσε και στους δύο,
και από τα χρόνια της Αμερικής είχαν αποφασίσει
πως ο καθένας έπρεπε να έχει το δικό του χώρο
και χρόνο.

«Τι θα γίνει, καμάρι μου; Πόσο ακόμα θα ζούμε
σαν παράνομο ζευγάρι;» ρώτησε πειρακτικά ένα
βράδυ η Ισμήνη, μόλις είχαν αποφάει.

«Τι εννοείς; Δεν καταλαβαίνω…» απάντησε
απορροφημένος σε ένα σύγγραμμα που μελε-
τούσε μέρες τώρα.

«Πότε θα παντρευτούμε; Δε θα κάνουμε κα-
νένα παιδάκι;»

«Θα γίνουν όλα. Πρώτα πρέπει να εξασφαλι-
στούμε οικονομικά και να εδραιώσουμε τις θέσεις
μας. Ωραία είναι η οικογένεια, αλλά τα παιδιά
έχουν απαιτήσεις. Αν δεν μπορούμε να τους προ-
σφέρουμε μια αξιοπρεπή ζωή, χωρίς να τους λείπει
τίποτα, καλό είναι να μην το επιχειρήσουμε. Κα-
λύτερα να περιμένουμε…»

Και περίμενε η Ισμήνη, και περίμενε και η συμ-
περιφορά του Κώστα άλλαζε μέρα τη μέρα. Τα
βράδια αργούσε να γυρίσει σπίτι σε καθημερινή
βάση πλέον. Η συμβίωσή τους είχε γίνει ρουτίνα.

«Ισμήνη…» της είπε ένα πρωινό καθώς ετοιμά-
ζονταν να φύγουν. «Δεν μπορούμε να ζούμε πια
μαζί. Θα ήθελα να μείνω για λίγο μόνος.»

Στήλη άλατος έμεινε η Ισμήνη. Τον κοίταζε
χωρίς να καταλαβαίνει τι άκουγε.

225

Τρεις Μέρες... Μια Ζωή



«Επειδή βρίσκομαι στο χτίσιμο της καριέρας
μου, θέλω να επικεντρωθώ μόνο σ’ αυτό.»

«Κι εγώ πού σε εμποδίζω;» ρώτησε.
«Το έχεις καταλάβει, φαντάζομαι. Και δε θέ-

λεις ούτε εσύ να το παραδεχτείς…»
«Ποιο πράγμα; Δεν καταλαβαίνω…»
«Έχουμε πάψει, καιρό τώρα, να είμαστε ερω-

τευμένοι…»
«Εσύ μπορεί…» ψέλλισε μονάχα.
Το απόγεμα, σαν γύρισε από τη δουλειά της,

μάζεψε τα πράγματά της και έφυγε από το σπίτι.
Νοίκιασε ένα μικρό διαμέρισμα απέναντι από το
θεραπευτήριο κι εκεί μέσα έκρυψε τον πόνο και
την αγάπη της για τον Κώστα, αποφεύγοντάς τον
στο χώρο της δουλειάς, όσο της ήταν δυνατό.

Παραμονές Χριστουγέννων και είχαν περάσει
δύο μήνες περίπου από τότε που έφυγε από το
σπίτι. Ήξερε πως αυτές οι μέρες για κείνον ήταν
πάντοτε σημαντικές και δεν ήθελε να τις περνά
μονάχος. Τον έβλεπε τις τελευταίες μέρες κου-
ρασμένο, εκνευρισμένο.

Εκείνο το πρωί, ξέροντας πως το βράδυ θα
έμενε μέχρι αργά στο θεραπευτήριο, αποφάσισε
να του κάνει έκπληξη. Να πάει να τον “απαγάγει”
για ένα φιλικό δείπνο, μαγειρεύοντάς του το αγα-
πημένο του φαγητό.

«Μπορεί έτσι να τον ξανακερδίσω…» σκέφτηκε
και έβαλε τα δυνατά της να γίνει όμορφη, ελκυ-
στική.

Δεν πρόλαβε να βγει στο δρόμο, να περάσει
απέναντι, όταν τον είδε να βγαίνει αγκαλιά με την

226

Αθηνά Μαραβέγια



κόρη του κλινικάρχη…
Η Ισμήνη, ένα μήνα μετά, βρέθηκε στο νοσο-

κομείο στα Γιάννενα, στην αγκαλιά των γονιών
και του αδερφού της, που ήταν κατά έξι χρόνια
μεγαλύτερός της, παντρεμένος και πατέρας δύο
αγοριών. Στη θαλπωρή της οικογένειας, μέρα τη
μέρα, μήνα το μήνα, άρχισε να συνέρχεται και
δυο χρόνια μετά έγινε το τροχαίο της Κρινιώς.

Θυμάται πόσο αγώνα έκανε να την πλησιάσει,
να μπορέσει η τραυματισμένη γυναίκα να την εμ-
πιστευτεί. Το μόνο που την απασχολούσε ήταν η
ζωή της Ζωής της, πώς θα ήταν η δική της ζωή
στο εξής πάνω στο καροτσάκι…, πώς θα μπορούσε
να μη λείψει η αγάπη από το παιδί.

227

Τρεις Μέρες... Μια Ζωή



228

Αθηνά Μαραβέγια



(XII)

ΣΑΝ ΚΙΝΗΜΑΤΟΓΡΑΦΙΚΗ ταινία τα θυμήθη-
καν όλα η Κρινιώ και η Ζωή, που εξακολουθούσε
να ακουμπάει το κεφάλι της στα ανήμπορα πόδια
της μάνας. Και έμειναν στην ίδια στάση μέσα σε
αβάσταχτη σιωπή.

Ο πόλεμος που γινόταν στην ψυχή της Ζωής
από το προηγούμενο δειλινό ήταν αδυσώπητος.
Από τη μια μεριά ο πατέρας της, που όλα αυτά τα
χρόνια λαχταρούσε την αγκαλιά του, και από την
άλλη η μητέρα της, τα «πρέπει», τα «πώς» και τα
«γιατί», όλα τα ερωτήματα που ήταν κοιμισμένα
βαθιά μέσα της.

Ήθελε να τρέξει ξοπίσω του -όταν τον άκουσε
να φεύγει- να του φωνάξει πως η Κρινιώ την είχε
μάθει να τον αγαπά, πως και οι δύο είχαν δίκιο,
από την πλευρά του ο καθένας. Κι όμως…, δεν το
έκανε. Κι εκείνος; Γιατί έφυγε; Ποιος τον κυνή-
γησε; Οι τύψεις, ο θυμός ή μήπως η ανημπόρια
να δεχτεί την ύπαρξή της, η άρνηση; Δεν έπρεπε
να φύγει, όχι. Αλλιώς είχε ονειρευτεί η Ζωή, τόσες

229



και τόσες φορές, αυτή τη στιγμή, τούτη τη συ-
νάντηση.

«Τι θα κάνω, Θεέ μου;» της ξέφυγε ένας ανα-
στεναγμός.

«Ξημερώνει…» ψιθύρισε η Κρινιώ.
«Ναι…» λέει η Ζωή, ακούγοντας τα πρώτα κε-

λαηδίσματα και κοιτάζει τις βουνοκορφές που πή-
ραν να προβάλλουν πανέμορφες, λες και είχαν
φορέσει τα γιορτινά τους.

«Άραγε, ο πατέρας σου πώς να πέρασε αυτή
τη νύχτα…»

«Αναρωτιέμαι κι εγώ από ώρα…» και συλλάβισε
με ένα αχνό χαμόγελο. «Ο πατέρας μου…, ο πα-
τέρας μου…»

Λέξη που για τη Ζωή σήμαινε απουσία χρόνων
και χρόνων, καθώς την ψιθύριζε βουρκωμένη από
μικρούλα κάθε βράδυ πριν αποκοιμηθεί…

«Φανέρωσέ τον, καλή μου Παναγίτσα, θέλω
να ’χω κι εγώ μπαμπά, θέλω…, θέλω…»

«Καλημέρα…» ακούστηκε ο Γιώργος που είχε
πλαγιάσει στον καναπέ. «Φαίνεται κοιμήθηκα…,
ε;»

«Ναι, ευτυχώς, εσύ κοιμήθηκες, καλέ μου.»
«Θα φτιάξω καφέ, τον χρειαζόμαστε και οι

τρεις.»
«Δεν πειράζει,» είπε η Ζωή «θα ετοιμάσω κα-

νονικό πρωινό. Μόνο κάντε υπομονή να ρίξω λίγο
νερό πάνω μου. Τι λες, μαμά. Να σε βοηθήσω να
πας στο δωμάτιό σου; Έλα, έλα.»

«Ναι, παιδί μου, σήμερα είναι μια καινούρια
μέρα, που κανείς δεν ξέρει τι μας περιμένει…»

230

Αθηνά Μαραβέγια



Η Ζωή σπρώχνει το καρότσι και οι δύο γυναίκες
χάνονται στο δωμάτιο της Κρινιώς.

«Κυρίες μου…,» φωνάζει μετά από λίγο από
την κουζίνα ο Γιώργος, «μην αργείτε, θα κρυώ-
σουν οι φρυγανιές και δε θα τρώγονται.»

Μάνα και κόρη βγαίνουν από το δωμάτιο φρέ-
σκες, σαν να είχαν απολαύσει έναν καλό ύπνο.
Πλησιάζουν στο τραπέζι όπου μοσχοβολά ο καφές
και το φρυγανισμένο ψωμί. 

«Σ’ ευχαριστώ, αγάπη μου!» φιλά η Ζωή τον
άντρα της.

«Για πέστε μου,» ρωτά εκείνος μετά από λίγο,
«πότε θα γνωρίσω κι εγώ τον πεθερό μου;»

«Θα δούμε,» απαντά η Κρινιώ, «θα δούμε,
Γιώργο μου. Αυτό, όπως καταλαβαίνεις, δεν εξαρ-
τάται από μας.»

*

Ο ΦΟΙΒΟΣ βρίσκεται στο δρόμο από ώρα.
Αυτή η αυγή του φαίνεται διαφορετική από κάθε
άλλη. Η λίμνη είναι γαλήνια, ήρεμη και μοιάζει να
του χαμογελά. Το ίδιο και τα βουνά, που λες και
έχουν σκύψει καλοσυνάτα κι αυτά. Οι καλαμιές
και τα πλατάνια του σιγοψιθυρίζουν χαρούμενα
«καλημέρα πατέρα της Ζωής, καλημέρα!» 

Η πόλη αρχίζει να μπαίνει στον πρωινό ρυθμό
της. Άνθρωποι προχωρούν βιαστικά. Άντρες και
γυναίκες κάθε ηλικίας, περιποιημένοι, φρεσκοπλυ-
μένοι.

Ένα-ένα τα μαγαζιά ανοίγουν. Οι γείτονες κα-

231

Τρεις Μέρες... Μια Ζωή



λημερίζονται, κουβεντιάζουν. Μερικοί είναι σοβα-
ροί, κάποιοι πειράζονται με γέλια και τα παλικάρια
από τα καφενεία φέρνουν με μπρούντζινους δί-
σκους αχνιστούς καφέδες.

«Καλημέρα σας!» χαιρετά το Φοίβο ο ανθο-
πώλης που τον βλέπει να περνά το κατώφλι του.

«Ναι, ναι, καλή μέρα. Θα ήθελα ένα μπουκέτο
τριαντάφυλλα…, κόκκινα τριαντάφυλλα.»

«Ευχαρίστως. Μισό λεπτό, μονάχα…» και τα-
κτοποιεί τις γλάστρες που έχει στα χέρια του.

«Κι ακόμα ένα μπουκέτο με κάτασπρα μπουμ-
πούκια.»

Το ραδιόφωνο παίζει παλιά ελληνικά τραγούδια
αγάπης.

«Αυτά είναι τραγούδια, κύριέ μου. Απαλά, με-
λωδικά, σαν γυναικείο χάδι…», λέει ο ανθοπώλης
όσο ετοιμάζει την παραγγελία.

«Σωστά» συμφωνεί ο Φοίβος και καθώς παίρνει
τα δύο μπουκέτα ακούγεται η φωνή του Μητρο-
πάνου να ερμηνεύει με τρόπο μοναδικό:
Το σ’ αγαπώ, δεν το λέω, δεν το λέω σε κανένα

μια ζωή το κρατάω για σένα…
«Αισθάνεστε καλά, κύριέ μου;» ρωτά ανήσυχα

ο καταστηματάρχης.
«Καλά είμαι, καλά είμαι, ευχαριστώ…» τραυλίζει

ο Φοίβος και μένει για λίγο να ξεπεράσει το ξάφ-
νιασμα της θύμησης…

*

«Η ΙΣΜΗΝΗ έμαθε το συνταρακτικό νέο;»

232

Αθηνά Μαραβέγια



ρωτά ο Γιώργος τις δύο γυναίκες, πίνοντας τον
καφέ τους.

«Όχι» απαντά η Ζωή. «Ξέχασες πως λείπει στη
Θεσσαλονίκη;»

«Ίσως να γύρισε χθες βράδυ» λέει η Κρινιώ.
«Αν δε φανεί ως τις δέκα, θα την πάρω εγώ.»

Πριν αποσώσει την κουβέντα της, ακούστηκε
χτύπημα στην εξώπορτα.

«Πολλά χρόνια θα ζήσει!» λέει ο Γιώργος και
σηκώνεται να ανοίξει.

Ωστόσο η Κρινιώ κοιτάζει την κόρη της πε-
ρίεργα, γιατί υποψιάζεται πως το χτύπημα δεν εί-
ναι της Ισμήνης, όπως και δεν ήταν. Ναι, ναι, ήταν
εκείνο που περίμενε, “εκείνο” που η διαίσθησή της
την έκανε να το περιμένει με βεβαιότητα.

Στο άνοιγμα της πόρτας ο Γιώργος κοιτάζει
έκπληκτος τον άγνωστο άντρα που είδε μπρος
του, φορτωμένος με λουλούδια εκλεκτά.

«Μπαμπά…, μπαμπά μου, σε περίμενα…, ναι, σε
περίμενα…» ακούγεται δειλά και με λαχτάρα η
Ζωή.

«Χριστέ μου, πόσο μοιάζετε, Ζωή μου!…» ψι-
θύρισε αυθόρμητα ο Γιώργος.

Ο Φοίβος δίνει στη Ζωή το μπουκέτο με τα
ολόλευκα τριαντάφυλλα και τη φιλά κατασυγκι-
νημένος.

Η Κρινιώ που έχει σύρει το καρότσι της κοντά
τους, παρακολουθεί τη σκηνή και προσπαθεί να
πνίξει το δάκρυ στα συγκινημένα μάτια της. Όμως,
να που ο άνδρας της Ζωής, ο Γιώργος, κατάφερε
να κλέψει τη σκηνή.

233

Τρεις Μέρες... Μια Ζωή



«Για δέστε, για δέστε, τι μάλαμα πεθερό μου
’στειλε ο Θεός…» φωνάζει με ένα νεανικό, αυθόρ-
μητο τρόπο και αγκάλιασε το Φοίβο.

«Καλώς ήρθες, Φοίβο, καλώς μας ήρθες…» κα-
τάφερε να πει και η Κρινιώ.

Εκείνος ακούμπησε στα γόνατά της τα κόκκινα
λουλούδια. Κράτησε στην παλάμη του το μάγουλό
της, που δεν είχε τη φρεσκάδα της νιότης, μα
είναι το πρόσωπο εκείνης που τον στοίχειωσε όλα
αυτά τα χρόνια. Ταυτόχρονα προσέχει τη Ζωή
που έχει παραδοθεί σε δάκρυα ασυγκράτητα.
Απλώνει τότε το χέρι του, την αγκαλιάζει και με
το άλλο χέρι σφίγγει επάνω του το Γιώργο.

«Να ’στε ευτυχισμένα, παιδιά μου…» ψιθυρίζει,
«και σας παρακαλώ, να μ’ αγαπάτε και μένα λιγάκι,
το ’χω ανάγκη.»

«Πατέρα,» φωνάζει ο Γιώργος, «πάρε το πίσω
αυτό το “λιγάκι” που είπες, πάρ’ το πίσω, σε πα-
ρακαλώ, γιατί μας προσβάλλεις.»

«Είμαι μεγάλη,» λέει η Ζωή, ενώ κοιτά κατά-
ματα το Φοίβο, «μα εγώ το ’χω ανάγκη να σε φω-
νάζω “μπαμπά” και όχι “πατέρα”… Είσαι σύμφω-
νος…, μπαμπά μου;»

«Ναι, κορίτσι μου, ναι…, έτσι θέλω κι εγώ, έτσι!»
Η Κρινιώ τους παρακολουθεί με κείνο το χα-

μόγελο που είχε πρωτοδεί ο Φοίβος να φωτίζει
το πρόσωπό της σ’ εκείνες τις τρεις αλησμόνητες
ημέρες στο Λονδίνο.

Το νεαρό ανδρόγυνο έτρεξε να φέρει καφέ
στον «μπαμπά». Εκείνος άπλωσε τα χέρια του
στην Κρινιώ. Την ανασήκωσε με προσοχή από την

234

Αθηνά Μαραβέγια



αναπηρική καρέκλα και τη βοήθησε να στηριχθεί
στο στήθος του.

«Οι στιγμές αυτές είναι ό,τι λαχταρούσα όλα
τα χρόνια του χωρισμού μας…, ό,τι λαχταρούσα,
γλυκιά μου, Κρινιώ…»

*

ΤΟ ΠΡΟΗΓΟΥΜΕΝΟ βράδυ η Κρινιώ πήρε την
Ειρήνη, που βρισκόταν στην Νέα Υόρκη, και με
τη Ζωή της αφηγήθηκαν όσα έγιναν και την ανη-
συχία τους για τον Φοίβο.

«Αυτό ήταν ό,τι καλύτερο μπορούσα ν’
ακούσω!» ακούστηκε συγκινημένη η φωνή της
από την άλλη άκρη. «Πόσο χαίρομαι και για τις
δυο σας! Και ζηλεύω που δεν μπορώ να πετάξω
και να βρεθώ κοντά σας… Peter, ακούς; Η θεά
Τύχη έκανε πάλι το θαύμα της! Ξαναβρέθηκε η
Κρινιώ με τον Φοίβο!... Κρινιώ μου, δικαιολογη-
μένη ήταν η αντίδρασή του… Θα δεις, σε λίγες
ώρες, θα τρέξει ν’ αγκαλιάσει το κοριτσάκι μας…
Θα περιμένω τηλεφώνημά σας και με την πρώτη
ευκαιρία θα βρεθούμε στα Γιάννενα, με την πρώτη
ευκαιρία το δίχως άλλο…»

«Μάριε, έχω καταπληκτικά νέα!» είπε ο Φοίβος
στο τηλέφωνο, λίγο πριν ξεκινήσει να συναντήσει
την κόρη του και την Κρινιώ.

«Τι συμβαίνει, Φοίβο;»
«Θέλω να καθίσεις πρώτα, γιατί αυτό που θα

σου πω είναι σεισμός έξι ρίχτερ και βάλε…»
«Λέγε, Φοίβο, λέγε, με τρομάζεις.»

235

Τρεις Μέρες... Μια Ζωή



«Βρήκα την Κρινιώ και την κόρη της Ζωή!…»
«Δεν καταλαβαίνω. Τι λες;»
Και χωρίς πολλά λόγια ο Φοίβος του εξιστορεί

την απροσδόκητη συνάντηση με την αγαπημένη
Κρινιώ…, και τη θυγατέρα του Ζωή.

«Τι ακούω, Φοίβο, παραληρείς! Αυτά είναι Ρί-
χτερ για Ρίχτερ, που θα με πετάξουν αμέσως
κοντά σας.»

Ο Φοίβος διηγείται τα συναισθήματα που τον
έπνιξαν για την αναπηρία της Κρινιώς, για την
απόφασή της να κρατήσει το παιδί, καρπό εκείνου
του τριήμερου έρωτά τους, που αποδείχτηκε και
για τους δύο παντοτινός… 

«Την έκπληξη της πρώτης ώρας,» συνεχίζει,
«διαδέχτηκαν οι τύψεις, ο θυμός, η συγκίνηση και
τέλος η ευτυχία που με πλημμυρίζει τώρα… Εγώ
έφταιξα, Μάριε, εγώ… Αν είχα ενδιαφερθεί μόλις
γύρισα απ` το Λονδίνο, το κοριτσάκι μου δε θα
μεγάλωνε χωρίς πατέρα.»

«Είδες, όμως, που η ζωή, για άλλη μια φορά
σας έφερε κοντά;»

«Ναι, Μάριε, ναι…, ευτυχώς, και νιώθω απέ-
ραντη ευγνωμοσύνη στη μοίρα μου.»

«Ο Μιλτιάδης έμαθε;»
«Όχι, ακόμα…Προτίμησα να του γράψω…»
«Είναι καλύτερα. Λοιπόν, σε λίγες μέρες θα

είμαι στην Ελλάδα και φυσικά στα Γιάννενα.»
«Ούτε λόγος, μαζί μου θα μείνεις…, σε περι-

μένω και να ξέρεις, η Κρινιώ θα χαρεί πολύ. Θέλω
να κάνω ό,τι είναι δυνατό, να σταθεί ξανά στα πό-
δια της…, δεν αντέχω να τη βλέπω ακίνητη στο

236

Αθηνά Μαραβέγια



αναπηρικό καρότσι…»
«Θα είμαι στο πλευρό σου και το ξέρεις αυτό.»
Ο Φοίβος στο γράμμα που έστειλε στο γιο του

Μιλτιάδη στο Χιούστον όπου ζούσε, ανάφερε
πρώτα για τη γνωριμία του με την Κρινιώ στο Λον-
δίνο, πριν είκοσι πέντε χρόνια, και στη συνέχεια
όσα έγιναν και έμαθε στην τυχαία συνάντησή τους
και με την κόρη τους τη Ζωή και κατέληξε:

«…Πάντα ήσουν το αγαπημένο μου αγόρι και
ποτέ δε θα πάψεις να είσαι. Μόνο που τώρα θα
μοιράζεστε την αγάπη μου με την αδελφή σου.
Είμαι βέβαιος πως όταν τη γνωρίσεις, θα ενθου-
σιαστείς. Περιμένω να μου πεις πότε έρχεστε…»

Η απάντηση του Μιλτιάδη δεν άργησε. Ήταν
ένα τηλεφώνημα, ένα τηλεφώνημα χείμαρρος που
έδωσε φτερά στο Φοίβο.

«Πατέρα, χαίρομαι πολύ για σένα. Η ιστορία
σου, όπως τη διάβασα, μοιάζει με παραμύθι, όπως
είπε και η γυναίκα μου Νίκη. Ξέρω πόσα υπέφερες
από παιδί και να τώρα, που η ζωή και η Ζωή μας
σε ανταμείβουν.»

«Σ’ ευχαριστώ, παιδί μου…» ψέλλισε ο Φοίβος.
«Πατέρα, δε βλέπουμε την ώρα να έρθουμε

στα Γιάννενα, να γνωρίσουμε την αδελφή μου και
την Κρινιώ. Δε σου κρύβω, στην αρχή σάστισα,
μα η νύφη σου μου θύμισε το παράπονό μου από
παιδί, γιατί δεν είχα κι εγώ ένα αδερφάκι.»

Ο Φοίβος πλημμυρισμένος από χαρά και συγ-
κίνηση έτρεξε να πει τα νέα στην Κρινιώ.

«Επιτέλους, θα σφίξω στην αγκαλιά μου το
Μιλτιάδη…» είπε εκείνη κατασυγκινημένη.

237

Τρεις Μέρες... Μια Ζωή



*

ΤΗΝ ΙΔΙΑ μέρα, που πήγε ο Φοίβος με τα μπου-
κέτα στα χέρια, είχε γνωρίσει και την Ισμήνη στο
σπίτι της Κρινιώς.

«Βρήκα τον μπαμπά μου!» της είχε πει στο τη-
λέφωνο η Ζωή.

Και η Ισμήνη έτρεξε να μοιραστεί μαζί τους
τη μεγάλη χαρά.

«Επιτέλους!» είπε μόλις είδε το Φοίβο. «Νό-
μιζα πως δε θα σε συναντήσω ποτέ.»

«Κι όμως, να που βρεθήκαμε και πάλι κοντά…»
είπε η Κρινιώ. «Θυμάσαι που σου έλεγα, πως εάν
θέλει και εάν πρέπει…»

«Το ξέρω, καλή μου, το ξέρω…» τη διέκοψε η
Ισμήνη. «Όλα αυτά τα χρόνια πίστευες κι ευχό-
σουνα γι’ αυτή τη συνάντηση… Θυμάμαι, κάθε
φορά που σε πίεζα ν’ αποφασίσεις να επικοινωνή-
σεις μαζί του, εσύ μου έλεγες: “Εάν θέλει ο Θεός,
θα γίνει”…»

Ο Φοίβος ένιωσε συμπάθεια και ευγνωμοσύνη
για τη γυναίκα που στάθηκε πλάι στην Κρινιώ του
και στο παιδί τους. Εκτίμησε και την υπομονή της
τις επόμενες μέρες, που απαντούσε στις αμέτρη-
τες ερωτήσεις του για τον τρόπο που τραυματί-
στηκε η Κρινιώ και τις επεμβάσεις που έγιναν…

«Πριν είκοσι χρόνια έγινε ό,τι ήταν δυνατόν
για τότε. Φαντάζομαι, σου είπε πως ήταν ένα απλό
χτύπημα. Έτσι λέει πάντα. Κι όμως, ξέρει από τoν
πρώτο καιρό τη ζημιά που έπαθε η σπονδυλική

238

Αθηνά Μαραβέγια



της στήλη. Πάλεψε σκληρά να κρατηθεί στη ζωή
τις δέκα μέρες που έμεινε στην εντατική. Και τα
κατάφερε. Από την αρχή διαπιστώθηκε πως είχε
πάθει κάταγμα στον πέμπτο αυχενικό σπόνδυλο
και εξάρθρωση του δίσκου, και κάταγμα στο δω-
δέκατο θωρακικό, στο δίσκο και στον πρώτο
οσφυϊκό. Η πρώτη επέμβαση έγινε στον αυχένα,
δέθηκε ο σπόνδυλος και μπήκε στη θέση του ο δί-
σκος. Χρειάστηκε πολύς καιρός και μεγάλη υπο-
μονή και δύναμη να μπορέσει να κινήσει τα χέρια
της. Έξι μήνες, σε καθημερινή βάση, έκανε φυσι-
κοθεραπεία. Είχε μεγάλη θέληση και πείσμα. “Πρέ-
πει να μπορώ ν’ αγκαλιάζω το παιδί μου…”, είχε
πει στους φυσικοθεραπευτές από την πρώτη
μέρα. Και κάθε φορά κατόρθωνε να κινήσει και
κάτι περισσότερο. Στην περιοχή, όμως, της μέσης,
τα πράματα ήταν δύσκολα. Έγιναν κι εκεί δύο
επεμβάσεις για να σταθεροποιήσουν τους δύο
σπόνδυλους, αλλά δεν μπόρεσαν ν’ απελευθερώ-
σουν τον νωτιαίο μυελό που είχε συμπιεστεί από
το σπασμένο δίσκο, με αποτέλεσμα τη σημερινή
κατάσταση της παραπληγίας.»

«Μα η επιστήμη προχωρά, εξελίσσεται» επέ-
μεινε ο Φοίβος. «Εάν δεν υπάρχει τρόπος εδώ,
θα πάμε στην Αμερική. Εκεί είναι όλα προχωρη-
μένα, μηχανήματα και γιατροί…, είναι κι ο γιος μου
που θα μας κατατοπίσει για το κατάλληλο νοσο-
κομείο…»

«Φοίβο, ηρέμησε. Μην ξεχνάς ότι η Ειρήνη
ήθελε να την πάρει μαζί της, στη Νέα Υόρκη. Από
τον πρώτο καιρό αποταθήκαμε σε νοσοκομεία,

239

Τρεις Μέρες... Μια Ζωή



συγκεκριμένα στη Γερμανία, στην Ελβετία και
στην Αμερική. Όμως, οι ελπίδες που μας έδιναν
ήταν λίγες. Οι θεραπείες που μας πρότειναν, γί-
νονταν κι εδώ. Η φυσικοθεραπευτική ομάδα του
νοσοκομείου ήταν συνέχεια στο πλευρό της και
είχε όλη την ψυχολογική υποστήριξη που χρει-
αζόταν. Βλέπεις, η Κρινιώ αρνιόταν ν’ απομακρυν-
θεί απ’ το παιδί, παρόλο που η Ειρήνη θα τους
έπαιρνε όλους μαζί. Δεν ήθελε ν’ ακούσει ότι θα
έφευγε μακριά απ’ την Ζωή και μάλιστα για αρκετό
καιρό, όπως μας έλεγαν. Κι ύστερα, μας είχαν πει
πως οποιαδήποτε μετακίνησή της εκείνο τον
καιρό, θα μπορούσε να δημιουργήσει περισσότερα
προβλήματα.»

«Και αφέθηκε στη μοίρα της…»
«Πάλεψε. Πάλεψε τρία ολόκληρα χρόνια. Ποτέ

δεν αρνήθηκε να υποβληθεί σε εξετάσεις και σε
επίπονες θεραπείες. Αλλά κουράστηκε. Ζήτησε
να μην ασχοληθούμε πια. “Δεν αντέχω άλλο”, είχε
πει. Παρ’ όλ’ αυτά, τόσο εγώ όσο και οι γιατροί
Θεοφίλου και Παπανώτης που την παρακολουθούν
τόσα χρόνια εδώ στα Γιάννενα, ενημερωνόμαστε
από τα ιατρικά περιοδικά. Τελευταία, μάλιστα, και
με τη βοήθεια της Ειρήνης, βρισκόμαστε σ’ επι-
κοινωνία με Ιάπωνα νευροχειρουργό που ζει στην
Αμερική και πρόκειται να έρθει στην Ελλάδα, στη
Θεσσαλονίκη, σε ιατρικό συνέδριο. Με την ευκαι-
ρία αυτή, το πανεπιστήμιο Ιωαννίνων, τον έχει κα-
λέσει για μία διάλεξη. Έχουμε κανονίσει να δει
και την Κρινιώ μας.»

«Μ’ αυτό είναι καταπληκτικό! Κι η Κρινιώ δέ-

240

Αθηνά Μαραβέγια



χτηκε;»
«Δεν ξέρει ακόμα τίποτα. Δεν της έχουμε πει

κουβέντα.»
«Θα την πείσω εγώ… Πώς μπορώ να σ’ ευχαρι-

στήσω, Ισμήνη, που στάθηκες πλάι της όλα αυτά
τα χρόνια;» και της έσφιξε τα χέρια.

*

ΟΙ ΜΕΡΕΣ κυλούν με προσμονή και οι πρώτοι
που καταφθάνουν είναι η Ειρήνη με τον άντρα
της.

«Επιτέλους!» αγκαλιάζει συγκινημένη πρώτα
την Κρινιώ και τη Ζωή μαζί. «Επιτέλους, αγάπες
μου!…» Και όταν βλέπει τον Φοίβο, «Τόσα χρόνια,
Φοίβο ακούω και Φοίβο δε βλέπω… Να που βρί-
σκεσαι τώρα κοντά μας και κάνεις ευτυχισμένες
αυτές τις δύο σημαντικές γυναίκες!…»

Η Κρινιώ λάμπει από χαρά όταν η Ειρήνη και ο
Peter της επιβεβαιώνουν την ομοιότητα που έχει
η Ζωή και με τον πατέρα της.

«Ξέρω πως είναι ολόιδια εσύ, αλλά πέρα από
το λακκάκι στο πηγούνι…, έχει εκφράσεις του Φοί-
βου… Είναι καταπληκτικό! Όταν γελά, είναι ίδια ο
πατέρας της…»

Και την ημέρα που έφευγαν, ο Peter είπε στον
Φοίβο πως είναι η πρώτη φορά που αφήνει πίσω
του την Κρινιώ και το παιδί, ήρεμος πια…

«Όλα αυτά τα χρόνια η Ειρήνη κι εγώ είχαμε
μεγάλη ανησυχία και αγωνία, ειδικά μετά το ατύ-
χημα. Και εννοείται, πως ότι χρειαστείτε, θα εί-

241



μαστε στο πλευρό σας… Να μου τις προσέχεις…»
Ο επόμενος που καταφτάνει στα Γιάννενα,

φορτωμένος συγκίνηση και ευχές είναι ο Μάριος.
Όσον καιρό μένει, θυμούνται τις μέρες του Λον-
δίνου… Κι όταν φτάνει η ώρα να φύγει, δίνουν
υπόσχεση πως, όταν θα ορίσουν την ημέρα του
γάμου τους, θα είναι οπωσδήποτε ο κουμπάρος.

Λίγες μέρες μετά έφτασαν ο Μιλτιάδης με τη
γυναίκα του Νίκη και το μικρό τους Φοίβο. Η μέρα
αυτή θα μείνει χαραγμένη στην ψυχή τους.

Στο αεροδρόμιο ήταν όλοι: ο Φοίβος με την
Κρινιώ, ο Γιώργος με τη Ζωή και η Ισμήνη.

Ο μικρός Φοίβος έτρεξε στην αγκαλιά του παπ-
πού, ενώ ο Μιλτιάδης έμεινε έκπληκτος, αντικρί-
ζοντας την αδελφή του…!

«Είχε δίκιο ο πατέρας…, μοιάζουμε, Ζωή. Μπο-
ρώ να σ’ αγκαλιάσω, αδελφούλα μου;» και χωρίς
να περιμένει απάντηση, άνοιξε διάπλατα τα χέρια
του.

«Κι εσείς, είστε σίγουρα η μητέρα Κρινιώ…»
είπε η Νίκη και φιλήθηκαν.

Οι μέρες κυλούσαν σαν νερό. Δε χόρταιναν
να βρίσκονται όλοι μαζί και οι συγκινήσεις διαδέ-
χονταν η μια την άλλη.

Έμειναν στο σπίτι της γιαγια-Χαρένιας στην
Αρίστη, μια μονοκατοικία με τεράστια αυλή, στο-
λισμένη από λογιών-λογιών φυτά και λουλούδια.
Όλοι έκαναν χάζι το τρίχρονο ζιζάνιο που προ-
σπαθούσε να μιλήσει ελληνικά και οι σκανταλιές
του απερίγραπτες.

Ένα σούρουπο σταμάτησε στην πόρτα το αυ-

242

Αθηνά Μαραβέγια



τοκίνητο και βγήκαν ηλιοκαμένοι, γελώντας και
πειράζοντας ο ένας τον άλλο, ο Γιώργος με τη
Ζωή, ο Μιλτιάδης με τη Νίκη και ο μικρός Φοίβος.

«Καλώς τους, καλώς τους!…» φώναξε ο παπ-
πούς Φοίβος και πήρε τον μικρούλη αγκαλιά.
«Πώς πέρασε το παλικάρι μου;»

«Παππού!» είπε εκείνο με αμερικάνικη προ-
φορά. «Δ…δωή είπε, κακό παιδί Φοίβο.»

«Γιατί, τι έκανες;»
«Και τι δεν έκανε, μπαμπά!» γέλασε η Ζωή.

«Βάλθηκε να με κάνει άγαλμα…»
«Δηλαδή;»
«Πήγαμε στην Πάργα για μπάνιο» είπε ο Μιλ-

τιάδης. «Εκεί που έπαιζε μια χαρά με τα κουβαδά-
κια του, αποφάσισε η αδελφούλα μου να του δείξει
πώς χώνουν στην άμμο τα πόδια. Και ο κύριος
έπιασε δουλειά. Όταν πια της σκέπασε όλο το
σώμα, θέλησε να της φτιάξει και το πρόσωπο…,
κακό ήταν;»

«Τώρα θα σου δείξω εγώ αν ήταν κακό ή όχι…»
φώναξε η Ζωή με έναν αστείο μορφασμό. «Τώρα
θα δεις…» και χωρίς να χάσει καιρό, άρπαξε το
λάστιχο της αυλής και άρχισε να καταβρέχει τον
Μιλτιάδη.

«Θα χαλάσετε τα λουλούδια, τρελόπαιδα…»
φώναζε η Κρινιώ και στα δυο παιδιά που κυνη-
γιόνταν μέσα στην αυλή, ενώ γελούσε με την καρ-
διά της.

«Τολόπαιδα…» φώναζε και ο μικρός Φοίβος
στη δική του διάλεκτο και άρχισε να τρέχει κοντά
στον πατέρα του.

243

Τρεις Μέρες... Μια Ζωή



Δεν άργησαν να μπουν στο παιχνίδι ο Γιώργος
με τη Νίκη, ενώ ο παππούς Φοίβος αγκάλιασε την
Κρινιώ του από τους ώμους.

«Υπάρχει, καλή μου, μεγαλύτερη ευτυχία από
τούτην εδώ!…» της ψιθύρισε.

Έτσι πέρασαν οι μέρες, ώσπου έφτασε ο και-
ρός να γυρίσουν στην Αμερική ο Μιλτιάδης με
την οικογένειά του.

«Πατέρα,» είπε στο Φοίβο την παραμονή που
θα έφευγαν, «ό,τι χρειαστείς για την Κρινιώ, το
ξέρεις, είμαστε στο πλευρό σου.»

«Σ’ ευχαριστώ, γιε μου.»
Στο αεροδρόμιο ο μικρός Φοίβος δεν ξεκολ-

λούσε από την αγκαλιά της Ζωής, που όλο αυτό
το διάστημα δεν του χάλασε χατίρι. Και την ώρα
του αποχωρισμού αγκάλιασε ο Μιλτιάδης την Κρι-
νιώ.

«Θέλουμε να είμαστε κι εμείς εδώ την ημέρα
του γάμου…» της είπε.

«Το ξέρω, παλικάρι μου, ευχαριστώ για την
αγάπη σας.»

«Θα έρθουμε έστω και για δυο μέρες…» συμ-
πλήρωσε η Νίκη.

«Η χαρά θα είναι όλη δική μας!» είπε ο Φοίβος.

*

ΤΑ ΠΡΩΤΟΒΡΟΧΙΑ έχουν πάρει τη θέση του
καλοκαιριού και η Ισμήνη ανακοινώνει στο Φοίβο,
στη Ζωή και στο Γιώργο πως ο γιατρός Γιαμαμότο
θα βρίσκεται στην Ελλάδα σε μια βδομάδα. 

244

Αθηνά Μαραβέγια



«Δε θα θελήσει να μπει ξανά σε χειρουργείο…»
συλλογίζεται η Ζωή όταν βγαίνει στο μπαλκόνι.
Νοιώθει να την πνίγουν οι σκέψεις, οι φόβοι, η
αγωνία. «Το είχε πει την τελευταία φορά στη θεία
Ισμήνη. Φοβάμαι, φοβάμαι μην είναι αρνητική… Ο
μόνος που μπορεί να την πείσει είναι ο πατέρας.
Κι αν κάτι δεν πάει καλά; Αν δε συνεργαστεί με
το γιατρό; Δε θα θέλει να βάλει κι εμάς σε ταλαι-
πωρία… Έτσι έκανε πάντα και έτσι θα κάνει και
τώρα. Δε θέλει να ενοχλεί, δε θέλει να γίνεται βά-
ρος…» 

Και ο νους της πετά χρόνια πίσω, που σε κάθε
επέμβαση και θεραπεία, η Κρινιώ ζητούσε το παιδί
κοντά της κι εκείνο βίωνε τις προσπάθειες της
λαβωμένης μάνας.

«Παίρνω δύναμη από την παρουσία της, ζωή
απ’ τη Ζωή μου…» είχε ακούσει, παιδί ακόμα, να
λέει η Κρινιώ στην Ισμήνη.

Από τις σκέψεις τη βγάζει ο Φοίβος που βγαί-
νει κι εκείνος στο μπαλκόνι.

«Εδώ είσαι; Γιατί τα μάτια σου μοιάζουν με το
γιαννιώτικο ουρανό που είναι έτοιμος να βρέξει;
Τι έχεις, παιδί μου;» και την αγκαλιάζει.

Η Ζωή του εκμυστηρεύεται τους φόβους, την
αγωνία και τις θύμησές της.

«Μη φοβάσαι. Τώρα είμαι κι εγώ εδώ. Αν δεν
κάνω λάθος, αυτές τις μέρες πρέπει να κάνει τις
εξετάσεις ρουτίνας. Ε, λοιπόν, θα βρούμε την κα-
τάλληλη στιγμή και είμαι βέβαιος πως θα τα κα-
ταφέρουμε. Μην ανησυχείς, κορούλα μου…, μη,
σε παρακαλώ.»

245

Τρεις Μέρες... Μια Ζωή



Και δίχως να χάσουν ώρα φροντίζουν να γίνουν
οι απαραίτητες εξετάσεις που ζήτησε ο Ιάπωνας
νευροχειρουργός.

«Ξέρεις, γλυκιά μου…» λέει ο Φοίβος στην Κρι-
νιώ όταν γύρισαν από το νοσοκομείο, κοιτάζοντας
την κόρη τους για να πάρει θάρρος. «Σε μια βδο-
μάδα θα ’ρθει στα Γιάννενα ένας γιατρός από την
Αμερική και θα ’θελα να σε δει. Δεν έχουμε να χά-
σουμε τίποτα, τι λες;»

«Ας γίνει, Φοίβο, κι αυτό, αφού το θέλεις.
Μόνο μην τρέφεις ελπίδες. Έχουν περάσει τόσα
χρόνια.»

«Γι’ αυτό, καλή μου, επιμένω να σε δει ο συγ-
κεκριμένος γιατρός, ειδικός σε τέτοιους τραυμα-
τισμούς. Το μόνο που θέλω είναι να είσαι ήρεμη.»

«Είναι αγωνίστρια η μαμά και θα το διαπιστώ-
σεις κι εσύ, μπαμπά!» είπε η Ζωή, προσπαθώντας
να δώσει χαρούμενη νότα και ας πήγαινε να ξε-
φύγει η καρδιά από το στέρνο της.

*

Η ΜΕΓΑΛΗ μέρα φτάνει και ο μικροκαμωμένος
Γιαμαμότο συναντά την Κρινιώ.

«Κυρία μου, χαίρομαι που θα σας εξετάσω…
Έχω μάθει πως είστε μια δυνατή γυναίκα και όσα
έχετε καταφέρει μέχρι σήμερα είναι πραγματικός
άθλος. Δεν μπορώ να σας υποσχεθώ ότι θα πάρετε
μέρος σε αγώνες δρόμου, αλλά αν με βοηθήσετε,
σε λίγους μήνες, ελπίζω, η καρέκλα αυτή να μη
σας είναι απαραίτητη.»

246

Αθηνά Μαραβέγια



Η Κρινιώ στρέφει με απορία στον Φοίβο, μετά
στη Ζωή και στο Γιώργο και τέλος στον γιατρό
Θεοφίλου και στην Ισμήνη. Είναι βέβαιη πως η
φίλη της βρίσκεται πίσω από αυτή τη συνάντηση
με τον γλυκομίλητο και ήρεμο Ιάπωνα γιατρό. Το
έχει καταλάβει από τον τρόπο που μιλούν οι δυο
τους, σαν να γνωρίζονται από χρόνια.

«Χαίρομαι,» λέει ο γιατρός Γιαμαμότο σαν τε-
λειώνει την εξέταση, «που οι Έλληνες συνάδελφοι
έκαναν ό,τι θα κάναμε κι εμείς, ακόμη και σήμερα.
Και αξίζουν θερμά συγχαρητήρια. Η ζημιά που
έχει προκληθεί στο νωτιαίο μυελό είναι πολύ σο-
βαρή και δυστυχώς δεν μπορούσε να γίνει τίποτα
περισσότερο. Εξέτασα με προσοχή το φάκελό
σας, τις επεμβάσεις που έγιναν, τις φυσικοθερα-
πείες, τη φαρμακευτική αγωγή και πιστέψτε με,
και στην Αμερική θα κάναμε ακριβώς τα ίδια… Αυ-
τόν τον καιρό,» συνέχισε ύστερα από μικρή
παύση, «βρίσκεται σε πειραματικό στάδιο μία νευ-
ροχειρουργική μέθοδος. Γίνεται επέμβαση στο
λαβωμένο δίσκο, όπου τοποθετούμε ένα τεχνητό
μόσχευμα, ένα μικροτσίπ, το οποίο διεγείρει τα
νεύρα και ενεργοποιεί τους μύες, δίνοντας μία
ρομποτική κίνηση, στο καλύτερο αποτέλεσμα. Με-
ταθέτουμε, επίσης, νεύρα από τη θωρακική μοίρα
στα κάτω άκρα. Στη συνέχεια τοποθετούμε στα
πόδια νάρθηκες και με τη βοήθεια της φυσικοθε-
ραπείας, ο ασθενής μπορεί να περπατά, με σπα-
σμωδικές, όμως, κινήσεις. Εάν αποφασίσετε να
μπείτε σ’ αυτή τη διαδικασία, θα χρειαστούμε όση
δύναμη και υπομονή έχετε, κυρία μου, διότι θα

247

Τρεις Μέρες... Μια Ζωή



πρέπει να ξυπνήσουμε τους μύες που κοιμούνται
τόσα χρόνια. Όμως, οφείλω να σας τονίσω και
πάλι, πως το αποτέλεσμα μπορεί να μην είναι αυτό
που περιμένουμε. Δεν ξέρουμε πώς θα αντιδρά-
σετε σαν οργανισμός. Οι επεμβάσεις, αν μου το
επιτρέψουν οι Έλληνες συνάδελφοι και μου κά-
νουν την τιμή να με βοηθήσουν, θα γίνουν εδώ.
Οι υποχρεώσεις μου μού επιτρέπουν να παρα-
μείνω άλλη μια βδομάδα. Και σ’ ένα μήνα, επειδή
θα βρίσκομαι στην Ευρώπη, μπορώ να είμαι πάλι
για λίγες μέρες στα Γιάννενα. Τι λέτε, είστε έτοιμη
να δώσουμε παρέα αυτήν τη μάχη;…»

*

ΕΧΟΥΝ ΠΕΡΑΣΕΙ δύο χρόνια από την ημέρα
που ο γιατρός Γιαμαμότο ανέλαβε τη θεραπεία
της Κρινιώς. Εκείνη υπάκουσε πιστά στα όσα της
ζήτησε ο πάντα χαμογελαστός, ήρεμος Ιάπωνας
επιστήμονας και με τη φροντίδα και την υποστή-
ριξη του Φοίβου και της κόρης τους, που δεν έλει-
παν ούτε ώρα από το πλάι της μάνας, κατάφερε
να “σταθεί” στα πόδια της. Σε αυτή τη δοκιμασία
βρέθηκε, για δυο μέρες, και η Ειρήνη, που είχε
μοναδικό τρόπο να εμψυχώνει την αδελφική της
φίλη.

Η Κρινιώ χρειάστηκε καιρό, υπομονή, επιμονή
και δύναμη σωματική, μα πιότερο ψυχική. Έπρεπε
να συνηθίσει στους νάρθηκες που στηρίζονταν
τα πόδια της. Σε αυτό βοήθησε η μεγάλη φροντίδα
και συμπαράσταση από τους φυσικοθεραπευτές

248

Αθηνά Μαραβέγια



του νοσοκομείου που ανέλαβαν να της μάθουν
από την αρχή να “περπατά”, στηριγμένη στο μπρά-
τσο του προθυμότατου Φοίβου. Από το πλάι της
δεν έλειψε ούτε η Ισμήνη.

Ο Ορέστης και η Μαρία, ο διευθυντής της φυ-
σικοθεραπευτικής ομάδας και η βοηθός του, βρί-
σκονταν κάθε μέρα δίπλα στην Κρινιώ και αγωνι-
ούσαν μαζί της. Όσες φορές κατόρθωνε κάτι
καινούριο, φώναζαν χαρούμενοι σαν παιδιά και τη
γέμιζαν «μπράβο».

«Θέλω να τα καταφέρω…» είχε πει από την
πρώτη μέρα με λαχτάρα. «Θέλω στο γάμο μου να
“στέκομαι” πλάι στο Φοίβο, δε θέλω το καρότσι.
Έστω γι’ αυτή την ώρα…»

«Είμαστε βέβαιοι πως θα γίνει!» την εμψύχω-
ναν και οι δύο που θαύμαζαν το κουράγιο και το
πείσμα αυτής της γυναίκας.

Ο Ορέστης τη γνώριζε από τότε που είχε χτυ-
πήσει και η Μαρία είχε ακούσει τόσα για το θάρ-
ρος και το “θέλω”, που μπορεί να κάνει θαύματα…

Από τη φυσικοθεραπευτική ομάδα, όμως, δεν
έλειπε και ο Φοίβος, που βρισκόταν πλάι στην αγα-
πημένη του όλη την ώρα. Είχε μάθει πώς και πού
μπορούσε να επέμβει. Του είχαν δείξει πώς να τη
βοηθά τόσο στις ασκήσεις, μα και στη χαλάρωση,
όσο που τον πείραζαν πως αν έδινε εξετάσεις για
πτυχίο φυσικοθεραπευτή θα το έπαιρνε αμέσως!

*

ΤΕΛΕΥΤΑΙΕΣ μέρες του Ιουλίου και στην Αρί-

249

Τρεις Μέρες... Μια Ζωή



στη, στην Παναγία τη Σπηλιώτισσα, είναι όλα
έτοιμα για το γάμο της Κρινιώς και του Φοίβου.
Δεν έχει, βέβαια, τη λαμπρότητα που είχε ο γάμος
του Γιώργου με τη Ζωή, μα η συγκίνηση όλων
είναι απερίγραπτη. Πολλοί άγνωστοι, κάτοικοι της
Αρίστης, έτρεξαν να παρακολουθήσουν το πολυ-
συζητημένο μυστήριο, που ένωνε, επιτέλους, με
καθυστέρηση είκοσι και βάλε χρόνων, δυο αγα-
πημένους μεσήλικες τώρα και πιο πολύ να δουν
τη νύφη, που τόσα και τόσα τράβηξε στα χρόνια
της αρρώστιας, της μοναξιάς και της κατάκρισης,
γιατί τόλμησε να επιμείνει και να φέρει στον κόσμο
ένα εξώγαμο…

Ο ήλιος στο βασίλεμά του παίζει κρυφτούλι
μέσα από τα γιγάντινα πλατάνια που τον εμποδί-
ζουν να δει τι γίνεται εκεί κάτω και τα νερά του
Βοϊδομάτη, σαν να σταμάτησαν να τρέχουν, πε-
ριμένοντας το μυστήριο. Έξω από την εκκλησία,
ανάμεσα σε γνωστούς και αγνώστους, στέκονται
ήδη οι κουμπάροι, ο Μάριος, η Ισμήνη και η Ειρήνη
με τον άντρα της, όταν σταμάτησε το αυτοκίνητο
με τον Φοίβο. Τον συνοδεύουν ο γιος του Μιλτιά-
δης με τη γυναίκα του Νίκη.

Ο μεσόκοπος γαμπρός λάμπει σαν εικοσάχρο-
νος. Δεν περνά πολλή ώρα και σταματά δεύτερο
αυτοκίνητο. Από τη θέση του οδηγού βγαίνει ο
Γιώργος και από του συνοδηγού η Ζωή, που βρί-
σκεται σε προχωρημένη εγκυμοσύνη. Πλησιάζει
ο Μιλτιάδης και πιάνει το χέρι της αδελφής του,
και πρώτος βγαίνει από την πίσω πόρτα ο μικρός
Φοίβος.

250

Αθηνά Μαραβέγια



«Έλα, έλα, γιαγιά, ο παππούς περιμένει…» φω-
νάζει το παιδί χαρούμενο και της απλώνει το χε-
ράκι του.

Στο άνοιγμα του αυτοκινήτου η θωριά της Κρι-
νιώς είναι ονειρική. Φορά ημίλευκο μακρύ μετα-
ξωτό φόρεμα και τα γκρίζα μακριά μαλλιά της,
πιασμένα σε χαμηλό κότσο, στολίζουν λεπτά κρι-
νάκια. Λάμπει από ευτυχία και συγκίνηση. Έχει
πλησιάσει ο Γιώργος, μα τον προλαβαίνει ο Φοίβος
που έχει ζυγώσει με λαχτάρα.

«Πρέπει να σταθώ…» του ψιθυρίζει η Κρινιώ
με πείσμα.

«Γι’ αυτό βρίσκομαι εδώ, καλή μου…» και με
επιδέξιες κινήσεις τη βοηθά να “σταθεί” στα λα-
βωμένα πόδια της.

«Φοβάμαι, φοβάμαι μην πέσω…»
«Είμαι εδώ στο πλάι σου. Στην ανάγκη θα σε

πάρω αγκαλιά…»
Στα πρόσωπα όλων ζωγραφίζεται ο θαυμασμός

και ένα ελαφρό αεράκι σαλεύει το φύλλωμα από
τα πλατάνια, που ρίχνουν τα χρυσαφένια φύλλα
τους γύρω από το ζευγάρι, σαν να θέλουν κι
εκείνα να πάρουν μέρος σε αυτή την αργοπορη-
μένη τελετή.

«Σου είπα σήμερα πόσο όμορφη είσαι και πόσο
σ’ αγαπώ;» της ψιθυρίζει ο Φοίβος, καθώς πλη-
σιάζουν στο χώρο όπου θα τελεστεί το μυστήριο,
δίπλα στις όχθες του ποταμού και κάτω από τα
πλατάνια.

Η αυτοσχέδια Τράπεζα με τα στέφανα πάνω
σε χειροποίητα κεντίδια και τις μεγάλες εικόνες

251

Τρεις Μέρες... Μια Ζωή



της Παναγίας από τη μία και του Χριστού από την
άλλη, το Άγιο Δισκοπότηρο και ο παπα-Γιώργης
περιμένουν καρτερικά να πλησιάσει το ζευγάρι.
Ο Φοίβος και η Κρινιώ στέκονται τώρα δίπλα-δί-
πλα, έτοιμοι να δεχτούν τις ευχές του ιερέα που
θα ευλογήσει την ένωσή τους με τα δεσμά του
γάμου.

«Μη με αφήσεις να λυγίσω, Φοίβο…» ψιθυρίζει
η Κρινιώ, στηριγμένη στο μπράτσο του.

«Όχι, καλή μου…, όχι…» και περνάει το χέρι του
στη μέση της.

Το βλέμμα του ακουμπά στα μάτια της Πανα-
γίας, για να Την ευχαριστήσει, όταν νοιώθει να
τον κοιτά Εκείνη επικριτικά. Έχει την αίσθηση πως
στέκονται και οι δύο μπροστά στο Μέγα Δικαστή
και στον οποίο πρέπει να απολογηθούν για την
τόση άργητα. 

«Η Κρινιώ όμως γιατί;» απολογείται με τη
σκέψη του ο Φοίβος. «Εκείνη, ό,τι έκανε, ήταν μο-
νάχα από αγάπη και αξιοπρέπεια. Εγώ είμαι ο ένο-
χος για όλα αυτά τα χαμένα χρόνια. Εγώ έφταιξα
για όσα τράβηξε. Θεέ μου, έφταιξα. Εγώ γεύτηκα
την αγάπη, πλησίασα την ευτυχία κι όμως, το
’σκασα. Φοβήθηκα. Φοβήθηκα μη χάσω εκείνο που
είχα, την αγάπη της Δέσποινας. Δείλιασα να γνω-
ρίσω την Κρινιώ, τη μεγαλοψυχία της. Προτίμησα
να μείνω στα γνωστά μου λημέρια, από το να πα-
ρασυρθώ σε χείμαρρο συναισθημάτων που ήταν
οι τρεις ευλογημένες μέρες μας με την Κρινιώ. Κι
όταν έμαθε, μετά από καιρό, πως ήταν δεμένη μαζί
μου με δεσμά ζωής, μου το έκρυψε. Και ήταν από-

252

Αθηνά Μαραβέγια



λυτα δικαιολογημένη, αφού εγώ απέφυγα να δώσω
σημεία ζωής. Συγχώρια ζητώ, Παναγία μου, για
την απονιά μου. Έλειψα από δίπλα της όσο κου-
βαλούσε τον καρπό του έρωτά μας, ως τη μεγάλη
μέρα που είδε το πρώτο φως το παιδί μας. Ήμουν
απών στο μεγάλωμα, την εφηβεία και τις ανησυχίες
που έχει κάθε νέος άνθρωπος. Πόσο παλικαρίσια
φέρθηκε η Κρινιώ, ακόμα και μετά το ατύχημα.
Ούτε τότε επιχείρησε να ταράξει τη ζωή μου. Επό-
μενο ήταν. Έκρυβε και κρύβει αξιοπρέπεια αυτή η
γυναίκα. Της αξίζει λατρεία. Θεέ μου, ζητώ την
ευκαιρία να χαρίσω όσα της στέρησα όλα αυτά τα
χρόνια, την ευκαιρία να επανορθώσω, να λυτρωθώ
από το αίσθημα ενοχής που με πλημμυρίζει…»

Την ίδια ώρα η Κρινιώ έχει στυλώσει κι εκείνη
το βλέμμα στην Παναγία.

«Συγχώρεση ζητώ, που στέρησα όλα αυτά τα
χρόνια από το παιδί μας τον πατέρα του κι από
κείνον την κόρη μας. Αυτό πίστευα πως είναι το
σωστό. Δε μου έφταιγε σε τίποτα η Δέσποινα.
Δεν είχα το δικαίωμα να της ταράξω τη ζωή. Νό-
μιζα πως ήταν χρέος μου η σιωπή. Και ο χρόνος
να γυρνούσε πίσω, πάλι το ίδιο θα έκανα. Τώρα
δώσε μου την ευκαιρία να τους χαρώ όλους ενω-
μένους. Χάρισέ μας, Παρθένα, όσα χρόνια ή και
μέρες μας απομένουν, να ζήσουμε μονιασμένοι,
αγαπημένοι…»

Και τότε, σαν να της φάνηκε πως η Παναγία
χαμογέλασε.

«Ευχαριστώ, Κυρά μου, ευχαριστώ, που τώρα,
στο δείλι της ζωής μου απολαμβάνω τόση ευτυ-

253

Τρεις Μέρες... Μια Ζωή



χία…» 
Πλάι τους στέκονται τα δύο παιδιά τους. Ο

Μιλτιάδης και η Ζωή.
Ο Φοίβος τη σφίγγει πιο πολύ τη στιγμή εκείνη,

λες και ο “άντρας της” μάντεψε ό,τι ψιθύριζε η
ψυχή της. Το πρόσωπό της φωτίστηκε ήρεμα-
ήρεμα…

Οι γαμήλιοι ύμνοι ενώνονται με το κελάηδημα
των πουλιών, που σαν μοναδική χορωδία χαϊδεύει
τα αυτιά… Το κελάρυσμα του Βοϊδομάτη, που τα
νερά του τρέχουν ήρεμα να ψιθυρίσουν αυτό που
γίνεται τούτη την ώρα… Και το απαλό αεράκι παίρ-
νει αυτούς τους ήχους και τους στέλνει ίσαμε τον
Βίκο και από κει σε όλη την Πίνδο…

*****

254

Αθηνά Μαραβέγια



πολύτιμοι βοηθοί κατά τη συγγραφή
στάθηκαν τα βιβλία:

Το Λονδίνο και τα περίχωρά του, Hachette - Γιαλ-
λελής.

Ουίλιαμ Πλόμαρ, Το διαμάντι των Ιωαννίνων, εκδ.
Δωδώνη.

Κώστας Ν. Νικολαΐδης, Τα Γιάννινα, εκδ. Δωδώνη.
Εγκυκλοπαίδεια "Δομή".
Εγκύκλοπαίδεια "Πάπυρος Λαρούς".
Les guides bleus, Οι μπλε σελίδες.

255



256

Αθηνά Μαραβέγια
Τρεις Μέρες, Μια... Ζωή

ISBN: 978-618-81129-3-3
© Αθηνά Μαραβέγια
Αθήνα 2014
e-mail: athinamaravegia@hotmail.gr

εκδοτική επιμέλεια: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: chldimos@gmail.com

kthermoyiannis@gmail.com

___________________
Το μυθιστόρημα Τρεις Μέρες, Μια... Ζωή εκδόθηκε
σε περιορισμένο αριθμό αντιτύπων.
Επιτρέπεται η εκτύπωση και οιαδήποτε μορφή ανα-
παραγωγής μόνο με τη σύμφωνη γνώμη της συγ-
γραφέως. 





Τρεις μέρες στο Λονδίνο ενώνουν δύο άγνωστους αν-
θρώπους για μια… Ζωή. 

Ένας τεχνικός αεροπλάνων και μία κακοποιημένη γυ-
ναίκα βρίσκονται στο Λονδίνο. Προσπαθούν να σταθούν
στα πόδια τους από τις συνεχείς απογοητεύσεις της ζωής.
Δραπετεύουν στο Λονδίνο μακριά από παρελθόν τους και
ενώνονται με τα αόρατα δεσμά της Ζωής.

Τρεις μέρες στο Λονδίνο… Μια ζωή χωρισμένοι… Μια
Ζωή στην Ήπειρο… 

Κοινωνικοί προβληματισμοί, αβεβαιότητες και αμφιβο-
λίες, σχέσεις, επαγγελματικά αδιέξοδα αποτυπώνονται στο
φόντο μιας ερωτικής ιστορίας. Οι απρόβλεπτες μεταβολές
της ζωής μέσα από τη μυθιστορηματική σχέση δύο ξένων,
που νιώθουν ακαριαία οικείοι.

Από απλά συστατικά αναδύεται ένα κείμενο γεμάτο συ-
ναισθήματα. Μια ιστορία αγάπης γίνεται το εύπλαστο υλικό
στα χέρια της συγγραφέως που διαβάζεται απνευστί.


