









































(Microsoft Word - KAZANTZAKIS 3\357)




 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

 
 



 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

 

Ο δικός µου 

Νίκος Καζαντζάκης  
 
 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 

 
 
 
 
 
 
 
 
 
 
 
 
 
 
 
ISBN 978-960-9451-74-1 

 
 
ΤΙΤΛΟΣ: Ο δικός µου Νίκος Καζαντζάκης 

 

 
  
Συγγραφέας: Μπάµπης ∆ερµιτζάκης 
 
∆ιορθώσεις: Μπάµπης ∆ερµιτζάκης 
Σελιδοποίηση: Αλέξανδρος ∆εσύλλας 
Εξώφυλλο: Εύα Παντελίδη 
 
© Copyright: εκδόσεις Αλδέ & Μπάµπης ∆ερµιτζάκης, 
2015 

 
 
www.alde.com.gr 
 

 



 

ΜΠΑΜΠΗΣ ∆ΕΡΜΙΤΖΑΚΗΣ 
 

 

Ο δικός µου 

Νίκος Καζαντζάκης 
 

 
 
 
 
 
 
 
 
 
 
 
 
 
 
 
 
 
 
 
 
 
 

 
 



 

 
 
 
 
 
 
 
 
 
 
 

 

 

 

 

 

 

 

 

 

 

 
 
 

Κεντρική διάθεση: Ζωοδόχου Πηγής 43 
Τηλ & fax: 210 3828464 
 
 
 
 
 

 
 
 
 
 

 

τηλ. & fax. 210 3828464 

aldeeditions@gmail.com 

 www.alde.com.gr 

ISBN 978-960-9451-74-1 



 

 

Έργα του Νίκου Καζαντζάκη για τα οποία γράψαµε 
(∆ίνεται κατά βάση η χρονολογία συγγραφής. Όταν 
υπάρχει µόνο η χρονολογία έκδοσης εικάζουµε ότι 
γράφηκε λίγο πιο πριν) 
 

Όφις και Κρίνο (µε το ψευδώνυµο Κάρµα Νιρβαµή), 
χ.ε., Τυπ. Στ. Αλεξίου, Ηράκλειο, 1906 
Ξηµερώνει, 1906 
Έως πότε; 1907  
Φασγά, 1907 
Κωµωδία, τραγωδία µονόπρακτη (µε το ψευδώνυµο 
Πέτρος Ψηλορείτης), Κρητική Στοά, Ηράκλειο, 1909 
Σπασµένες ψυχές (µε το ψευδώνυµο Πέτρος 
Ψηλορείτης, Ο Νουµάς, Αθήνα 1909-1910 
Ο Πρωτοµάστορας (Η Θυσία) (µε το ψευδώνυµο 
Πέτρος Ψηλορείτης), αφιερωµένη στον Ίδα (Ίωνα 
∆ραγούµη), Εστία, Αθήνα, 1910) 
Χριστός, 1921 
Βούδας, 1922 
Συµπόσιο, γράφηκε µεταξύ 1922 και 1927 
Οδυσσέας, (µε το ψευδώνυµο Α. Γερανός) Νέα Ζωή, 
Αλεξάνδρεια, 1927 
Νικηφόρος Φωκάς, Στοχαστής 1927 
Ασκητική, περιοδικό Αναγέννηση, 1927 
Toda Raba, ολοκληρώθηκε το 1929 και εκδόθηκε σε 
µετάφραση Παντελή Πρεβελάκη το 1956 
Βραχόκηπος, γράφηκε το 1935 και εκδόθηκε σε 
µετάφραση Παντελή Πρεβελάκη το 1960 
Ο Οθέλος ξαναγυρίζει, 1936 
Μέλισσα, 1937 
Οδύσσεια, Πυρσός 1938 
Ιουλιανός ο παραβάτης, 1939 
Αλέξης Ζορµπάς, 1943 
Προµηθέας, 1943 



 

Καποδίστριας, 1944 
Σόδοµα και Γόµορρα, 1948 
Κολόµβος, 1949 
Κούρος 1949 
Αδελφοφάδες, άρχισαν να γράφονται το 1949, 
εκδόθηκαν το 1963 
Κωνσταντίνος Παλαιολόγος, 1951 
Ο Καπετάν Μιχάλης, 1953 
Ο Χριστός ξανασταυρώνεται, 1954 
Ο τελευταίος πειρασµός, 1955 
Ο φτωχούλης του Θεού, 1956 
Αναφορά στον Γκρέκο, τελευταίο του έργο, γράφηκε 
λίγο πριν το θάνατό του και εκδόθηκε το 1961 
 
 
 
 
 
 
 
 
 
 

 
 
 
 
 
 
 
 
 
 
 
 
 
 



 

 
 
 
 
 
 

 

 

 

 

 

 

 

 
 
 
 
 

Αφιερώνεται 
 

σε όλους τους θαυµαστές του έργου του 
 

 



 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



 11  

 
 

Εισαγωγή 
 

 Όνειρό µου ήταν να γίνω συγγραφέας. Όταν πρωτοδιά-
βασα Καζαντζάκη ενθουσιάστηκα τόσο, που θεωρούσα 
πια δεδοµένο ότι το πρώτο βιβλίο που θα έγραφα θα ήταν 
γι’ αυτόν.  

 ∆εν ευδόκησε, άλλο θέµα είχε το πρώτο µου βιβλίο, 
όπως και όλα τα επόµενα. Όµως έγραψα για τον Καζα-
ντζάκη. Το πρώτο ήταν ένα µικρό «µαρξιστικό» κείµενο 
που δηµοσιεύτηκε στα «Κρητικά Επίκαιρα» γενικά για το 
έργο του. Αργότερα έγραψα για αρκετά πεζά του που 
επίσης δηµοσιεύτηκαν σε αυτή τη φιλόξενη εφηµερίδα του 
Γιώργου Βαρβέρη. Τρεις συγκριτολογικές µελέτες µου εί-
χαν να κάνουν µε τρία έργα του. Αργότερα, «ξαναδιαβά-
ζοντας τον Καζαντζάκη», ανάρτησα στο blog µου κείµενα 
για τα µεγάλα του µυθιστορήµατα αλλά και για κάποια 
άλλα πεζογραφήµατά του που δεν είχα διαβάσει µέχρι 
τότε. Πιο πριν είχα γράψει για ορισµένα πεζά θεατρικά 
του.  

 Ξαφνικά µου πέρασε η ιδέα: αν τα µαζέψω όλα αυτά τα 
κείµενα, κάνουν ένα µικρό βιβλίο.  

 Και κάτι ακόµη: 
 Η προοπτική του βιβλίου αποτέλεσε κίνητρο για µένα 

να διαβάσω και τις τραγωδίες του που δεν τις είχα διαβά-
σει µέχρι τώρα, όπως και την «Οδύσσεια», και να γράψω 
γι’ αυτές. Τα κείµενα που έγραψα τα ανάρτησα στο blog 
µου, κάνοντάς τα share και στο facebook. 

 Έτσι έγινε αυτό το βιβλίο.  
 Γιατί ο «∆ικός µου Νίκος Καζαντζάκης»; 
 ∆εν υπάρχουν ποτέ ταυτόσηµες προσλήψεις σε ένα 

έργο. Πάντα υπάρχουν αποκλίσεις στην πρόσληψη του 
ενός αναγνώστη από του άλλου, πολλές φορές πολύ µε-
γάλες. Για παράδειγµα, πολλοί θεωρούν ότι ο Καζαντζά-
κης πιστεύει στο Θεό. Άλλοι πιστεύουν πως είναι άθεος.  

 Εγώ τι πιστεύω; 
 ∆εν έχετε παρά να διαβάσετε το βιβλίο για να δείτε. 



12  

 Κάποιες ασυνέπειες που θα εντοπίσει ο αναγνώστης 
οφείλονται στο ότι τα κείµενα τα ταξινοµώ κατά την χρο-
νολογική σειρά που γράφηκαν τα έργα από τον Καζα-
ντζάκη και όχι µε τη σειρά που έγραψα εγώ γι’ αυτά. Προ-
τάσσεται το γενικό κείµενο που έγραψα για το έργο του, 
στο οποίο αναφέρθηκα παραπάνω.  

 Να προσθέσω ακόµη ότι έκανα ελάχιστες παρεµβάσεις, 
κυρίως επιµέλειας, καθώς πιστεύω ότι κάθε κείµενο πρέ-
πει να διατηρεί τη γεύση της εποχής που γράφηκε. ∆ηλώ-
νεται εξάλλου η εποχή της πρώτης δηµοσίευσης. Όταν 
δεν δηλώνεται σηµαίνει ότι αναρτήθηκε στο blog µου, το 
οποίο έχει ηλικία οκτώ χρόνων περίπου. Η ανάρτηση για 
την αυτοβιογραφική «Αναφορά στον Γκρέκο» έγινε το 
2010 ενώ για το «Συµπόσιο» έγινε το 2011. Το 2012 
έγραψα για τα τελευταία µυθιστορήµατα εκτός από τον 
Ζορµπά για τον οποίο είχα γράψει το 1992. Πέρυσι 
έγραψα για τον «Βραχόκηπο» και φέτος (2015) για τον 
«Τόντα Ράµπα», τις «Σπασµένες ψυχές» και το «Ο Οθέ-
λος ξαναγυρίζει». Τους τελευταίους δυο µήνες (Οκτώ-
βρης-Νοέµβρης) έγραψα για τις τραγωδίες που βρίσκο-
νται σε τρεις τόµους, πηγαίνοντας χρονολογικά από τις 
παλιότερες στις νεότερες, και πρώτα για αυτές που είναι 
σε πεζό και στη συνέχεια για τις έµµετρες, τις οποίες αρ-
χικά δεν σκόπευα να διαβάσω, όπως άλλωστε και την 
«Οδύσσεια» η οποία έµεινε τελευταία.  

 Με την έκδοση αυτού του βιβλίου νοιώθω την ικανο-
ποίηση ότι πραγµατοποίησα ένα όνειρό µου.  

 
 
Νίκος Καζαντζάκης, το έργο του και η εποχή του.  
 
∆ηµοσιεύτηκε στα «Κρητικά», τα µετέπειτα «Κρητικά 

Επίκαιρα» στις 8-6-1983 και στο περιοδικό «Ρωγµές» τ.8, 
∆εκέµβρης 2007, σελ. 31-33, µε τίτλο «Νίκος Καζαντζά-
κης, κάποιες σκέψεις για το έργο του». Μόνο η πρώτη 
παράγραφος άλλαξε, προσαρµοσµένη στην επέτειο των 
50 χρόνων από το θάνατό του.  

 



13 

 Θα θέλαµε να γράψουµε κι εµείς δυο λόγια για τον Νίκο 
Καζαντζάκη, σύντοµα, µια και δεν το επιτρέπουν οι δυνα-
τότητες της στήλης, σαν µικρό αφιέρωµα για τα 100 χρό-
νια από τη γέννησή του, νιώθοντάς το ταυτόχρονα σαν 
υποχρέωση για τον άνθρωπο εκείνο που σηµάδεψε τα 
µαθητικά µας χρόνια µε την επιρροή του.  

 Οι µελετητές των έργων του Καζαντζάκη τονίζουν δύο 
κυρίως χαρακτηριστικά του: την ηρωολατρεία του και τον 
µηδενισµό του. Η επιγραφή στον τάφο του λέει: «∆εν ελ-
πίζω τίποτα, δεν φοβούµαι τίποτα. Είµαι λέφτερος» Το 
«δεν ελπίζω» εκφράζει τον µηδενισµό του. Το «δεν φο-
βούµαι» το ηρωικό τον πνεύµα. Αυτά είναι πράγµατι τα 
δυο κύρια γνωρίσµατά του. Όµως πού βρίσκεται ή προέ-
λευσή τους;  

 Η Λιλή Ζωγράφου, σε ένα µελέτηµά της που µε λύπη 
διαπιστώσαµε ότι είναι γραµµένο µε αρκετή εµπάθεια, 
προσπαθεί να ανιχνεύσει τα χαρακτηριστικά αυτά στα 
προσωπικά βιώµατα και «συµπλέγµατα», αν επιτρέπεται 
ή έκφραση, του συγγραφέα. Χωρίς να υποτιµούµε τη ση-
µασία που έχει η προσωπική ζωή πάνω στο έργο ενός 
συγγραφέα, πιστεύουµε εντούτοις ότι οι σηµαντικότεροι 
παράγοντες που επηρέασαν το έργο του είναι η κοινωνία 
και η εποχή του. Αν δεν ήταν έτσι τα πράγµατα θα ήταν 
αδύνατη η µελέτη συγγραφέων, κυρίως της αρχαιότητας, 
των οποίων δεν κατέχουµε παρά ελάχιστα βιογραφικά 
στοιχεία, και φυσικά όχι «τραυµατικές εµπειρίες». 

 Εξ άλλου, όπως τονίζει και ο Σαρτρ στη µελέτη του για 
τον Φλωµπέρ, η ατοµική βιογραφία, το οικογενειακό και 
στενότερο περιβάλλον του συγγραφέα, είναι κι αυτό σε τε-
λευταία ανάλυση κοινωνικά καθορισµένο. Το ίδιο µπο-
ρούµε να υποστηρίξουµε και για τις άλλες παραµέτρους 
που επιδρούν στο έργο ενός συγγραφέα, δηλαδή την λο-
γοτεχνική παράδοση που πάνω της είναι αναγκασµένος 
να πατήσει και τις επιδράσεις που θα δεχθεί. 

 Ποια κατάσταση επικρατεί στην Ελλάδα τότε, που γεν-
νιέται και αναπτύσσεται ο Καζαντζάκης; 

 Η Κρήτη αγωνίζεται να αποτινάξει τον τουρκικό ζυγό. Η 
Ελλάδα αγωνίζεται να πετάξει από πάνω της τα κατά-



14  

λοιπα της τούρκικης δουλείας, τον κοτσαµπασισµό και τη 
φεουδαρχία. Η αστική της τάξη αναπτύσσεται και προε-
τοιµάζεται για να καταλάβει την εξουσία. Όµως είναι µια 
αστική τάξη που εµφανίζεται µε καθυστέρηση, δισταχτική, 
µολυσµένη ήδη µε το µικρόβιο της αντίδρασης που κου-
βαλάει η ευρωπαϊκή αστική τάξη. Το εργατικό κίνηµα αρ-
χίζει να προβάλλει απειλητικό (Λαυρεωτικά). Οι τσιφλικά-
δες πάλι πιέζουν από την άλλη µεριά. Η αστική µας τάξη 
είναι στ’ αλήθεια αξιοθρήνητη. Εφτά µόλις µήνες αφότου 
καταλαµβάνει την εξουσία (Γουδί, Αύγουστος 1909), κτυ-
πάει τους ξεσηκωµένους αγρότες (Κιλελέρ, Μάρτης 1910).  

 Ευτυχώς έρχονται να την µπολιάσουν µε την επανα-
στατική τους δύναµη οι Κρήτες επαναστάτες, που ζυµώ-
θηκαν κα ανδρώθηκαν στον αγώνα τους για τη λευτεριά. 
∆εν είναι τυχαίο ότι ο ηγέτης της αστικής µας τάξης ήταν 
Κρητικός (Βενιζέλος). Με αυτό το µπόλιασµα προχωρά σε 
κάποιες µεταρρυθµίσεις, και υπερδιπλασιάζει την έκταση 
της Ελλάδας µε την απελευθέρωση σκλαβωµένων περιο-
χών.  

 Κάθε ανερχόµενη τάξη όταν αναπτύσσεται είναι ηρωική 
και αισιόδοξη. Έκφραση του ηρωικού πνεύµατος της αγ-
γλικής αστικής τάξης στον καιρό της βιοµηχανικής επανά-
στασης είναι ο Ροβινσών Κρούσος. Μόνος, χωρίς προνό-
µια καταγωγής (όπως οι αστοί), χρησιµοποιώντας τις ικα-
νότητες και την ευφυΐα του, τα βγάζει πέρα στον αγώνα 
του µε τη φύση, όπως και ο έµπορος αστός στον ανταγω-
νισµό του µε τους άλλους εµπόρους. Ο Μαξίµ Γκόρκι, από 
το 1899 ζητάει να µπολιαστεί η λογοτεχνία µε ένα ηρωικό 
πνεύµα. Ήταν οι παραµονές που το ρώσικο προλεταριάτο 
ετοιµαζόταν να καταλάβει την εξουσία. Την ίδια εποχή, η 
αστική τάξη στη Γαλλία, µετά την ένδοξη επανάστασή της 
(1789), έχοντας καταντήσει ολότελα αντιδραστική, δίδει 
µεν µεγάλους συγγραφείς (Μπαλζάκ, Φλωµπέρ), στα 
έργα τους όµως δεν θα βρούµε τον ηρωικό ατοµισµό του 
Ντεφόε (συγγραφέα του Ροβινσώνα Κρούσου), ούτε τον 
θετικό ήρωα του σοσιαλιστικού ρεαλισµού, αλλά κουρα-
σµένες και αηδιασµένες γυναίκες όπως η µαντάµ Μπο-



15 

βαρί ή καιροσκόπους και διεφθαρµένους νέους, όπως εί-
ναι οι περισσότεροι ήρωες του Μπαλζάκ.  

 Στην Ελλάδα έχουµε µια µέση κατάσταση. Η αστική 
τάξη είναι αρκετά επαναστατική, όµως και σε µεγάλο 
βαθµό αντιδραστική και απογοητευµένη. Το 1917 που οι 
εργάτες καταλαµβάνουν την εξουσία στη Ρωσία, στέλνει κι 
αυτή δυνάµεις για να κτυπήσουν τη νεοσύστατη σοβιετική 
εξουσία. Φοβάται µήπως το µικρόβιο της επανάστασης 
µολύνει και τη δική µας εργατική τάξη. Μετά έχουµε τη µι-
κρασιατική καταστροφή, οπότε έχει ένα ακόµη λόγο να εί-
ναι απογοητευµένη.  

 Το επαναστατικό πνεύµα, αλλά και την απογοήτευση 
της τάξης αυτής, εκφράζει ο Καζαντζάκης µε το ηρωικό 
αλλά και µηδενιστικό του πνεύµα. Αγώνας, αλλά πού 
οδηγεί; Πουθενά. Έχει ακόµη αρκετή δύναµη να αγωνι-
σθεί, από τον αγώνα δεν παραιτείται. Όµως απογοητευ-
µένη από τα αποτελέσµατα αυτού του αγώνα αναζητά το 
νόηµα µέσα στον ίδιο τον αγώνα. Η Ιθάκη δεν µετράει, µε-
τράει η περιπέτεια του γυρισµού. Την κορφή του βουνού 
δεν την φτάνεις, γιατί ολοένα µετατοπίζεται πιο ψηλά, µέ-
νει µόνο η ικανοποίηση του αγώνα να τη φτάσεις.  

 Ο πεσιµισµός του Καζαντζάκη φαίνεται κι από το ότι οι 
ήρωές του πρέπει να πείσουν για το µεγαλείο τους. Η 
«Μάνα» του Γκόρκι είναι ηρωική και µεγαλειώδης, κι ας 
είναι ένας συνηθισµένος άνθρωπος. Ο Καζαντζάκης δεν 
µπορεί να φτιάξει τέτοιους ήρωες, γιατί νιώθει ότι δεν 
µπορεί να τους κάνει αρκετά πειστικούς. ∆εν πιστεύει 
στην ηρωϊκότητα της τάξης του, ότι µπορεί να βγάλει 
ήρωες, και γι’ αυτό τους δανείζεται από την ιστορία. 
Ήρωες τόσο του πνεύµατος (Χριστός, Βούδας), όσο και 
της δράσης (Χριστόφορος Κολόµβος) πρωταγωνιστούν 
στις τραγωδίες του. Ακόµη και στην επιλογή των µορφών 
που θα δώσει στα έργα του φαίνεται η αποστροφή του για 
τον αστό, που δεν πρωταγωνιστεί άλλωστε σε κανένα του 
έργο. Καταφεύγει στις πεπαλαιωµένες µορφές του έπους 
και της τραγωδίας, και όχι στο αστικό µυθιστόρηµα. Περι-
φρονώντας το αναγνωστικό κοινό, περιφρονεί την ίδια την 
κοινωνική του τάξη που δεν κατάφερε να τον κάνει να πι-



16  

στέψει σ’ αυτήν, και που δεν τον άφησε (ήταν πια πολύ 
αργά) να προσκολληθεί στην άλλη που αναπτυσσόταν. 
Και όταν αποφάσιζε να της απευθυνθεί, σαν µαγαζάτορας 
προς πελάτη (είναι γνωστό ότι άρχισε να γράφει µυθιστο-
ρήµατα κάτω από την πίεση της γυναίκας του, για να λύ-
σουν το οικονοµικό τους πρόβληµα) το θεωρεί ανάρµοστο 
να διατηρήσει το ηρωικό ύφος του. Ο Ζορµπάς, ένας 
αντιήρωας που αποτελεί αντίστιξη στα άλλα του έργα, εί-
ναι το πρώτο µυθιστόρηµα µε το οποίο ο Καζαντζάκης 
προσπαθεί συνειδητά να αγκαλιάσει πλατιές µάζες ανα-
γνωστικού κοινού. Είναι ο φαγάς, ο πιοτουλάς και ο γυ-
ναικάς, χωρίς µεταφυσικές αγωνίες, που βρίσκει το νόηµα 
της ζωής του αφηµένος στα ένστικτα. Τους εκπρόσωπους 
του µεταφυσικού, τους καλόγερους, τους ειρωνεύεται 
άγρια. Στο σύγχρονο αστό, αυτό το µυθιστόρηµα ταιριάζει 
κουτί. ∆εν είναι τυχαίο που έγινε ανάρπαστο στην Αµε-
ρική.  

 Το στυλ όµως αυτό δεν του πάει. Το επόµενο, επίσης 
αντιηρωϊκό µυθιστόρηµα, οι «Αδελφοφάδες», δεν έχει την 
επιτυχία του προηγούµενου. Το ίδιο και το «Ο Χριστός 
ξανασταυρώνεται», που θα γνωρίσει επιτυχία µόνο σαν 
κινηµατογραφική ταινία µε τον Ντασέν και σαν σήριαλ. Ο 
ήρωάς του µπορεί να είναι ο αντίποδας του Ζορµπά, 
όµως είναι ταπεινός και καταφρονεµένος. Ξαναγυρνάει 
λοιπόν στο ηρωικό ύφος, για να δρέψει δάφνες. Ο «Καπε-
τάν Μιχάλης» είναι ένα µικρό έπος της Κρήτης, στο οποίο 
πρωταγωνιστεί πάλι ο ήρωας.  

 Στα τελευταία του µυθιστορήµατα ο Καζαντζάκης παρα-
τάει τους ήρωες της δράσης και ξαναγυρνάει στους ήρωες 
του πνεύµατος, στο Χριστό («Τελευταίος Πειρασµός»), και 
στον άγιο Φραγκίσκο («Φτωχούλης του θεού»). Πληθω-
ρικά επικός στον «Καπετάν Μιχάλη» και στον «Τελευταίο 
Πειρασµό», καταλήγει στον «Φτωχούλη του Θεού» σε ένα 
λιτό εξπρεσιονιστικό στυλ, µε φράσεις γεµάτες αποφθεγ-
µατική πυκνότητα.  

 Θα κλείσουµε µε ένα ζήτηµα κριτικής: Πρέπει να αρνη-
θούµε, να απορρίψουµε τον Καζαντζάκη εξαιτίας του µη-
δενισµού του;  



17 

 Υπάρχει τάση µιας ορισµένης κριτικής να υποτιµά το 
έργο του εξαιτίας του µηδενισµού του. Νοµίζουµε ότι ένα 
έργο πρέπει να αποτιµάται στη βάση της καλλιτεχνικής 
του αξίας και µόνο, το κατά πόσο µπόρεσε ο δηµιουργός 
του να εκφράσει πετυχηµένα αυτό που ζητούσε να εκ-
φράσει. Εφόσον εκφράζει κάτι το αντικειµενικό, είναι έργο 
αληθινό, και σαν τέτοιο πρέπει να το δεχόµαστε. Είµαστε 
αντίθετοι µε την τάση µιας στρατευµένης κριτικής που θέ-
λει σώνει και καλά να βρίσκει σε ένα έργο θετικούς ήρωες 
και αισιοδοξία. Ας θυµηθούµε τη στρατευµένη κριτική του 
χριστιανισµού, πόσοι καλλιτεχνικοί θησαυροί της αρχαιό-
τητας χάθηκαν εξ αιτίας της. Ή, συµπληρώνω χρόνια αρ-
γότερα, σκανάροντας το παρόν κείµενο, τον στρατευµένο 
φανατισµό των ερυθροφρουρών, που στάθηκε αιτία να 
καταστραφούν ανεκτίµητοι θησαυροί της κινέζικης πολιτι-
στικής κληρονοµιάς πριν λίγες µόνο δεκαετίες. Ή, συ-
µπληρώνω τώρα που ξαναδιαβάζω το παρόν κείµενο για 
αυτή την έκδοση, τους ισλαµιστές του ISIS, που έχουν κα-
ταστρέψει ανεκτίµητους αρχαιολογικούς θησαυρούς στην 
Παλµύρα. Μπορεί το νόηµα ενός έργου να µη µας εκφρά-
ζει πια. Ας µην ασχοληθούµε µαζί του, αλλά ας το αφή-
σουµε για τις µελλοντικές γενιές. Κάποιες απ’ αυτές µπο-
ρεί να βρουν µέσα σ’ αυτό κάτι για τον εαυτό τους. ∆εν 
υπάρχει παρακµιακή και µη παρακµιακή τέχνη. Υπάρχει 
µόνο καλή και κακή τέχνη. Και όσοι και αν είναι αυτοί που 
διαφωνούν µε τις ιδέες, το πνεύµα, το «µήνυµα» του Κα-
ζαντζάκη, όµως όλοι τους συµφωνούν ότι σαν λογοτέχνης 
είναι άφταστος. 

 
 
 
Όφις και Κρίνος (1906) 
 
∆ηµοσιεύτηκε στα Κρητικά Επίκαιρα, Φεβρουάριος 1993 
 
 Το «Όφις και Κρίνος» είναι το πρώτο λογοτεχνικό έργο 

του Νίκου Καζαντζάκη µε το οποίο εµφανίσθηκε στα ελ-
ληνικά γράµµατα. Η κριτική το δέχτηκε µάλλον αρνητικά. 



18  

Ο Αντώνιος Χρυσάνθης στην «Εστία», 13 Ιανουαρίου 
1906, παρόλο που αναγνωρίζει το ταλέντο του συγγρα-
φέα, το βρίσκει µονότονο, γεµάτο επαναλήψεις και επικίν-
δυνο για τους νέους. Ο Ιωάννης Κονδυλάκης στο 
«Εµπρός» της 18ης Ιανουαρίου 1906 πιστεύει ότι «χωρίς 
την πνοή της ποίησης που ζωηρεύει ορισµένες σελίδες», 
το βιβλίο θα ήταν ολότελα βαρετό. ∆ιαπιστώνει ακόµη την 
επίδραση του Ντ’ Ανούντσιο. Ο Παλαµάς στα «Παναθή-
ναια» του Φεβρουαρίου του 1906, το χαρακτηρίζει σαν 
ένα µονότονο µονόλογο, διαποτισµένο όµως µε εξαίσια 
ποίηση, και γι’ αυτό πιστεύει ότι αυτοί οι µικροί ««µαύροι 
κρίνοι» δεν είναι παρά οι πρώτες εκδηλώσεις της ευαι-
σθησίας ενός νέου συγγραφέα, που µε το χρόνο θα µας 
δώσει έργα υγιή και ωραία. Ο Πέτρος Βλαστός στο Νουµά 
της 19ης Φεβρουαρίου τον κατηγορεί επίσης για υπερβο-
λικό µιµητισµό του D’ Annunzio, για πολυλογία, και για 
ελάχιστη φροντίδα της γλώσσας. Μόνο ο φίλος του Καλο-
γερόπουλος θα γράψει στην «Πινακοθήκη» (Φεβρουάριος 
1906) ένα διθύραµβο για το έργο. 

 Όπως επισηµαίνει η Colette Janiaud-Lust, που από το 
έργο της «Kazantzakis, sa vie, son oeuvre» (Ν. Κ. η ζωή 
του, το έργο του, Maspero 1970) αντλούµε τις παραπάνω 
πληροφορίες, σε όλα τα κριτικά κείµενα για το «Όφις και 
κρίνος» επαναλαµβάνονται οι παρακάτω λέξεις - κλειδιά 
για την ερµηνεία του: «νοσηρό, ψυχοπαθολογικό, έργο 
εφηβικό, καλπάζουσα φαντασία, µονοτονία και επαναλή-
ψεις, έντονα πάθη, µακάβριος ερωτισµός» (σελ. 99). 
Ανάµεσα σε όλους αυτούς τους χαρακτηρισµούς όµως, οι 
οποίοι έχουν διατυπωθεί όχι ερµηνευτικά αλλά επικριτικά, 
για τις αρνητικές συνδηλώσεις τους, η λέξη ποίηση την 
οποία συναντήσαµε στα κριτικά κείµενα του Παλαµά και 
του Κονδυλάκη απουσιάζει. Και όµως, η ποίηση αυτή εί-
ναι η µεγαλύτερη αρετή του έργου. Και δεν είναι διάχυτη 
µόνο στο αίσθηµα, στην πλούσια συµβολιστική εικονο-
ποιία, στα ρητορικά σχήµατα της παροµοίωσης και της 
µεταφοράς που βρίθουν όσο σε κανένα άλλο πεζό κεί-
µενο, αλλά και στη ρυθµική αίσθηση που δηµιουργεί ο λό-



19 

γος του Καζαντζάκη, µε ολόκληρες φράσεις στο µέτρο του 
ίαµβου, του τροχαίου, του δάκτυλου, του ανάπαιστου. 

 Και όχι µόνο: το κείµενο κυριολεκτικά είναι διάσπαρτο 
από κανονικότατους ιαµβικούς δεκαπεντασύλλαβους, µε 
ένα αίσθηµα που έρχεται από το δηµοτικό τραγούδι και το 
Σολωµό. Υπάρχουν ακόµη ιαµβικοί δεκατρισύλλαβοι, δε-
κατετρασύλλαβοι, δεκαεξασύλλαβοι στίχοι, ακόµη και δε-
καεπτασύλλαβοι, που είναι ο στίχος τον οποίο θα χρησι-
µοποιήσει αργότερα ο Καζαντζάκης στην «Οδύσσεια». 
Βλέπουµε επίσης πάµπολλα ηµιστίχια δεκαπεντασυλλά-
βων που τους λείπει το συµπλήρωµά τους, το πρώτο ή το 
δεύτερο ηµιστίχιο. Και οι στίχοι αυτοί δεν βγαίνουν προ-
γραµµατικά, επεξεργασµένοι δηλαδή από τον ποιητή, 
αλλά αυθόρµητα, υποσυνείδητα, εµπνευσµένοι από το 
βαθύτερο ποιητικό του αίσθηµα· θέλω να πω δηλαδή, ότι 
ο ίδιος δεν πρέπει να τους είχε αντιληφθεί. 

 Ακόµη, σε πολλά σηµεία ο νοσηρός ερωτισµός υπερ-
βαίνεται µε µια ποιητική µεταφυσική σκέψη, που παραπέ-
µπει κατευθείαν στην Ασκητική. ∆ιαβάζοντας σήµερα κα-
νείς το «Όφις και Κρίνος» βρίσκει µέσα του τα σπέρµατα 
της µεταγενέστερης σκέψης και ποιητικής του Καζα-
ντζάκη.  

 Θα ανασυνθέσουµε για τον αναγνώστη το µύθο του 
«Όφις και κρίνος» ποιητικά, δηλαδή αποµονώνοντας τους 
δεκαπεντασύλλαβους, και έτσι τον καλούµε να διαβάσει 
το έργο. 

 Το µικρό βιβλιαράκι, µε το κατακόκκινο εξώφυλλο της 
πρώτης έκδοσης, είναι γραµµένο µε τη µορφή ηµερολο-
γίων, όπου ο καλλιτέχνης απευθύνεται φαντασιακά, σαν 
να έγραφε επιστολή, στην αγαπηµένη του. Νιώθει ένα δι-
αστροφικό πάθος γι’ αυτήν, σαδιστικό και νεκροφιλικό. 

 
2 του Μάη 
 
Τα χείλη της τα κόκκινα 
µου φαίνονται σαν δυο µεγάλες σταλαγµατιές αίµα κι 

όταν γέρνω απάνω των και τα φιλώ, ένας πόθος άγριος κι 
ένα ένστικτο πρωτογενούς εποχής ανθρωποφάγων  



20  

κυλιούνται µεσ’ στις φλέβες µου - κι ανατριχιάζω όλος. 
 
 Στα επόµενα ηµερολογιακά κείµενα ο καλλιτέχνης ψάλ-

λει τον ερωτά του αντλώντας εικόνες από την αρχαιότητα, 
κλασική και µη. 

 
10 του Μάη 
 
Είναι τα Μεγάλα Παναθήναια της αγάπης µου απόψε... 
Κι έλα να ψάλοµε µαζί από τον βράχο τούτον 
την οµορφιά του Απόλλωνα  
και τον κισσό του ∆ιονύσου και το µέτωπο το ευρύ της 

Αθηνάς  
και την αιώνια νιότη 
της Ήβης και τα κόκκινα χείλη της Αφροδίτης, 
τα αιωνίως φιλούµενα και αιωνίως διψασµένα. 
 
15 του Μάη 
 
 Εδώ υπάρχει ατόφιο ένα απόσπασµα από το Άσµα 

Ασµάτων, µε το ύφος του οποίου µοιάζουν αρκετά απο-
σπάσµατα του έργου. 

 
Κηρίον αποστάζουσι χείλη Σου νύµφη µέλι 
και γάλα από την γλώσσα Σου, 
και οσµή ιµατίων Σου, ως οσµή λιβάνου. 
Κήπος κεκλεισµένος, πηγή εσφραγισµένη. 
 
 Πολλά αποσπάσµατα ξεκινάνε µε κανονικό ιαµβικό δε-

καπεντασύλλαβο 
 
20 Ιουνίου 
 
Τι άρωµα είναι λοιπόν, εκείνο που πετιέται  
µεθυσµένο κι ακόλαστο µεσ’ από το κορµί Σου;... 
 
21 Ιουνίου 
 



21 

Όταν ανοίγεις τα µάτια Σου τα µεγάλα και µε κυττάζεις,  
ανοίγονται µπροστά µου θάλασσες µακρινές κι 
αλίµενες, αχόρταγες για το κορµί του ναύτη. 
 
30 Ιουνίου 
 
...σε βλέπω... να προβαίνεις λυγερή κι αµίλητη  
και µε περίσσια χάρη  
και  
τα όνειρά µου στρώνονται και γονατίζουν χάµαι 
και σε κοιτάζουν... ∆ιαβαίνεις σαν φως απάνω από την 

ψυχή µου. Και όλες µου οι αισθήσεις σµίγουν τα χέρια 
των 

σιγά σιγά στο διάβα Σου, για να προσευχηθούνε. 
 
10 Αυγούστου 
 
Βλέπω... είναι...  
ένας όφις πελώριος 
που τρέχει κάπου εκεί πέρα, µε µύριους ελιγµούς, 
και κρατεί στο στόµα του ένα όµορφο, πελώριο κρίνο. 
 
 Ο όφις συµβολίζει τον καλλιτέχνη. Το κρίνο την αγαπη-

µένη του. 
 
11 Αυγούστου 
 
Και τα βαριά Σου βλέφαρα, τα φορτωµένα πόθους... 
θα ’θελα ρόδα να µαδήσω  
και κυπαρίσων κλώνους 
και να σωριάσω λούλουδα και προσευχές και θρήνους... 
Κοιµάσαι και χαµογελάς. Μου ’ρχεται να Σ’ αρπάσω 
απ’ τα µαλλιά και να βάλω το χέρι µου 
απάνω στο εξόγκωµα εκείνο του λαιµού Σου 
που ανεβοκατεβαίνει 
και να σφίξω, και  
να απολαύσω τον Πόνο Σου ω Πολυαγαπηµένη... 
και θα ιδώ πόσο όµορφα  



22  

θα κυρτωθεί και 
θα τυλιχτεί απάνω µου ο όφις του κορµιού Σου... 
να σ’ αρπάξω  
µε τα φτερά των ασµάτων µου 
και την παντοδυναµία των επιθυµιών µου, 
και να πάµε αλλού 
κάπου αλλού αγάπη µου, δεν ξέρω κι εγώ πού... 
εκεί όπου αιώνια χαρά ανατέλλει 
µεσ’ από τ’ ακίνητα κι απόκρυφα νερά. 
 
17 Αυγούστου 
 
…θα µεταλάβω όλων Σου των κινηµάτων 
και όλων Σου των κυρτοτήτων 
και όλων των µυστηρίων του κορµιού Σου...  
Και θ’ ανοίξω έπειτα τα µάτια Σου  
και θα διαβάσω µέσα εκεί, στα γαλανά των βάθη  
το µυστήριο που µου κρύβεις. 
 
5 Οκτω6ρίου 
  
Είσαι λευκή και πληγώνεις τα µάτια µου 
και θέλω να σε σφίξω νύχτες ολόκληρες  
µέσα στην αγκαλιά µου,  
και τα ξηµερώµατα να βγεις αγνώριστη κι απελπισµένη 
µε µιαν αγιάτρευτη πληγή στο µέρος της καρδιάς  
και µε τον απέραντο πόθο του θανάτου 
µέσα στα µεγάλα Σου, τα όµορφα µάτια. 
 
21 Οκτωβρίου  
 
Θα σε σφίξω τότε µε τον εναγκαλισµό των ζώων 
µέσα στη νύχτα των οργασµών. Και θα νιώσω 
να σπαρταρά στα χέρια µου µέσα κάτι δικό µου. 
Ένα δηµιούργηµα του πόνου µου 
ένα κορµί που το διέπλασα εγώ και το διέφθειρα εγώ 
όργανο σάρκινο της ανίας µου 
και της βαθιάς κι αγιάτρευτης διαφθοράς του νου µου. 



23 

 
22 Οκτωβρίου 
 
Φοβούµαι µην τρελαθώ. 
Τα µάτια µου βλέπουν βαθιά, πολύ βαθιά και κλαίνε. 
 
31 ∆εκεµβρίου 
 
και να ’ναι νύχτα ασέληνη και να ’µαστε οι δυο µας 
και να περνά από πάνω µας βαρύς κι αµίλητος ο πό-

θος... 
 
6 Ιανουαρίου 
 
Υπάρχει χαρά στη νύχτα των τάφων 
και πλήθη αηδόνια κελαηδούν µέσα στα κυπαρίσσια. 
Και είναι 
αληθινό και άδολο το γέλιο των κρανίων. 
 
2 του Μάρτη 
 
Είµαι ήσυχος. Είµαι ήσυχος, γιατί είµαι απελπισµένος 
 
25 του Μάρτη 
 
...Η αγάπη µας 
θα ’ναι µεγάλη και ήρεµη σαν τα βουνά τριγύρω... 
Είπα και µ’ έφεραν κι άλλα λουλούδια... 
 
(µε τις αναθυµιάσεις αυτών των λουλουδιών θα αυτο-

κτονήσει ο καλλιτέχνης, παρασέρνοντας στο θάνατο και 
την αγαπηµένη του). 

 
Νιώθω δεν θα µπορούσα ν’ αντισταθώ στον Πόνο σου 
αν η γλύκα του θανάτου 
δεν χυνόταν κυρίαρχη µέσα στην ψυχή µου... 
Σιωπηλοί κατεβαίνουν από 
τον ουρανό και χύνονται στη δύση µενεξέδες. 



24  

 
 Οι συγγραφείς της εποχής, εκτός του ότι χρησιµοποι-

ούσαν ψευδώνυµα για να αποστασιοποιηθούν από τα 
κείµενα τους, να κρύψουν τον εξοµολογητικό ή αυτοβιο-
γραφικό χαρακτήρα τους και να δώσουν µια επίφαση 
αντικειµενικότητας και ρεαλισµού, µια και υποτίθεται ότι η 
σύνθεσή τους δεν είναι δηµιούργηµα της µυθοπλαστικής 
φαντασίας του συγγραφέα, χρησιµοποιούν την επινόηση 
µιας υποτιθέµενης εύρεσης χειρογράφων, των οποίων ο 
συγγραφέας είναι απλώς ο επιµελητής. Η αφήγηση, εισα-
γωγική ή επιλογική, αποτελεί το λεγόµενο πλαίσιο. (Βλέπε 
και ∆ηµήτρη Τζιόβα, Μετά την αισθητική, Γνώση 1987, 
σελ. 87-111). 

 Κλείνοντας ο συγγραφέας, αφού παραθέσει τα χειρό-
γραφα του φίλου του, εξιστορεί πώς τους βρήκε νεκρούς. 

 
…το λυγερό της σώµα είχε ξαπλωθεί 
απελπισµένο και νεκρό απάνω στα λουλούδια. 
Εκείνος µ’ ένα ήρεµο  
χαµόγελο είχε εξαπλωθεί χάµω στο πλάι  
κι είχε ρίξει τα χέρια του  
µ’ ένα κίνηµα ανέκφραστο αγάπης γύρω στο λαιµό της. 
 
 Ο τρόπος της αυτοκτονίας, από τις αναθυµιάσεις των 

λουλουδιών, είναι µοναδικά πρωτότυπος σε όλη την αφη-
γηµατική λογοτεχνία, όπως και η αυτοκτονία του µελισσο-
κόµου από τα τσιµπήµατα των µελισσών στην οµώνυµη 
ταινία του Αγγελόπουλου για τα κινηµατογραφικά έργα. 

 Ακόµη το «Όφις και κρίνος» υπήρξε προδροµικό για 
την εποχή του από την άποψη του ρυθµικού πεζού λόγου 
του, όπως φαίνεται και από το µελέτηµα του Ηλία Βουτιε-
ρίδη «Ο ρυθµικός λόγος στη νεοελληνική λογοτεχνία», 
γραµµένο το 1931, όπου λέει ότι είχαν γραφεί πλήθος 
«πεζά τραγούδια ...στα τελευταία 25 χρόνια», µε αφετηρία 
δηλαδή το 1906, χρονιά δηµοσίευσης του «Όφις και Κρί-
νος». 

 Τέλος, παρά την αφηγηµατική σύµβαση των χειρογρά-
φων που ανήκει στον περασµένο αιώνα, το έργο έχει ένα 



25 

χαρακτήρα ιδιαίτερα σύγχρονο. Ο ακραίος ψυχολογισµός 
της διαγραφής του ήρωα και ο εσωτερικός του µονόλογος, 
που δεν είναι σχεδόν καθόλου αφηγηµατικός αλλά συ-
νειρµικός και λυρικός, πράγµα που κάνει τα ηµερολόγιά 
του να µπορούν να διαβαστούν µε οποιαδήποτε σειρά, 
δίκαια τοποθετεί το έργο στους προδρόµους του µοντερ-
νισµού.  

  

 
Ξηµερώνει (1906) 
 
∆ηµοσιεύτηκε στα Κρητικά Επίκαιρα, Γενάρης 1997  
 
 Το «Ξηµερώνει» είναι το πρώτο από τα τέσσερα 

«αστικά», όπως χαρακτηρίστηκαν, δράµατα του Νίκου 
Καζαντζάκη, και αυτό που είχε τη µεγαλύτερη απήχηση. 
Γράφηκε τον Αύγουστο του 1906, κάτω από το κράτος 
µιας έντονης συναισθηµατικής φόρτισης. Όπως εξοµολο-
γείται ο Καζαντζάκης στον ∆ηµήτρη Καλογερόπουλο, εκ-
δότη της «Πινακοθήκης» όπου δηµοσιεύτηκαν δύο πρά-
ξεις του έργου, έκλαιγε καθώς το έγραφε. Παρά τους δι-
σταγµούς του για την αξία του, θα το υποβάλει τελικά 
στον Παντελίδειο διαγωνισµό. Εκεί θα κερδίσει το βρα-
βείο, αλλά όχι και τη χρηµατική αµοιβή των 1000 δραχ-
µών, εξαιτίας των ανατρεπτικών ιδεών του. «∆ίνουµε στον 
ποιητή το δάφνινο στεφάνι», θα πει στην εισήγηση του ο 
Σπυρίδων Λάµπρου, «µα τον διώχνουµε απ’ αυτόν τον 
ιερό χώρο, παραφράζοντας τα λόγια του γιατρού στο 
έργο: ‘Eγώ συµφωνώ µε τον Πλάτωνα. Να τους στεφα-
νώσουµε (τους ποιητές) και να τους διώξουµε’». 

 Η υπόθεση του έργου είναι απλή. Η Λαλώ, (παρεµπι-
πτόντως αυτό το όνοµα θα χρησιµοποιήσει και η Γαλάτεια 
σαν ψευδώνυµο, Λαλώ ντε Κάστρο) είναι ερωτευµένη µε 
τον αδελφό του άνδρα της. Το να αναπτύξουν κρυφά 
σχέσεις της φαίνεται ανεπίτρεπτο, όµως πάλι και να το 
σκάσει µαζί του δεν το τολµάει, αναλογιζόµενη τις συνέ-
πειες της κοινωνικής κατακραυγής που θα έπεφταν πάνω 
στη Χρυσούλα, την κόρη της. Η φίλη της η Φωφώ τη συµ-



26  

βουλεύει να κάνει το βήµα που δεν τόλµησε η ίδια και να 
εγκαταλείψει τον άντρα της. Το ίδιο τη συµβουλεύει και ο 
γιατρός (µια συχνά επαναλαµβανόµενη φιγούρα σε έργα 
της εποχής, όπως στο «Θείο Βάνια» του Τσέχωφ, «Το 
κουκλόσπιτο» του Ίψεν κ.α.) φίλος της οικογένειας, ο 
οποίος στα νιάτα του περίµενε µια παρόµοια κίνηση από 
τη µητέρα της Λαλώς. Ο γιατρός αυτός αποτελεί και τον 
εκφραστή της καινούργιας ηθικής. Σε µια συζήτηση που 
έχει µε τον Φίλιππο, τον αγαπηµένο της Λαλώς, ο οποίος 
σαν ποιητής φαίνεται να εκφράζει παρωχηµένες αντιλή-
ψεις στη σφαίρα της ποίησης όπως και η Λαλώ στη 
σφαίρα της ηθικής µε τις αναστολές της, αναπτύσσει γε-
µάτος πάθος και µε ένα προφητικό τόνο στο λόγο του που 
θυµίζει το «Τάδε έφη Ζαρατούστρα», τις «ανατρεπτικές» 
αντιλήψεις του, που συνιστούν και τον ιδεολογικό ορίζο-
ντα του έργου. «Αφίσετε τον ουρανό, µην υµνείτε πλεια τη 
µελαγχολία που χύνουν οι δύσες των ήλιων και τα παρά-
πονα που αναστενάζει η θάλασσα, µην υµνείτε πλεια την 
αγάπη την υστερική και ψεύτρα, τη διεφθαρµένη από 
θρησκευτικές εκστάσεις κι επιπόλαιες ροµαντικότητες και 
ψάλλετέ µας την αγάπη την αληθινή και τη χαρά της ζωής 
και τις ανατολές του ήλιου και την ευτυχία του µέλλοντος 
όταν ξετιναχτούν από πάνω µας και γκρεµιστούνε χάµαι 
οι προλήψεις και οι ψεύτικες συνθήκες της κοινωνίας 
τώρα, όταν οι φυσικοί και κοινωνικοί νόµοι σµίξουν και γί-
νουν ένα. (Εξακολουθεί επί µάλλον εµπνευσµένος). Μά-
θετέ µας πως η χαρά είναι καθήκον και η ευτυχία δικαί-
ωµα δικό µας, χαιρετίζετε πρώτοι το ξηµέρωµα κάθε και-
νούργιας ιδέας και σκορπάτε την σε ήχους και σε φως 
κάτω στις πεδιάδες... Οι καρδιές σας θα πηγαίνουν 
µπροστά και θα καίονται αλλά και θα φωτίζουν και θα δεί-
χνουν τον ανήφορο που φέρνει στην Αλήθεια. Και θ’ ανε-
βαίνοµε όλοι µαζί απάνω στο βουνό. Και θα µας φέρετε 
µια µέρα, ένα πρωί, απάνω στην κορφή και θα ιδούµε 
γύρω µας τους ορίζοντες ολάνοιχτους και θ’ αναπνεύσοµε 
τον αγέρα που δεν εµολύναν οι αναπνοές των πεδιά-
δων... Θάναι το Μεγάλο Ξηµέρωµα. Και τότε θα χτίσουµε 
όλοι µαζί ένα Ναό-γίγαντα, να µπορεί να χωρέσει όλη την 



27 

ανθρωπότητα, περήφανο κι ασάλευτο απάνω στους Βρά-
χους και θα τον αφιερώσοµε στην Αλήθεια και στην Ευτυ-
χία. Και θα σηµάνοµε τις καµπάνες και θ’ αναγγείλοµε στα 
άστρα τη νίκη του ανθρώπου». 

 Ο έρωτας της Λαλώς δεν είναι ένα εξιδανικευµένο, 
αναιµικό ροµαντικό αίσθηµα, είναι ένα αίσθηµα αισθησι-
ακό, όπως της Αρετούσας για τον Ερωτόκριτο. Σε µια συ-
ζήτηση µε τη Φωφώ λέει χαρακτηριστικά: «Ω! αν είναι 
αυτή η αγάπη, είναι µαρτύριο του κορµιού, είναι αποσύν-
θεση του οργανισµού µας όλου, άγρια εξέγερση των εν-
στίκτων και των φυσικών νόµων από το ένα µέρος, όλων 
των κοινωνικών νόµων από το άλλο.... Που είναι η αλή-
θεια;», αναρωτιέται σαν τον Τεύκρο στην «Ελένη» του 
Σεφέρη. Για τον ποιητή όµως είναι ξεκάθαρο πού είναι η 
αλήθεια. Όπως οι σοφιστές, όπως οι Λοκ, Χοµπς και 
Ρουσσώ, όπως, διστακτικά, ο Φρόιντ και πιο απερίφρα-
στα οι φιλόσοφοι της σχολής της Φρανκφούρτης, Ράιχ, 
Μαρκούζε κ.λπ., προκρίνει τους φυσικούς νόµους, τους 
νόµους των ενστίκτων. 

 Στο δίληµµα της Λαλώς έχουν βρεθεί πολλές ηρωίδες, 
πραγµατικές και µυθιστορηµατικές (Μαντάµ Μποβαρύ, 
Άννα Καρένινα, Άννα στο «Χρονικό µιας µοιχείας» της 
Μάρως Βαµβουνάκη), όµως, από τις µυθιστορηµατικές 
τουλάχιστον, µόνο η Λαλώ θα αυτοκτονήσει πριν προχω-
ρήσει στην ολοκλήρωση των σχέσεών της µε εκείνον που 
αγαπά, για να ξεφύγει από ένα ηθικό δίληµµα, και όχι από 
τον σπαραγµό της εγκατάλειψης. Τελικά ο αµοραλισµός 
του έργου βρίσκεται µόνο στο επίπεδο των ιδεών, και 
προφανώς των προθέσεων του Καζαντζάκη, ενώ από την 
άποψη του µύθου, που αποκαλύπτει ένα ισχυρά ανθιστά-
µενο υπερεγώ στο υποσυνείδητο του συγγραφέα, το έργο 
είναι ολότελα µοραλιστικό· όχι µόνο, όπως επισηµαίνει ο 
Ξενόπουλος, επειδή ο γιατρός συµβουλεύει τη Λαλώ να 
οµολογήσει τίµια την κατάσταση στον άντρα της και να ζη-
τήσει διαζύγιο, αλλά κυρίως γιατί, σε τελευταία ανάλυση, η 
αυτοκτονία της Λαλώς δικαιώνει την κυρίαρχη ηθική, ανα-
δεικνύοντας τη δύναµή της.  



28  

 Η αυτοκτονία της Λαλώς θα µπορούσε να διαβαστεί και 
µε άλλους τρόπους πέρα από τον ψυχαναλυτικό, π.χ. κοι-
νωνιολογικό. Έχει ειπωθεί ήδη ότι η αυτοκτονία της Λα-
λώς εκφράζει ότι το κοινό της εποχής εκείνης δεν ήταν 
έτοιµο να δεχτεί τέτοιες καταστάσεις. Ακόµη µπορεί να 
οφείλεται σε µια καθαρά δραµατική σύµβαση, ένας ήρωας 
να πεθαίνει, και ο Καζαντζάκης διάλεξε αυτή σαν πιο κα-
τάλληλη. Το πιο πιθανό όµως είναι ότι συµπλέκονται και 
οι τρεις αυτοί παράγοντες.  

 Το έργο, αφού απορρίφθηκε από το θίασο του Συντάγ-
µατος γιατί ο Καζαντζάκης αρνήθηκε να κάνει κάποιες 
τροποποιήσεις, ανεβάστηκε τελικά στο θέατρο Αθήναιο, 
σε σκηνοθεσία Θωµά Οικονόµου, σε τέσσερις παραστά-
σεις 7, 8, 9 και 10 Ιουλίου 1907, αριθµός που πλησιάζει το 
µέσο όρο των παραστάσεων εκείνης της εποχής. (Παρε-
µπιπτόντως, το ρόλο του Σταύρου, του άντρα της Φω-
φώς, τον έπαιζε ένας Ν. Βαρβέρης, µάλλον µακρινός 
πρόγονος του εκδότη των Κρητικών Επικαίρων).  

 Το έργο επικρίθηκε για τις σκηνικές του αδυναµίες, αν 
και αναγνωρίστηκε το ποιητικό - λογοτεχνικό ταλέντο του 
συγγραφέα. Ο Ιωάννης Κονδυλάκης στο Εµπρός της 9ης 
Ιουλίου 1907 γράφει ότι το «Ξηµερώνει» έχει όλες τις 
αδυναµίες των έργων των οποίων ο συγγραφέας, στη λα-
χτάρα του να υποστηρίξει νέες ιδέες, ξεχνά ότι παίζεται 
στη σκηνή.  

 Παρ’ ολ’ αυτά, πιστεύω, το τρίτο µέρος του έργου είναι 
έξοχα θεατρικό. Ο συγγραφέας, χρησιµοποιώντας µια τε-
χνική απόκρυψης και δισηµίας, δηµιουργεί ένα ιδιαίτερο 
τραγικό αίσθηµα. Η Λαλώ, αποφασισµένη να αυτοκτονή-
σει, µιλάει για αναχώρηση, την οποία ο Φίλιππος παρερ-
µηνεύει σαν απόφαση να φύγει επί τέλους µαζί του. Επί-
σης µιλάει στους δικούς της για την προφητεία µιας τσιγ-
γάνας, ότι θα πέθαινε το ίδιο βράδυ, και παίζει τάχα το 
παιχνίδι ενός ψεύτικου αποχαιρετισµού για χάρη της συ-
γκίνησης. Κανείς δεν υποψιάζεται ότι πρόκειται για έναν 
αληθινό αποχαιρετισµό ... Ξηµερώνοντας, η Λαλώ ξεψυχά 
στην αγκαλιά του Φιλίππου. 



29 

 Το έργο δεν είναι γραµµένο σε καθαρή δηµοτική. Πα-
ρεισφρέουν αρκετά λόγια στοιχεία. Ο Νουµάς θα κατηγο-
ρήσει τον Κάρµα Νιρβαµή (το ψευδώνυµο του Νίκου Κα-
ζαντζάκη) ότι κρατείται µακριά από τον αγώνα των καθα-
ρολόγων ενάντια στους καθαρευουσιάνους. Όµως ο Κα-
ζαντζάκης δεν θεωρεί τη γλώσσα σαν αντικείµενο πολεµι-
κής, αλλά σαν εργαλείο. Εργαλείο για να εκφράσει τις 
αντιλήψεις του, αντιλήψεις πρωτοπόρες για την εποχή 
του. 

 
 
Από το µυθιστόρηµα στο δράµα: Το «Έως πότε;» 

(1907) του Ν. Καζαντζάκης ως δραµατική µεταγραφή των 
«Κρητικών γάµων» του Σπ. Ζαµπέλιου, Φιλολογική, τ. 63, 
Απρ-Ιούν. 1998, σελ. 30-33. 

 
 Συγκρίνοντας το «Έως πότε;» του Ν. Καζαντζάκη, 

«δράµα εις πράξεις IV» µε τους «Κρητικούς γάµους» του 
Σπύρου Ζαµπέλιου, «επί τη βάσει του οποίου εγράφη», 

βλέπουµε ανάγλυφα τις ειδολογικές διαφορές των δύο 
ειδών, µυθιστορήµατος και δράµατος.1  

 Υπάρχει κατ’ αρχήν η προφανής µορφολογική διαφορά: 
Ο «λόγος» του λόγου των προσώπων προς το υπόλοιπο 
κείµενο είναι αντιστρόφως ανάλογος ανάµεσα στα δύο 
είδη. Κυρίαρχος στο δράµα, περιορίζεται σηµαντικά στην 
αφήγηση. 

 Η µορφολογική αυτή διαφορά οδηγεί και σε διαφορές 
σε ζητήµατα περιεχοµένου. Το ότι στο δράµα ο λόγος των 
προσώπων είναι κυρίαρχος, σε σχέση µε τους σκηνικούς 
περιορισµούς στην αναπαράσταση του περιβάλλοντος 
χώρου, θέτει τα πρόσωπα στο προσκήνιο. Στην αφήγηση 
αντίθετα, τα πρόσωπα µπορούν να υποχωρήσουν, µέχρι 
και της τέλειας εξαφάνισής τους σε κάποια κείµενα του 
nouveau roman, πίσω από το λόγο του αφηγητή ή του 
συγγραφέα. Αυτό που προβάλλεται περισσότερο στην 
αφήγηση απ’ ότι στο δράµα είναι το χωροχρονικό πλαίσιο 
όπου κινούνται τα πρόσωπα. 



30  

 Καλύτερο παράδειγµα αυτού του χαρακτηριστικού του 
µυθιστορήµατος δεν µπορεί να υπάρξει από τους «Κρητι-
κούς γάµους». Στο µακροσκελές αυτό ιστορικό µυθιστό-
ρηµα των 560 σελίδων, ένα πολύ µεγάλο τµήµα αφιερώ-
νεται στην αναπαράσταση αυτού του χωροχρονικού 
πλαισίου. Μάλιστα ο συγγραφέας µας εισάγει εδώ κατ’ 
ευθείαν σ’ αυτόν, αφήνοντας τα πρωταγωνιστικά πρό-
σωπα να κάνουν αργότερα την εµφάνισή τους.  

 Ο υπότιτλος του πρώτου µέρους είναι «Κυβέρνηση, 
κοινωνία, ήθη». Είναι χαρακτηριστική η µακροσκελής πε-
ριγραφή των βασανιστηρίων που υφίσταντο οι κρατούµε-
νοι στις ενετικές φυλακές, όπως και η παράθεση εκτενούς 
αποσπάσµατος «απόρρητων οδηγιών» του Ιησουιτικού 
τάγµατος προς τα µέλη του. 

 Στο δεύτερο κεφάλαιο υπάρχει η «ψευδοµοναδική»2 
σκηνή της ακροάσεως στο µέγαρο του ∆ούκα όπου σατι-
ρίζονται οι ευγενείς, καθώς και διαλογικές σκηνές, αποκα-
λυπτικές του ήθους των προσώπων ή που περιγράφουν 
το συγκείµενο. Ο Καζαντζάκης µεταφέρει τις προσφωνή-
σεις του Μελισσινού, του Πολυχαιρέτη και του Μόρµορη 
προς τον ∆ούκα περίπου αυτολεξεί. Μάλιστα ο λόγος του 
Πανσοφολογιότατου Πολυχαιρέτη µένει στην καθαρεύ-
ουσα του πρωτοτύπου, µε ελαφρές παραλλαγές και προ-
σθήκες.3 Ακόµη κάνει ορισµένες προσθήκες στη συνοµι-
λία του ∆ούκα µε τον Μέµο, τον αξιωµατικό ασφαλείας. Ο 
Μέµος ενηµερώνει τον ∆ούκα ότι τον Μελισσινό τον 
απατά η γυναίκα του. Ο ∆ούκας ειρωνικά ρωτάει, µήπως 
και τον Πολυχαιρέτη τον απατά η γυναίκα του, για να επι-
ταθεί το ειρωνικό εφέ µε την απάντηση του Μέµου ότι αυ-
τός δεν είναι παντρεµένος. Το εφέ της έµµεσης, σατιρικής 
δήλωσης που δηµιουργείται είναι ότι έναν ευγενή είναι 
δύσκολο να µην τον απατάει η γυναίκα του. Τέλος ακούµε 
off stage τη σύλληψη του Μόρµορη, για τον οποίο ο Μέ-
µος µαρτυρεί ότι υπήρξε διπλός κατάσκοπος.  

 Ο Καζαντζάκης δηλαδή, στα επεισόδια που επιλέγει, 
δεν διστάζει να προσθέσει δικά του πράγµατα, προκειµέ-
νου να κάνει πιο ανάγλυφο το περιεχόµενό τους. 



31 

 Στο τρίτο κεφάλαιο ο Ζαµπέλιος, συνεχίζοντας την πε-
ριγραφή των κοινωνικών τάξεων της Κρήτης, αναφέρεται 
διεξοδικά στην παρακµή της ιπποσύνης και την φυλετική 
οργάνωση των Κρητών. 

 Μια αξιοσηµείωτη αριθµητικά κοινότητα στην ενετοκρα-
τούµενη Κρήτη ήταν και η κοινότητα των Εβραίων. Εδώ ο 
Ζαµπέλιος, για να εικονογραφήσει τις συνθήκες κάτω από 
τις οποίες ζούσαν και τις διώξεις τις οποίες υφίσταντο, 
αφηγείται ένα σχετικό περιστατικό. Το γεγονός είναι µο-
ναδικό και όχι ψευδοµοναδικό, µε την έννοια ότι όχι µόνο 
η λεπτοµέρεια, όπως στη σκηνή της υποδοχής, αλλά και 
τα κύρια σηµεία, είναι µοναδικά. Παρολαυτά η λειτουργία 
του είναι δεικτική και όχι πυρηνική, δεν έχει δηλαδή σχέση 
µε την κύρια ιστορία των κρητικών γάµων, αλλά απλά 
προσθέτει στην εξεικόνιση του περιβάλλοντος. Γι αυτό 
άλλωστε εντάσσεται στην παραπάνω ενότητα.  

 Ο Καζαντζάκης το περιστατικό αυτό το παραλείπει. Εκ 
της οικονοµίας του δράµατος αποκλείονται δευτερεύουσες 
αφηγήσεις που δεν έχουν άµεση σχέση µε την κύρια αφή-
γηση. 

 Το αµέσως επόµενο κεφάλαιο, το ∆΄, αρχίζει ως εξής: 
«Τοιαύτη, κατά προσέγγιση, παριστάνετο η κοινωνική κα-
τάστασις της Κρήτης περί τα µέσα της δεκάτης έκτης  

εκατονταετηρίδος».4  
 Το κεφάλαιο αυτό εστιάζεται στο χρονικό πλαίσιο της 

αφήγησης, την επανάσταση. Ακόµη εισάγει και περιγρά-
φει τα κύρια πρόσωπα της ιστορίας. Η καθαυτή ιστορία 
ξεκινάει µόλις στο δεύτερο µέρος, το οποίο επιγράφεται 
«Το δράµα», και αρχίζει από τη σελίδα 277. Σε σύνολο 
560 σελίδες βλέπουµε λοιπόν ότι το τµήµα της εξεικόνισης 
του ευρύτερου χωροχρόνου µέσα στον οποίο συντελείται 
η ιστορία καταλαµβάνει το µισό σχεδόν του έργου. Έτσι 
από την άποψη αυτή οι «Κρητικοί γάµοι» δεν αποτελούν 
παρά την ακραία έκφραση του µυθιστορήµατος, δηλαδή 
την λεπτοµερειακή περιγραφή του χωροχρόνου, του γεω-
γραφικού, κοινωνικού και πολιτικού πλαισίου µέσα στο 
οποίο συντελείται η ιστορία. 



32  

 Από όλα αυτά ο Καζαντζάκης θα κρατήσει, εκτός από 
την παραπάνω ψευδοµοναδική σκηνή που αναφέραµε, 
και το επεισόδιο της κήρυξης της επανάστασης και της 
εκλογής του αρχηγού, του Γιώργη Καντανολέου. 

 Το επεισόδιο αυτό, παρά τη µοναδικότητά του, χρησι-
µεύει τόσο στον Ζαµπέλιο όσο και στον Καζαντζάκη για 
να εξεικονίσει το φίλαρχο χαρακτήρα των «ριζαρχών», και 
ευρύτερα βέβαια του κρητικού, και κατ’ επέκταση του ελ-
ληνικού λαού. Η παραβολή µε το σκωλικοβάρελο παρατί-
θεται και στα δύο έργα. 

 Στο έργο του Καζαντζάκη παρατηρούµε όµως µιαν 
αντιστροφή. Το επεισόδιο αυτό µπαίνει στην αρχή. Απο-
κτά έτσι τη δραµατική λειτουργία που έχει η «in media 
res» αφήγηση: Αποτελεί ένα ισχυρό πυρηνικό επεισόδιο, 
που δηµιουργεί σασπένς ως προς την εξέλιξη της ιστο-
ρίας. Και επειδή η ιστορία της κρητικής επανάστασης 
αποτελεί την ιστορία - πλαίσιο των «κρητικών γάµων», 
παρουσιάζει αµέσως µετά τον Πέτρο Καντανολέο να εκ-
φράζεται µε ενθουσιασµό για την φραγκαρχοντοπούλα 
Σοφία δα Μολίν. Έτσι δηµιουργείται σασπένς ως προς τη 
συνέχεια και την έκβαση ενός προοικονοµούµενου από 
τον τίτλο ειδυλλίου, ειδυλλίου που στο έργο του Ζαµπέ-
λιου αρχίζει στο δεύτερο και τελευταίο µέρος.  

 Στη συνέχεια, στο έργο του Καζαντζάκη, εκτίθεται το 
επεισόδιο της προσπάθειας δωροδοκίας του Καντανο-
λέου από τον Αβογάρδο. Το ίδιο εφέ ειρωνείας δηµιουρ-
γείται και εδώ όπως και στο έργο του Ζαµπέλιου. Ο Κα-
ντανολέος φαίνεται να ενδίδει στις προσπάθειες δελεα-
σµού του Αβογάρδου. Ο αναγνώστης όµως δεν έχει ούτε 
στιγµή αµφιβολία ως προς τις διαθέσεις του. Στο τέλος ο 
Καντανολέος δεν κρατιέται, και ξεσπάει οργισµένος πάνω 
στον Αβογάρδο που «φεύγει τροµαγµένος και κλονιζόµε-
νος».5 

 Το επεισόδιο αυτό εικονογραφεί καθαρά µια από τις δι-
αφορές του δραµατικού από το αφηγηµατικό κείµενο. Στο 
έργο του Καζαντζάκη, όπως και σε όλα τα θεατρικά  

έργα, υπάρχει χώρος µόνο για θεατρικά επεισόδια µε 
πυρηνικό χαρακτήρα. Ο δεικτικός τους χαρακτήρας απλά 



33 

είναι ενδεχόµενος, και υπηρετεί την οικονοµία του έργου. 
Στο έργο του Ζαµπέλιου όµως προεξάρχει όχι ο πυρηνι-
κός χαρακτήρας αλλά ο δεικτικός χαρακτήρας του επεισο-
δίου. Αν τα επεισόδια τα τοποθετούσαµε σε µια κλίµακα 
όπου στο ένα άκρο τίθενται τα µοναδικά, στο µέσο τα 
ψευδοµοναδικά και στο άλλο τα συµπεριληπτικά, το επει-
σόδιο αυτό θα το τοποθετούσαµε στο κέντρο, και αυτό 
φαίνεται από το ότι εντάσσεται όχι στο δεύτερο µέρος, 
που φέρει τον τίτλο «Το δράµα», αλλά στο πρώτο, που 
φέρει τον τίτλο «Κυβέρνηση, κοινωνία, ήθη». Ο Ζαµπέλιος 
δηλαδή δεν ενδιαφέρεται τόσο να εξεικονίσει το επεισόδιο 
ως πυρηνικό επεισόδιο που προωθεί την ιστορία, αλλά 
ως δεικτικό επεισόδιο που εξεικονίζει την τακτική του ενε-
τού κατακτητή, εν παντί καιρώ και πάση ώρα, να εξαγο-
ράζει συνειδήσεις προσφέροντας οφίτσια, τίτλους και 
χρήµατα.  

 Ο Καζαντζάκης στο επεισόδιο αυτό κάνει επίσης τη δική 
του προσθήκη. Ο Παπαδερός θέλει να σκοτώσει τον Αβο-
γάρδο, αλλά τον αποτρέπει ο Καντανολέος. Η προσθήκη 
αυτή λειτουργεί ως «προσωπογράφηση µέσω γεγονό-
τος», δείχνοντας το ανώτερο ήθος του Καντανολέου. 

 Αυτό αποτελεί µια από τις τεχνικές της δραµατοποίη-
σης. Ο Καζαντζάκης λόγω των ειδολογικών, σκηνικών 
περιορισµών, αλλά και λόγω του περιορισµού της  

δραµατοποίησης µόνο πυρηνικών επεισοδίων, δεν 
δραµατοποιεί το επεισόδιο όπου ο Καντανολέος σώζει 
τον αδελφό τού ∆α Μολίν από τα χέρια των επαναστατών. 
Το επεισόδιο αυτό δείχνει το ανώτερο ήθος του Γιώργη 
Καντανολέου. Ο Καζαντζάκης το υποκαθιστά µε το πα-
ραπάνω επεισόδιο, που δείχνει επίσης το ανώτερο ήθος 
του Καντανολέου, και το οποίο µπορεί να ενσωµατωθεί 
σκηνικά στην κύρια δράση. 

 Βέβαια ο Καζαντζάκης θα µπορούσε να επιλέξει την τε-
χνική τού να το αφηγηθεί. Ήδη όµως οι δραµατοποιήσεις 
επιβαρύνονται µε αφηγήσεις πυρηνικών επεισοδίων που 
οι σκηνικοί περιορισµοί δεν επιτρέπουν την παρουσίασή 
τους στη σκηνή, και έτσι η αφήγηση δεικτικών επεισοδίων 
καλό είναι να αποφεύγεται. 



34  

 Πολλές φορές τα επεισόδια είναι τέτοια που παρά τον 
δεικτικό τους χαρακτήρα είναι δυνατή η σκηνική τους εν-
σωµάτωση. Για παράδειγµα η µαυροφόρα που θρηνεί για 
τον τέταρτο γιο της, που ετοιµάζονται οι ενετοί να πάρουν 
στα κάτεργα. Ο Καζαντζάκης την παρουσιάζει στο πρώτο 
µέρος και δυο φορές στο δεύτερο. 

 Τόσο στο δράµα όσο και στην αφήγηση µπορεί να λει-
τουργήσει το εφέ της έκπληξης µε κατακράτηση πληρο-
φοριών. Στον Ζαµπέλιο µαθαίνουµε στο τέλος ότι ο παπά 
Ειρηναίος δεν ήταν στην πραγµατικότητα παρά ο πάτερ 
Πλάτσιντος, µεταµφιεσµένος σε ορθόδοξο ιερέα, που 
ήλθε να κάνει στον Καντανολέο το προξενιό της κόρης του 
∆α Μολίν µε το γιο του. 

 Η ταυτότητά του αποκαλύπτεται στο τέλος. Έχοντας 
διαβάσει πρώτα το έργο του Καζαντζάκη, είχα συγκε-
ντρώσει την προσοχή µου στις τεχνικές της κάλυψης.  

 Υπάρχει µια κύρια τεχνική: η τεχνική της απόκρυψης, 
κυρίως της ταυτότητας ενός προσώπου, η οποία είναι θε-
µιτή. ∆εν θα λέγαµε το ίδιο όµως και για την τεχνική της 
εξαπάτησης, που θα την χαρακτηρίζαµε αθέµιτη. Στη σε-
λίδα 286 ο Ζαµπέλιος γράφει: «Συντέµνοµεν την έκστασιν, 
τον θαυµασµόν, τα επιφωνήµατα του καλού ιερέως...» (η 
υπογράµµιση δική µας). Ο αφηγητής/ συγγραφέας, προ-
βαίνοντας στο προσκήνιο µε τον πληθυντικό της µεγαλο-
πρεπείας («Συντέµνοµεν»), ξεγελάει τον αναγνώστη χα-
ρακτηρίζοντας τον ιερέα «καλόν». Την εξαπάτηση αυτή 
κανείς από τους συγκαιρινούς του Ζαµπέλιου δεν θα 
µπορούσε να αντιληφθεί, παρά µόνο αν διάβαζε δυο φο-
ρές το έργο, πράγµα απίθανο. Μόνο ένας συγκριτολόγος 
που θα διάβαζε πρώτα µια δραµατοποιηµένη εκδοχή και 
µετά το ίδιο το έργο θα µπορούσε να καταλάβει την εξα-
πάτηση. Αργότερα, όταν ο Ζαµπέλιος θα µας αποκαλύψει 
την ταυτότητα του Ειρηναίου, θα συµπληρώσει αφηγηµα-
τικά κενά. 

 Ο Καζαντζάκης, πολύ σωστά, δεν χρησιµοποιεί το ίδιο 
εφέ της έκπληξης. Αφενός γιατί δεν είναι εύκολος ο χειρι-
σµός του, αλλά κυρίως διότι τα θεατρικά έργα της εποχής 
εκείνης είχαν περισσότερες ευκαιρίες να φτάσουν στο 



35 

αναγνωστικό κοινό παρά στο θεατρικό. Σε ένα εκδοµένο 
θεατρικό έργο υπάρχει η σύµβαση να προτάσσονται τα 
πρόσωπα του έργου. Τα πλαστά προσωπεία δεν παρου-
σιάζονται ως ξεχωριστά ονόµατα, όπως και µέσα στο κεί-
µενο, όπου στο δείκτη του ποιος µιλάει τίθεται το πραγµα-
τικό όνοµα. Ο Καζαντζάκης εδώ χρησιµοποιεί ως δείκτη 
το όνοµα «Ειρηναίος» µόνο για να δείξει πως από την τέ-
λεια µεταµφίεσή του εξαπατήθηκε και ο ίδιος ο ∆ούκας. 
Στα υπόλοιπα σηµεία του έργου όπου παρουσιάζεται ως 
Ειρηναίος, ως δείκτης του οµιλούντος προσώπου τίθεται 
το όνοµα «δον Πλάτσιντο». 

 Τέλος, για την επιτυχία µιας πιθανής παράστασης είναι 
συχνά αδύνατο να αποφευχθεί ένα αποκαλυπτικό παρα-
κείµενο. Έτσι, το εφέ της έκπληξης οικοδοµείται πάνω στα 
πρόσωπα του έργου, ενδοκειµενικά, και λειτουργεί σ’ όλη 
τη διάρκεια της οικοδόµησής του ως εφέ ειρωνείας σε 
σχέση µε τον δέκτη. Έτσι γίνεται π.χ. στα σαιξπηρικά 
έργα, όπου, παρόλο που πολλοί ήρωες αναλαµβάνουν 
πλαστά προσωπεία («∆ωδεκάτη νύχτα», «Τρικυµία», 
«Βασιλιάς Ληρ», κ. ά) το πλαστό πρόσωπο είναι εξαρχής 
γνωστό στον αναγνώστη, αν όχι και στο θεατή. Έτσι θα 
λέγαµε ότι από δραµατουργική άποψη, ο Καζαντζάκης 
ενήργησε συνετά.  

 Η ουσία του δράµατος είναι οι αντιθέσεις των προσώ-
πων, οι οποίες συχνά καταλήγουν σε σύγκρουση. Ο Κα-
ζαντζάκης αυξάνει τις αντιθέσεις αυτές παρουσιάζοντας τη 
γυναίκα του ∆ούκα να τρέφει µίσος προς τη Σοφία ∆α 
Μολίν, να υποκρίνεται όµως ότι την αγαπά, ενώ είναι 
γνώστης της παγίδας που στήνει ο πατέρας της, στην 
οποία η Σοφία θα χρησιµεύσει ως δόλωµα. Ακόµη, ενώ 
στο έργο του Ζαµπέλιου ο ∆άνδολος, αντίζηλος του Πέ-
τρου, είχε σκοτωθεί σε µονοµαχία από τον Πέτρο Καντα-
νολέο, στο έργο του Καζαντζάκη παρουσιάζεται ζωντα-
νός, µέσα στην έπαυλη του ∆α Μολίν. 

 Η Τρίτη πράξη αρχίζει µε συζήτηση του ∆άνδολου µε 
τον Πέτρο. Ο ∆άνδολος υποκρίνεται ότι το αίσθηµά του 
για τη Σοφία είναι παλιό,6 ενώ από µέσα του βράζει. Σε 
λίγο πλησιάζει και ο δον Πλάτσιντο. Ήδη νιώθουµε ότι µε 



36  

το «Έως πότε;» ο Καζαντζάκης αποµακρύνεται από το 
αστικό δράµα, του οποίου υπήρξε ένας από τους εισηγη-
τές, και πλησιάζει το Ελισαβετιανό, όχι µόνο ως προς τον 
σκηνικό διάκοσµο και το χρόνο της ιστορίας, αλλά κυρίως 
αυτού του χαρακτηριστικού των διπλών ταυτοτήτων και 
της υποκριτικής στάσης («Ληρ», «Μάκβεθ», «Οθέλος»).  

 Μια απαίτηση του δράµατος είναι η οικονοµία των 
προσώπων. Στο έργο του Ζαµπέλιου το σύνθηµα για την 
επίθεση το δίνει µια οµάδα µουσικών. Ο Καζαντζάκης, 
έχοντας αίσθηση της σκηνικής οικονοµίας, ως µέσο συν-
θήµατος χρησιµοποιεί µια ρουκέτα. 

 Με το σύνθηµα αποκαλύπτεται ο ∆άνδολος. Ορµά να 
κτυπήσει τον Πέτρο µε το σπαθί του. Στη µέση µπαίνει η 
∆εσποινιώ, κρυφά ερωτευµένη µε τον Πέτρο, και δέχεται 
αυτή το κτύπηµα και πεθαίνει. 

 Το επεισόδιο αυτό, όπως και το πρόσωπο της ∆εσποι-
νιώς, είναι επινόηση του Καζαντζάκη, που ως κινητήρια 
δύναµη της σύγκρουσης των προσώπων δεν θέλει να 
δώσει µόνο τη φιλοπατρία, αλλά και το ερωτικό πάθος. 
∆ραµατική η σκηνή, δηµιουργεί όµως ένα αίσθηµα διχα-
σµού στον αναγνώστη, «κλέβοντας» ένα µέρος της συ-
µπάθειάς µας για τη Σοφία, που η θέση της είναι εξίσου 
τραγική. 

 Ένα άλλο στοιχείο της αίσθησης σκηνικής οικονοµίας 
του Καζαντζάκη είναι ότι ενώ στο έργο του Ζαµπέλιου η 
σκηνή που προσπαθούν να πείσουν τη Σοφία να φύγει 
ώστε να γλυτώσει τη ζωή της κρατάει σε µάκρος, εδώ φέ-
ρεται αµέσως ο Γιώργης Καντανολέος να ενδίδει στην 
απόφασή της να µείνει.  

 Η συντοµία της σκηνής δεν επιτρέπει να φανεί το µέγε-
θος της αποφασιστικότητάς της, µε την οποία αντικρούει 
τον Καντανολέο στο έργο του Ζαµπέλιου. Ο Καζαντζάκης 
το αντιλαµβάνεται αυτό, και γι αυτό, πρωτοτυπώντας άλλη 
µια φορά, βάζει τη µητέρα να έχει απαχθεί από τους ενε-
τούς και απ’ έξω (off-stage) να την καλεί να έρθει. 

 Η Σοφία αρνείται πεισµατικά στις επανειληµµένες εκ-
κλήσεις της. Έτσι το µέγεθος της αποφασιστικότητάς της 



37 

δείχνεται πιο έντονο, καθώς αρνείται να φύγει στη µητέρα 
της, και όχι στον πεθερό της. 

 Η λύση δίνεται όπως και µε τους τούρκους στο Αρκάδι, 
350 χρόνια αργότερα. Ανατινάζουν την έπαυλη, βάζοντας 
φωτιά στην πυριτιδαποθήκη. Κρήτες και Ενετοί θάβονται 
κάτω από τα ερείπια. 

 Στο ∆΄ µέρος, στη σκηνή του δικαστηρίου, βλέποµε 
πως ο Καζαντζάκης υποτάσσει το αφηγηµατικό υλικό του 
έργου του Ζαµπέλιου στις απαιτήσεις της σκηνικής οικο-
νοµίας. Ο ∆α Μολίν στο έργο του Ζαµπέλιου παρουσιάζε-
ται να έχει τρελαθεί, παρακολουθώντας από µακριά την 
καταστροφή του σπιτιού του και µαθαίνοντας το θάνατο 
της γυναίκας του και της κόρης του. Στο έργο του Καζα-
ντζάκη το ότι τρελάθηκε γνωστοποιείται µέσω της συζή-
τησης δύο αξιωµατικών. Αργότερα, ο Καζαντζάκης εισάγει 
και τον ίδιο στη σκηνή, αλλοπαρµένο, ως άλλο Ληρ, για το 
κακό που έκανε στην οικογένειά του. 

 Ακόµη η δολοφονία του δον Πλάτσιντου από εχθρούς 
του στο έργο του Ζαµπέλιου, προσηµαίνεται στο έργο του 
Καζαντζάκη ως διαταγή του προέδρου του δικαστηρίου 
προς τους δηµίους. Αξιοποιεί µάλιστα το εύρηµα δηµι-
ουργώντας πιο κάτω εφέ τραγικής ειρωνείας.7 

 Η σκηνική οικονοµία απαγορεύει επίσης την εκτενή επι-
χειρηµατολογία στο έργο του Ζαµπέλιου, αν πρέπει ή όχι 
να κρεµαστεί ο ∆ηµήτρης Καντανολέος, αδελφός του Πέ-
τρου, που έχει στο µεταξύ ξεψυχήσει. 

 Το τέλος του έργου, µε τη Σοφία ∆α Μολίν ζωντανή και 
όχι νεκρή, όπως στο έργο του Ζαµπέλιου, είναι επινόηση 
του Καζαντζάκη. Οι δυο ερωτευµένοι, σε µια εξαιρετικά 
τραγική, αν και σύντοµη (και γι αυτό καθόλου µελοδραµα-
τική) σκηνή, αγκαλιάζονται και αυτοκτονούν. 

 Το έργο κλείνει µε το επεισόδιο του γέρου που παρου-
σιάζεται µε ένα σακί γεµάτο µε κεφάλια συγγενών του, 
προκειµένου να τύχει αµνηστίας από τον ∆ούκα. Αυτή 
ήταν µια συνηθισµένη πρακτική από τη µεριά των ενετών 
τα χρόνια εκείνα, µια αποτρόπαιη δήλωση υποταγής των 
επαναστατών προκειµένου να αµνηστευτούν. Φυσικά στο 
έργο του Ζαµπέλιου η σκηνή αυτή τοποθετείται σε διαφο-



38  

ρετικό χρόνο και χώρο. Ο Καζαντζάκης δεν διστάζει να 
την ενσωµατώσει, αρκετά αντιρρεαλιστικά, στη σκηνή του 
δικαστηρίου. 

 Συγκρίνοντας το έργο του Καζαντζάκη µε το έργο του 
Ζαµπέλιου θαυµάζουµε την επινοητικότητα και την τόλµη 
του Καζαντζάκη. Επινοεί σκηνές και πρόσωπα προκειµέ-
νου να εξεικονίσει αρτιότερα το ήθος των προσώπων και 
τη θεµατική του έργου (πατριωτισµός, ερωτικό πάθος, 
βδελυγµία για της πράξεις του κατακτητή), προσφέροντας 
διδάγµατα δραµατοποίησης. Η δραµατοποίηση είναι τόσο 
πιο επιτυχηµένη, όσο λιγότερο δουλικά υποτάσσεται στο 
πρότυπό της, όσο πιο τολµηρά αποµακρύνεται απ’ αυτό. 

 Ακόµη, σηµασία στη δραµατοποίηση δεν έχει µόνο το τι 
θα κρατηθεί και τι θα απορριφθεί από το πρότυπο και 
πως αυτό θα µεταπλασθεί, αλλά και τι θα προσθέσει η 
επινοητικότητα του δραµατοποιητή.  

 
Σηµειώσεις 
 
1. Βλέπε και Μπάµπη ∆ερµιτζάκη, «Από το αφηγηµα-

τικό στο δραµατικό κείµενο: Συµβολή στη διδακτική της 
δραµατοποίησης», ∆ιαδροµές, τ. 48, Χειµώνας 1997, σελ. 
256-260. 

2. Ο Gerard Genette, στο έργο του Discours du récit, µι-
λάει για γεγονότα singulatifs και pseudo-itératifs. Τα 
πρώτα είναι γεγονότα που δεν επαναλαµβάνονται αλλά 
συµβαίνουν άπαξ, ενώ τα δεύτερα, αν και µας δηλώνεται 
ότι επαναλαµβάνονται, δίνονται µε τόσο ζωντανές λεπτο-
µέρειες που είναι αδύνατον να επαναλαµβάνονται ακρι-
βώς µε τον τρόπο που δίνονται στην αφήγησή τους. Σε 
σχέση όµως µε τη λειτουργία των γεγονότων, όπως ανα-
πτύσσεται από τον Roland Barthes στο έργο του 
Introduction à l’ analyse structural des récits, είναι πιο 
χρηστική η χρήση ενός αντίστροφου όρου, του pseudo-
singulatif, τον οποίο εισάγουµε εδώ, για να δηλώσουµε 
την αφήγηση ενός γεγονότος που αν και συνέβη άπαξ, 
στην πραγµατικότητα όµως υποδηλώνει µια σειρά παρό-
µοιων γεγονότων µε όµοιο αφηγηµατικό µοτίβο ή όµοια 



39 

νοηµατοδότηση, που αποτελούν «δείκτες», µε τη σηµασία 
που δίνει στον όρο ο Roland Barthes. Γενικά τα συµπερι-
ληπτικά (itératif) γεγονότα έχουν κυρίως δεικτικό χαρα-
κτήρα, νοηµατοδοτώντας πρόσωπα και καταστάσεις της 
ιστορίας. Ο όρος pseudo-itératif είναι καθαρά περιγραφι-
κός για γεγονότα, χωρίς να καταδείχνει τη λειτουργική ση-
µασία τους µέσα στην οικονοµία της αφήγησης. Στην 
πραγµατικότητα αυτά τα γεγονότα έλκονται από τη λογο-
τεχνικότητα της αφήγησης και επενδύονται µε αυτή ανα-
γκαστικά. Τα καθαρά συµπεριληπτικά γεγονότα είναι συ-
νήθως  

αντιλογοτεχνικά, όπως αντιλογοτεχνική είναι κατά το 
πλείστον και κάθε µορφή περίληψης ή συµπερίληψης. 
Μόνο στην αφήγηση µοναδικών γεγονότων µπορεί να 
αναπτύξει στο έπακρο τις λογοτεχνικές του ικανότητες ο 
συγγραφέας, ακριβώς γιατί στην περίπτωση αυτή δεν 
γνωρίζει όρια η λεπτοµερειακότητα της αφήγησης.  

3. Οι αναφορές γίνονται από τις εκδόσεις Μαρή, Αθήνα, 
χχ. Και από το αφιέρωµα της Κρητικής Εστίας στον Καζα-
ντζάκη, Χριστούγεννα του 1977, µε εισαγωγή ∆. Γουνελά. 
Ζ. 55, Κ. 219. 

4. Σελ. 192. 
5. Σελ. 217. 
6. «Παιδίστικα πράγµατα», σελ. 225. 
7. σελ. 233. 
 
 
Φασγά (1907) 
 
∆ηµοσιεύτηκε στα Κρητικά Επίκαιρα, ∆εκέµβρης 1997 
 
 Το «Φασγά» είναι το δεύτερο θεατρικό έργο που υπέ-

βαλλε o Νίκος Καζαντζάκης στον Παντελίδειο διαγωνισµό 
το 1908, δεκατέσσερις µόλις µέρες αφού έστειλε το «Έως 
πότε».  

 Το έργο αυτό αποτελεί την αντίθεση του «Τελευταίου 
πειρασµού», που θα γράψει ο παγκόσµια γνωστός τότε 
συγγραφέας σαράντα τέσσερα χρόνια αργότερα. Η προ-



40  

βληµατική και στα δυο έργα είναι η ίδια: η φύση και η 
µοίρα του ξεχωριστού ανθρώπου, και το δίληµµα της επι-
λογής που έχει να κάνει. Όµως ο Καζαντζάκης δίνει εδώ 
διαµετρικά αντίθετη απάντηση απ’ αυτή που έδωσε στον 
«Τελευταίο πειρασµό».  

 Στο «Φασγά» ο «ξεχωριστός άνθρωπος», ο Λώρης, 
θεατρικός συγγραφέας και άθεος, που εµφορείται από 
πρωτοποριακές ιδέες, εγκαταλείπει τη γήινη ευτυχία που 
του προσφέρει η απλή, θρησκευόµενη γυναίκα του Μαρία, 
ακολουθώντας την Ελένη, µια ελληνική εκδοχή της Έντα 
Γκάµπλερ, που τον σπρώχνει στην κορυφή της συγγρα-
φικής δόξας και της προσφοράς προς την ανθρωπότητα. 

 Το αποτέλεσµα, στο δεύτερο µέρος του έργου, είναι η 
δυστυχία. Η ζωή που κάνει δεν φαίνεται να τον ικανοποιεί. 
Και παρά την αγάπη που εκφράζει στα έργα του για τον 
άνθρωπο, οι εργάτες τον αντιµετωπίζουν εχθρικά. Περ-
νώντας έξω από το σπίτι του µια οµάδα εργατών που µό-
λις σκολούν από τη δουλειά τους, την ώρα που ετοιµαζό-
ταν να πάει στα εγκαίνια ενός θεάτρου, πετροβολούν το 
παράθυρο. Γίνεται ένας «εχθρός του λαού», όπως ο αντί-
στοιχος ήρωας του Ίψεν. Όµως αρνείται πεισµατικά να 
εγκαταλείψει αυτή τη ζωή επιστρέφοντας στην πρώτη του 
γυναίκα και στο ετοιµοθάνατο παιδί του. 

 Εδώ βλέπουµε την αποσύνθεση εκείνης της ιδιόµορφης 
σύνθεσης του σοσιαλισµού µε τον νιτσεϊσµό, του λαϊκού 
αγωνιστή µε τον υπεράνθρωπο, δυο δρώσες δυνάµεις σε 
ένα πρόσωπο, που εισάγει ο Γιάννης Καµπύσης για 
πρώτη φορά στο έργο του «Κούρδοι»(1897) και θα ακο-
λουθήσουν και άλλοι δραµατουργοί, σύµφωνα µε τα ευ-
ρωπαϊκά πρότυπα του αστικού δράµατος που καθιερώ-
νονται στην Ελλάδα από τον ίδιο και τους άλλους συγ-
γραφείς του είδους (∆. Ταγκόπουλος, Σπ. Μελάς, κ.ά), για 
να εγκαταλειφθεί στη συνέχεια. Το έργο αυτό του Καζα-
ντζάκη δείχνει αυτή τη µετάβαση, αλλά και τη στροφή που 
έχει κάνει ο ίδιος ακολουθώντας το όραµα του υπεράν-
θρωπου, µε τα χαρακτηριστικά του οποίου θα ντύσει 
όλους τους µεταγενέστερους ήρωές του, Κολόµβο, Χρι-
στό, Βούδα, κ.λπ., ακόµα και τον Λένιν. 



41 

 Στο τρίτο µέρος βλέπουµε την πτώση και την κατα-
στροφή. Ο Λώρης έχει γίνει αλκοολικός, περίγελος των 
ανθρώπων της ταβέρνας. Η Μαρία έρχεται να του συ-
µπαρασταθεί αλλά είναι αργά. Ο Λώρης πεθαίνει. 

 Το «Φασγά» δεν αποτελεί αντίθεση µόνο στον «Τελευ-
ταίο Πειρασµό», αλλά και στο «Ξηµερώνει», έργο που 
υποβλήθηκε την προηγούµενη χρονιά στον ίδιο διαγωνι-
σµό, και παρά το ότι επαινέθηκε, αντιµετωπίσθηκε κριτικά 
από την επιτροπή. 

 Ενώ το «Ξηµερώνει» µε τον τίτλο του υποδηλώνει την 
ανατολή µιας νέας εποχής που οι άνθρωποι θα έχουν ξε-
περάσει τις τετριµµένες προκαταλήψεις και αξίες, το 
«Φασγά», ως διακείµενο, παραπέµπει στις υψηλές, απά-
τητες κορφές που στοχεύει ο ξεχωριστός άνθρωπος, 
όπως ο βιβλικός Μωυσής. 

 Υπάρχει αντίθεση και ως προς τα πρόσωπα. Ο φορέας 
του νέου στο «Ξηµερώνει» είναι γυναίκα, ενώ στο 
«Φασγά» άντρας. 

 Υπάρχει όµως µια πιο ουσιαστική διαφορά. Η ιδέα που 
προβάλλεται στο «Ξηµερώνει» προβάλλεται ως αξία, ενώ 
η ιδέα που προβάλλεται στο «Φασγά» απαξιώνεται. Ο 
Καζαντζάκης υποβάλλει αυτή την προτιθέµενη προοπτική 
πρόσληψης µε το να παρουσιάζει αρνητικά τους ήρωες-
φορείς της. Υπερβολικά ειρωνική η Ελένη, υπερβολικά 
σκληρός απέναντι στη Μαρία, και προ παντός απέναντι 
στα παιδιά του, ο Λώρης.  

 Κατά τα άλλα, και τα δυο έργα τοποθετούνται στην 
απαρχή του αστικού δράµατος που αρχίζει να αναπτύσ-
σεται στην Ελλάδα στις αρχές του αιώνα, κάτω από την 
επίδραση του Ίψεν, του Στρίνµπεργκ και άλλων βόρειων 
συγγραφέων, χρωµατισµένο όµως, ως θέατρο ιδεών, µε 
τις πνευµατικές αναζητήσεις της εποχής, επηρεασµένες 
από την νιτσεϊκή κοσµοθεωρία και από την ανάπτυξη του 
σοσιαλιστικού κινήµατος. 

 Το θέατρο, λόγω των ειδολογικών του περιορισµών, εί-
ναι αρκετά σχηµατικό στην αναπαράσταση του περιβάλ-
λοντος και στη διαγραφή των χαρακτήρων σε σχέση µε το 
µυθιστόρηµα, και οι διάλογοί του είναι λιγότερο ρεαλιστι-



42  

κοί. Αναπόφευκτα το «θέατρο ιδεών» της εποχής εκείνης 
γίνεται ακόµη σχηµατικότερο. Ο Καζαντζάκης για να εικο-
νογραφήσει πιο πλέρια την ιδέα του οδηγείται στην υπερ-
βολή των γεγονότων (π.χ. ο Λώρης πηγαίνει στο νοσοκο-
µείο για να δει τον πόνο των ανθρώπων και να τον απο-
τυπώσει καλύτερα στα έργα του). Ο διάλογος επίσης σε 
αρκετά µέρη φαίνεται αφύσικος.  

 Ένα τµήµα από το τρίτο µέρος αποτελεί ένα ονειρό-
δραµα, ανάλογο µε αυτό που βλέπουµε στο «∆αχτυλίδι 
της µάνας» του πρώτου διδάξαντος Γιάννη Καµπύση, µια 
δραµατοποίηση παραισθήσεων που έχει ο αλκοολικός 
ήρωας. Ο «χορός των παραισθήσεων», ένας χορός γυ-
ναικών, αρθρώνει το ιδεολογικό στίγµα του έργου: «Η µε 
τα µωβ: Όλες οι σκέψεις των σοφών δεν αξίζουνε την 
ανεµώνη του βουνού που δίνει τη γύµνια της στον ήλιο και 
παραδίνεται στον αγέρα τη νύχτα κάτω από το φεγγάρι - 
και κλει τα µπράτσα της το µεσηµέρι να µην αφήσει τη µέ-
λισσα να βγει. Η µε τα κόκκινα: Όλες οι σκέψεις των σο-
φών δεν αξίζουν ένα φιλί πάνω στο στόµα» (σελ. 254). 

 Ο Καζαντζάκης είναι σαν να αναλογίζεται µε φρίκη το 
δικό του δρόµο. Το έργο του αυτό λες και αποτελεί ένα 
ξόρκι στην ασκητική ζωή του πνευµατικού ανθρώπου και 
του διανοητή που τον περιµένει. Ο Καζαντζάκης, όπως ο 
Χριστός στον «Τελευταίο πειρασµό», ταλανίζεται από το 
δίληµµα. Την απάντηση που έχει δώσει την ξέρουµε ήδη 
από το µεταγενέστερο έργο του και τη ζωή του. Εδώ δίνει 
την απάντηση εκείνη που θα ικανοποιούσε την κριτική 
επιτροπή του Παντελίδειου διαγωνισµού, όπου υπέβαλλε 
το έργο. Έτσι κι αλλιώς, ένα βραβείο ή ένας έπαινος για 
µια δεύτερη συνεχή χρονιά (την προηγούµενη είχε επαι-
νεθεί µε το «Ξηµερώνει») θα πήγαινε πολύ. 

 
 
Κωµωδία-τραγωδία (1909) και ιλαροτραγωδία, κεκλει-

σµένων των θυρών, Θεατρογραφίες, τ. 4-5, Χειµώνας - 
Άνοιξη 1999, σελ. 21-24. 

  



43 

 Ο πρώτος που έχει επισηµάνει τη σχέση του µονόπρα-
κτου του Νίκου Καζαντζάκη «Κωµωδία - Τραγωδία µονό-
πρακτη» µε το χαρακτηριζόµενο ως ιλαροτραγωδία δί-
πρακτο έργο «Περιµένοντας τον Γκοντό» του Σάµουελ 
Μπέκετ και µε το «Κεκλεισµένων των θυρών» του Ζαν 
Πωλ Σαρτρ είναι ο ελληνιστής Καρλ Κερένυι στον πρό-
λογο του έργου που δηµοσιεύτηκε στο περιοδικό «Προ-
πύλαια» στη Ζυρίχη το 1969.1 Στην προσπάθεια όµως να 
δειχθεί ο προδροµικός χαρακτήρας του, η σχέση αυτή έχει 
υπέρ το δέον τονισθεί. Και αυτό, ίσως, από µια επιθυµία 
να προβληθεί ένας «µοντέρνος» Καζαντζάκης, ο οποίος 
είτε προηγείται είτε συγχρονίζεται2 µε κάποια από τα ρεύ-
µατα του καιρού του, παρά το ότι στον κύριο όγκο της 
ποιητικής και δραµατουργικής του παραγωγής εµφανίζε-
ται ιδιαίτερα προσκολληµένος σε παραδοσιακές φόρµες 
(έµµετρος λόγος) και θεµατικές (ιστορικό δράµα). 

 Αυτό που συνδέει το έργο του Καζαντζάκη µε το έργο 
του Σαρτρ δεν είναι παρά ο χώρος δράσης, ένα κλειστό 
δωµάτιο, και το ότι τα πρόσωπα, και στις δυο περιπτώ-
σεις, είναι νεκροί. Με το έργο του Μπέκετ έχει κοινό το 
θέµα της αναµονής. Κατά τα άλλα οι διαφορές του µε τα 
έργα αυτά είναι σηµαντικές, και οφείλονται στη διαφορε-
τική προβληµατική των δραµατουργών τους. 

 Το κλειστό δωµάτιο ως χώρος δράσης στο έργο του 
Σαρτρ είναι η Κόλαση.  

 Η κόλαση στον Σαρτρ είναι η αναγκαστική συµβίωση µε 
τους άλλους. «Η κόλαση είναι οι άλλοι», λέγει ο Γκαρσέν 
στο τέλος του έργου,3 σε µια φράση που περικλείει επι-
γραµµατικά τη θεµατική του έργου. Όχι όµως επειδή δεν 
µας αφήνουν στην ησυχία µας, όπως υπονοεί µια επιφα-
νειακή ανάγνωση του έργου. Η κόλαση είναι οι άλλοι 
επειδή µας καθρεφτίζουν µε το βλέµµα τους. Παρά την 
απουσία καθρεφτών στο δωµάτιο, υπάρχει ο καθρέφτης 
στο πρόσωπο του Άλλου. Ο άλλος µε το βλέµµα του µας 
παγώνει σε µια en soi ύπαρξη, η οποία δεν έχει καµιά 
σχέση µε την ωραιοποιηµένη εικόνα που µπορεί να σχη-
µατίζουµε εµείς για τον εαυτό µας στηριζόµενοι σε διάφο-
ρες εκλογικεύσεις. Το βλέµµα του άλλου θρυµµατίζει τις 



44  

εκλογικεύσεις µας. Ο Γκαρσέν δεν είναι ο ειρηνιστής που 
δεν θέλει να εµπλακεί στον πόλεµο, αλλά ο λιποτάκτης 
που συλλαµβάνεται και εκτελείται. Η Ινές είναι αδυσώ-
πητη:  

 «...Ονειρευόσουνα τριάντα χρόνια πως ήσουνα γεν-
ναίος... Μονάχα οι πράξεις µας αποδεικνύουν αυτό που 
θελήσαµε... ∆εν είσαι τίποτε άλλο από τη ζωή σου την 
ίδια...4...Ο Γκαρσέν, ο δειλός, αγκαλιάζει την παιδοκτόνο... 
∆ειλέ.. δειλέ... δειλέ....»5 

 Το κλειστό δωµάτιο στο έργο του Καζαντζάκη αντίθετα 
είναι απλά ένας προθάλαµος, που οδηγεί είτε στην εκµη-
δένιση είτε στη σωτηρία. Αυτοί που βρίσκονται σ’ αυτόν, 
πρόσφατοι νεκροί, απλά αναµένουν, άγρυπνοι, τον Νυµ-
φίο να τους σώσει. Ενώ η θεµατική στο έργο του Σαρτρ 
είναι «Η κόλαση είναι οι άλλοι», η θεµατική στο έργο του 
Καζαντζάκη είναι η τελευταία φράση της «Ασκητικής»: 
«Και το ένα τούτο δεν υπάρχει». 

 Ο µηδενισµός του Καζαντζάκη εµφανίζεται εδώ απρο-
κάλυπτα. Οι δυο γέροι δεν µπόρεσαν να βρουν το µυστικό 
της ύπαρξης, ο ένας στα βιβλία και ο άλλος στη ζωή. 
Μόνο ο «άφρων»6 φαίνεται να είναι σίγουρος ότι άδικα 
περιµένουν τον Νυµφίο: «Τώρα θα χτυπήσουν µεσάνυχτα 
και κανένας δεν θάρθει! Γιατί κανένας δεν υπάρχει!».7 Το 
έργο τελειώνει µε την τελική συνειδητοποίηση της καλό-
γριας και του ασκητή: 

 «Καλόγρια: (Σηκώνει τα µάτια και κυτάζει τον ασκητή κι 
έπειτα σκύφτει και µε µιαν απέραντη απογοήτεψη και 
θλίψη λέει:) Αχ! Πατέρα µου! ∆εν θάρθει! 

 Ασκητής! (Ποιος ήθελες νάρθει αδελφή µου; χαχαχά! 
(Σταυρώνουν τα χέρια τους και δεν σαλεύουν πια)».8 

 Έχει υπάρξει αρκετή φιλολογία για τη δήθεν πίστη του 
Καζαντζάκη στην ύπαρξη του Θεού. Αυτό οφείλεται κατά 
τη γνώµη µας σε µια παρεξήγηση. Ο Θεός ως έννοια 
επανέρχεται ξανά και ξανά στα έργα του Καζαντζάκη. 
Όπως γράφει ο Κερένυι, ο Καζαντζάκης στο έργο του 
«αναφέρει τον ‘Θεό’ συχνότερα από οποιοδήποτε άλλο 
έργο εκείνης της εποχής - εκτός από τα συγγράµµατα των 



45 

θεολόγων».9 Μόνο που είναι στερηµένος από το παρα-
δοσιακό 

µεταφυσικό του περιεχόµενο και τίθεται ως σύµβολο, ως 
στοιχείο υπέρβασης από τον άνθρωπο της καθηµερινής 
τετριµµένης του ύπαρξης. Η παρεξήγηση αυτή τροφοδο-
τείται σίγουρα και από την απροθυµία του αναγνωστικού 
κοινού να παραδεχθεί ότι ο καταξιωµένος και αγαπηµένος 
συγγραφέας είναι άθεος.10  

 Αν και το µεταφυσικό κενό αφήνει άλλους µεγάλους δι-
ανοητές αδιάφορους, τον Καζαντζάκη τον κατατρύχει. 
Ενώ για τον Μαρξ και τους µαρξιστές ο Θεός απλά είναι 
ανύπαρκτος, για τους άθεους υπαρξιστές και για τον Κα-
ζαντζάκη είναι απών, δηλαδή το σύστηµα των ιδεών τους 
είναι σφιχτά δεµένο µε την απουσία του. Αφού δεν υπάρ-
χει θεός που να µας έχει δηµιουργήσει, δίνοντας έτσι νό-
ηµα στην ύπαρξή µας, το νόηµα αυτό πρέπει να το κατα-
κτήσουµε εµείς µε τις πράξεις µας, λέγει ο Σαρτρ στο «Ο 
υπαρξισµός είναι ανθρωπισµός». Και αυτό γιατί η ουσία 
της ύπαρξής µας έπεται αντί να προηγείται.11 Όσο για τον 
Χάϊντεγκερ, αυτός ξεκινάει το έργο του «Εισαγωγή στη 
Μεταφυσική» µε το ερώτηµα: «Γιατί να υπάρχουν τα όντα 
και όχι το τίποτα;», αµφισβητώντας τη βιβλική απάντηση 
του θεού - δηµιουργού.12  

 Η απουσία του θεού οδηγεί τον Καζαντζάκη στην από-
γνωση ενός µηδενισµού τον οποίο προσπαθεί να εξορκί-
σει µε µια βεβιασµένη εξύµνηση της ανθρώπινης προ-
σπάθειας, του αγώνα. Σηµασία δεν έχει ο στόχος, µια και 
στην απαισιόδοξη οπτική της ανυπαρξίας του θεού όλοι οι 
στόχοι µηδενίζονται, αλλά ο αγώνας για την κατάκτησή 
του, όπως σηµασία δεν έχει η «Ιθάκη» αλλά το ταξίδι στο 
οµώνυµο ποίηµα του Καβάφη. Η δεύτερη συµβουλή του 
γέροντα «Φτάσε όπου δεν µπορείς», η τρίτη από τις προ-
σευχές, «Θεέ µου, παρατέντωσέ µε κι ας σπάσω», η ει-
κόνα της συνεχώς µετακινούµενης κορυφής αποτελούν 
τρία από τα κύρια στοιχεία της καζαντζακικής µυθολογίας 
του αγώνα.  

 Έτσι λοιπόν, ενώ στο έργο αυτό ο Καζαντζάκης εκδρα-
µατίζει την αγωνιώδη ανάγκη του ανθρώπου να πιστέψει 



46  

σε ένα Νυµφίο - Σωτήρα - Θεό που δεν υπάρχει, ο Σαρτρ 
εκδραµατίζει την αγωνία του ανθρώπου µπροστά στο κρι-
τικό βλέµµα του Άλλου. Ενώ ο καζαντζακικός άνθρωπος 
βιώνει την αγωνία για ένα νόηµα της ύπαρξης και µια 
υπερβατική σωτηρία, ο σαρτρικός άνθρωπος βιώνει τον 
καθηµερινό εξευτελισµό του στα µάτια των συνανθρώπων 
του, στο πάγωµα της pour soi ύπαρξής του µε όλες τις εγ-
γενείς της δυνατότητες σε ένα en soi. 

 Στον Μπέκετ, παρόλο που ο χώρος στο έργο του είναι 
εξωτερικός (εξοχικός δρόµος µε δένδρο), σε αντίθεση µε 
τον χώρο στο έργο του Καζαντζάκη, το κλειστό δωµάτιο, 
οι δυο ήρωές του έχουν ένα κοινό χαρακτηριστικό µε τους 
ήρωες του Καζαντζάκη: περιµένουν. Αυτοί τον Godot, 
εκείνοι τον Νυµφίο.  

 Ποιος είναι ο Γκοντό; 
 Υπάρχει µια µεγάλη φιλολογία πάνω σ’ αυτό. Θα µπο-

ρούσε να είναι ο θεός (God-ot), ο θάνατος, ή το νόηµα της 
ζωής.13 Σηµασία έχει ότι, όποιος κι αν είναι αυτός, η κύρια 
ιδιότητά του είναι, όπως δείχνει το παρακάτω απόσπα-
σµα, αυτή του Σωτήρα. 

 «Βλαδίµηρος: Θα κρεµαστούµε αύριο. (Παύση.) Εκτός 
κι έρθει ο Γκοντό. 

 Εστραγκόν: Κι αν έρθει; 
 Βλαδίµηρος: Σωθήκαµε.»14 

 Εξάλλου, σύµφωνα µε τον συγγραφέα, σηµασία δεν 
έχει ο Γκοντό αλλά το «περιµένοντας».15  

 Και ενώ ως προς την ιδιότητα του αναµενόµενου προ-
σώπου υπάρχει οµοιότητα στα δύο έργα, υπάρχει µεγάλη 
διαφορά ως προς την αναµονή. Τα πρόσωπα στο έργο 
του Καζαντζάκη περιµένουν εναγώνια την δωδεκάτη ώρα, 
κατά την οποία υποτίθεται ότι θα έλθει ο Νυµφίος να τους 
σώσει. Στο έργο του Μπέκετ δεν υπάρχει καµιά τέτοια 
εναγώνια προσµονή, ούτε καθορισµένη ώρα της άφιξής 
του. Μπορεί να έλθει απόψε, µπορεί να έλθει και αύριο.  

 Η κυρίαρχη θεµατική στο έργο του Μπέκετ είναι η 
πλήξη της ύπαρξης. Η γαλλική ennui (ανία) του περασµέ-
νου αιώνα εδώ παίρνει το µεταφυσικό χαρακτήρα της αν-
θρώπινης κατάστασης (αντίθετα από τους «Βαρβάρους» 



47 

του Καβάφη, που έχει την ίδια θεµατική). Όλο το έργο επι-
κεντρώνεται σ’ αυτή την ανία, και στα µέσα που επινοούν 
για την διαφυγή απ’ αυτή. Παραθέτουµε κάποια χαρακτη-
ριστικά αποσπάσµατα.  

 «Βλαδίµηρος: Όχι, εννοώ να δοκιµάσεις τις αρβύλες. 
 Εστραγκόν: Λες; 
 Βλαδίµηρος: Θα περάσει η ώρα. (Ο Εστραγκόν διστά-

ζει.) Άκου που σου λέω, θα ’ναι µια απασχόληση. 
 Εστραγκόν: Μια ανάπαυλα 
 ..... 
 Ετραγκόν: Πάντα βρίσκουµε κάτι για να ξεγελιόµαστε, ε 

Ντιντί; Για να νοµίζουµε τάχα πως ζούµε.»16 

 Πιο κάτω, αφού βρίζονται και συµφιλιώνονται, σχολιάζει 
ο Βλαδίµηρος: «Πώς περνάει η ώρα όταν διασκεδάζεις!»17 

 Ο Εστραγκόν θα πει κάπου στη µέση του έργου: «Τί-
ποτα δεν συµβαίνει, κανείς δεν έρχεται, κανείς δεν φεύγει, 
είναι ανυπόφορο».18  

 Όµως ο Πότζο µε τον Λάκυ ξανάρχονται. 
 «Εστραγκόν: Ο Γκοντό είναι; 
 Βλαδίµηρος: Πάνω στην ώρα! ...Επιτέλους µας ήρθαν 

ενισχύσεις! 
 Πότζο: (ξεψυχισµένα). Βοήθεια! 
 Εστραγκόν: Ο Γκοντό είναι; 
 Βλαδίµηρος: Πάνω που είχαµε αρχίσει να σπάµε. Τώρα 

µπορούµε να ’µαστε ήσυχοι, θα βγει κι αυτό το βράδυ.»19 

 Πιο αποκαλυπτικά για τη στίγµα του έργου είναι τα πα-
ρακάτω λόγια του Βλαδίµηρου: «Περιµένουµε. Βαριόµα-
στε. (Σηκώνει το χέρι). Όχι, όχι, µη διαµαρτύρεσαι, σκυ-
λοβαριόµαστε του θανατά, ούτε συζήτηση. Λοιπόν. Πα-
ρουσιάζεται µια ευκαιρία να διασκεδάσουµε. Κι εµείς τι 
κάνουµε; Την αφήνουµε να πάει χαµένη. Εµπρός, δου-
λειά! (Πηγαίνει προς τον Πότζο, σταµατάει απότοµα). Σε 
µια στιγµή θα ’χουν όλα χαθεί και θα ’µαστε πάλι ολοµό-
ναχοι καταµεσής του τίποτα».20 

 Παρά τις οµοιότητες που επισήµανε ο Κερένυι, δείξαµε 
ότι υπάρχουν και σηµαντικές διαφορές. Ο προβληµατι-
σµός του Καζαντζάκη είναι ένας µεταφυσικός προβληµα-
τισµός. Ο Σαρτρ αντίθετα χρησιµοποιεί τη µεταφυσική της 



48  

κόλασης ως µεταφορά της ζωής. Τόσο τα πρόσωπα του 
Μπέκετ όσο και του Καζαντζάκη περιµένουν τον Σωτήρα. 
Όµως τα πρόσωπα του Καζαντζάκη τον περιµένουν ενα-
γώνια. Στα πρόσωπα του Μπέκετ η αναµονή αυτή είναι 
ένας ακόµη τρόπος να σπάσουν την ανία τους, την οποία 
προσπαθούν να διασκεδάσουν µε χίλιους δυο τρόπους, οι 
οποίοι συνιστούν και τη µυθοπλασία του έργου. Ο Μπέκετ 
δεν διστάζει να χρησιµοποιήσει το εφέ της υπερβολής: 
«Θα κρεµαστούµε αύριο. Εκτός αν έρθει ο Γκοντό».21 Συ-
νοψίζοντας τις διαφορές αυτές, θα λέγαµε επιγραµµατικά: 
Ενώ τα έργα των Σαρτρ και Μπέκετ είναι σχόλια πάνω 
στη ζωή, το έργο του Καζαντζάκη είναι σχόλιο πάνω στο 
θάνατο. 

  
Σηµειώσεις 
 
1.Το κείµενο παρατίθεται στο έργο της Ελένης Ν. Καζα-

ντζάκη Νίκος Καζαντζάκης. Ο ασυµβίβαστος, Αθήνα 
1977, εκδόσεις Ελένης Καζαντζάκη, σε µετάφραση από τα 
γερµανικά του Α. Ν. Σφουντούρη. Εκτεταµένα αποσπά-
σµατα µε σχολιασµό του έργου παρατίθενται στο: Θεο-
δώρα Παπαχατζάκη, Το θεατρικό έργο του Νίκου Καζα-
ντζάκη, Αθήνα 1985, ∆ωδώνη, σελ. 31-36. Βλέπε επίσης 
Θόδωρος Γραµµατάς, Κρητική Ματιά, Αθήνα 1992, εκδό-
σεις Αφων Τολίδη, σελ. 45.  

2.Τη χρονιά του θανάτου του Πιραντέλλο, το 1936, γρά-
φει την «πιραντελικής τεχνοτροπίας τρίπραχτη κωµωδία», 
όπως την χαρακτηρίζει ο Θόδωρος Γραµµατάς στο µελέ-
τηµά του Ο Οθέλλος ξαναγυρίζει. Το µεταθέατρο του Νί-
κου Καζαντζάκη, δηµοσιευµένο στο: Θόδωρος Γραµµα-
τάς, Από την Τραγωδία στο ∆ράµα, Αθήνα 1994, Αφοι 
Τολίδη, σελ. 86. 

3.Ζαν Πωλ Σαρτρ, Κεκλεισµένων των θυρών, Αθήνα 
1994, Αιγόκερως, σελ. 86. 

4.Στο ίδιο, σελ. 83. 
5.Στο ίδιο, σελ. 85. 
6.Προέρχεται µάλλον από ένα ανέκδοτο που αναφέρεται 

στο µυθιστόρηµα του Φιοντόρ Ντοστογιέφσκι «Αδελφοί 



49 

Καραµαζώφ». Ο Ντιντερό, πλησιάζοντας τον µητροπολίτη 
Πλάτωνα, λέγει «∆εν υπάρχει θεός», για να δεχθεί καίρια 
την απάντηση: «είπε άφρων εν τη καρδία αυτού». 

7.Ν. Καζαντζάκης: Κωµωδία-τραγωδία µονόπραχτη, 
Νέα Εστία, τόµος 63ος, τεύχος 739, 1958, σελ. 622. 

8.Στο ίδιο, σελ. 625. 
9.Ελένη Καζαντζάκη, ο. α, σελ. 60-61. 
10.Ο θεολόγος µας στο γυµνάσιο, όταν ήµουν µαθητής, 

υποστήριζε µε φανατισµό ότι ο Καζαντζάκης πίστευε στο 
Θεό. Βρισκόµασταν βέβαια στην Κρήτη. 

11.Ζ. Π. Σαρτρ, Ο υπαρξισµός είναι ανθρωπισµός, 
Αθήνα χχ, εκδόσεις Ρούγκας, σελ. 17-18. 

12.Μάρτιν Χάιντεγκερ, Εισαγωγή στη Μεταφυσική, 
Αθήνα 1973, ∆ωδώνη, σελ. 37. 

13.Θα µπορούσε να είναι και ο καθοδηγητής «κοντός» 
Μίµης Ανδρουλάκης, για τη φοιτητική παρέα του. Βλέπε 
Μίµης Ανδρουλάκης, Ο σωσίας και οι δαίµονες του πά-
θους, Αθήνα 1995, Καστανιώτης.  

14.Σελ. 105. 
15.Αναφέρεται σε κείµενο του Γκύντερ Άντερς µε τίτλο, 

Είναι χωρίς χρόνο. Σχετικά µε το έργο του Μπέκετ Περι-
µένοντας τον Γκοντό, που τίθεται επιλογικά στην ελληνική 
έκδοση του έργου, ο. ά, σελ. 114. 

16.Στο ίδιο, σελ. 76. 
17.Στο ίδιο, σελ. 84. 
18.Στο ίδιο, σελ. 48. 
19.Στο ίδιο, σελ. 86. 
20.Στο ίδιο, σελ. 90. 
21.Στο ίδιο, σελ. 105. 
 
 
Σπασµένες ψυχές, Έθνος 2014, σελ. 253 
 
 Οι «Σπασµένες ψυχές», όπως διαβάζω στην εισαγωγή 

του Νίκου Μαθιουδάκη που επιµελείται την έκδοση, γρά-
φηκαν στο Παρίσι το 1908 και δηµοσιεύτηκαν σε συνέ-
χειες. Σε αυτοτελή έκδοση εκδόθηκαν για πρώτη φορά 



50  

πριν λίγα χρόνια, σαν φόρος τιµής για τα πενήντα χρόνια 
από το θάνατο του συγγραφέα.  

 Έχω γράψει αρκετές φορές ότι ένα βασικό στοιχείο που 
διαθέτουν τα καλά µυθιστορήµατα (µε εξαίρεση τα µο-
ντερνιστικά) είναι το σασπένς, η αγωνία για την έκβαση. 
Εδώ θα γενικεύσω και θα πω ότι ένα καλό µυθιστόρηµα 
διαθέτει και µια συναρπαστική πλοκή. Οι «Σπασµένες 
ψυχές» µου το επιβεβαιώνουν.  

 Ο Καζαντζάκης στην ψυχοσύνθεσή του είναι ποιητής αν 
και το «Ξηµερώνει», το πρώτο του έργο, είναι µυθιστό-
ρηµα, όµως ένα ποιητικό µυθιστόρηµα. Μάλιστα είχα την 
υποµονή να παραθέσω στην παρουσίαση που έκανα άφ-
θονα σχετικά αποσπάσµατα όπου εµφιλοχωρούν στίχοι 
µιας παραδοσιακής στιχουργίας. Οι «Σπασµένες ψυχές» 
ξεφεύγουν αρκετά από αυτό το ακραία ποιητικό ύφος, 
παρά το ότι υπάρχουν και εδώ, όπως και σε όλους µας 
τους συγγραφείς άλλωστε, αρκετοί ιαµβικοί δεκαπεντα-
σύλλαβοι. Όµως η σύλληψή τους είναι σε µεγάλο βαθµό 
ποιητική.  

 ∆ιαβάζοντας κανείς σκόρπιες παραγράφους αναγνωρί-
ζει τον συγγραφέα των µεγάλων όψιµων µυθιστορηµάτων 
του. Όµως η πλοκή είναι ολότελα αναιµική, και σε µεγάλο 
βαθµό αντιρρεαλιστική.  

 Αντιγράφω την υπόθεση του έργου. 
«Ο Ορέστης Αστεριάδης είναι ένας υποψήφιος διδάκτο-

ρας, που ζει και σπουδάζει στο Παρίσι· ο ήρωας ετοιµάζει 
µια βαθυστόχαστη πραγµατεία µε τίτλο Καινή ∆ιαθήκη, µε 
την οποία ευαγγελίζεται µια νέα θρησκεία. Στις 25 Μαρ-
τίου, στον τάφο του Κοραή, εκφωνεί έναν λόγο στους συ-
µπατριώτες και συµφοιτητές του, προσπαθώντας να τους 
πείσει να συµµετάσχουν στην προετοιµασία µιας µεγάλης 
πνευµατικής επανάστασης. Εκείνοι τον χλευάζουν, δια-
κόπτοντας τη βαρυσήµαντη οµιλία του. 

 Στο στενό περιβάλλον του Ορέστη ανήκουν η Χρυ-
σούλα, µια νεαρή άβουλη γυναίκα που συζεί µαζί του, και 
ο Γοργίας, ένας σχολαστικός προγονόπληκτος φιλόλογος 
προχωρηµένης ηλικίας, που είναι κρυφά ερωτευµένος µε 
τη Χρυσούλα. Υπάρχει, βέβαια, και η Νόρα, µια µοιραία 



51 

γυναίκα, που αποσπά τον Ορέστη από την πνευµατική 
του αποστολή και τον παρασύρει στις παγίδες του έρωτα, 
για να τον εγκαταλείψει αργότερα. Στο τέλος, ο Ορέστης 
καταντά να αλητεύει στους δρόµους του Παρισιού, ο Γορ-
γίας σκοτώνεται σε αυτοκινητιστικό δυστύχηµα, ενώ η 
Χρυσούλα αρρωσταίνει και πεθαίνει» (σελ. 7). 

 Ξέροντας ότι ο Καζαντζάκης ήθελε µαζί µε τον Σικελι-
ανό να κηρύξουν µια καινούρια θρησκεία διαβλέπουµε 
εδώ έναν αυτοσαρκασµό, ενώ ταυτόχρονα ο Καζαντζάκης 
σαρκάζει το ελληνικό φοιτηταριό του Παρισιού της εποχής 
εκείνης µε τα περιορισµένα οράµατα και την πεζή αντί-
ληψη της ζωής.  

 Η Χρυσούλα είναι η γυναίκα για σπίτι και η Νόρα η γυ-
ναίκα για σεξ. Πώς τον ανέχεται να φεύγει κάθε βράδυ 
στις δώδεκα για να βρει τη Νόρα και να γυρίζει τα ξηµε-
ρώµατα, φαίνεται ακατανόητο. ∆εν του κάνει σκηνές, µόνο 
κλαίει, πράγµα που του δίνει στα νεύρα.  

 Γιατί αυτές οι καθηµερινές συναντήσεις µετά τα µεσά-
νυχτα; 

 Ο Καζαντζάκης δεν θα µπει στον κόπο να µας το πει.  
 Όµως η Νόρα έχει κι άλλους εραστές, και ο Ορέστης 

ζηλεύει. Του λέει ψέµατα ότι έχει πάει εξοχή. Ο Ορέστης 
θα επιστρέψει στην Χρυσούλα, συναισθηµατικά εννοείται 
γιατί όλο αυτό το διάστηµα ζουν µαζί, αλλά θα είναι πια 
αργά. Η Χρυσούλα αρρωσταίνει (δεν θα µάθουµε από τι) 
και πεθαίνει. Πεθαίνει έναν αργόσυρτο, οπερετικό θάνατο 
σε αρκετές σελίδες, τον οποίο ο Καζαντζάκης περιγράφει 
ποιητικά µεν, αλλά και πολύ ρεαλιστικά.  

 «Πεθαίνω! Ορέστη! Μα δεν ακούς; ∆εν ακούς; Πεθαίνω! 
Μη µ’ αφήνεις έτσι σαν το σκυλί να πεθάνω! Βρες τίποτα, 
βρες τίποτα και δώσε µου να πιω, να πιω, να µην πε-
θάνω!» (σελ. 229). 

 Και θυµήθηκα.  
«Μανώλη µη µ’ αφήσεις να ποθάνω», είχε πει η µάνα 

µου κάποτε, πολύ άρρωστη, στον πατέρα µου.  
 ∆εν την άφησε. Ορφάνεψα πολύ αργότερα από τη µάνα 

µου, στα εικοσιεννιά µου. 



52  

 Το κλειδί για την κατανόηση αυτού που ήθελε να πει µε 
αυτό το µυθιστόρηµα ο Καζαντζάκης βρίσκεται στις τελευ-
ταίες γραµµές.  

 «Η ψυχή του είναι σπασµένη. Ψυχή όµορφη µα γυναι-
κίσια, που δεν µπόρεσε την κρίσιµη στιγµή να κρατήσει 
αντρίκια το βάρος της Ιδέας και το βάρος της Σάρκας. 
Έτσι κάποια κοντάρια όµορφα και ντελικάτα σπουν, όταν 
η σηµαία είναι µεγάλη και φυσήξει βοριάς».  

 ∆εν βρήκε ούτε το θάρρος να πέσει στον Σηκουάνα, σε 
αντίθεση µε τον ιρανό συγγραφέα Sadegh Hedayat που 
έπεσε στον Μάρνη.  

 Όµως να δώσουµε µια ακόµη χαρακτηριστική παρά-
γραφο, µε µιαν άλλη µεταφορά, από την προτελευταία σε-
λίδα.  

 «Α! Είναι πολύ δύσκολο να περάσεις νικητής τα φουρ-
τουνιασµένα σικελικά στενά της νιότης και να ριχτείς στ’ 
ανοιχτά πέλαγα της ζωής! ∆εξιά στον ένα βράχο στέκεται, 
ξεθηκαρώνοντας µια σπάθα ξύλινη, ανεµοκαβαλάρης και 
συννεφοκράτορας ο ∆ον Κιχώτης, κι ως περνάς απλώνει 
τα χέρια του να σ’ αδράξει.  

Κι αριστερά σε κοιτάζει ειρωνικός κι αριστοκράτικα κα-
ταφρονετής, µε χίλια κοµµάτια χάµω το σπαθί, µε πε-
σµένα τα χέρια, ο Άλλος, ο Άλλος µεγάλος καταχτητής 
των ψυχών, ο Αµλέτος».  

 Ο Ορέστης φαίνεται, αφού έδωσε µια κουτουλιά στον 
βράχο του ∆ον Κιχώτη και έφαγε τα µούτρα του, έπεσε 
πάνω στον βράχο του Αµλέτου, της απόλυτης απαισιοδο-
ξίας και αναποφασιστικότητας, και συντρίφτηκε.  

 Σε µια άλλη παράγραφο ο Καζαντζάκης προσωπογρα-
φεί µε ακρίβεια τους τρεις ήρωές του.  

 «Μήτε ο Ορέστης, µήτε η Χρυσούλα, µήτε ο Γοργίας 
µπορούσαν να χαρούνε την ερωτόπαθη ώρα του λιγωµέ-
νου δειλινού. ∆ύστυχες ψυχές κ’ οι τρεις, µισερωµένες κι 
ανήµπορες. Η µια µε την άκαρπη και παιδιακίσια εξέ-
γερσή της στη ζωή, η άλλη χριστιανική και µαραζάρικη – 
ποτηράκι φαρφουρένιο κ’ ευκολόσπαστο στα χοντρά κι 
απρόσεκτα χέρια της ζωής – κ’ η άλλη µε την ευνούχικη 
και στείρα ωραιολατρεία» (σελ.139).  



53 

 Υπάρχουν αρκετά δοκιµιακά αποσπάσµατα διάσπαρτα 
στο έργο, που αναφέρονται κυρίως σε έργα τέχνης, τόσο 
της κλασικής αρχαιότητας όσο και σύγχρονα. Ο Γοργίας, 
όταν του αδειάζει ένας κλέφτης το σπίτι, πηγαίνει στο 
Λούβρο και στέκεται µπροστά στο άγαλµα της Αφροδίτης 
για να παρηγορηθεί.  

 Να σηµειώσουµε ακόµη ότι ο Καζαντζάκης είναι εξίσου 
σαρκαστής µε τον Νίτσε που θαυµάζει, και που εγώ ξανα-
διαβάζω αυτόν τον καιρό.  

 «Ο ∆ον Ζουάν (ένας από τους έλληνες φοιτητές) µπρο-
στά στο τζάµι µιας φωτογραφίας ενός παράπλευρου τά-
φου έσκυφτε και διόρθωνε τη χωρίστρα του…» (σελ. 33). 

 Οι σύνθετες λέξεις, χαρακτηριστικό της κρητικής ποίη-
σης, είναι ένα από τα κύρια υφολογικά στοιχεία του έργου. 
∆ιαβάζουµε: «Εγγλέζες καµηλοπόδαρες και σανιδοστηθά-
τες…» (σελ. 208). Ακόµη: βαθιορυζωθούνε, αρµυροφτέ-
ρουγα, τρεµογόνατες, σιδεροθέµελο κι αστροστεφανω-
µένο, νυχτοπλανταγµένη, αστραποδιαβατάρικο, ζεστοτυ-
λιχτώ, βογκοκυλούσε, το κορµάκι της το σιταροµελάχρινο 
αργοκουνήθηκε, τα χέρια της τα σουβλερονυχάτα, αλα-
φροροδισµένα κι ένα σωρό άλλες. ∆εν ξέρω ποιες από 
αυτές τις λέξεις είναι δικές του και ποιες τις έχει ακούσει, 
όµως το νυχτοπαρωρίζει και το χιλιοπατηµένο τα έχω 
ακούσει κι εγώ, ενώ το γυροτραφισµένες µάλλον δεν είναι 
δικό του.  

 Η κρητική προφορά µπορεί να αποδώσει καλύτερα τα 
ξένα ονόµατα από ότι η κοινή νεοελληνική. Έτσι η Gio-
conda γίνεται Γκιοκόντα, και ο Botticelli Μποτικέλη (σελ. 
120).  

 Αλλά και ελληνικά. Η πλατεία Καρύτση ήταν πλατεία 
Καρύκη. Το διάβασα σε ένα τόµο της «Ιστορίας των Αθη-
νών» του ∆ηµήτρη Καµπούρογλου, έκδοση του 1898, 
που την αγόρασα ένα τάλιρο από κάποιον που πουλούσε 
βιβλία στη λαϊκή της γειτονιάς µου. Πριν πλακώσουν οι 
Πελοποννήσιοι, οι Αθηναίοι µιλούσαν φαίνεται ένα ιδίωµα 
που ήταν πολύ κοντά στο κρητικό.  

 Και θυµήθηκα πάλι: 



54  

 Στο κέντρο εκπαιδεύσεως στην Κόρινθο ο λοχίας διατά-
ζει τον νεοσύλλεκτο (νεοσύλλεκτος κι εγώ, ήµουν µπρο-
στά στη σκηνή), ένα γνωστό µου γεραπετρίτη, να ανα-
φερθεί. Αυτός αναφέρεται: Στρατιώτης Γεώργιος Κυµάκης 
(για το Γεώργιος δεν είµαι και τόσο σίγουρος). Ο λοχίας 
ήθελε να του κάνει πλάκα. -Τσυµάτσης το τση πώς γρά-
φεται; - Με κάπα.  

 Όµως ας προχωρήσουµε στο σχολιασµό κάποιων 
αποσπασµάτων.  

 Σπάνια µιλάει ο Καζαντζάκης για µουσική. Εδώ διαβά-
ζουµε: 

 «Τα δάχτυλά της αργά και λυπηµένα φιλούσανε τις νό-
τες. Κι ο πόνος της σταµάτησε ν’ ακούσει τα γυναικίσια 
κλάµατα του Σοπέν και την πονεµένη, µυστικόπαθη ψυχή 
του πολυαγαπηµένου της Σαιζάρ Φρανκ» (σελ. 153). 

 Ο Σοπέν µου αρέσει γενικά και αόριστα, όµως η συµ-
φωνία σε ρε του Σαιζάρ Φρανκ είναι από τις αγαπηµένες 
µου.  

 «Ξάφνου µια άµαξα σταµάτησε απότοµα δέκα βήµατα 
µακριά από τη Χρυσούλα κι ο αµαξάς άρχισε να δέρνει τ’ 
άλογό του αλύπητα και να το βλαστηµά. Το κακόµοιρο το 
ζώο είχε γονατίσει χάµω και δεν µπορούσε πια να σηκω-
θεί και µούγκριζε από τον πόνο και τα µάτια του ήσανε 
πεταγµένα όξω από τις κόγχες τους, κατακόκκινα-κι όχλος 
είχε σταθεί τριγύρω και το ’βλεπε και γελούσε. Η καρδιά 
της Χρυσούλας πιάστηκε. Πού βρήκε τη δύναµη, πώς 
µπόρεσε µέσα σε τόσο πλήθος να προχωρήσει αυτή και 
να φωνάξει: -Ντροπή! ∆εν το λυπάστε; Βλέπετε, δεν µπο-
ρεί!» (σελ. 177-178).  

 Την σκηνή την έχει πάρει από τη βιογραφία του Νίτσε. 
Έτσι είχε ορµήσει κι αυτός και αγκάλιασε ένα άλογο που 
το έδερνε αλύπητα ο αµαξάς. Αυτό το επεισόδιο ήταν ο 
εκλυτικός παράγοντας της πνευµατικής νύχτας που τον 
σκέπασε στα τελευταία χρόνια της ζωής του.  

 Οι ιαµβικοί δεκαπεντασύλλαβοι είναι άφθονοι, αλλά 
στην προηγούµενη ανάρτησή µου είπα ότι θα πάψω πια 
να τους παραθέτω. Θα παραθέσω µόνο έναν δάνειο. 



55 

«Θυµάσαι τον στίχο του Ερωτόκριτου, Ποια στράτα να 
κρατεί κανείς; Και ποιαν οδό να πάρει;» (σελ. 216).  

 ∆εν θυµάµαι να κάνει πουθενά αλλού ο Καζαντζάκης 
µνεία του Ερωτόκριτου. Ο Καζαντζάκης εκπέµπει σε άλλα 
µήκη κύµατος, και όχι στα ερωτικά του Κορνάρου.  

 
 
 
 
Πρωτοµάστορας (1910) 
 
∆ηµοσιεύτηκε στα Κρητικά Επίκαιρα, Ιούνιος του 1997  
 
 Το ποιητικό δράµα «Πρωτοµάστορας» του Νίκου Καζα-

ντζάκη γραµµένο το 1908, στηρίζεται στο δηµοτικό τρα-
γούδι «Της Άρτας το γιοφύρι». Το έργο αυτό αποτελεί σύ-
νοψη του νεανικού και του ώριµου Καζαντζάκη, από την 
άποψη των θέσεων που προβάλλει. Του νεανικού, προε-
κτείνοντας παραπέρα τη θέση του «Ξηµερώνει»: ικανο-
ποίηση του έρωτα, παραβιάζοντας τις τρέχουσες συµβά-
σεις περί σεξουαλικής ηθικής. Του ώριµου, προεξαγγέλ-
λοντας τη θέση που θα διακηρύξει στα επόµενα έργα του: 
η γυναίκα µπαίνει πάντα εµπόδιο στα µεγάλα και υψηλά 
έργα που οραµατίζεται να υλοποιήσει ο µεγάλος άνδρας, 
η εγκόσµια έκφραση του αρχετυπικού νιτσεϊκού υπεράν-
θρωπου. 

 «ΜΑΝΑ -Τη µέση του λυγίζει η ευτυχία! Τα χέρια του 
που τρέµουνε για τη γυναικεία σάρκα, τη µαλακιά και ζε-
στή, δεν είναι αγνά για τα µεγάλα τα έργα! ∆εν είναι 
αγνός! ∆εν είναι αγνός! Τα φιλιά της γυναίκας τριανταφυλ-
λένια υφαίνουνε αντάρα µπροστά από τα µάτια του και 
δεν τον αφήνουν ν’ αγναντέψει καθαρά κι αλάργα!» (σελ. 
27). 

 Εδώ ο Καζαντζάκης συναντά το Σολωµό, για τον οποίο 
επίσης η οµορφιά (σ’ αυτόν όχι η γυναικεία, αλλά της φύ-
σης) µπαίνει εµπόδιο στην πραγµάτωση των υψηλών 
ιδανικών των «Ελεύθερων Πολιορκηµένων». Η ηδονή ξε-
στρατίζει τον ήρωα από τους υψηλούς του στόχους. Για 



56  

το σκοπό αυτό ο Καζαντζάκης παραλλάσσει το µύθο. Ο 
Πρωτοµάστορας δεν θυσιάζει τη γυναίκα του αλλά την 
κρυφή αγαπηµένη του, που είναι η κόρη του άρχοντα της 
περιοχής και εντολοδόχου του έργου. 

 Η παραλλαγή αυτή του επιτρέπει να πλέξει επί πλέον 
και ένα δραµατικό ειδύλλιο. Ο Πρωτοµάστορας έχει να 
επιλέξει το δικό του θάνατο ή το θάνατο της αγαπηµένης 
του, που η µάγισσα «µάνα» λέγει ότι πρέπει να θυσιαστεί 
για να στεριώσει το γιοφύρι. Οδεύει προς τον θάνατο όταν 
η αγαπηµένη του, προκειµένου να τον σώσει, αποκαλύ-
πτεται, προς µεγάλη οδύνη του πατέρα της, ο οποίος δεν 
αντέχει να την απαρνηθεί παντοτινά, αλλά τρέχει να την 
αγκαλιάσει καθώς την σέρνουν στο ποτάµι. 

 Στο ποιητικό δράµα κυριαρχεί η ποιητικότητα της 
γλώσσας. Στο ποιητικό αυτό δράµα του Νίκου Καζα-
ντζάκη, η ποιητικότητα εκφράζεται στον ιαµβικό κυµατι-
σµό του λόγου, που κατά καιρούς γίνεται κανονικός δεκα-
πεντασύλλαβος: 

 «Μη µελετάτε το κακό, γιατί θα µας ξανάρθει (σελ. 6). 
Όσο κι αν τρέχεις να σωθείς, σε φτάνει και σ’ αδράχνει» 
(σελ. 7). 

 Και στο απόσπασµα που παραθέσαµε πιο πριν ανι-
χνεύονται τέσσερις τέτοιοι δεκαπεντασύλλαβοι. 

 Είναι χαρακτηριστικό πως η πρόζα του ποιητικού αυτού 
δράµατος του Νίκου Καζαντζάκη και η ποίηση του Μα-
νώλη Πρατικάκη µε τον ελεύθερο στίχο συγκλίνουν ακρι-
βώς στον ιαµβικό αυτό δεκαπεντασύλλαβο της λαϊκής 
παράδοσης. (Βλέπε βιβλιοκριτικά µας σηµειώµατα για το 
έργο του, Κ.Ε., Ιούλης και Αύγουστος Σεπτέµβρης 1992). 
Επίσης, η «γύφτισσα ψυχή» (σελ. 25) του Καζαντζάκη 
συνάδει µε τους γύφτους του Πρατικάκη, σύµβολο του 
πλάνητα και του µη συµβιβασµένου στην ποίηση του.  

 
 «Συγκρητολογίες». 
 
 Τον «Πρωτοµάστορα» τον διαβάσαµε σε φωτογραφική 

ανατύπωση του πρωτότυπου, που φέρει µάλιστα και το 



57 

ψευδώνυµο του Καζαντζάκη, Πέτρος Ψηλορείτης, µαζί µε 
τη γαλλική µετάφραση του έργου από τον ∆ηµήτρη Φίλια. 

 ∆εν µπορούµε να εκτιµήσουµε το επιτυχηµένο ή µη της 
µετάφρασης µια και αυτό µπορεί να το κάνει µόνο κά-
ποιος που έχει τη γαλλική για µητρική του γλώσσα. Αντι-
µετωπίζουµε όµως µε δυσπιστία κάθε απόπειρα µετά-
φρασης σε µη µητρική γλώσσα, και µάλιστα λογοτεχνικού 
κειµένου µε έντονα ποιητικά στοιχεία. Θα θέλαµε επίσης, 
όπως συνηθίζεται στις δίγλωσσες µεταφράσεις, στη µια 
σελίδα να είναι το πρωτότυπο και στην άλλη η µετά-
φραση, όχι τόσο για τον ευκολότερο έλεγχο της ποιότητάς 
της, όσο για τη διευκόλυνση των σπουδαστών της ελληνι-
κής και γαλλικής αντίστοιχα (έχω χρησιµοποιήσει κατά 
κόρον τέτοιου είδους δίγλωσσες εκδόσεις µελετώντας ξέ-
νες γλώσσες). Όπως και να ’χει το πράγµα, είναι ευπρόσ-
δεκτη µια µετάφραση σε ξένη γλώσσα ενός νεανικού έρ-
γου, ασφαλώς όχι εµπορικού. Αν και είναι χωρίς χρονο-
λογία έκδοσης (η ευθύνη βαρύνει τις γαλλικές εκδόσεις 
Α/Die), συµπίπτει µάλλον µε τη φετινή χρονιά, έτος Καζα-
ντζάκη. 

 
Τα τρία «Γεφύρια της Άρτας» και «Το γεφύρι µε τις τρεις 

καµάρες», Φιλολογική, Απρίλιος-Μάιος-Ιούνιος 2001, τεύ-
χος 75, σελ. 70-74. 

 
 Η παραλογή «Το γεφύρι της Άρτας» αξιώθηκε να γνω-

ρίσει τρεις δραµατοποιήσεις µέσα σε τέσσερα χρόνια, στις 
αρχές του αιώνα, από ισάριθµους έλληνες δραµατουρ-
γούς, και µια µυθιστορηµατική µετάπλαση, στα τέλη του 
αιώνα µας, από τον διάσηµο αλβανό συγγραφέα Ισµαήλ 
Κανταρέ, που φέρει τον τίτλο «Το γεφύρι µε τις τρεις κα-
µάρες». Θα ασχοληθούµε πρώτα µε τις δραµατοποιήσεις.  

 Η πρώτη χρονολογικά είναι του Ηλία Βουτιερίδη, µε 
τίτλο «Το γιοφύρι της Άρτας», δηµοσιευµένη στο 
«Νουµά», το 1905. Η δεύτερη είναι του Παντελή Χορν, µε 
τίτλο «Το ανεχτίµητο», δηµοσιευµένη σε ανεξάρτητο τόµο 
µαζί µε το µονόπραχτό του «Ο ξένος», το 1906. Η τρίτη 
είναι του Νίκου Καζαντζάκη, µε τίτλο «Πρωτοµάστορας», 



58  

που γράφηκε το 1909 και υποβλήθηκε στον Λασσάνειο 
∆ραµατικό Αγώνα, όπου βραβεύτηκε µε χρηµατικό έπα-
θλο 1000 δραχµών.  

 Πριν προχωρήσουµε στην σύγκριση του έργου των 
τριών αυτών δραµατουργών, ας θυµίσουµε µε δυο λόγια 
την υπόθεση της παραλογής. 

 Χτίζεται το γιοφύρι της Άρτας, αλλά δεν µπορεί να στε-
ριώσει. Το στοιχειό του ποταµού τους λέει ότι πρέπει να 
στοιχειώσουν τη γυναίκα του πρωτοµάστορα. Την ξεγε-
λούν ότι τάχα έπεσε το δαχτυλίδι του πρωτοµάστορα στο 
ποτάµι, αυτή πάει να το φέρει, και αρχίζουν να την «στοι-
χειώνουν». Καταλαβαίνοντας ότι την ξεγέλασαν, αρχίζει 
τις κατάρες. Τις γυρνάει όµως σε ευχές όταν της θυµίζουν 
ότι έχει αδελφό που µπορεί να περάσει απ’ αυτό το γιο-
φύρι.  

 Το έργο του Βουτιερίδη παρουσιάζει αρκετή απόκλιση 
από τα έργα των δυο άλλων δραµατουργών απ’ ό,τι τα 
έργα εκείνων µεταξύ τους. Έτσι η κατηγορία του Βουτιε-
ρίδη, που σε συνέντευξή του η οποία δηµοσιεύτηκε στην 
εφηµερίδα «Αθήναι» στις 4.6.1911 θεωρεί τον Παντελή 
Χορν ως µιµητή του και τον Καζαντζάκη ως λογοκλόπο1 
είναι ασύστατη. Ήταν αναπόφευκτο να αντλήσουν ορι-
σµένα στοιχεία από το έργο του µια και προηγείται χρο-
νικά, όµως σε καµιά περίπτωση τα έργα των δυο άλλων 
δραµατουργών δεν συνιστούν µίµηση ή λογοκλοπή. Αν 
«έκλεψε» κάτι ο Καζαντζάκης αυτό είναι το όνοµα της 
Σµαράγδας, και µε δεδοµένο ότι θα µπορούσε να χρησι-
µοποιήσει κάποιο άλλο όνοµα, αυτό συνιστά µια έµµεση 
αναγνώριση ενός έργου που είχε υπόψη του πριν συνθέ-
σει το δικό του. Όσο για λογοκλοπή, αυτή θα ήταν αρκετά 
δύσκολη από ένα έργο ποιητικό µε ιαµβικούς δεκατρισύλ-
λαβους όπως είναι το έργο του Βουτιερίδη σε ένα έργο σε 
πεζό λόγο, όπως του Καζαντζάκη. Όσο για την µίµηση, το 
µόνο στοιχείο στο οποίο ο Χορν έχει µιµηθεί τον Βουτιε-
ρίδη είναι η διαταγή του άρχοντα, ότι οι εργάτες θα χά-
σουν το κεφάλι τους αν δεν χτίσουν το γιοφύρι. Και το 
στοιχείο αυτό µάλιστα ο Χορν το παραλλάσσει. Στο δικό 
του έργο τη διαταγή αυτή του άρχοντα την εισηγήθηκε ο 



59 

ίδιος ο πρωτοµάστορας, για να µην του φύγουν οι εργά-
τες. Επίσης το πρόσωπο της µάγισσας που απουσιάζει 
στον Χορν, ή της µητέρας της κόρης που απουσιάζει στον 
Καζαντζάκη, αποτελούν εύκολες επινοήσεις και προσθή-
κες σε δραµατοποιήσεις µιας παραλογής µόλις 43 στίχων, 
χωρίς να είναι ανάγκη να αποδώσουµε τη δεύτερη σε µί-
µηση της πρώτης. Όσο για τις λεπτοµέρειες της πλοκής, 
αυτές κινούνται ανεξάρτητα η µια από την άλλη και στους 
τρεις δραµατουργούς, πράγµα που επίσης καθιστά ασύ-
στατη τη µοµφή της µίµησης. 

 Τελικά, αν κάποιος µιµήθηκε, αυτός είναι ο ίδιος ο Βου-
τιερίδης. Όµως η µίµηση η δική του, αντί να αποτελεί αντι-
κείµενο ψόγου, αποτελεί µια από τις κύριες αρετές του έρ-
γου του. Όταν ο δραµατουργός ακολουθεί τα υψηλά πρό-
τυπα της αρχαίας ελληνικής δραµατουργίας, τότε δεν µι-
λάµε πια για µίµηση αλλά για διακειµενική επιρροή. 

 Τη δυνατότητα της επιρροής αυτής την προσφέρει κατ’ 
αρχήν ο ίδιος ο µύθος της παραλογής. Ως θεµατικό µοτίβο 
του θα µπορούσαµε να θεωρήσουµε τη θυσία της κοπέ-
λας για το καλό της κοινότητας. Τη θυσία αυτή, η κοπέλα 
αρχικά την αντιµετωπίζει µε σπαραγµό, στη συνέχεια 
όµως την αποδέχεται µε κατανόηση. Το µοτίβο αυτό στην 
πραγµατικότητα εξάγεται από πραγµατικές ανθρωποθυ-
σίες που συνέβαιναν σε προαρχαϊκές κοινωνίες. 

 Το θεµατικό αυτό µοτίβο διαθέτει από κοινού ο µύθος 
της παραλογής «Της Άρτας το γιοφύρι» µε τον µύθο της 
ευριπίδειας τραγωδίας «Ιφιγένεια εν Αυλίδι». Εδώ απλά 
αλλάζουν ορισµένες λεπτοµέρειες. Στην «Ιφιγένεια εν Αυ-
λίδι» αυτός που θυσιάζει είναι ο πατέρας, ενώ στους τρεις 
δραµατουργούς µας είναι ο σύντροφος: Ο αγαπηµένος 
στη δραµατοποίηση του Καζαντζάκη, ο σύζυγος στις δρα-
µατοποιήσεις του Χορν και του Βουτιερίδη. 

 Όσον αφορά τις καθαυτό διακειµενικές επιρροές, στον 
Βουτιερίδη ο θρήνος της Σµαράγδας θυµίζει αρκετά το 
θρήνο της Αντιγόνης.2 Επίσης η ∆άφνη η µάγισσα θυµίζει 
τον Τειρεσία στην απροθυµία της να οµολογήσει τις φρι-
κτές αλήθειες,3 και ο πρωτοµάστορας τον Οιδίποδα στις 
απειλές που εκστοµίζει όταν θα ακούσει τη φοβερή υπό-



60  

δειξη. Το ίδιο και ο Φλώρος, κατηγορώντας τη ό,τι όσα 
είπε τα είπε δασκαλεµένη.4 Η µίµηση βέβαια δεν είναι 
έντονη, και αν δεν επρόκειτο για τα αριστουργήµατα της 
κλασικής µας παράδοσης, τα οποία είχε οπωσδήποτε 
υπόψη του ο Χορν, θα µιλάγαµε απλώς για κοινούς τό-
πους. 

 Τόσο ο Βουτιερίδης όσο και ο Χορν αξιοποιούν έναν 
κοινό τόπο στη λογοτεχνία, την προαίσθηση που επαλη-
θεύεται. Πολύ πριν η µάγισσα ∆άφνη πει τις προφητείες 
της, η Χρυσούλα, η µάνα της Σµαράγδας, όπως και η 
κυρά Βασιλική στον Χορν, έχει τις δικές της µαύρες προ-
αισθήσεις. 

 Ο Βουτιερίδης υπέροχα οικοδοµεί την αίσθηση του 
τραγικού κατά το πρότυπο των τραγικών µύθων, επινοώ-
ντας µια προγονική κατάρα. Ο παππούς του πρωτοµά-
στορα έκλεψε την αγαπηµένη νεράιδα του στοιχειού του 
ποταµού, την πήρε σπίτι και την έκανε σκλάβα του. Το 
στοιχειό τον καταράστηκε. Ο πατέρας του έπεσε από το 
γιοφύρι στο ποτάµι και πνίγηκε, ενώ η µάνα του, περνώ-
ντας επίσης από το γιοφύρι, ένιωσε τέτοια τροµάρα που 
έµεινε βουβή και αργότερα πέθανε. Τώρα το στοιχειό ζη-
τάει λαχταριστή γυναίκα, σαν τη δική του αγαπηµένη. Τέ-
τοια είναι η γυναίκα του πρωτοµάστορα. 

 Το έργο αυτό του Βουτιερίδη αποτελεί ένα συµφυρµό 
του καθαρευουσιάνικου κλασικισµού του 19ου αιώνα (η 
«Φαύστα» και η «Μερόπη» του Βερναρδάκη υπήρξαν οι 
πιο υψηλές στιγµές του) µε τον υστερότερο ροµαντισµό, 
που στηρίζεται στη δηµοτική γλώσσα και στη λαϊκή παρά-
δοση. 

 Οι επόµενες δραµατοποιήσεις του Χορν και του Καζα-
ντζάκη, σε πεζό λόγο παρά τους διάσπαρτους κανονικούς 
ιαµβικούς δεκαπεντασύλλαβους που τον κοσµούν, πε-
ρισσότερο στον Καζαντζάκη και λιγότερο στον Χορν, 
έχουν ως δραµατουργικά πρότυπα τα ονειροδράµατα του 
Γιάννη Καµπύση. Και ενώ ο Καζαντζάκης προλαβαίνει να 
κάνει τη θητεία του στο αστικό δράµα µε το «Ξηµερώνει» 
και το «Φασγά», στο οποίο όµως ήδη διαφαίνεται η 
στροφή προς το ονειρόδραµα, ο Χορν ξεκινάει µε το ονει-



61 

ρόδραµα γράφοντας τον «Ξένο». Όπως γράφει στην ει-
σαγωγή του έργου η Έφη Βαφειάδη, «Ο Χορν φαίνεται να 
ακολουθεί τη γραµµή των ονειροδραµάτων του Κα-
µπύση», αντίληψη που πρωτοδιατυπώνει ο Γρηγόριος 
Ξενόπουλος.5  

 Ο Χορν συµφύρει στη δική του δραµατοποίηση µια 
άλλη παραλογή, αυτή του «Κολυµπητή». Του προσφέρε-
ται έτσι το πλεονέκτηµα να παρουσιάσει το σκανδαλώδες 
τµήµα από το δεύτερο µέρος, όπου το στοιχειό µεταµορ-
φώνεται σε «ωριά γυναίκα» και πλανεύει τον πρωτοµά-
στορα. 

 Ο αισθησιασµός, κυρίαρχος σε αυτή τη σκηνή, όπως 
άλλωστε και στο µονόπρακτο «Ο ξένος», στοίχισε την 
πειθαρχική δίωξη του Χορν, εξαιτίας µιας καταγγελίας στο 
Υπουργείο Ναυτικών, για προσβολής της δηµόσιας ηθι-
κής. Ανάµεσα στους µάρτυρες υπεράσπισης ήταν και ο 
Κωστής Παλαµάς. ∆εν κάθισε το εδώλιο του κατηγορου-
µένου γιατί απαλλάχτηκε µε βούλευµα. Εξαιτίας όµως αυ-
τής της δίωξης έγινε γνωστός στους φιλολογικούς κύ-
κλους. Πάντως, αυτό που ίσως σοκάρισε κατά βάθος, δεν 
ήταν τόσο ο αισθησιασµός του έργου όσο η ψυχαρική του 
γλώσσα. 

 Στην παραλογή αυτή υπάρχει ένα ακόµη στοιχείο το 
οποίο υπάρχει και στην παραλογή του «Γεφυριού της Άρ-
τας». Στο «Γιοφύρι της Άρτας» η γυναίκα του πρωτοµά-
στορα ξεγελιέται από τους µαστόρους να κατέβει στο πο-
τάµι για να βρει το δαχτυλίδι του άντρα της, που τάχα του 
έπεσε στο νερό. Στην παραλογή του «Κολυµπητή», το 
στοιχειό ξεγελάει τους περαστικούς µε τη µορφή της 
«ωριάς γυναίκας», ότι τάχα της έπεσε το δαχτυλίδι στο 
πηγάδι, και παρακαλεί να της το φέρουν. Ο άτυχος που 
κατεβαίνει να της το πιάσει δεν ξανανεβαίνει πάνω. 

 Στη έργο του γίνεται µια αντεστραµµένη χρήση: Ξεγε-
λιέται η Φλαντρώ, η γυναίκα του Αντρέα του πρωτοµά-
στορα, να κατέβει στο ποτάµι και να αφήσει προσφορά το 
«ανεχτίµητο» πατρογονικό δαχτυλίδι της στο στοιχειό για 
να στεριώσει το ποτάµι. Όµως το ανεχτίµητο που ζήτησε 
το στοιχειό είναι η ίδια. 



62  

 Ο πρωτοµάστορας θα θελήσει να τη σώσει, όµως 
εµποδίζεται από τους µαστόρους. Είναι έτοιµος να παραι-
τηθεί από το υψηλό του έργο για χάρη της οικογενειακής 
του ευτυχίας, όµως είναι πια αργά. Οι µαστόροι τού είχαν 
ζητήσει να παραιτηθεί από την κατασκευή του γεφυριού, 
απειλώντας ότι θα τον παρατήσουν. Αυτός για να τους 
αποτρέψει πείθει τον άρχοντα να εκδώσει διαταγή, πως 
όποιος τα παρατήσει θα χάσει το κεφάλι του. Έτσι τώρα 
κινδυνεύει το δικό του κεφάλι. 

 Το λογύδριο του Ανδρέα, µια σελίδα, ότι θα στεριώσει 
«της αγάπης το γιοφύρι», δεν καταφέρνει να κρύψει την 
εντύπωση ότι «την ανάγκη φιλοτιµία ποιούµενος» τρέχει 
να ρίξει τον πρώτο λίθο. 

 Είναι χαρακτηριστικό ότι ο νιτσεϊκός ήρωας-υπεράν-
θρωπος του «Ανεχτίµητου», που πρωταγωνιστεί στα έργα 
της εποχής µε έναν ιδιότυπο, σοσιαλιστικής προέλευσης, 
ανθρωπισµό, λυγίζει στο τέλος από τη δύναµη της αγά-
πης. Το ίδιο όπως και ο πρωτοµάστορας του Καζαντζάκη, 
ο οποίος αρνείται να προδώσει ποια είναι η αγαπηµένη 
του ώστε να αποτρέψει τη θυσία της, και οδεύει ο ίδιος 
προς το θάνατο. Όµως η µεγαλοσύνη του καζαντζακικού 
ήρωα διατηρείται ακέραια, καθώς ο ίδιος προσφέρεται να 
θυσιαστεί, ενώ ο Πρωτοµάστορας του Χορν υποχωρεί 
µόλις µαθαίνει ότι κινδυνεύει το κεφάλι του αν δεν χτιστεί η 
γέφυρα.  

 Το πρόβληµα µε τον Χορν, όπως επισηµαίνει ο Πέτρος 
Βλαστός,6 είναι ότι έµεινε υπερβολικά πιστός στην παρα-
λογή του. Το δηλώνει άλλωστε ο ίδιος ο Χορν ως προ-
γραµµατική αρχή του: «να µην ξεφεύγω, όσο µου ήτανε 
βολετό... απ’ το µονοπάτι της παράδοσης». Προτάσσει 
µάλιστα στο έργο την παραλογή, λες και προκαλεί τον 
αναγνώστη να κρίνει την απόκλιση της δραµατοποίησής 
του από το πρότυπό της.  

 Ο Καζαντζάκης δεν δίστασε να παραλείψει από τη δική 
του δραµατοποίηση τον στίχο «παίρνει κι ο Πρωτοµάστο-
ρας και ρίχνει µέγα λίθο». ∆ίνει βέβαια οδηγίες στους µα-
στόρους του, όµως συνεχώς ενθαρρύνει την αγαπηµένη 
του, την παρηγορεί και µε κάθε τρόπο της εκφράζει την 



63 

αγάπη του. Ο Χορν αντίθετα τελειώνει το δικό του έργο µε 
µια κατά λέξη µεταφορά της παραλογής. 

 Ο Καζαντζάκης έχει κατορθώσει να φέρει σε πρώτο 
πλάνο και το δεύτερο από τα δυο τραγικά στοιχεία της 
παραλογής (το πρώτο είναι η αποδοχή της θυσίας από 
την κόρη), πράγµα που αδυνατεί ο Χορν, στην προσπά-
θειά του να µείνει πιστός στο πρότυπό του. Το τραγικό 
αυτό στοιχείο είναι η θυσία της αγαπηµένης µπροστά 
στην επιταγή µιας ανώτερης µοίρας. Γιατί τραγικά πρό-
σωπα στο µύθο είναι όχι µόνο η κόρη, αλλά και ο πρωτο-
µάστορας, που αναγκάζεται να θυσιάσει την αγαπηµένη 
του. Ο Καζαντζάκης παρουσιάζει πιο έντονα την αγάπη 
που τους ενώνει µε τον να δείχνει την Σµαράγδα όχι ως 
γυναίκα του πρωτοµάστορα, αλλά ως κρυφή του αγαπη-
µένη. Ακόµα, µε την προσφορά αυτοθυσίας, δείχνει το µέ-
γεθος της αγάπης του. Ο πρωτοµάστορας δεν αποκαλύ-
πτει, παρ’ όλες τις πιέσεις που δέχεται, την αγαπηµένη 
του, και οδεύει προς το θάνατο, και αυτή πάλι για να τον 
σώσει αποκαλύπτεται. Μ’ αυτό τον τρόπο ο Καζαντζάκης 
δηµιουργεί µια ακόµη τραγική φιγούρα, αυτή του πατέρα 
που, αν και εξοργισµένος αρχικά, αγκαλιάζει στη συνέχεια 
µε αγάπη την κόρη του.7 

 Το τραγικό αυτό στοιχείο όµως βρίσκεται σε αντίθεση 
µε το νιτσεϊκό πρότυπο του υπερανθρώπου, που φαίνεται 
να έλκει και τους τρεις δραµατουργούς, µια αντίθεση 
ασυµφιλίωτη και αγεφύρωτη. Ο καζαντζακικός πρωτοµά-
στορας, ξανθός λεβέντης, κατηγορείται ότι εξαιτίας της 
αγάπης του προς τη Σµαράγδα δεν µπορεί να συγκε-
ντρωθεί στη δουλειά του: «Τα χέρια του που τρέµουνε για 
τη γυναίκεια σάρκα, τη µαλακιά και ζεστή, δεν είναι αγνά 
για τα µεγάλα έργα! ∆εν είναι αγνός! ∆εν είναι αγνός!»8 
τον κατηγορεί η µάνα. Όσο για τον Αντρέα του Χορν, ενώ 
ωµά δηλώνεται από ένα µάστορα ότι «µια γυναίκα γι αυ-
τόνε δε θα µπορούσε ποτέ να είναι κάτι ανεχτίµητο»,9 πιο 
πριν τον είδαµε να ξεχνάει το «ανεχτίµητό» του και να 
τρέχει πίσω από την «ωριά γυναίκα». Ενώ ο καζαντζακι-
κός πρωτοµάστορας είναι έτοιµος να θυσιαστεί για χάρη 
της αγαπηµένης του, ο πρωτοµάστορας του Χορν, µόλις 



64  

µαθαίνει ότι κινδυνεύει το δικό του κεφάλι, θυσιάζει την 
αγάπη του. Ο πρωτοµάστορας του Καζαντζάκη διατηρεί 
κάτι από τη µεγαλοσύνη του υπερανθρώπου µε την προ-
σφερόµενη αυτοθυσία του. Ο πρωτοµάστορας του Χορν 
φέρεται ως απλός δειλός. Πιο πριν τον είδαµε έτοιµο να 
εγκαταλείψει το µεγαλεπήβολο σχέδιό του για χάρη µιας 
γήινης οικογενειακής ευτυχίας. Την αντίθεση ανάµεσα 
στον υπεράνθρωπο και τον ερωτευµένο πρωτοµάστορα, 
µόνο ο καζαντζάκης µπόρεσε λίγο να γεφυρώσει. 

 Η κριτική έχει επισηµάνει ότι στο έργο του Χορν υπάρ-
χει µια επιρροή από τον «Εχθρό του λαού» του Ίψεν.10  

 Όντως υπάρχει η χαρακτηριστική σκηνή, όπου ο ήρωας 
είναι πολιορκηµένος από τους µαστόρους του, και τους 
κατηγορεί ότι αδυνατούν να κατανοήσουν τους υψηλούς 
του στόχους. 

 Το έργο αυτό φαίνεται να έχει επηρεάσει και τους δυο 
άλλους δραµατουργούς. Τον Καζαντζάκη, όχι όµως στον 
«Πρωτοµάστορα» αλλά στο «Φασγά», όπως επισηµά-
ναµε σε βιβλιοκριτικό µας σηµείωµα για το έργο (Βλέπε 
Κρητικά Επίκαιρα, ∆εκέµβρης 1997). Όσο για τον Βουτιε-
ρίδη, θα µπορούσαµε να κάνουµε την ίδια υπόθεση. Στο 
έργο του βλέπουµε τον πρωτοµάστορα να πολιορκείται 
στο σπίτι του από τους µαστόρους, που τον πιέζουν να 
δώσει τη γυναίκα του για θυσία. Η οµοιότητα βέβαια είναι 
καθαρά εικονιστική, αφού εδώ δεν παρουσιάζεται ο πρω-
τοµάστορας ως ο φωτισµένος που ο απλός λαός αδυνατεί 
να κατανοήσει. 

 Και µια τελευταία παρατήρηση: Ενώ η γυναίκα του 
πρωτοµάστορα του Χορν έχει χάσει αρκετό από τον ερω-
τισµό της, αντίθετα στο έργο του Καζαντζάκη και του Βου-
τιερίδη τον διατηρούν ακέραιο. Η γυναίκα στο έργο του 
Χορν είναι παντρεµένη, και ο άντρας της εύκολα ξεπλα-
νεύεται από την «ωριά γυναίκα», στην οποία έχει µετα-
µορφωθεί το στοιχειό. Στον Καζαντζάκη η γυναίκα, ως 
κρυφή αγαπηµένη, διατηρεί ακέραιο τον ερωτισµό της. 
Στον Βουτιερίδη µπορεί να είναι παντρεµένη, και µε παιδί 
µάλιστα, όµως είναι ακόµη ποθητή ως γυναίκα, αν και 
ίσως όχι απ’ τον άντρα της. Ο Φλώρος είναι τρελά ερω-



65 

τευµένος µαζί της, και της προτείνει να τη φυγαδεύσει για 
να τη σώσει. Και όταν στο τέλος τα πάντα είναι έτοιµα για 
τη θυσία, και αυτή δίνει τις γνωστές κατάρες, ο Φλώρος 
από την απελπισία του που θα πεθάνει η γυναίκα που 
αγαπά πέφτει στο ποτάµι και πνίγεται. Οι κατάρες της 
έχουν ήδη αρχίσει να πιάνουν. Αυτό συντελεί στη µετα-
στροφή της, κάνοντάς τη να γυρίσει τις κατάρες σε ευχές, 
µε ένα τρόπο ολότελα πιο πειστικό απ’ ότι στο έργο του 
Βουτιερίδη, ο οποίος επαναλαµβάνει απλά, µε την ίδια 
συντοµία, τη σκηνή της παραλογής. 

 Συνοψίζοντας, βλέπουµε ότι το έργο του Καζαντζάκη 
και του Βουτιερίδη έχει εντονότερο το τραγικό στοιχείο, 
παρά την ανοµοιογένεια στη µορφή των δύο έργων (πεζό 
το ένα, έµµετρο το άλλο), σε αντίθεση µε το έργο του 
Χορν. Ίσως γιατί ο Χορν προσπάθησε να µείνει όσο γινό-
ταν πιο πιστός στο πρότυπό του. Αυτό δείχνει ότι η αντι-
γραφή της επιφάνειας των γεγονότων συχνά προδίδει την 
αλήθεια του βάθους τους, στην οποία µπορεί να µείνει πιο 
πιστή η παραµόρφωση/παραλλαγή τους. Τη θέση αυτή 
του εικαστικού εξπρεσιονισµού υποστηρίξαµε πριν έξι 
χρόνια σε βιβλιοκριτικό µας σηµείωµα για το έργο της 
Μάρως ∆ούκα «Εις τον πάτο της εικόνας».11 Αυτό που 
ενδιαφέρει σε τελευταία ανάλυση δεν είναι η αλήθεια της 
µορφής, της εξωτερικής επιφάνειας των γεγονότων, αλλά 
του περιεχοµένου, ως βαθιάς αλήθειας τους. 

 Συγκρίνοντας τις τρεις αυτές δραµατοποιήσεις µε το 
έργο του Ισµαήλ Κανταρέ έχουµε να κάνουµε τις εξής πα-
ρατηρήσεις: 

 Παρόλο που το φανταστικό, το οποίο είναι κυρίαρχο 
στις τρεις δραµατοποιήσεις, έχει εισβάλλει και στο ευρω-
παϊκό µυθιστόρηµα τα τελευταία χρόνια µε τη µορφή του 
εισαγόµενου από τη λατινική Αµερική «µαγικού ρεαλι-
σµού», ο Ισµαήλ Κανταρέ φαίνεται αλώβητος από την 
καινούρια τάση. Το έργο του είναι ρεαλιστικό απ’ άκρη σ’ 
άκρη. Ο θρύλος του γεφυριού λειτουργεί απλώς ως mise 
en abyme,12 προσφέροντας όµως επί πλέον τα στοιχεία 
εκείνα που θα προωθήσουν τη ρεαλιστική πλοκή.  



66  

 Χοντρικά, δυο εταιρίες εκµεταλλεύονται τις λαϊκές προ-
λήψεις, και στηριζόµενες τον θρύλο δηµιουργούν τις κα-
τάλληλες συνθήκες για να κάνουν τη δουλειά τους. Η εται-
ρία «Γεφύρια και δρόµοι» θέλει να φτιάξει ένα γεφύρι, και 
σκηνοθετεί µια κρίση επιληψίας, την οποία ερµηνεύει ως 
θεϊκή επιταγή για να κτισθεί το γεφύρι. Η εταιρία «Πορ-
θµεία και Σχεδίες» θέλει να σταµατήσει την κατασκευή 
του, και µε πληρωµένους ραψωδούς διαδίδει το γνωστό 
µύθο. Ταυτόχρονα πληρώνει κάποιον για να προκαλεί ζη-
µιές στο γεφύρι, αποδίδοντας την καταστροφή στην αψή-
φηση του µύθου. Η εταιρία «Γεφύρια και δρόµοι» αξιο-
ποιεί µε τη σειρά της το µύθο. Προκηρύσσει αµοιβή για 
όποιον δεχθεί να θυσιαστεί, ώστε να στοιχειώσει το γε-
φύρι. Στο τέλος πιάνουν αυτόν που καταστρέφει το γε-
φύρι, τον σκοτώνουν και τον κτίζουν σε µια καµάρα, µε 
µόνο το κεφάλι έξω, λέγοντας ότι δέχθηκε ο ίδιος να αυ-
τοθυσιαστεί για να εισπράξει η οικογένειά του την τερά-
στια χρηµατική αµοιβή. Στο τέλος τα µέλη της οικογένειάς 
του τσακώνονται για τη µοιρασιά. 

 Ιστορικό φόντο του έργου είναι το 1377, παραµονές της 
κατάληψης της Αλβανίας από τους Τούρκους. Έτσι, σε 
µια τέτοια παρωχηµένη εποχή, γίνεται πιο ρεαλιστικά πι-
στευτή µια τέτοια εκµετάλλευση του µύθου από εκείνους 
που θα µπορούσαµε να χαρακτηρίσουµε σήµερα ως κε-
φαλαιοκράτες εκείνης της εποχής. 

 Στο µυθιστόρηµα λοιπόν βλέπουµε µια αποµυθοποίηση 
του µύθου, ενώ στις τρεις δραµατουργίες βλέπουµε την 
εκµετάλλευσή του για τη δηµιουργία τραγικών καταστά-
σεων, στηριζόµενες στο αιώνιο δίληµµα της αυτοθυσίας 
και της θυσίας, πάνω όµως στην σύγχρονη θεµατική του 
έρωτα.  

 Η αποµυθοποίηση αυτή γίνεται όχι µόνο πάνω στην 
αφηγηµατική γραµµή της ιστορίας, αλλά και παρεκβατικά. 
Το µυθιστόρηµα, προϊόν του αστικού ορθολογισµού, ανι-
χνεύει τα αίτια, και προχωρεί περισσότερο «κατά το εικός 
και το αναγκαίον» από ό,τι η ίδια η τραγωδία. Στο µύθο 
του κτισίµατος µιας γυναίκας στα θεµέλια ενός κάστρου ο 
Κανταρέ αναρωτιέται γιατί πήγε µόνο η µια αδελφή στο 



67 

Κάστρο ενώ οι άλλες δεν πήγαν, και προσφέρει διάφορες 
ευλογοφανείς εξηγήσεις. Ο µύθος αντίθετα, όπως εκφρά-
ζεται καθαρότερα στο δηµοτικό τραγούδι και στις παραλο-
γές, δεν ενδιαφέρεται για την αληθοφάνεια των συµβά-
ντων, το «γιατί;» των γεγονότων, αλλά για την δραµατική 
ένταση και την ατµόσφαιρα που δηµιουργούν. Θαυµά-
ζουµε την επινοητικότητα του Καντερέ στο να δώσει τόσες 
ευλογοφανείς εξηγήσεις, όµως πιστεύουµε ότι δεν έχουν 
µεγάλη σχέση µε την ερµηνευτική προσέγγιση, παρά 
απλά αποδεικνύουν την οξύνοιά του στο να αναδεικνύει 
κάποια ζητήµατα άσχετα από την άποψη της πρόσληψης, 
αφού τον δέκτη δεν θα τον απασχολήσουν ποτέ. 

 ∆υο ειδολογικές διαφορές του δράµατος και του µυθι-
στορήµατος είναι η έκταση και το δέσιµο της πλοκής. Το 
µυθιστόρηµα, ως µεγαλύτερο σε έκταση, ακόµα και αν 
πρόκειται για ένα έργο µόλις 130 σελίδων όπως αυτό του 
Κανταρέ, επιτρέπει παρεκβάσεις αρκετά άσχετες µε την 
κύρια γραµµή αφήγησης, πράγµα που για το δράµα είναι 
πολυτέλεια, όπου όλα έλκονται ως µαγνήτης στον κε-
ντρικό πυρήνα της πλοκής, µη επιτρέποντας τη διείσδυση 
κανενός περιττού στοιχείου. Ο Κανταρέ βρίσκει στο µυθι-
στόρηµά του αυτό χώρο για να παραπονεθεί πως οι Έλ-
ληνες έκλεψαν τους θεούς τους, δίνοντας ετυµολογικές 
ερµηνείες των λέξεων Ζευς (από το ze, που σηµαίνει 
φωνή), ∆ήµητρα (από το dhe, που σηµαίνει γη), Θέτις, 
(από το det, που σηµαίνει θάλασσα), και Οδυσσεύς (από 
το udhë, που σηµαίνει δρόµος).  

 ∆εν θέλουµε να υπεισέλθουµε εδώ στην ορθότητα της 
γλωσσολογικής ερµηνείας, αλλά απλά να επισηµάνουµε 
την παρέκβαση από την κύρια γραµµή της αφήγησης. Με 
τον ίδιο τρόπο, πιο κάτω ο Κανταρέ υποστηρίζει ότι οι δυο 
προαναφερθέντες µύθοι είναι αλβανικής προέλευσης και 
ας διεκδικούν την πατρότητά τους όλοι οι λαοί των Βαλ-
κανίων. Βασίζει δε την άποψή του αυτή στην έννοια της 
«µπέσας», που πάνω της στηρίζονται και οι δυο µύθοι. 
Και πάλι δεν θα κρίνουµε την ορθότητα των ισχυρισµών 
του, απλώς επισηµαίνουµε τη δυνατότητα που προσφέρει 
το µυθιστόρηµα σε σχέση µε το δράµα για κάθε είδους 



68  

παρεκβάσεις, άσχετες µε την κύρια γραµµή της αφήγη-
σης. 

 Ποιος είναι άραγε ο βασικός στόχος του Κανταρέ σ’ 
αυτό το έργο; Να θέλει άραγε κι αυτός να µας µιλήσει για 
τη «διχόνοια που βαστάει...», εξεικονίζοντας τις διαφορές 
των φεουδαρχών της Αλβανίας, που δεν κατάφεραν να 
οµονοήσουν ούτε µπροστά στον κίνδυνο της τουρκικής 
απειλής; Μήπως θέλει να µας δείξει ότι η ιστορία επανα-
λαµβάνεται;  

 Όταν διαβάζουµε το συνοριακό επεισόδιο µε τους επτά 
τούρκους ιππείς που πήγαν να περάσουν τη γέφυρα, 
αψηφώντας τα «αλτ» των φρουρών της, έχω την αίσθηση 
ότι κάτι µας θυµίζει.  

 
Σηµειώσεις 
 
1. Θεοδώρας Παπαχατζάκη - Κατσαράκη, Το θεατρικό 

έργο του Νίκου Καζαντζάκη, Αθήνα 1985, ∆ωδώνη, σελ. 
37 

2. «Σµαράγδα: Σε χαιρετώ, φως του ήλιου/ για στερνή 
φορά. / Μες στα παλάτια µου τα ογρά που µπαίνω/ θάβω 
την αγάπη µου και τη χαρά» (Νουµάς, 5 Ιουνίου 1905, τ. 
151, σελ. 4). Παράβαλε:  

 «Ὁρᾶτ' ἔµ', ὦ γᾶς πατρίας πολῖται, τὰν νεάταν ὁδὸν  
στείχουσαν, νέατον δὲ φέγγος λεύσσουσαν ἀελίου,  
κοὔποτ' αὖθις, ἀλλά µ' ὁ παγκοίτας Ἅιδας ζῶσαν ἄγει  
τὰν Ἀχέροντος ἀκτάν, οὔθ' ὑµεναίων ἔγκληρον, οὔτ' ἐπὶ 
νυµφείοις πώ µέ τις ὕµνος ὕµνησεν, ἀλλ' Ἀχέροντι νυµ-
φεύσω». 

Και: 

 «Ὦ τύµβος, ὦ νυµφεῖον, ὦ κατασκαφὴς οἴκησις 
αἰείφρουρος, οἷ πορεύοµαι πρὸς τοὺς ἐµαυτῆς, ὧν 
ἀριθµὸν ἐν νεκροῖς πλεῖστον δέδεκται Φερσέφασσ' 
ὀλωλότων, ὧν λοισθία 'γὼ καὶ κάκιστα δὴ µακρῷ  
κάτειµι, πρίν µοι µοῖραν ἐξήκειν βίου».  

3. «∆άφνη: Να το ’τρωγε το στόµα µου φάγουσα κάλλιο 
Παρά να τ’ άνοιγα και να βγουν τα δεν πρέπει» (Νου-

µάς, 22 Μαΐου 1905, τ. 149, σελ. 5). Παράβαλε: 



69 

 Τειρεσίας: «Πάντες γὰρ οὐ φρονεῖτ'· ἐγὼ δ' οὐ µή ποτε 
τἄµ', ὡς ἂν εἴπω µὴ τὰ σ', ἐκφήνω κακά». 

4. «Θωµάς: Στρίγγλα κακιά! Τη γλώσσα σου θα ξερι-
ζώσω» (Το ίδιο, σελ. 6). Παράβαλε: 

Οιδίπους: «Οὕτως ἀναιδῶς ἐξεκίνησας τόδε τὸ ῥῆµα, καὶ 
ποῦ τοῦτο φεύξεσθαι δοκεῖς;».  

 Και: 

 Οιδίπους: « Ἦ καὶ γεγηθὼς ταῦτ' ἀεὶ λέξειν δοκεῖς;» 
 Ακόµη: 
«Φλώρος: Καταραµένη! Ό,τι σ’ ορµήνεψαν µαντεύεις!» 

(Στο ίδιο, σελ. 6).  
 Παράβαλε: 
Οιδίπους: «…µάγον τοιόνδε µηχανορράφον, δόλιον 

ἀγύρτην, ὅστις ἐν τοῖς κέρδεσιν µόνον δέδορκε, τὴν τέ-
χνην δ' ἔφυ τυφλός».  

 Τέλος: 
«Θωµάς: Όχι! Ποτές! Πιστεύετε σε στρίγγλας λόγια 
Εσείς που ο νους σας θρέφεται στο σκοτάδι 
Μα εγώ, που φως θωρώ, λόγια τρελά τα παίρνω» (Στο 

ίδιο, σελ. 6).  
 Παράβαλε: 

Oιδίπους: «Μιᾶς τρέφῃ πρὸς νυκτός, ὥστε µήτ' ἐµὲ µήτ' 
ἄλλον ὅστις φῶς ὁρᾷ βλάψαι ποτ' ἄν». 

5. Παντελή Χορν, Τα θεατρικά, Τόµος Α΄ Αθήνα 1993, 
Ίδρυµα Γουλανδρή - Χορν, σελ. 170. 

6. Πέτρος Ψηλορείτης, Ο Πρωτοµάστορας, Grenoble 
1995, A/DIE, δίγλωσση έκδοση σε µετάφραση ∆ηµήτρη 
Φίλια, σελ. 266. 

7.Η Θεοδώρα Παπαχατζάκη - Κατσαράκη επισηµαίνει 
ακόµη το στοιχείο της ύβρεως, το οποίο όµως ενυπάρχει 
στο µύθο, και το στοιχείο της τραγικής ειρωνείας, στις 
απειλές του άρχοντα ότι θα τιµωρήσει µε θάνατο τον αίτιο 
της συµφοράς αγνοώντας ότι πρόκειται για την κόρη του. 
Ο. α, σελ. 38. 

8.Σελ. 26-27. 
9.ο. α., σελ. 236. 
10.Ν. Παπανδρέου, Ο Ίψεν στην Ελλάδα. Από την 

πρώτη γνωριµία ως την καθιέρωση, 1890-1910, Κέδρος, 



70  

«Θεατρικές δοκιµές», αρ. 3, 1983, σ. 121. Αναφέρεται 
από την Έφη Βαφειάδη, ο. α, σελ. 196. 

11.Κρητικά Επίκαιρα, Μάρτης 1992. 
12.Ισµαήλ Κανταρέ, Το γεφύρι µε τις τρεις καµάρες, 

Αθήνα 1989, εκδόσεις του 21ου, σελ. 121. 
 
Χριστός (1921) 
 
 Έχω δηλώσει ότι δεν µου αρέσει η ποίηση, και έχω 

γράψει σε προηγούµενη ανάρτησή µου ότι δεν σκόπευα 
να διαβάσω το ποιητικό έργο του Καζαντζάκη. Τελικά δια-
βάζοντας τα «Σόδοµα και Γόµορρα», έργο που απρό-
σµενα µε ενθουσίασε, αποφάσισα να διαβάσω και τις έµ-
µετρες τραγωδίες του και την «Οδύσσεια».  

 Ξεκινώ, όπως και µε τις µη έµµετρες, χρονολογικά, από 
τις πρωιµότερες στις υστερότερες. Και η πρώτη έµµετρη 
τραγωδία του είναι ο «Χριστός».  

 Απογοητεύθηκα. Στο έργο βρήκα µόνο ψήγµατα από τη 
σκέψη του. Αλλά, Καζαντζάκης είναι αυτός, τώρα που µε 
έπιασε η όρεξη πρέπει να τον διαβάσω, να αποκτήσω µια 
πιο πλατειά εικόνα για το έργο του, έστω και διαβάζοντας 
έργα του που δεν µε ενθουσιάζουν.  

 Ας δώσουµε όµως µια περίληψη του έργου.  
 Όπως και στο Βούδα, το έργο κινείται σε δυο επίπεδα. 

Στο πρώτο επίπεδο έχουµε τον τυπικάρη (είναι εκείνος 
που διευθύνει την ακολουθία σε ένα µοναστήρι), που 
απευθύνεται στο εκκλησίασµα πριν γίνει το µυστήριο, που 
αποτελεί το δεύτερο επίπεδο. Με αυτά τα λόγια του ξεκι-
νάει το έργο: 

 «Όσοι είναι κατηχούµενοι, να φύγουν! 
Γυναίκες και παιδιά, να φύγουν! 
Σηµαδιακοί, θεατρίνοι, αρρώστοι,  
κι όσοι κρυφά µε αρσενικά για θηλυκά 
δαιµόνια σµίγουν, 
κι όσοι δε νιώθουν την καρδιά τους καθαρή,  
να φύγουν!»  



71 

 Σηµαδιακοί, θεατρίνοι, αρρώστοι!!!! Ούτε οι ναζί δεν εί-
χαν τέτοιο ρατσισµό. Εν τάξει οι άρρωστοι και οι ανάπη-
ροι, αλλά και οι θεατρίνοι; 

 Στο δεύτερο επίπεδο είναι το όραµα που βλέπουν αυτοί 
που µένουν – πόσοι να έµειναν άραγε; - και που είναι 
σκηνές από την ανάσταση του Χριστού. Σ’ αυτές παρε-
λαύνουν όλα τα πρόσωπα, οι µαθητές του που παίρνουν 
την εντολή να διαδώσουν το λόγο του, η µητέρα του και η 
Μαρία η Μαγδαληνή. Ο τυπικάρης παίζει σ’ αυτό το επί-
πεδο το ρόλο του αφηγητή, που συνδέει και σχολιάζει τις 
σκηνές. 

 Αυτό που βλέπω να ξεφεύγει από τις Γραφές, σε επί-
πεδο νοήµατος και όχι απλής εικονογράφησης βέβαια, εί-
ναι η προσωπογράφηση του Ιούδα, ίδια µε εκείνην που 
του κάνει, χρόνια αργότερα, στον «Τελευταίο Πειρασµό», 
σύµφωνα µε το «κατά Ιούδα» ευαγγέλιο. Ο Ιησούς αναθέ-
τει στον Ιούδα µια βαριά αποστολή, να τον προδώσει 
στους Ρωµαίους για να ολοκληρωθεί ο προορισµός του.  

«Συχώρα µε, έπρεπε, ο θλιµµένος κόσµος τούτος 
για να σωθεί, πικρή χολή κι οι δυο να πιούµε:  
εγώ να σταυρωθώ και εσύ να µε σταυρώσεις… 
Τα χέρια µου στο µέγα µέτωπό σου, Γιούδα, 
βαριά απιθώνω· υποµονή και δύναµη όση,  
Απόστολε άµοιρε, µπορέσεις, αρµατώσου: 
Προδότη θα σε κράζουν στους αιώνες… » (σελ. 108-

109). 
 Αλλά και τους µαθητές τους παρουσιάζει όπως και στον 

«Τελευταίο Πειρασµό», συµφεροντολόγους. Όταν ζορί-
σουν τα πράγµατα υποκρίνονται πως δεν τον φώναξαν. Η 
Μαγδαληνή τους ξεµπροστιάζει, µιλώντας στο Χριστό: 

 «Μην τους ακούς· όλοι σε φώναζαν, Χριστέ µου, 
να κατεβείς σα βασιλιάς να τους µοιράσεις, 
χαράζοντας µε το σταυρό, ως ψωµί, τον κόσµο· 
και τώρα αναδιπλώνουν το λαιµό κι αρνιούνται! 
Μα χτύπα τους, Χριστέ, µην τους λυπάσαι! (σελ. 65-66) 
 Να παραθέσουµε και ένα καζαντζακικό «ψήγµα», από 

τα λίγα που εντοπίσαµε.  
 «Τι, µόνο εγώ τον πιο µεγάλο πειρασµό 



72  

νικώντας, την ελπίδα…» (σελ. 74).  
 Για τον Σολωµό πειρασµός είναι η οµορφιά της φύσης, 

που απειλεί να ξεστρατίσει τους «Ελεύθερους πολιορκη-
µένους» από τον υψηλό σκοπό τους, την υπεράσπιση της 
πόλης.  

 Έστησ’ ο έρωτας χορό µε τον ξανθόν Απρίλη…  
 Το έκτο αυτό απόσπασµα του Γ΄σχεδιάσµατος που εί-

ναι ένας ύµνος στις οµορφιές της φύσης, πώς το τιτλοφο-
ρεί; «Ο Πειρασµός».  

 Η τραγωδία όπως είπαµε είναι έµµετρη. Είναι γραµµένη 
σε ιαµβικό µέτρο, όµως µε ανισοσύλλαβους στίχους. Κυ-
ριαρχεί ο δεκατρισύλλαβος, αλλά συναντούµε και δεκαπε-
ντασύλλαβους, δεκατετρασύλλαβους, δωδεκασύλλαβους 
και ενδεκασύλλαβους στίχους.  

 Είπαµε, θα το πιούµε το ποτήρι αυτό µέχρι τον πάτο, 
σαν το Χριστό, θα διαβάσουµε και τις υπόλοιπες έµµετρες 
τραγωδίες, όπως και την «Οδύσσεια».  

 
Βούδας (1922) 
 
 Ο «Βούδας» γράφηκε το 1922, την εποχή που ο Καζα-

ντζάκης, ενθουσιασµένος, έκανε την γνωριµία του µε τον 
βουδισµό. «Αντιθεατρικό», όπως λέγεται για τα περισσό-
τερα έργα του, ευτύχησε να ανέβη στο Εθνικό Θέατρο το 
1978 σε σκηνοθεσία Αλέξη Σολωµού, αλλά ατύχησε στην 
πρόσληψη: δεν δέχθηκε καλές κριτικές. Εκτενέστατο, 300 
τόσες σελίδες, ήταν αδύνατο να ανέβη στη σκηνή. Ο Αλέ-
ξης Σολωµός αφαίρεσε το ένα τρίτο περίπου των στίχων, 
δηµιουργώντας συχνά µια ασάφεια, όπως διατείνεται κά-
ποιος κριτικός.  

 Τα θεατρικά του Καζαντζάκη που διάβασα, και αυτά 
που θα διαβάσω ακόµη, δεν τα κρίνω από τη σκηνική 
τους αρτιότητα, δεν έχω κάνει θεατρικές σπουδές και δεν 
µε ενδιαφέρει εξάλλου, αλλά σαν λογοτεχνικά έργα.  

 Η υπόθεση του έργου πρέπει να τοποθετείται στα µέσα 
του 19ου αιώνα, τότε που η ∆ύση εισβάλει στην Κίνα, και 
µε την καλή και µε την κακή έννοια. Εδώ εισβάλει µε την 



73 

καλή. Μηχανικοί από τη ∆ύση κάνουν αντιπληµµυρικά 
έργα στον µεγάλο ποταµό Γιανγκ Τσε.  

 Και θυµήθηκα το µυθιστόρηµα της Περλ Μπακ, «Ανα-
τολικός και ∆υτικός άνεµος», από τα πρώτα που αγόρασα 
µαθητής. Ο µανδαρίνος γέρο Τσανγκ είναι προσκολληµέ-
νος στην παράδοση. Όχι όµως και ο γιος του και η κόρη 
του, που καλοδέχονται τον πολιτισµό της ∆ύσης. Όταν ο 
ποταµός θα σπάσει τα φράγµατα, ο γέρο Τσανγκ θα 
προσφέρει θυσία στους προγόνους του το γιο του, για να 
σταµατήσει το κακό. Τον σκοτώνει ενώ κοιµάται. 

 Μάταια, και τα τρία φράγµατα σπάζουν διαδοχικά. Ανα-
ρίθµητα τα πτώµατα που επιπλέουν πάνω στα νερά του. 
Ο λαός που έχει µαζευτεί στο αρχοντικό του απαιτεί να 
θυσιάσει και την κόρη του. Μυαλά, τάλε κουάλε. Ο γερο-
Μανδαρίνος συνειδητοποιεί ότι ξεγελάστηκε, µάταιη η θυ-
σία, ανίκανοι οι πρόγονοι.  

 «Καταργώ τη λατρεία των Προγόνων, υψώνω τη λα-
τρεία των Απογόνων· δε θα κοιτάξουµε πια πίσω, θα κοι-
τάξουµε µπροστά! (σελ. 562). 

 Αυτό σκέπτοµαι κι εγώ όταν συναντώ κείµενο σε πολυ-
τονικό. Το παρόν βέβαια εξαιρείται, που είναι φωτοτυπική 
επανέκδοση της πρώτης έκδοσης του 1956, καθώς και 
όλα τα πριν το µονοτονικό.  

 Μάταιη η θυσία του γιου, όµως η κόρη θα προχωρήσει 
εθελοντικά στη θυσία.  

 ∆εν φαίνεται να άλλαξαν και πολύ τα πράγµατα τον 20ο 
αιώνα. Θυµάµαι τον καθηγητή µου στα κινέζικα, τον κύριο 
Zhou, που µας έλεγε ότι αν κάποιος πνίγεται σε ένα πο-
τάµι δεν θα κοιτάξουν να τον σώσουν. Ο λόγος; Γιατί τον 
θέλει το πνεύµα του ποταµού.  

 Μάο, Μάο, ξεσήκωσες τους ερυθροφρουρούς ενάντια 
στους καλλιεργηµένους αστούς και άφησες τον αµαθή λαό 
να κουβαλάει προλήψεις αιώνων.  

 Αλλά ας συνεχίσουµε µε το έργο.  
 Ιντερµεδιακά, βλέπουµε σε θεατρική παράσταση που 

διοργανώνει ο µάγος τα Πάθη του Βούδα, σκηνές δηλαδή 
από τη ζωή του.  



74  

 Και η κόρη θυσιάζεται µάταια. Ο ποταµός συνεχίζει να 
φουσκώνει. Ο γέρο Τσαγκ τώρα ξέρει: χωρίς φόβο και 
ελπίδα, χωρίς αυταπάτες πια, αντιµετωπίζει ήρεµος, αξι-
οπρεπής, το θάνατο. Το έργο τελειώνει µε τα νερά να ορ-
µούν στο αρχοντικό του.  

 Πολλοί από τους στίχους δεν κάνουν τίποτε άλλο από 
το να εκθέτουν τις φιλοσοφικές αντιλήψεις του Καζα-
ντζάκη, επηρεασµένες όπως είπαµε από το βουδισµό. 
Ποτέ δεν τις εγκατέλειψε, ακόµη και όταν υιοθέτησε και-
νούριες. Ο αγωνιζόµενος άνθρωπος που προσπαθεί να 
ανέβη σε µια συνεχώς µετακινούµενη προς τα πάνω κο-
ρυφή δεν είναι βουδιστική αντίληψη. Όµως είναι βουδι-
στική αντίληψη η στωική υπερηφάνεια και καρτερικότητα 
απέναντι στις συµφορές της ζωής.  

 Θα παραθέσουµε κάποια αποσπάσµατα που εκφρά-
ζουν αυτές τις αντιλήψεις.  

«Να βρει τη λύτρωση. Ποια λύτρωση; Το Τίποτα» (σελ. 
462).  

 «∆εν έγινε ακόµα όλη µου η σάρκα πνέµα, πεινώ, 
πονώ, αγαπώ, θέλω να φιλήσω ακόµα (σελ. 480). 

 «Λι-Λι-Φου, µου αρέσεις, γιατί ένα µονάχα λόγο λες, 
τον πιο γυναίκειο, τον πιο παντοδύναµο: Πρόσταξε. Τίποτ’ 
άλλο δε χρειάζεται η γυναίκα» (σελ. 489). 

 Μοιάζει µε Νίτσε, αλλά µάλλον είναι Κοράνι.  
 Και ένα ακόµη: 
 «Νίκησα; Αλάκερη η δόξα δική µου· νικήθηκα; Αλάκερο 

το φταίξιµο δικό µου-αυτό θα πει άρχοντας» (σελ.553). 
 ∆εν ξέρω γιατί, διαβάζοντας αυτές τις γραµµές θυµή-

θηκα το «Μαζί τα φάγαµε». 
 Και ένα τελευταίο: 
«…ακούγονται µακρινές βροντές…» (σελ. 578). 
 Γιατί αυτή η παράθεση; 
 Για τη σύµπτωση.  
 Ακριβώς καθώς διάβαζα αυτές τις γραµµές ακούστηκε 

µια µακρινή βροντή. Τη διαδέχτηκαν και άλλες. Ακολού-
θησε η µπόρα.  

 Έχω γράψει στην κριτική µου για το «Ο Οθέλος ξανα-
γυρίζει» ότι δεν σκοπεύω να ασχοληθώ µε το ποιητικό 



75 

έργο του Καζαντζάκη, και φυσικά µε τις έµµετρες τραγω-
δίες του. «Να ήταν τουλάχιστον γραµµένη [η «Οδύσσεια] 
στον ιαµβικό δεκαπεντασύλλαβο του «Ερωτόκριτου», 
έστω και στον ανοµοιοκατάληκτο του δηµοτικού τραγου-
διού, θα το επιχειρούσα», αντιγράφω από αυτή την κρι-
τική. Εκεί που ο ∆ιονύσιος Σολωµός τον αγκαλιάζει, ο Κα-
ζαντζάκης του γυρίζει την πλάτη.  

 Εντελώς;  
 Ήταν χόµπι µου να ανιχνεύω τους ιαµβικούς δεκαπε-

ντασύλλαβους που παρεισφρέουν, εντελώς ασυνείδητα, 
σε έργα πεζά αλλά και ποιητικά που είναι γραµµένα στον 
ελεύθερο στίχο και να τους παραθέτω στο τέλος της βι-
βλιοκριτικής. Κάποια στιγµή σταµάτησα. Τώρα όµως θα 
τους παραθέσω πάλι· Ο Καζαντζάκης µπορεί να γύρισε 
την πλάτη στον ιαµβικό δεκαπεντασύλλαβο, όµως αυτός 
βρήκε τρόπο και χώθηκε, χωρίς ο ίδιος να το πάρει χα-
µπάρι, ακόµη και στα «παρακείµενα» (Nebentext). Τους 
σχετικούς στίχους τους έχουµε σε παρένθεση, όπως είναι 
και στο κείµενο.  

 
Ε γέρο-Τσαγκ, κατάλαβες; Ζύγωσε, µη φοβάσαι (σελ. 

463) 
Κρεµάστε το στα σπίτια σας να φέγγετε τη νύχτα (σελ. 

464) 
(απλώνοντας περίτροµες την αγκαλιά στο Βούδα) (σελ. 

487)  
(αποτραβιέται ο λαός, διπλοποδίζει χάµω) (σελ. 520) 
Κατάκαρπη οράµατα, σα µελωµένα σύκα (σελ. 528).  
 Σολωµό µου θυµίζει αυτός.  
Συµπόνεση µε θέρισε βαθιά για τους ανθρώπους (σελ. 

531) 
Έπεσε πάνω στους ανθούς σαν κάρβουνο αναµµένο! 

(σελ.540) 
(συννέφιασε ο ουρανός, κρύφτηκε το φεγγάρι) (σελ. 

578) 
Ω θάµα, ω θάµα αθάνατο του κακοµοίρη ανθρώπου! 

(σελ. 609) 



76  

∆εν έχει άστρο ο ουρανός, Αφέντη· βρέχει… βρέχει… 
(σελ. 610) 

Μεγάλη µέρα σήµερα, έχω να του µιλήσω! (σελ. 615) 
Εγώ για το χατίρι σου τρεις βάρδιες είχα βάλει (σελ. 

616)  
 Λάθος. Αυτός, όπως και οι δυο επόµενοι, είναι µοιρολόι 

της νύφης, της γυναίκας του γιου του που σκότωσε ο 
γερο-µανδαρίνος, συνειδητά γραµµένος δηλαδή σε ιαµ-
βικό δεκαπεντασύλλαβο. Όµως οι επόµενοι, στην άλλη 
σελίδα, είναι από λαϊκό µοιρολόι. Το επιβεβαίωσα ψάχνο-
ντας στη google.  

Είχα τον ήλιο στα βουνά και τον αϊτό στους κάµπους 
Και το βοριά το δροσερό τον είχα στα καράβια 
 Και συνεχίζει το µοιρολόι τρεις σελίδες παρακάτω 
Μα ο ήλιος εβασίλεψε κι ο αϊτός αποκοιµήθη 
Και το βοριά το δροσερό τον πήραν τα καράβια (σελ. 

620) 
 Και συνεχίζουµε: 
Μακρύς εµένα ο δρόµος µου, πάει χιλιάδες µίλια (σελ. 

621) 
Να δέσουµε τον ποταµό! Ήρθα να σε ξυπνήσω (σελ. 

621) 
Εγώ ’µαι η γυναίκα του· εγώ θα πάω µαζί του (σελ. 622) 
Μήτε Θεός µήτε άνθρωπος, µήτε θεριό στο δάσο (σελ. 

624) 
∆ε θ’ ασκωθώ πρι σφηνωθεί µέσα στα δυο µου χέρια 

(σελ. 646) η Σωτηρία. Υπάρχουν κάµποσοι διασκελισµοί. 
Πουρνό και σούρουπο έσµιξαν, το µεσηµέρι εχάθη (σελ. 

649) 
Κι ο Μογαλάνος γύµνωσε µε σεβασµό τον ώµο (σελ. 

719) 
Ξοφλήθηκε, ξεκλήρισε, ο σπόρος του ανθρώπου (σελ. 

722) 
 
 Στην κριτική µου για το «Ο Οθέλος ξαναγυρίζει», έργο 

που ο Καζαντζάκης έγραψε µετά από δεκαπέντε χρόνια, 
παραθέτω τους δυο ιαµβικούς δεκαπεντασύλλαβους που 
συνάντησα. Είµαι σίγουρος ότι θα συναντήσω κι άλλους 



77 

στις τέσσερις πεζές τραγωδίες που µου µένουν ακόµη να 
διαβάσω, αλλά δεν θα τους παραθέσω. Οι παραπάνω 
νοµίζω είναι αρκετοί.  

  
 
 
 
 
  
Το συµπόσιο, εκδόσεις Καζαντζάκη, Αθήνα 2009, σελ. 

242 
(terminus post quem 1922 και terminus ante quem 

1927) 
 
 Σε δεύτερη έκδοση του Συµποσίου προχώρησε ο 

Πάτροκλος Σταύρου, ο νόµιµος κληρονόµος των 
πνευµατικών δικαιωµάτων των έργων του Νίκου 
Καζαντζάκη και θετός του γιος. Είχε προηγηθεί η έκδοση 
του 1971 από τις εκδόσεις της Ελένης Καζαντζάκη, µε 
φιλολογική επιµέλεια του Εµµανουήλ Κάσδαγλη, ο οποίος 
και προλογίζει. Στην δεύτερη αυτή έκδοση ο Σταύρου, 
µετά το κείµενο, δίνει την φωτογραφική αναπαραγωγή του 
χειρογράφου, και στη συνέχεια παραθέτει µια επιστολή 
του Καζαντζάκη, ένα κείµενο του οµότιµου καθηγητή του 
Πανεπιστηµίου των Ιωαννίνων Βασίλειου Κύρκου που 
αναφέρεται στις φιλοσοφικές ιδέες που εκτίθενται στο 
Συµπόσιο, ένα κείµενο του Χριστόφορου Χαραλαµπάκη, 
καθηγητή γλωσσολογίας του Πανεπιστηµίου Αθηνών, για 
τη γλώσσα του Συµποσίου, ένα κείµενο του ίδιου του 
Πάτροκλου Σταύρου που αναφέρεται στις περιπέτειες του 
χειρογράφου, και τέλος το προλογικό σηµείωµα του 
Ε.Χ.Κάσδαγλη της πρώτης έκδοσης.  

 Την πρόθεσή του να γράψει το «Συµπόσιο» ο 
Καζαντζάκης την εξέφρασε σε ένα γράµµα του το 1922 
προς τον φίλο του πρωθιερέα Εµµανουήλ 
Παπαστεφάνου, στο οποίο παραθέτει και ένα χοντρικό 
σχεδίασµά της. Την «Ασκητική» την είχε ξεκινήσει λίγο πιο 
πριν. Και ενώ η «Ασκητική» δηµοσιεύτηκε το 1927, το 



78  

«Συµπόσιο» χάθηκε. Βρέθηκε στο χρηµατοκιβώτιο του 
πατέρα του, δόθηκε στον ανιψιό του, γιο της αδελφής του, 
και, αναρωτιέται ο Σταύρου, γιατί να µη παραδοθεί στον 
Καζαντζάκη αλλά να δοθεί µετά τον θάνατό του στο 
Ιστορικό Μουσείο Ηρακλείου.  

 Ό, τι και να γράψει ένας µεγάλος συγγραφέας 
ενδιαφέρει ένα ευρύ αναγνωστικό κοινό. Είναι όµως άδικο 
να τον κρίνεις από ένα έργο το οποίο δεν πρόλαβε να 
επεξεργαστεί. Την «Ασκητική» την επεξεργαζόταν 
συνέχεια, το «Συµπόσιο» όµως το θεωρούσε οριστικά 
χαµένο, και δεν το παραθέτει στην εργογραφία του. 
Αναρωτιόµαστε ποια θα ήταν η τελική µορφή του 
«Συµποσίου» αν δεν είχε χαθεί και είχε προλάβει να το 
επεξεργαστεί.  

 Ο Καζαντζάκης θέλησε να γράψει το «Συµπόσιο» στη 
φόρµα του πλατωνικού διαλόγου, µε µόνη τη διαφορά ότι 
εδώ θέµα δεν είναι ο έρωτας αλλά το θείο, όπως το εννοεί 
ο Καζαντζάκης. Στον διάλογο συµµετέχουν τέσσερα 
άτοµα, που πίσω από τα ονόµατά τους ο Πρεβελάκης 
αναγνώρισε τα πραγµατικά πρόσωπα. Ο Άρπαγος είναι ο 
ίδιος ο Καζαντζάκης, ο Πέτρος είναι ο Άγγελος Σικελιανός, 
ο Κοσµάς ο Ίων ∆ραγούµης και ο Μύρος ο Μύρων 
Γουναλάκης, φίλος του Καζαντζάκη.  

 Οι δυο προηγούµενες αναρτήσεις µας ήταν για τον 
Καζαντζάκη, και είπαµε πάρα πολλά εκεί για να έχουµε τη 
διάθεση να τα επαναλάβουµε και εδώ, µιλώντας για ένα 
έργο έλασσον σε σχέση µε τα κορυφαία «Τελευταίος 
Πειρασµός» και «Αναφορά στον Γκρέκο». Να 
επαναλάβουµε απλά ότι ο Καζαντζάκης είναι κατά βάση 
λογοτέχνης και όχι φιλόσοφος, και «κατά βάθος λυρικός 
ποιητής» (σελ. 204) όπως γράφει ο Χριστόφορος 
Χαραλαµπάκης στο δικό του κείµενο.  

 Στο πλατωνικό «Συµπόσιο», πέρα από το καθαρά 
θεωρητικό µέρος, υπάρχει και το αφηγηµατικό τµήµα µε 
την παράθεση µύθων και γεγονότων – έχουµε 
παρουσιάσει το έργο, πριν δυο χρόνια νοµίζω, στο blog 
µας. Ο Καζαντζάκης κάνει κάτι ανάλογο. Παραθέτει 
αυτοβιογραφικά στοιχεία που εικονογραφούν τις 



79 

αντιλήψεις και τα αισθήµατά του, στοιχεία που 
συναντήσαµε και στην «Αναφορά στον Γκρέκο», αλλά και 
διάφορα γεγονότα. Γράφει π.χ. για τον δάσκαλο που δεν 
τόλµησε να πάει τα παιδιά στην εκκλησία την 25η 
Μαρτίου, σε αντίθεση µε τον βούλγαρο δάσκαλο που 
έριξε µια βόµβα πάνω σε ένα τραπέζι στο ελληνικό 
προξενείο την ώρα που τραγουδούσαν τον εθνικό ύµνο, 
και έγιναν όλοι, και αυτός µαζί, κοµµάτια. Και ο 
Καζαντζάκης σχολιάσει στη συνέχεια: «Να, τέτοιους 
δασκάλους θέλει το γένος» (σελ. 29). 

 Στην ανθρώπινη τυπολογία µιλάµε για εσωστρεφείς και 
εξωστρεφείς τύπους, για συναισθηµατικούς και µη 
συναισθηµατικούς (η τυπολογία του Hans Eysenck), όµως 
δεν διάβασα ποτέ για «θρησκευτικούς» τύπους. Ίσως 
γιατί είναι σπάνιοι. Εγώ προσωπικά έχω συναντήσει 
τέτοιο τύπο. Και ο Καζαντζάκης φαίνεται πως ήταν τέτοιος 
τύπος. Τον κατατρύχει από τα παιδικά του χρόνια η 
εµµονή του θείου. –Θεέ µου, και κάνε µε θεό, παραθέτει 
και στην «Αναφορά στον Γκρέκο» και στο «Συµπόσιο» 
αυτή την παιδική παράκληση. Στο «Συµπόσιο» όµως λέει 
ότι «Μα ευτύς ως µου ξέφυγε ο λόγος, κατάλαβα την 
αµαρτία κι άρχισα το θρήνο» (σελ. 52).  

 Παλιά, χαρακτήρισα τη «φιλοσοφία» του Καζαντζάκη 
σαν ηρωικό πεσιµισµό. «∆ιαλέγοµε απ’ όλες τις πλάνες, 
µιαν, εκείνη που περισσότερο ταιριάζει µε µας και την 
ανακηρύχνοµεν Αλήθεια. Σηκώνουµε ψηλά τη σηµαία της, 
φωνάζοντας, ενεργώντας, σκοτώνοντας· µα µέσα µας, 
στην κορφή µας, αµέτοχο, περγελαστικό, παγερό, 
γνωρίζοντας το τέχνασµα, το Μάτι παρακολουθεί, µέσα 
στο φως του θανάτου, το µάταιο και γραφικό µεθύσι» 
(σελ. 37-38).  

 Ποιο είναι αυτό το Μάτι που βρίσκεται µέσα µας και 
παρακολουθεί; Αν ήταν µέσα µας το Μάτι θα έβλεπε αυτή 
τη µαταιότητα και θα µας σταµάταγε. Όχι, το Μάτι είναι 
απέξω, και δεν είναι άλλο από το µάτι του Καζαντζάκη. Σε 
πιο προσιτή σε µας ορολογία, θα λέγαµε ότι ο 
Καζαντζάκης, πίσω από τη «µεγάλη αφήγηση» διακρίνει 
την ουτοπία. Όµως ο Lyotard χαρακτηρίζει την εποχή µας 



80  

ως το τέλος των µεγάλων αφηγήσεων. Την αντίληψη του 
Καζαντζάκη τη συµµερίστηκαν πολλοί άλλοι, να 
αναφέρουµε µόνο τον Καβάφη και την Ιθάκη του. 

 Η θρησκεία είναι το καταφύγιο εκείνων που 
προσπαθούν να ξορκίσουν τις σαρκικές ηδονές. Ο 
Καζαντζάκης αναφέρει ότι γυρνώντας από µια ανούσια 
παράσταση συνάντησε σε µια γωνιά µια «δηµόσια 
γυναίκα». «Τινάχτηκα, σαν να συνάντησα φίδι» (σελ. 59). 
Το βράδυ δεν µπορούσε να κοιµηθεί. Τα ξηµερώµατα που 
τον πήρε ο ύπνος είδε όνειρο τον Χριστό, «και στα πόδια 
του ήσυχη, χλοµή κ’ ευτυχισµένη καθόταν η Μαρία και 
κοίταζε πέρα τον ολοπράσινο κάµπο, τον Ιορδάνη µε τ’ 
αψηλά καλάµια και τον ήλιο που βασίλευε. Ξάφνου ο 
Χριστός κινήθηκε λίγο και όλο το όραµα βούλιαξε µεµιάς 
και χάθηκε» (σελ. 60).  

 Οι δυο απόπειρές του να γίνει καλόγερος, αλλά κυρίως 
το επεισόδιο που αναφέρει στην «Αναφορά στον Γκρέκο», 
που πρήστηκε το πρόσωπό του σαν άµυνα για την 
αποφυγή µιας συνάντησης µε µια γυναίκα, δείχνουν 
καθαρά τον «θρησκευτικό» τύπο του Καζαντζάκη.  

 Κάποιοι καταφεύγουν σε πιο δραστικά µέσα για την 
αντιµετώπιση των σαρκικών πειρασµών. Όταν η 
απώθηση δεν πετυχαίνει, ενεργεί η ίδια η συνείδηση. 
«Ένας ασκητής στη Θηβαΐδα µπολιάστηκε τη λέπρα, 
έβγαλε το δρεπανωτό µαχαίρι που κλάδευε τα δένδρα του 
και µουνουχίστηκε» (σελ. 83).  

 ∆ιαβάζουµε: «Ήθελα να ξαπλώσω χάµου και να κλείσω 
τα µάτια. ‘Είναι η Άνοιξη’ συλλογίστηκα. ‘Είναι η Άνοιξη. Ο 
µέγας Πειρασµός» (σελ. 89).  

 Και θυµήθηκα τον Σολωµό, που κι αυτός είχε λόγους να 
απωθεί τις σαρκικές επιθυµίες – έχω γράψει σχετικά σε 
ένα µικρό µελέτηµά µου γι αυτόν – και συγκεκριµένα τους 
στίχους «Έστησ’ ο Έρωτας χορό µε τον ξανθόν Απρίλη/ κι 
η φύση ήβρε την καλή και τη γλυκιά της ώρα». Και όµως, 
το υπέροχο αυτό απόσπασµα από το τρίτο σχεδίασµα 
των Ελεύθερων Πολιορκηµένων που υµνεί την οµορφιά 
της φύσης φέρει τον τίτλο «Ο Πειρασµός».  



81 

 Αυτά προς το παρόν. Είπαµε, στον Καζαντζάκη θα 
ξαναγυρίσουµε.  

 
 
Οδυσσέας (1927) 
 
 «Ο Οδυσσέας» που γράφηκε έξι χρόνια µετά το 

«Χριστό», το 1927, είναι µια άλλη ποιητική εκδοχή του 
τέλους της Οδύσσειας. Το µόνο «καζαντζακικό» στοιχείο 
που θα δούµε είναι η παρουσίαση του Τηλέµαχου ως 
ενός γιου που θέλει να ξεφύγει από τη σκιά του πατέρα 
που, έστω και απών, τον καταδυναστεύει. 

 «ΑΘΗΝΑ: Η δύναµή του φούσκωσε, δε δέχεται 
στον ίσκιο του γονιού να µαραγκιάζει· 
στη Σπάρτη πάει να µάθει το χαµό σου· 
να ρίξει πια, καιρός, από τους ώµους 
το µέγα σου κουφάρι, ν’ ανασάνει… 
Που πέθανε, καλά ’ναι πεθαµένος» (σελ. 405) 
 Βέβαια στο τέλος του έργου βλέπουµε πατέρα και γιο 

συντροφιασµένους να σχεδιάζουν την εξόντωση των 
µνηστήρων. Το εφέ της µεταµφίεσης και της αναγνώρισης 
καθώς και η τραγική ειρωνεία (οι µνηστήρες δεν ξέρουν 
ποιος είναι ο γέρος και τι τους περιµένει, ενώ εµείς 
ξέρουµε), τόσο συνηθισµένα σε λογοτεχνικές 
«αφηγήσεις» περασµένων αιώνων αποτελούν τα κύρια 
χαρακτηριστικά. Οι στίχοι, όπως και στον «Χριστό», είναι 
ιαµβικοί, όµως ανισοσύλλαβοι. ∆εν είναι όλοι οι στίχοι 
αψεγάδιαστοι, όπως στον «Ερωτόκριτο» για παράδειγµα. 
Και έναν ιαµβικό δεκαπεντασύλλαβο που εντοπίσαµε είδα 
ότι τον σπάζει µε διασκελισµό: 

 «Γυναίκες είδα ξωτικές, κι αµέρωτα 
ποτάµια…»(σελ. 429) 
 Παρεµβάλει όµως ένα δηµοτικό τραγούδι, ίσως ριζίτικο; 

µε πρωταγωνιστή το χάρο που παίρνει στις ψυχές. 
 «…κι ο Χάρος φανερώθηκε στον κάµπο καβαλάρης. 
Μαύρος είναι, µαύρα φορεί, µαύρο ’ν’ και το άλογό 

του…» (σελ. 474). 
 Αγάπη πού ’ρθει πάρωρα σα µήλο δίφορό ’ναι 



82  

Απού ποµένει στα κλαδιά και τα πουλιά το τρώνε 
 Αυτή τη µαντινάδα έχει σαν µότο ο Κωστής 

Φραγκούλης, ο γνωστός σε µας τους κρητικούς ως 
Ανταίος, στη ποιητική συλλογή του «Τα δίφορα». Τα 
ποιήµατα που εµπεριέχονται σ’ αυτή, γραµµένα στον 
ανοµοιοκατάληκτο ιαµβικό δεκαπεντασύλλαβο του 
ριζίτικου είναι σωστά διαµάντια, αλλά «πάρωρα», 
γραµµένα σε µια εποχή που η ποίηση γράφεται 
διαφορετικά. Αν ο Φραγκούλης έγραφε την εποχή της 
Κρητικής Αναγέννησης, η αν έγραφε «διαφορετικά», 
όπως οι Σεφέρης, Ρίτσος, Ελύτης κ.λπ., θα είχε 
κατακτήσει µια περίοπτη θέση στον ελληνικό Παρνασσό. 
Τώρα έχει απλώς κατακτήσει µια περίοπτη θέση στον 
κρητικό Παρνασσό, τον Ψηλορείτη.  

 ∆εν µου αρέσει η ποίηση και το ποιητικό δράµα, και 
ήξερα από την αρχή ότι οι έµµετρες τραγωδίες του 
Καζαντζάκη δεν θα µου άρεσαν όσο οι γραµµένες σε πεζό 
λόγο. Όµως µου αρέσει το ότι έγραφε κόντρα στο ρεύµα. 
Βέβαια µε την «Οδύσσεια» έτρεφε φιλοδοξίες, αλλά δεν 
µπορεί να µην ένοιωθε ότι οι έµµετρες τραγωδίες του ήταν 
λίγο πολύ καταδικασµένες. Τι µέλλον µπορούσαν να 
έχουν στην εποχή µας, όταν και οι έµµετρες τραγωδίες 
της κλασικής αρχαιότητας παίζονται σε πεζή µετάφραση;  

 Όµως ας παραθέσουµε κάποια από τα αποσπάσµατα 
που ξεχωρίσαµε.  

 «ΤΗΛΕΜΑΧΟΣ: Και λες οι θεοί µαζί µου θα ’ρθουν; 
Ο∆ΥΣΣΕΑΣ: θα ’ρθουν, 
όντας νικάς! Τους ξέρω· πάντα τρέχουν 
πίσω απ’ τον νικητή, να φαν ψοφίµια, 
σαν τα κοράκια» (σελ. 437). 
 Και όχι µόνο οι θεοί. Και οι «πελάτες» τρέχουν πίσω 

από τους νικητές στις εκλογές.  
 Και ένας καζαντζακικός στίχος: 
«Μάθε να σπας τα σύνορα του ανθρώπου» (σελ.437).  
 Το θέµα της Αναγκαιότητας και της Ελευθερίας κάνει 

και εδώ την εµφάνισή του. 
 «Ο∆ΥΣΣΕΑΣ (µόνος) 
 Ελευτερία,  



83 

πώς αναβράς σαν άγια νεροµάνα 
µέσα απ’ το µαύρο βύθος της Ανάγκης  
και το φρυµένο νου µου δροσερεύεις!» (σελ. 482). 
 Παρεµπιπτόντως, ο ενδεκασύλλαβος είναι ο στίχος που 

απαντάται πιο συχνά.  
 Υπάρχει και κάτι καινούριο που δεν υπάρχει στο 

«Χριστό»: Ο χορός. Είναι γυναικείος, και κάνει δυο φορές, 
έστω και σύντοµα, την εµφάνισή του».  

 «Ψηλά από πάνω απ’ τα σγουρά 
κεφάλια σας η ∆ίκη 
ξαπλώνει τα φτερά 
και καµπανίζει στον αγέρα…» (σελ. 484). 
 Ο Οδυσσέας κατατρύχει τον Καζαντζάκη. Σαν πρόωρη 

γέννα του φάνηκε ο «Οδυσσέας», στο µυαλό του έχει 
τώρα την «Οδύσσεια».  

 
Νικηφόρος Φωκάς (1927) 
 
 Την ίδια χρονιά που δηµοσιεύτηκε ο «Οδυσσέας», το 

1927, δηµοσιεύτηκε και ο «Νικηφόρος Φωκάς». Ίσως να 
γράφηκε επίσης την ίδια χρονιά, όπως ο «Οδυσσέας».  

 Σε προηγούµενη ανάρτησή µου για τον «Χριστόφορο 
Κολόµβο» έγραφα ότι δεν είναι ιδιαίτερα κατάλληλο 
πρόσωπο σαν σύµβολο του αγωνιζόµενου ανθρώπου και 
εξηγούσα τους λόγους. Κάτι ανάλογο µπορούµε να πούµε 
και για τον Νικηφόρο Φωκά, ότι δηλαδή δεν είναι τραγικό 
πρόσωπο, δεν µπορούµε να νοιώσουµε γι’ αυτόν το 
αίσθηµα του «ελέου» που νιώθουµε για τους τραγικούς 
ήρωες, όπως επισηµαίνει ο Αριστοτέλης. Όµως πολλοί 
χριστιανοί, ελπίζω όχι όλοι, θα τον θεωρήσουν ως τραγικό 
πρόσωπο. 

 Ο Νικηφόρος Φωκάς, προς δόξαν του Χριστού, 
φορολογούσε άγρια το λαό για να χρηµατοδοτεί τις 
εκστρατείες του εναντίον των απίστων.  

 «Σκλάβοι, σκοπό δεν έβαλα στην άγρια τη ψυχή µου 
τις άπατες να µάχουµαι κοιλιές σας να χορταίνω 
και σε ντροπές ειρηνικές να πέφτετε γελώντας! 
Κι όντας σωρούς σας φέρνω στον Ιππόδροµο 



84  

τα κούρσα των βαρβάρων,  
να χαχανίζετε κοπρολαλώντας. 
Γιατ’ είµαι βασιλιάς, δεσπότης των Ρωµαίων! 
δεν είµαι τσέλιγκας εγώ σε οκνά κοπάδια 
γιδοπρόβατα· 
ο γίσκιος είµαι του Θεού στη γης την άδεια,  
και χρέος µου σε λιόβατα 
βουνά και µες στα χιόνα 
τους άπιστους να πολεµώ και να σκοτώνω!» (σελ. 391). 
 Ήταν τόσο πιστός ο Νικηφόρος Φωκάς ώστε στο τέλος 

της ζωής του ετοιµαζόταν να κλειστεί σε µοναστήρι και να 
παραδώσει την εξουσία στον αδελφό του τον Λέοντα. 
Ήταν τόσο καταπιεσµένος ο λαός, ώστε τον µισούσε 
αφάνταστα. Στο έργο βλέπουµε να τον γιουχαΐζουν και να 
τον πετροβολούν. Τη δολοφονία του την δέχτηκε µε 
µεγάλη ικανοποίηση.  

 Όµως ενώ χωλαίνει ο Νικηφόρος Φωκάς ως τραγικό 
πρόσωπο, αναδεικνύεται περίτρανα η νιτσεϊκή αντίληψη 
που έχει ο Καζαντζάκης για τη γυναίκα: δεν είναι είπαµε η 
µούσα, στέκεται πάντα εµπόδιο στις υψηλές επιδιώξεις 
του άντρα. Και, σκέφτοµαι τώρα, µούσα είναι, ή µπορεί να 
είναι, µόνο για τους καλλιτέχνες, για τους ανθρώπους της 
δράσης µάλλον είναι εµπόδιο. Η παλλακίδα στο «Αντίο 
παλλακίδα µου» το ήξερε αυτό πολύ καλά, και γι’ αυτό 
αυτοκτόνησε, για να µην έχει την έγνοια της ο 
αγαπηµένος της πριν τη µεγάλη µάχη µε την αµφίρροπη 
έκβαση. Στην περίπτωση όµως του Φωκά είναι κάτι 
χειρότερο: επικίνδυνη. Αυτή µηχανεύτηκε την εξόντωσή 
του σε συνεργασία µε τον Ιωάννη Τσιµισκή· ο οποίος 
βέβαια δεν την έβαλε µετά δίπλα στο θρόνο του, 
παραήταν γριά γι’ αυτόν, αλλά και επικίνδυνη: την έστειλε 
σε µοναστήρι.  

 «ΘΕΩΦΑΝΩ: Παλεύεις µε ίσκιους και φαντάσµατα, κι 
αφήνεις 

το µόνο σίγουρα αγαθό στη γης, τη σάρκα· 
δεν τη λυπάσαι; δεν τη θες; για κοίταξέ µε!» (σελ. 393).  
 Τον παρασύρει σε µια τελευταία συνεύρεση, που όµως 

του στοίχισε τη ζωή.  



85 

 Υποτίθεται όµως ότι δεν έπεσε αµαχητί στην αγκαλιά 
της. 

 «ΝΙΚΗΦΟΡΟΣ: Λιγοθυµάει το µισητό γλυκό κορµί της 
µοσκοµυρίζοντας µες στην τραχιά µου αγκάλη·  
Κύριε, φωνάζω σου στερνή φορά, βοήθεια! 
ολάνθιστος γκρεµός της γυναικός το σώµα!» (σελ. 464). 
 Η Ιουδήθ της παλαιάς διαθήκης είναι το ιστορικό 

προηγούµενο, ενώ η Καρλότα Κορντέ που δολοφόνησε 
τον Μαρά είναι το ιστορικό επόµενο. ∆εν ξέρω για 
µεθεπόµενο, αλλά κι αν δεν υπάρχει σίγουρα θα υπάρξει.  

Το µόνο που σώζει στη συνείδησή µου τον Νικηφόρο 
Φωκά είναι ότι µας απάλλαξε, εµάς τους κρητικούς, από 
τους Σαρακηνούς· τους ίδιους Σαρακηνούς που εξεδίωξε 
η Ισαβέλλα και ο Φερδινάνδος από την Ισπανία 
πεντακόσια χρόνια αργότερα· για την ακρίβεια, τα 
τρισέγγονά τους.  

 Και εδώ έχουµε ανισοσύλλαβους ιαµβικούς στίχους, 
όµως επί πλέον έχουµε και κάτι άλλο: συχνά συναντούµε 
οµοιοκαταληξία, είτε ζευγαρωτή είτε σταυρωτή. Ακόµη 
υπάρχει και µια υποψία στροφών, που καταλήγουν σε 
ηµιστίχια δίνοντας ένα εφέ εντυπωσιακού τέλους. Οι 
ίαµβοι αυτοί, ιδιαίτερα προς το τέλος του έργου, έχουν µια 
εξαιρετική µουσικότητα.  

 «ΣΑΡΑΚΗΝΗ: …Γιατί µε σιδερένιο αλέτρι,  
βαριά πατώντας την παλάµη ετούτος,  
οργώνει το άγιο των προγόνων ψυχοµέτρι,  
και καίγοντας το αµύθητό µου πλούτος 
σπέρνει στα σπίτια των πατέρων µου τα ηλιόκαλα 
διπλόφουχτα το αλάτι και τα κόκαλα. 
Μα θες δε θες, Αλλάχ, θ’ ακούσεις 
του άγριου σαρακηνού µου σπλάχου την κραυγή,  
και µε διπλό τσεκούρι εγδικητής θα κρούσεις 
τη γη! (σελ. 327). 
 Και ένα τελευταίο απόσπασµα: 
 «ΝΙΚΗΦΟΡΟΣ: …Έσφαξα, ναι, µωρά παιδιά, φυλές 

ξεπάστρεψα 
πάνω απ’ το πρόσωπο της γης, για να δοξάσω 
και να στηλώσω το Θεό στο µαύρο χώµα...» (σελ. 456). 



86  

 Αυτό δεν κάνουν και οι τζιχαντιστές;  
 Λάθος: Αυτοί το κάνουν για να στηλώσουν τον Αλλάχ…  
 Πόσο ακριβής ιστορικά είναι η παρουσίαση αυτή του 

Νικηφόρου Φωκά, αλλά και κάθε απεικόνιση ενός 
πραγµατικού προσώπου; Υπάρχει ασφαλώς µια 
απόκλιση, που δεν είναι όµως πάντα εύκολο να ξέρουµε 
το µέγεθος της. 

 
 
Ασκητική (1927) 
 
 ∆εν ήταν στις προθέσεις µου να γράψω για την 

«Ασκητική», ήθελα να γράψω µόνο για τα έργα του 
Καζαντζάκη στα οποία υπάρχει µια ιστορία, δηλαδή στα 
µυθιστορήµατά του και τα θεατρικά του· µάλιστα αρχικά 
δεν είχα σκοπό να διαβάσω τα θεατρικά του που ήταν σε 
έµµετρο λόγο. Αποφάσισα να εξαιρέσω την «Ασκητική», 
περισσότερο σαν κίνητρο για να την ξαναδιαβάσω.  

 Ο πατέρας του παιδικού µου φίλου του Αντώνη του 
Μουστακάκη ήταν την εποχή εκείνη ο πιο πλούσιος του 
χωριού, µεγάλος κτηµατίας. Αγόραζε λοιπόν στον Αντώνη 
πολλά βιβλία, από τα οποία αρκετά διάβασα κι εγώ, αν 
όχι όλα. Ανάµεσα σε αυτά ήταν και κάποια βιβλία του 
Καζαντζάκη.  

 Ο πατέρας του Αντώνη ήταν γραµµατέας στον 
ελαιουργικό συνεταιρισµό του χωριού, στον οποίο ο 
πατέρας µου υπήρξε από τα ιδρυτικά µέλη. Σαν 
γραµµατέας είχε γραφοµηχανή. Στη γραφοµηχανή αυτή ο 
Αντώνης αντέγραψε και µου έδωσε το «Πιστεύω» από την 
Ασκητική.  

 Αργότερα διάβασα όλη την «Ασκητική», και την 
ξαναδιάβασα και σαν φοιτητής.  

 Το ποιητικό, αποκαλυπτικό της ύφος δεν µπορώ να πω 
ότι µε ενθουσίασε ιδιαίτερα, όπως και το ότι ο 
Καζαντζάκης χρησιµοποιεί συνεχώς το Θεό σαν σύµβολο, 
χωρίς να πιστεύει σ’ αυτόν.  

 Θυµάµαι από τότε το τέλος της «Ασκητικής»: 
 «Εγώ κι εσύ [ο Θεός] είµαστε ένα. 



87 

Και το ένα τούτο δεν υπάρχει». 
 Οι παπάδες δεν έκαναν καµιά παρανόηση πάνω στο 

νόηµα αυτού του τελευταίου στίχου. Παρ’ ολ’ αυτά µου 
προκάλεσε έκπληξη όταν διάβασα στη βικιπαίδεια ότι 
(αντιγράφω και επικολλώ) «Το 1930 θα δικαζόταν, πάλι, ο 
Καζαντζάκης για αθεϊσµό, για την Ασκητική. Η δίκη 
ορίσθηκε για τις 10 Ιουνίου, αλλά κι αυτή δεν έγινε ποτέ». 
(Η πρώτη δίκη ήταν για µια εκδήλωση που έγινε στο 
θέατρο Αλάµπρα για τη Σοβιετική Ένωση το 1928. 
∆ιώχτηκε µαζί µε τον ∆ηµήτρη Γληνό).  

 Μου φαίνεται απίστευτο ότι θα µπορούσε να δικαστεί 
κανείς για αθεϊσµό στις χριστιανικές δηµοκρατίες (εν τάξει, 
το ξέρω, στις ισλαµικές η ποινή είναι ο θάνατος). Και η 
ελληνική δηµοκρατία είναι σαφώς ανώτερη από την 
αθηναϊκή της κλασικής εποχής. ∆εν έχουµε δούλους, 
ψηφίζουν οι γυναίκες (αν και το 1930 που θα γινόταν η 
δίκη δεν ψήφιζαν), αλλά το να εγκαλείται κανείς για 
αθεϊσµό, αυτό πια είναι απίστευτο. Όµως πάλι καλά που 
δεν έγινε η δίκη. Ας µην ξεχνάµε ότι στην αθηναϊκή 
δηµοκρατία του Περικλή ο φίλος του Αναξαγόρας 
πρόλαβε και το έσκασε την τελευταία στιγµή. 
Αντιµετώπιζε ποινική δίωξη µε την ποινή του θανάτου, 
γιατί δίδασκε ότι ο ήλιος είναι µια µεγάλη πύρινη σφαίρα 
και όχι θεός.  

 Την ξαναδιάβασα λοιπόν την «Ασκητική».  
 Το ποιητικό της ύφος δεν µε παρασύρει, παρόλο που 

µερικοί την έχουν σαν ευαγγέλιο. Γενικά, έχοντας στόφα 
δοκιµιογράφου, δεν είµαι λάτρης της ποίησης. Ο 
Καζαντζάκης έχει τις δικές του ιδέες και εγώ τις δικές µου. 
Μεγάλος πεζογράφος, υποκλίνοµαι, αλλά όχι, δεν 
συµµερίζοµαι ένα µεγάλο µέρος των ιδεών του. Έτσι, το 
µόνο που µπορώ να κάνω µε την «Ασκητική», είναι να 
παραθέσω κάποια αποσπάσµατα.  

  
 «Θέλω να βρω µια δικαιολογία για να ζήσω και να 

βαστάξω το φοβερό καθηµερινό θέαµα της αρρώστιας, 
της ασκήµιας, της αδικίας και του θανάτου».  

 Εµένα δεν µου χρειάζεται καµιά δικαιολογία.  



88  

 «∆εν είµαι ο κατάδικος που τον πότισαν κρασί για να 
θολώσει το µυαλό του· µε λαγαρά τα φρένα, νηφάλιος, 
δρασκελώ το ανάµεσα στους δυο γκρεµούς µονοπάτι». 

 Αντιφάσκει µε το προηγούµενο απόσπασµα. ∆εν τον 
πότισαν κρασί, αλλά ψάχνει και αυτός για «ισοδύναµα».  

 «Που πάµε; Μη ρωτάς! Ανέβαινε, κατέβαινε. ∆εν 
υπάρχει αρχή, δεν υπάρχει τέλος. Υπάρχει η τωρινή τούτη 
στιγµή, γιοµάτη πίκρα, γιοµάτη γλύκα, και τη χαίρουµαι 
όλη».  

 Να µια ιδέα που τη συµµερίζοµαι απόλυτα.  
 «Καλή είναι η ζωή, καλός ο θάνατος, η Γης στρογγυλή 

και στερεή, σα στήθος γυναικός στις πολυκάτεχες 
παλάµες µου».  

 Και αυτό το συµµερίζοµαι, εκτός από το «καλός ο 
θάνατος». Όχι, ο θάνατος δεν είναι καθόλου καλός, 
ιδιαίτερα αν είναι επώδυνος. Καλός είναι όταν σου έλθει 
χωρίς να τον πάρεις χαµπάρι, στον ύπνο σου, αν είναι 
αλήθεια ότι κοιµάσαι και πεθαίνεις χωρίς να το 
αντιληφθείς, όπως ο συγχωρεµένος ο ξάδελφός µου ο 
Κωστής.  

 «Ν’ αγαπάς τον καθένα ανάλογα µε τη συνεισφορά του 
στον αγώνα. Μη ζητάς φίλους· να ζητάς συντρόφους!». 

 Αγαπώ κάποιον αν είναι καλός άνθρωπος, όχι ανάλογα 
µε τη συνεισφορά του στον αγώνα. Ποιον αγώνα; Τον 
δικό του αγώνα µπορεί να µην τον συµµερίζοµαι. Όσο για 
φίλους, συνυπογράφω τη ρήση του Σενέκα που διάβασα 
πρόσφατα: «satis sunt mihi pauci, satis est unus, satis est 
nullus». Και η µετάφραση: «Μου αρκούν ολίγοι, αρκεί 
ένας, αρκεί κανένας». Έχω φίλους που δεν είναι 
σύντροφοι, αλλά και συντρόφους που είναι φίλοι.  

 
 «Είδαµε τον ανώτατο κύκλο των στροβιλιζόµενων 

δυνάµεων. Τον κύκλο αυτόν τον ονοµατίσαµε Θεό. 
Μπορούσαµε να του δώσουµε ό,τι άλλο όνοµα θέλαµε: 
Άβυσσο, Μυστήριο, Απόλυτο Σκοτάδι, Απόλυτο Φως, 
Ύλη, Πνέµα, Τελευταία Ελπίδα, Τελευταία Απελπισία, 
Σιωπή. Μα τον ονοµατίσαµε Θεό, γιατί τ’ όνοµα τούτο 
µονάχα ταράζει βαθιά, από προαιώνιες αφορµές, τα 



89 

σωθικά µας. Κι η ταραχή τούτη είναι απαραίτητη για ν’ 
αγγίξουµε σώµα µε σώµα, πέρα από τη λογική, τη 
φοβερήν ουσία».  

 Νοµίζω το παραπάνω απόσπασµα λύνει την 
παρεξήγηση µερικών, ότι ο Καζαντζάκης πίστευε στο Θεό. 
Θυµάµαι τον συγχωρεµένο τον θεολόγο µας, τον Νίκο τον 
Ασπραδάκη, που µας δήλωνε µε έµφαση µέσα στην τάξη 
ότι ο Καζαντζάκης πίστευε στο Θεό. Ποτέ δεν τόλµησα να 
προβάλω την αντίρρησή µου. Έριχνε άγριο ξύλο, αλλά 
όχι, δεν θα µε χτυπούσε γι’ αυτό.  

 Θυµάµαι τον συµµαθητή µου το Γιώργη το Ρηγάκη, 
πρώτη λυκείου, που του εξέφρασε την αντίρρησή του για 
την ύπαρξη του Θεού. Οργισµένος του απάντησε: «Τι θες 
µωρέ, να Τον φωνάξουµε να έλθει στου αεριούχου του 
Μιχελάρου για να Τον δεις και να πεισθείς ότι υπάρχει;».  

 Ήταν τέτοια η σύγχυσή του που ο συγχωρεµένος ο 
Μιχελάρος, καφετζής που το καφενείο του ήταν κοντά στο 
σχολείο, λίγο πιο κάτω από το νοσοκοµείο, καθώς εκτός 
από καφέδες προσέφερε και αεριούχα ποτά, έγινε 
«αεριούχος».  

 Θυµήθηκα πάλι µια φορά σε διαγώνισµα, που ο 
Γιώργης ο Ρηγάκης αντέγραφε. Του παίρνει το σκονάκι 
και τον βάζει να αλλάξει θρανίο. Αυτός όµως είχε 
προβλέψει το ενδεχόµενο, και είχε και άλλα σκονάκια. Τον 
βλέπει, του παίρνει και το επόµενο. Ξανά τον βλέπει, του 
παίρνει και το άλλο. Νοµίζω ήταν η έβδοµη φορά, βλέπω 
τον κο Ασπραδάκη να ορµάει µε φόρα στο θρανίο που 
καθόταν, και τον Ρηγάκη να τρέχει σαν βολίδα προς τα 
έξω, να γλιτώσει το ξύλο. Αυτή το φορά δεν θα τη γλίτωνε, 
και ας ήταν ο καθηγητής µας φίλος κολλητός του πατέρα 
του.  

 Ο φίλος µου ο Θοδωρής έφαγε δυο φορές άγριο ξύλο 
απ’ αυτόν. Την πρώτη φορά γιατί κτυπούσε µανιωδώς το 
θρανίο µε τις παλάµες του, χωρίς να πάρει χαµπάρι ότι 
είχε µπει µέσα στην τάξη. Τη δεύτερη όµως εντελώς 
άδικα. Ήταν στην έδρα µαζί µε άλλους, για να πει µάθηµα. 
Κάποια στιγµή φταρνίστηκε και έβαλε την παλάµη του 
µπροστά στο στόµα του. Ο κος Ασπραδάκης νόµισε ότι 



90  

γέλασε και τον τάραξε στο ξύλο. Ο Θοδωρής, αθώος, 
διαµαρτυρότανε, αλλά άδικα. Αν όντως είχε γελάσει θα το 
είχε βάλει και αυτός στα πόδια.  

 Κι εγώ µια φορά έφαγα άγριο ξύλο από τον κο 
Μιχαλάκη. Ήταν φυσικός αλλά µας έκανε µαθηµατικά, 
δευτέρα γυµνασίου. Είχε τελειώσει το µάθηµα, και µας 
έβαζε τις ασκήσεις.  

–Την 27. Την 29. Την 30.  
 Σε κάθε νούµερο που έλεγε εµείς φωνάζαµε 

«Ωωωω!!!». Εξοργισµένος µας λέει κάποια στιγµή: –
Όποιο δω να ξαναφωνάξει ω, θα τον δείρω. Την 33.  

 Ξανά εµείς «Ωωωωω!!!».  
 -Εγώ είπα όποιο δω, εγώ είδα εσέεεενα.  
 Κατεβαίνει κάτω και µου ρίχνει κάτι σφαλιάρες στο 

σβέρκο, που νόµισα ότι θα λιποθυµούσα.  
 Αυτό ήταν το πιο άγριο ξύλο που έφαγα στο γυµνάσιο.  
 Αλλά ας αφήσουµε τις µαθητικές αναµνήσεις και να 

συνεχίσουµε µε τον Καζαντζάκη.  
 «Αφήνουµε τη θύρα µας ανοιχτή στην αµαρτία. ∆ε 

βουλώνουµε τ’ αυτιά µας να µην ακούσουµε τις Σειρήνες. 
∆ε δενόµαστε από φόβο στο κατάρτι µιας µεγάλης Ιδέας· 

µήτε παρατούµε το καράβι και χανόµαστε γρικώντας, 
φιλώντας τις Σειρήνες. Παρά εξακολουθούµε την πορεία 
µας, αρπάζουµε και ρίχνουµε τις Σειρήνες στο καράβι µας 
και ταξιδεύουν κι αυτές µαζί µας. Τούτη είναι, σύντροφοι, 
η καινούρια Ασκητική µας!».  

 Κρυπτοµνησία, ή τα µεγάλα πνεύµατα; Το διήγηµά µου 
«Να αυτοκτονήσει κανείς ή να µην αυτοκτονήσει» από τη 
συλλογή «Το Φραγκιό» (ΑΛ∆Ε, 2011) τελειώνει ως εξής: 

 «∆εν αξίζει να αυτοκτονήσουµε εξαιτίας µιας ερωτικής 
απογοήτευσης. Γενικά δεν αξίζει να αυτοκτονήσουµε για 
τίποτα. Η ζωή είναι η υπέρτατη αξία, και πρέπει να τη 
ζήσουµε όσο πιο καλά µπορούµε, υποµένοντας µε 
στωικότητα ό, τι πικρίες και στενοχώριες µας περιµένουν 
στην πορεία της. Στο δρόµο µας για την Ιθάκη, που η 
Ιθάκη είναι ο θάνατος, πρέπει να προσπαθήσουµε να 
φτάσουµε όσο πιο αργά γίνεται. Γιατί δεν γίνεται να µη 
φτάσουµε, αυτός είναι ο προορισµός. Όσο και αν 



91 

ξεστρατίζουµε ζώντας περιπέτειες µε τους Λαιστρυγόνες 
και τους Κύκλωπες και έρωτες µε την Καλυψώ, το καράβι 
µας κάποτε θα φτάσει στην Ιθάκη. Ας το αφήσουµε να 
πηγαίνει µε χαµηλωµένα τα πανιά, αργά, πολύ αργά. Και 
αν είµαστε τυχεροί και συναντήσουµε στο δρόµο µας τις 
σειρήνες, να µην κάνουµε τη µ…α του Οδυσσέα και 
κλείσουµε τα αυτιά µας. Να τρίψουµε τις παλάµες µας 
από χαρά και, όρτσα τα πανιά, να τρέξουµε να τις 
συναντήσουµε».  

 «Αγάπα τον άνθρωπο, γιατί είσαι συ. Αγάπα τα ζώα και 
τα φυτά, γιατί ήσουνα συ, και τώρα σε ακλουθούν πιστοί 

συνεργάτες και δούλοι. Αγάπα το σώµα σου· µονάχα µε 
αυτό στη γης ετούτη µπορείς να παλέψεις και να 
πνεµατώσεις την ύλη. Αγάπα την ύλη· απάνω της 
πιάνεται ο Θεός και πολεµάει. Πολέµα µαζί του». 

 Αν εξαιρέσω τα σύµβολα και τις µεταφορές, ναι, 
προσυπογράφω.  

  
 «Αν είσαι πολεµιστής, µη λυπάσαι, δεν είναι στην 

περιοχή του χρέους σου η συµπόνια. Σκότωνε τον οχτρό 
ανήλεα. Μέσα από το σώµα του οχτρού άκου το Θεό να 
φωνάζει: 

"Σκότωσε το σώµα τούτο, µ’ εµποδίζει· σκότωσε το να 
περάσω!"». 

 Τώρα, γιατί διαβάζοντας αυτές τις γραµµές µου έρχεται 
στο νου η ISIS;  

 Μας έµεινε µόνο η «Οδύσσεια». Τεράστια, 33.333 
στίχοι. Μόλις την τελειώσω θα γράψω και γι’ αυτήν.  

 
 
Τόντα Ράµπα, (µετ. Γιάννης Μαγκλής) εκδόσεις 

Καζαντζάκη 2005, σελ. 302 
 
 «Το µυθιστόρηµα Τόντα Ράµπα…» είναι οι πρώτες 

λέξεις του προεισαγωγικού σηµειώµατος του Πάτροκλου 
Σταύρου, του θετού γιου του Νίκου και της Ελένης. Το 
χαρακτηρίζει µυθιστόρηµα, όµως στην πραγµατικότητα 
είναι ένα έργο που δεν χωράει σε ειδολογικά καλούπια. 



92  

Τα πρόσωπα είναι βέβαια επινοηµένα όπως στα έργα 
µυθοπλασίας, όµως αποτελούν περσόνες υπαρκτών 
προσώπων, ειδικά ο Γερανός ο οποίος αποτελεί την 
περσόνα του Καζαντζάκη, ενώ ο Αζάντ αποτελεί την 
περσόνα του συντρόφου του Παναΐτ Ιστράτη, του 
ελληνορουµάνου συγγραφέα που µαζί µε τον Καζαντζάκη 
προσκλήθηκαν στην Σοβιετική Ένωση για τον γιορτασµό 
της επετείου των 10 χρόνων της οκτωβριανής 
επανάστασης. Το έργο είναι περισσότερο ένα οδοιπορικό, 
ένα ταξιδιωτικό, µε άφθονα αποσπάσµατα δοκιµιακού 
περιεχοµένου.  

 Η έκδοση του βιβλίου είχε αρκετές περιπέτειες, στις 
οποίες αναφέρεται τόσο ο Πάτροκλος Σταύρου όσο και η 
Ελένη στην εισαγωγή της. Αν και το έργο γράφηκε στα 
γαλλικά το 1929, µόλις το 1934 εκδόθηκε από έναν 
γαλλικό εκδοτικό οίκο. Αλλά και η ελληνική του έκδοση 
είχε περιπέτειες, αφού το χειρόγραφο της πρώτης 
µετάφρασης χάθηκε. Η δεύτερη µετάφρασή του, πάλι από 
τον Γιάννη Μαγκλή, κυκλοφόρησε δυο µήνες µετά το 
θάνατο του Καζαντζάκη, τον ∆εκέµβρη του 1956.  

 Εκτός από τον Γερανό και τον Αζάντ στο έργο 
βλέπουµε άλλα πέντε πρόσωπα, που εκπροσωπούν 
τύπους και χώρες. Έτσι έχουµε τον κινέζο δάσκαλο Σου-
κι, την εβραία Ραχήλ, τον βουδιστή ποιητή (µάλλον 
γιαπωνέζο) Αµίτα και τον ινδό καλόγερο Ανάντα, ενώ ο 
έβδοµος, ανώνυµος, είναι «ο άνθρωπος µε τις µεγάλες 
µασέλες». Ο Καζαντζάκης γράφει σε ένα απόσπασµα που 
προτάσσεται πως όλοι αυτοί «δεν είναι παρά οι διάφορες 
πλευρές µιας µόνης συνείδησης, που έζησε και 
καθρέφτισε την πραγµατικότητα – τη σύνθετη, τη ρευστή, 
τη χιλιοπρόσωπη –της Σοβιετικής Ένωσης. Μονάχα ο 
Νέγρος [ο Τόντα Ράµπα] είναι έξω και πάνω απ’ τον 
ήρωα. (Στο τέλος του έργου, µπροστά στο φέρετρο του 
Λένιν, ο Τόντα Ράµπα φαντασιώνεται εικόνες από την 
πατρίδα του την Αφρική, αποικιοκρατούµενη στο 
µεγαλύτερό της µέρος).  



93 

 Μπορούµε να υποστηρίξουµε µε ασφάλεια γνωρίζοντας 
το υπόλοιπο έργο του ότι αυτή η «µια µόνη συνείδηση» 
δεν είναι παρά η συνείδηση του αγωνιζόµενου ανθρώπου.  

Ο Καζαντζάκης θαυµάζει τους κοµµουνιστές αλλά δεν 
είναι κοµµουνιστής. Σε τι βάθος γνώριζε τη θεωρία του 
Μαρξ δεν είµαστε σε θέση να ξέρουµε αφού δεν 
αναφέρεται σ’ αυτήν, και µπορούµε βάσιµα να 
υποθέσουµε ότι δεν τον ενδιέφερε ιδιαίτερα. Αυτό που τον 
ενδιέφερε είναι το πάθος για τον αγώνα το οποίο ενέπνεε. 
«Η Ρωσία δε µ’ ενδιαφέρει, παρά η φλόγα που 
κατατρώγει τη Ρωσία» (σελ. 13) γράφει χαρακτηριστικά σε 
ένα του γράµµα.  

 Ο θαυµασµός του για αυτό το πάθος τον κάνει να µη 
στέκεται κριτικά πάνω στα προβλήµατα της νεοσύστατης 
Σοβιετικής Ένωσης. Καταλαβαίνει τις δυσκολίες, και 
καθώς δεν είναι οπαδός αλλά απλά θαυµαστής δεν έχει 
κανένα πρόβληµα να τις αναφέρει, κατανοώντας το 
αναπόφευκτό τους. Σε καµιά περίπτωση δεν κριτικάρει το 
καθεστώς όπως άλλοι.  

 Όµως ας παραθέσουµε κάποια αποσπάσµατα, όπως 
το συνηθίζουµε. 

 «Ιδιαιτέρως ο θάνατος της µητέρας του τον 
στοιχειώνει… Σχεδόν πάντοτε χάνεται µες στο 
νεκροταφείο και γυρίζει σπίτι κατάκοπος» (σελ. 26-27). 

 Θυµάµαι την πρώτη φορά που πήγα στον τάφο της 
δικής µου µητέρας. Ήταν κάπου τα µεσάνυχτα, τη µέρα 
της κηδείας της. 18 χρόνια αργότερα, όταν πέθανε ο 
πατέρας µου, έγραψα γι’ αυτή την επίσκεψη στο διήγηµά 
µου «Requiem».  

 «…δεν περνάει νύχτα χωρίς να δω τη µητέρα µου στο 
όνειρο» (σελ. 27).  

 Το πιστεύω. Κι εγώ έβλεπα τη µητέρα µου µετά το 
θάνατό της επί µήνες κάθε βράδυ στον ύπνο µου.  

 «Στην Ελένη Ν. Καζαντζάκη, θετή µητέρα µου, που σε 
ηλικία 101 ετών πήγε να βρει τον σύντροφό της στις 18 
Φεβρουαρίου 2004, επέτειο των γενεθλίων του…» (σελ. 
31).  



94  

 Μια ακόµη σύµπτωση απ’ αυτές που έχω καταγράψει. 
Και θυµήθηκα τώρα µια άλλη σύµπτωση: ο φίλος µου ο 
Γιώργος ο Μπεθάνης πέθανε την ίδια µέρα και τον ίδιο 
µήνα που πέθανε και ο αδελφός του, έντεκα χρόνια πιο 
πριν.  

 Κάποιες απ’ αυτές τις παραθέτω σε ένα 
αυτοβιογραφικό αφήγηµά µου µε τίτλο «Οι ρίζες της 
σύµπτωσης», δανεισµένο από το οµότιτλο έργο του 
Άρθουρ Καίσλερ.  

 «Εννέα στους δέκα Ρώσους που ρωτούσαµε τυχαία, 
απαντούσαν στο ερώτηµά µας «Ποιος είναι ο Τρότσκι;» 
Με δύο µόνο λέξεις: Eto bog! Είναι θεός αυτός. Μόνο ο 
Πούσκιν εδικαιούτο, µαζί µε τον Τρότσκι, τόσον 
απεριόριστο θαυµασµό» (σελ. 50). 

 Κρίµα να µη ρωτούν και ποιος είναι ο Στάλιν. Θα είχε 
ενδιαφέρον να ξέραµε την απάντηση.  

 «Νοιώθω αµέσως πως έχω να κάνω µε πολύ πιο 
δυνατόν από µένα σε πολλά επίπεδα – και ιδίως σ’ ό,τι 
αφορά οράµατα απ’ τα περασµένα και συµπεράσµατα για 
τα µελλούµενα» (σελ. 63).  

 Τιµή στον Ιστράτη που εκφράζεται έτσι για τον 
Καζαντζάκη στο βιβλίο του «Προς την άλλη φλόγα» (Το 
διάβασα πριν χρόνια, εκδόσεις ∆ωρικός, δώρο του 
Αριστείδη Κλάδου, που ένα χρόνο πριν, το 1991, µου 
έβγαλε το βιβλίο µου «Η λαϊκότητα της κρητικής 
λογοτεχνίας»). Το εξασέλιδο απόσπασµα από το βιβλίο 
του που αναφέρεται στη σχέση του µε τον Καζαντζάκη 
παρατίθεται µετά την εισαγωγή της Ελένης.  

 Το παρακάτω ανέκδοτο πρέπει να κυκλοφορούσε 
ευρέως στην Κρήτη, γιατί το θυµάµαι από τον πατέρα 
µου. 

«Μου θυµίζετε το φτωχό φιλόσοφο της βάρκας. Λέει στο 
βαρκάρη του: -Γνωρίζεις φιλοσοφία; -Όχι. –Όχι; Τότε 
έχασες τι µισή ζωή σου.  

 Λίγο αργότερα σηκώνεται τροµερή τρικυµία. – Ε 
φιλόσοφε, φωνάζει ο βαρκάρης, ξέρεις να κολυµπάς; -
Όχι. –Όχι; Έχασες αλάκερη τη ζωή σου» (σελ. 102).  



95 

 Εγώ ευτυχώς και φιλοσοφία ξέρω (το δεύτερο πτυχίο 
µου είναι φιλοσοφίας) και κολύµπι ξέρω. Αλλά, θα έλεγα, 
καλύτερα να µη µου τύχει.  

 «Πέντε και πιότερα εκατοµµύρια έπεσαν στον πόλεµο» 
(σελ. 123).  

 Αναφέρεται στα θύµατα της Ρωσίας στον πρώτο 
παγκόσµιο πόλεµο. Για τα είκοσι εκατοµµύρια του 
δεύτερου δεν ήξερε ακόµη. Όπως κι εγώ δεν ξέρω για τα 
εκατοµµύρια του τρίτου.  

 «-∆ε νιώθετε τον κίντυνο; 
-Ποιον κίντυνο; 
-Που απειλεί τη Μεγάλη Βρετανία. Κάθεται πάνω σ’ ένα 

πράµα που σαλεύει. 
-Τι πράµα; 
-Πάνω στην Αίγυπτο, στις Ιντίες, στην Αφρική. Πάνω 

στην ανθρώπινη καρδιά. 
Ο Άγγλος συγκράτησε την ευθυµία του. 
-Ίσως σε λίγα χρόνια… σε δυο χιλιάδες χρόνια…» (σελ. 

128). 
 Άραγε το 1950 ζούσε αυτός ο Άγγλος για να καταλάβει 

ότι παραήταν αισιόδοξος;  
 «Σκέφτουµε το γλοιτσασµένο σιρόπι, τον Ταγκόρ» (σελ. 

131).  
 Θυµάµαι ότι και κάπου αλλού είχε εκφραστεί 

περιφρονητικά ο Καζαντζάκης για τον Ταγκόρ 
(Παρεµπιπτόντως µια από τις πρώτες µεταφράσεις µου 
είναι το «Φεγγαρόγιοµα» του Ταγκόρ, εκδόσεις 
Αναγνωστίδη, τέλη της δεκαετίας του ’70). Πιο πρόσφατα, 
ξαναδιαβάζοντας το Ecce Homo, είδα ότι ο Νίτσε 
αναφέρθηκε στον Καντ ως µια «τυπική γεροντοκόρη». 
Τελικά και οι µεγάλοι έχουν τις κακιούλες τους. Ή µήπως 
δεν πρέπει να εκπλήσσοµαι γι’ αυτό;  

 «Παντελή, σύντροφε αγαπητέ και γιε µου! Όσο πάει, 
διασχίζοντας την ΕΣΣ∆, νιώθω αυτό το απάνθρωπο 
πράµα που µε σπάραζε κιόλας στην Ελλάδα. Ό,τι µ’ 
ενδιαφέρει δεν είναι ο άνθρωπος, µηδέ η γης, µηδέ ο 
ουρανός, παρά η φλόγα που κατατρώει άνθρωπο, γης και 
ουρανό. Η Ρουσία δε µ’ ενδιαφέρει, παρά η φλόγα που 



96  

κατατρώει τη Ρουσία. Καλυτέρεψη της µοίρας της µάζας ή 
του εκλεχτού, ευτυχία, δικαιοσύνη, αρετή – λαϊκά 
δολώµατα που δε µε αγκιστρώνουν. Ένα µονάχα πράµα 
µε συνεπαίρνει: Το ζητώ παντού και τ’ ακολουθώ µε τα 
µάτια, µε τρόµο κι ευτυχία: την κόκκινη γραµµή που 
τρυπάει και διαπερνά, σαν κοµπολόι τα κρανία, τους 
ανθρώπους. ∆εν αγαπώ παρά την κόκκινη τούτη γραµµή, 
µοναδική ευτυχία µου είναι να τηνε νιώσω να τρυπάει και 
να διαπερνά το κρανίο κοµµατιάζοντάς το. Κάθε άλλο 
πράµα µού φαντάζει εφήµερο, ηλίθια φιλανθρωπικό και 
χορτοφάγο [τα δυο αυτά επίθετα µου θύµισαν τον Νίτσε], 
ανάξιο για µια ψυχή που λευτερώθηκε από κάθε ελπίδα» 
(σελ. 168). 

 Το απόσπασµα αυτό, πιθανότατα από επιστολή του 
στον Παντελή Πρεβελάκη που το εντάσσει µέσα στο 
βιβλίο, είναι ίσως το πιο διαφωτιστικό για το 
Weltanschauung του Καζαντζάκη.  

 «Έπρεπε να περνάς µεσοστρατίς. Γιατί άντρες 
πεινασµένοι και γυναίκες πεινασµένες παραφύλαγαν 
πίσω από τις πόρτες κι έριχναν σκοινοθηλιές. Τράβαγαν 
από το λαιµό τους απρόσεκτους περαστικούς, τους 
τράβαγαν γρήγορα µέσα στην αυλή και τους έτρωγαν» 
(σελ. 256). 

 Είναι η πιο σκοτεινή πλευρά της Σοβιετικής Ένωσης 
εκείνη την εποχή της πείνας. Ο Καζαντζάκης περιγράφει 
νατουραλιστικά τα δεινά της, τις σκοτεινές πλευρές της 
(εξαθλίωση, φρικαλεότητες που διαπράχτηκαν εις βάρος 
των αντιφρονούντων, κ.ά.) θεωρώντας τις όµως 
αναπόφευκτες.  

 Με αυτό το βιβλίο τελειώνω το (ξανα)διαβάζοντας τον 
Καζαντζάκη. Έχουν εξαιρεθεί τα ποιητικά και τα 
ταξιδιωτικά του (αυτά τα διάβασα φοιτητής) τα οποία δεν 
µε ενδιαφέρουν ιδιαίτερα, αν και δεν αποκλείεται να 
ασχοληθώ στο µέλλον και µ’ αυτά.  

 
Νίκος Καζαντζάκης, Βραχόκηπος (µετ. Παντελή 

Πρεβελάκη), Βιβλιοπωλείον της Εστίας, 1960, σελ. 278 
 



97 

 Ο «Βραχόκηπος» ήταν µια παραγγελιά, όπως 
διαβάζουµε στον πρόλογο του Παντελή Πρεβελάκη. Ένας 
εκδότης από την Λειψία του ζήτησε ένα µυθιστόρηµα. Ο 
Καζαντζάκης ανταποκρίθηκε, γράφοντας το «Le jardin de 
roches», στα γαλλικά, γλώσσα από την οποία θα 
µπορούσε να βρει πιο εύκολα µεταφραστή ο γερµανός 
εκδότης απ’ ό,τι αν ήταν γραµµένο στα ελληνικά.  

 Το «µυθιστόρηµα» είναι τύποις µυθιστόρηµα. Στην 
πραγµατικότητα είναι ένα ταξιδιωτικό, στο οποίο ο 
Καζαντζάκης καταγράφει κάποιες εντυπώσεις του από την 
Ιαπωνία και την Κίνα, βάζοντάς τις στο στόµα των ηρώων 
του ή της περσόνας του, του πρωτοπρόσωπου αφηγητή. 
Με ελάχιστη δράση, ένα µεγάλο µέρος του αναλώνεται σε 
συζητήσεις θεωρητικού περιεχοµένου ανάµεσα στους 
ήρωες, ενώ µόλις προς το τέλος το έργο παίρνει τα 
χαρακτηριστικά πραγµατικού µυθιστορήµατος µε τη 
δράση να επιταχύνεται. Ενδιάµεσα, εν είδει ιντερµέτζου, ο 
Καζαντζάκης παρεµβάλει αποσπάσµατα από την 
«Ασκητική», σχεδόν το σύνολο του έργου.  

 Ο Καζαντζάκης προσπαθεί να συµβιβάσει τη στόφα του 
λογοτέχνη και του φιλόσοφου. Έχει µια αντίληψη για τον 
κόσµο και για τον άνθρωπο και προσπαθεί να την 
εκφράσει, όπως ο Νίτσε στον «Ζαρατούστρα», 
λογοτεχνικά. ∆εν είναι επιτυχηµένη η προσπάθεια, αν την 
συγκρίνει κανείς µε την επιτυχία των µεταγενέστερων 
µυθιστορηµάτων του. Αυτός είναι άλλωστε και ο λόγος 
που δεν το µετέγραψε στη µητρική του γλώσσα, σε 
αντίθεση µε τον Βλαντιµίρ Ναµπόκοφ που µετέγραψε τη 
«Λολίτα» στα ρώσικα, µετά την επιτυχία που γνώρισε 
αυτό του το έργο. Όµως ένας Καζαντζάκης είναι 
Καζαντζάκης, και ένας µεγάλος συγγραφέας, ό,τι και αν 
έχει γράψει, αντιµετωπίζεται µε ενδιαφέρον όχι µόνο από 
τους φιλόλογους αλλά και από τους αναγνώστες του.  

 Η πλοκή, που όπως είπαµε προχωρεί αργά, είναι η 
εξής: ο συγγραφέας-αφηγητής επισκέπτεται στην Ιαπωνία 
έναν φίλο του, για να πάει στη συνέχεια στην Κίνα να 
συναντήσει έναν άλλο φίλο του, τον Λι Τε. Έχει εκτενείς 
συζητήσεις µαζί του καθώς και µε την αδελφή του την 



98  

οποία ερωτεύεται. Το αίσθηµα είναι αµοιβαίο, όµως δεν 
µπορούν να κάνουν τίποτα κάτω από το άγρυπνο µάτι 
του πατέρα, ενός συντηρητικού µανδαρίνου. Αργότερα 
µπαίνει στη µέση το καθήκον. Ο αδελφός της τής δίνει την 
εντολή να εκτελέσει µια πρώην φιλενάδα του, µια 
γιαπωνέζα την οποία είχε εγκαταλείψει. Αυτή για να τον 
εκδικηθεί, αλλά και για να υπηρετήσει την πατρίδα της, 
πηγαίνει στην Κίνα και δωροδοκεί τους κινέζους 
στρατηγούς προσφέροντάς τους ταυτόχρονα τα κάλλη 
της, µε αποτέλεσµα να γίνει πιο εύκολη η κατάκτηση της 
Μαντζουρίας. Ας µη ξεχνάµε, ο «Βραχόκηπος» γράφεται 
το 1935.  

 Στο έργο αυτό βλέπουµε έναν πολύ αριστερό 
Καζαντζάκη. Για µιαν εργάτρια που συναντάει σε ένα 
γιαπωνέζικο εργοστάσιο γράφει το παρακάτω χάι κάι, 
όπως το λέει, και όχι χάι κου όπως είναι γνωστό (και 
σωστό), σχολιάζοντας αµέσως µετά αυτή του την 
ενέργεια: 

 «-Ναι, τα νούµερα λεν, αχ! Πως είµαι ευτυχισµένη.-Μα 
εγώ χλοµιάζω κάθε µέρα – και σήµερα αρχίνισα να βήχω.  

 Ο άθλιος θυµός του διανοούµενου είχε καταλαγιάσει µ’ 
αυτό το χάι-κάι. Η αδικία που γινόταν σ’ ένα ανθρώπινο 
πλάσµα µου είχε εµπνεύσει τρεις ασήµαντους στίχους, και 
ξέχασα σχεδόν την αδικία» (σελ. 64) 

 Και ένα άλλο απόσπασµα:  
 «…Ο άντρας, που θέλει να σηκώσει το κεφάλι του κατά 

τον ουρανό· κι η γυναίκα, που τον αδράχνει σουρίζοντας, 
νιαουρίζοντας, και τον κατεβάζει στη γη» (σελ. 120). 

 Η γυναίκα αυτή στον «Καπετάν Μιχάλη» είναι η Εµινέ 
Χανούµ. 

 Και καπάκι αµέσως µετά: 
 «Οι γιαπωνέζες γκέισες σκύβουν απάνω στον άντρα, 

στην ερωτική στιγµή, σαν να ’ταν ο γιος τους και του 
ανοίγουν τον κόρφο τους να βυζάξει. Η κινέζα σκύβει 
απάνω στον άντρα σα να ’ταν θανάσιµος εχτρός που τον 
έπιασε στον πόλεµο, και ξέρει πως έλεος δεν υπάρχει».  

 ∆εν έχω πάει στην Ιαπωνία και την Κίνα για να εκφέρω 
γνώµη, και δεν θυµάµαι αν ο φίλος µου ο Γιώργος ο Βέης 



99 

έκανε καµιά ανάλογη σύγκριση στα ταξιδιωτικά του, στους 
«Έρωτες τοπίων», στο «Από το Τόκιο στο Χαρτούµ» και 
«Στην απαγορευµένη πόλη». 

 ∆ιαβάζουµε: 
«Και ξέρετε πόσο ο Κοµφούκιος αγαπούσε το κρασί, τη 

µουσική και τις γυναίκες. Απαράλλαχτα όπως ο δικός σας 
ο Σωκράτης» (σελ. 174). 

 Για τον Κοµφούκιο δεν ξέρω, αλλά για το Σωκράτη 
διάβασα άλλα πράγµατα στο Συµπόσιο, σε σχέση µε τις 
γυναίκες.  

 Από το γράµµα ενός γιαπωνέζου φίλου: 
 «Θεός, πατρίδα, αυτοκράτορας, αυτή ’ναι η δική µας 

Αγία Τριάδα, πιο πραγµατική και πιο βαθιά από τη δική 
σας. Σήµερα, µονάχα στη Γερµανία, στη Σοβιετική Ρωσία 
και στην Ιταλία µπορείς να βρεις αυτή την ηρωική 
πειθαρχία, αυτή τη χαρούµενη υποταγή του ατόµου σ’ ένα 
ανώτερο και επικίνδυνο σκοπό» (σελ. 217).  

 Και οι τρεις µας τέλειωσαν. Μας ήλθαν όµως καινούριοι, 
οι Ταλιµπάν και η ISIS, που µε «αυτή τη χαρούµενη 
υποταγή του ατόµου σ’ ένα ανώτερο και επικίνδυνο 
σκοπό» σκορπούν το θάνατο· όπως τον σκορπούσε 
εξάλλου ο Χίτλερ, ο Μουσολίνι και ο Στάλιν.  

 Ο µεταφυσικός συµβολισµός του Καζαντζάκη και 
ιδιαίτερα το να συναντώ κάθε τρεις και µια τη λέξη Θεός 
πάντα µε ξένιζε. Όσο για την κοσµοαντίληψη της 
Ασκητικής δεν µε έβρισκε σύµφωνο, έχω τη δική µου. Η 
όποια αξία της βρίσκεται νοµίζω στον ποιητικό µυστικισµό 
της. Όµως στο «πεζό» µέρος του µυθιστορήµατος βρήκα 
δυο αποσπάσµατα που µε εκφράζουν απόλυτα.  

 «-Γιατί καπνίζεις; 
 Με κοίταξε µε το θολό, ατσίνουρο, κοκκινοκυκλιασµένο 

µάτι του. 
 -Η ζωή είναι σκληρή, αφεντικό… 
 Ναι, η ζωή είναι σκληρή, πρέπει να καπνίζουµε. Το 

χασίς –Θρησκεία, τέχνη, έρωτας, δόξα, ιδέες – είναι η 
µόνη θύρα σωτηρίας» (σελ. 230). 



100  

 Κάπου έχω γράψει, παραφράζοντας τη ρήση του Μαρξ, 
ότι η Θρησκεία είναι το όπιο του λαού, και µάλιστα χωρίς 
παρενέργειες. Και δεν το έγραψα καθόλου ειρωνικά.  

 Και το άλλο απόσπασµα: 
 «Η αξία της ψυχής δεν κρίνεται παρά από την ποιότητα 

του χασίς που ρουφά. Αλίµονο στην ψυχή που δεν 
καπνίζει! 

 Αυτός ο κουλής είναι αδελφός µου στο κάπνισµα. Του 
χαµογελώ. 

 -Ναι, του λέω, χτυπώντας του τον ώµο χωρίς αηδία, 
ναι, η ζωή είναι σκληρή· ας καπνίζουµε! (σελ. 231). 

 Αφοπλιστικά εξοµολογητικό αυτό το απόσπασµα.  
 Ο Σολωµός δεν είχε καταλάβει ότι όταν έγραφε «Κλείσε 

µέσα στην ψυχή σου στην Ελλάδα (ή ό,τι άλλο) και θα 
αισθανθείς κάθε είδους µεγαλείο» µιλούσε ακριβώς για το 
χασίσι. Μήπως δεν είναι χασισωµένοι µε το ίδιο χασίσι 
αυτοί που ξυλοκοπούν τους λαθροµετανάστες;  

 Και οι «Ασασίνοι», φανατισµένοι ισλαµιστές, ρίχνονταν 
πάνω στα ανυποψίαστα συνήθως θύµατά τους 
χασισωµένοι, προς δόξα του Αλλάχ. Η αγγλική λέξη 
assassin που σηµαίνει δολοφόνος από αυτούς 
προέρχεται.  

 ∆ιαβάζω: 
 «Αχ! Αν ο χρόνος µπορούσε ν’ ακινητήσει! Να βλέπω σ’ 

όλη µου τη ζωή αυτό το ποθητό κορµί να ζυγώνει, να 
ζυγώνει και να µη φτάνει ποτέ!» (σελ. 239). 

 Και θυµήθηκα τη µαντινάδα: 
 Όταν περνάς στη γειτονιά µη πας µε τόση φόρα 
 Σιγά σιγά να πορπατείς να σε θωρώ πολιώρα.  
 Ο Πρεβελάκης, ως µεταφραστής, αναπαράγει σχεδόν 

στην εντέλεια την Καζαντζακική γλώσσα. Ένας 
ανυποψίαστος αναγνώστης δεν θα µπορούσε ποτέ να 
φανταστεί ότι πρόκειται για µετάφραση. Όµως εδώ θα τον 
διορθώσω. Γράφει: «Είναι κανείς πάντα έτοιµος για τις 
καλές ειδήσεις» (σελ. 232). Εγώ θα µετέφραζα: «Πάντα 
’ναι κανείς έτοιµος για τις καλές ειδήσεις». Για τον 
δεκαπεντασύλλαβο.  

 



101 

 
Νίκος Καζαντζάκης, Ο Οθέλος ξαναγυρίζει, Νέα Εστία, 

έτος 1962, τεύχος 848, σ.σ. 1522-1569 
 
 Το όνειρό µου, όταν ήµουν µικρός, ήταν να γίνω 

συγγραφέας. Όταν γνώρισα το έργο του Καζαντζάκη 
έκανα ένα δεύτερο όνειρο: να γράψω ένα βιβλίο γι’ αυτόν. 
Μάλιστα δεν είχα καµιά αµφιβολία ότι αυτό θα ήταν το 
πρώτο µου βιβλίο. Τελικά η τύχη το έφερε αλλιώς, τα 
ενδιαφέροντά µου µετατοπίσθηκαν, και το βιβλίο αυτό 
που ονειρευόµουν δεν το έγραψα. Έγραψα όµως για τον 
Καζαντζάκη.  

 Το 1983, διορισµένος φιλόλογος στην Κάσο, µας ήλθε 
έγγραφο από το Υπουργείο Παιδείας να κάνουµε µια 
εκδήλωση για τον Παλαµά, για τα 40 χρόνια από το 
θάνατό του. Για τον Καζαντζάκη, που συµπληρώνονταν 
τότε 100 χρόνια από το θάνατό του, ούτε µιλιά. Κι ας ήταν 
στην κυβέρνηση, φρέσκο φρέσκο, το Πασόκ.  

 Ο καλός συνάδελφος Αθηναγόρας, κατά κόσµο 
Παραδείσης Βασίλειος, καλή του ώρα όπου κι αν 
βρίσκεται τώρα, έκανε µια οµιλία για τον Παλαµά. Στο 
τέλος έβαλε τα παιδιά και τραγούδησαν το «Τη 
υπερµάχω». ∆εν ξέρω αν ήταν την εποµένη ή τη 
µεθεποµένη που µάζεψα κι εγώ τα παιδιά και τους µίλησα 
για τον Καζαντζάκη. Στο τέλος τραγουδήσαµε το «Πότε θα 
κάνει ξαστεριά». Ο Αθηναγόρας εκτελούσε χρέη 
γυµνασιάρχη, εγώ χρέη λυκειάρχη. Στο γυµνάσιο 
υπήρχαν άλλοι τέσσερις καθηγητές, στο λύκειο άλλοι δύο, 
εκ των οποίων εγώ ήµουν αρχαιότερος: διορίστηκα 
Σεπτέµβρη, ενώ αυτοί Νοέµβρη.  

 ∆εν είχα κείµενο, µίλησα απ’ έξω. Σκέφτηκα όµως ότι 
δεν θα ήταν άσχηµο αυτά που είπα να τα γράψω και να 
τα στείλω στα «Κρητικά», τα µετέπειτα «Κρητικά 
Επίκαιρα», τη φιλόξενη αυτή εφηµερίδα του Γιώργου 
Βαρβέρη που µου δηµοσίευσε ένα σωρό βιβλιοκριτικές 
για κρήτες συγγραφείς. Χωρίς την εφηµερίδα αυτή δεν θα 
είχα κίνητρο να γράψω γι’ αυτούς.  



102  

 Έγραψα πράγµατι το κείµενο το οποίο δηµοσιεύτηκε µε 
τον τίτλο «Νίκος Καζαντζάκης, Κάποιες σκέψεις για το 
έργο του» τον Ιούνιο του 1983. Αργότερα, το 2007, 
δηµοσιεύτηκε και στο περιοδικό «Ρωγµές».  

 Αυτό ήταν το πρώτο κείµενό µου για τον Καζαντζάκη.  
 Αργότερα έγραψα αρκετές κριτικές για έργα του καθώς 

και τρεις συγκριτολογικές µελέτες. Μετά τη δηµοσίευση 
του βιβλίου µου «Το µυστικό των εξωγήινων» (ΑΛ∆Ε 
2014), ενός βιβλίου του οποίου έκανα µόνος µου το layout 
αποφασισµένος να προχωρήσω σε αυτοέκδοση αν δεν 
εύρισκα εκδότη, µου πέρασε από το µυαλό να βάλω τις 
βιβλιοκριτικές αυτές στη φόρµα που είχα φτιάξει. Με 
έκπληξη είδα ότι ξεπερνούσαν τις 130 σελίδες και ότι θα 
µπορούσαν να εκδοθούν σε κανονικό βιβλίο. Έτσι πήρα 
την απόφασή µου. 

 Το αγώι κάνει τον αγωγιάτη. Έχοντας δει την 
καταπληκτική παράσταση του Τάκη Τζαµαργιά για το «Ο 
Οθέλος ξαναγυρίζει» στη Νέα Σκηνή του Εθνικού 
Θεάτρου το 2001 έµεινα έκπληκτος, τόσο από το κείµενο 
όσο και από τη σκηνοθεσία του Τάκη: αριστουργηµατικά 
και τα δυο. Μετά την απόφαση που πήρα να εκδώσω σε 
βιβλίο ό,τι είχα γράψει για τον Καζαντζάκη όλα αυτά τα 
χρόνια, σκέφτηκα ότι δεν θα ήταν άσχηµο να 
συµπληρώσω και µε το «Ο Οθέλος ξαναγυρίζει». Έψαξα 
στο διαδίκτυο, ανακάλυψα ότι είχε δηµοσιευθεί στη Νέα 
Εστία, και το αναζήτησα. Από τις βιβλιοθήκες στις οποίες 
απευθύνθηκα µόνο η Γεννάδειος επέτρεπε τη λήψη 
φωτοτυπιών, οι υπόλοιπες µου είπαν να φωτογραφήσω 
τις σελίδες που µε ενδιέφεραν, τρέχα γύρευε δηλαδή.  

 Υπάρχει όµως και συνέχεια, που οφείλεται σε δυο 
συµπτώσεις. Η πρώτη σύµπτωση: την ίδια περίοδο µε 
έπιασε µια περιέργεια να ξαναδιαβάσω το βιβλίο της 
Λιλής Ζωγράφου «Νίκος Καζαντζάκης, ένας τραγικός». 
Ήταν εξαντληµένο. Η δεύτερη σύµπτωση: έκανα µια 
ανάρτηση στο facebook επισηµαίνοντας την αναγκαιότητα 
της ύπαρξης του ηλεκτρονικού κειµένου, προπαντός των 
εξαντληµένων βιβλίων, στο οποίο να έχει πρόσβαση ο 
καθένας, είτε µε πληρωµή είτε όχι. Αν υπήρχε 



103 

ηλεκτρονικά το κείµενο δεν θα είχα πρόβληµα, θα το 
διάβαζα στο tablet µου. Η καλή συνάδελφος και φίλη Λένα 
Γαλυµιτάκη που διάβασε την ανάρτησή µου µού το 
έστειλε σε φωτοτυπίες –την ευχαριστώ και από αυτές τις 
γραµµές.  

 ∆ιαβάζοντας το βιβλίο της Ζωγράφου βρήκα 
παραθέµατα από θεατρικά έργα του Καζαντζάκη που 
ήταν σε πεζό. Εγώ νόµιζα ότι τα θεατρικά του που είχαν 
εκδοθεί σε τρεις τόµους ήταν όλα ποιητικά, και καθώς έχω 
δηλώσει πως, όπως ο Κωστής Παπαγιώργης, δεν 
συµπαθώ την ποίηση, δεν είχα καµιά διάθεση να τα 
διαβάσω, όπως βέβαια και την «Οδύσσεια», και ας την 
θεωρούσε ο Καζαντζάκης ως έργο ζωής. Να ήταν 
τουλάχιστον γραµµένη στον ιαµβικό δεκαπεντασύλλαβο 
του «Ερωτόκριτου», έστω και στον ανοµοιοκατάληκτο του 
δηµοτικού τραγουδιού, θα το επιχειρούσα. Πήρα λοιπόν 
τη µεγάλη απόφαση και αγόρασα τους τρεις τόµους µε τα 
θεατρικά. Τελικά διαπίστωσα ότι τα τέσσερα θεατρικά 
έργα που βρίσκονται στον τόµο µε βυζαντινά θέµατα ήταν 
µεν έµµετρα, στους άλλους δύο όµως τόµους τα πέντε 
από τα οκτώ ήταν γραµµένα σε πεζό λόγο. Αυτά τα πέντε 
αποφάσισα να τα διαβάσω. Βέβαια ποτέ µη λες ποτέ, στο 
µέλλον ίσως µου ανοίξει η όρεξη να διαβάσω και τα 
υπόλοιπα, όπως και την «Οδύσσεια» βέβαια. Όµως προς 
το παρόν δεν έχω καµιά διάθεση.  

 Κάναµε µεγάλη εισαγωγή πριν αρχίσουµε να γράφουµε 
για το «Ο Οθέλος ξαναγυρίζει».  

 Έχω γράψει επανειληµµένα για το πόσο εκτιµώ το 
χιούµορ σε ένα έργο. Στον αγέλαστο κατά τα άλλα 
Καζαντζάκη συνάντησα αρκετό χιούµορ στο έργο του «Ο 
Χριστός ξανασταυρώνεται», και κάµποσο στον «Καπετάν 
Μιχάλη», που όµως δεν είναι δικό του, είναι αστείες 
ιστορίες σαν τις δικές µου τις «Κατωχωρίτικες» (Εύθυµες 
Κατωχωρίτικες και άλλες ιστορίες, Ιεράπετρα 21ος αιώνας, 
2013). Το συναντώ για τρίτη φορά στην πρώτη από τις 
τρεις πράξεις του «Ο Οθέλος ξαναγυρίζει».  

 Το έργο αυτό έµεινε ανέκδοτο, και το έστειλε στην Νέα 
Εστία η γυναίκα του Ελένη µετά το θάνατό του. Ο 



104  

Παντελής Πρεβελάκης στο έργο του «Ο ποιητής και το 
ποίηµα της Οδύσσειας» µας πληροφορεί, όπως 
διαβάζουµε στην προλογική παράγραφο της Νέας Εστίας, 
ότι γράφηκε την περίοδο 1936-1937 και ότι «είναι µια 
comédie πιραντελλικής τεχνοτροπίας».  

 Τα πρόσωπα του έργου είναι ο ∆ιευθυντής, ο Μήτσος, 
ο Αλέκος, η Μαρίκα και ένας υπηρέτης που εµφανίζεται 
σπάνια. Βρίσκονται πάνω στη σκηνή ενός θεάτρου, 
υποτίθεται ότι τους παρακολουθούν θεατές, και 
σκέφτονται τι έργο να ανεβάσουν.  

 Στο γκροτέσκο πρώτο µέρος ο διευθυντής σκέφτεται να 
ανεβάσει Αισχύλο. Ή µήπως Γκαίτε; Αλλά και Σαίξπηρ δεν 
θα ήταν άσχηµα. Όµως τα ονόµατα «Κλυταιµνήστρα», 
«Φάουστ» και «Οθέλος» που αναφέρει φωναχτά στο 
µονόλογό του λειτουργούν ως «ανακάλεµα», και να σου 
τους µπροστά του. Τον εκλιπαρούν να τους επιλέξει για το 
επόµενο έργο που θα ανεβάσει, να φύγουν για λίγο από 
τα σκοτάδια του κάτω κόσµου των σκιών. Στο µέρος αυτό 
ο Καζαντζάκης παρουσιάζει παρωδιακά, µε άφθονο 
χιούµορ, τους κορυφαίους αυτούς ήρωες της παγκόσµιας 
δραµατουργίας.  

 Ο Οθέλος εµφανίζεται στο τέλος της πρώτης πράξης. 
Ενθουσιασµένος ο διευθυντής παίρνει την απόφαση: θα 
ανεβάσουν τον «Οθέλο».  

 Ανατίθενται οι ρόλοι. Η Μαρίκα θα κάνει την 
∆εισδαιµόνα, ο Αλέκος τον Οθέλο και ο Μήτσος τον Ιάγο. 
Υπάρχει βέβαια το πρόβληµα του ζηλιάρη νιόπαντρου 
Αλέκου. Η ζήλεια του όµως πέφτει γάντι µε το ρόλο του. Ο 
∆ιευθυντής φροντίζει να του τη φουντώνει, πιστεύοντας 
ότι έτσι ο Αλέκος θα κάνει µια ανεπανάληπτη ερµηνεία.  

 Οι δυο άλλες πράξεις είναι ολότελα πιραντελικής 
έµπνευσης, µε την αµφιβολία να αιωρείται αν αυτό που 
βλέπουν οι θεατές είναι πραγµατικό ή µέσα στα πλαίσια 
του ρόλου· σαν τον Zhuang Zhu, που δεν είναι σίγουρος 
αν ονειρεύεται την πεταλούδα ή αν βρίσκεται µέσα στο 
όνειρο της πεταλούδας. 

 Την αµφιβολία δεν την έχουν µόνο οι θεατές, αλλά 
συχνά και τα πρόσωπα του έργου.  



105 

«ΜΑΡΙΚΑ: Κύριε διευθυντά, σώσε µε! 
….. 
Κύριε διευθυντά, αγαπώ τον άντρα µου! 
∆ΙΕΥΘΥΝΤΗΣ: Απαρχής! Απαρχής! Έµπα πάλι από την 

πόρτα… Φώναξε: Κύριε ∆ιευθυντά, σώσε µε! (σελ. 1526).  
 Ο ∆ιευθυντής νοµίζει ότι η Μαρίκα παίζει ρόλο, ενώ 

αυτή µιλάει πραγµατικά.  
 Ο διευθυντής θέλει να κάνουν έναν πρωτοποριακό 

«Οθέλο», πάνω στα χνάρια του σαιξπηρικού, και πάνω σ’ 
αυτό συζητούν. Όµως στη συζήτηση ο ζηλότυπος Αλέκος 
εκρήγνυται πολλές φορές. Υπάρχουν κάµποσες ατάκες 
από το σαιξπηρικό έργο, ιδιαίτερα προς το τέλος, όµως το 
περισσότερο µέρος αναφέρεται στην προετοιµασία της 
παράστασης.  

 Στο τέλος του έργου ο Αλέκος, αφρίζοντας από ζήλεια, 
θα πνίξει την ∆εισδαιµόνα. Είναι µέσα στην πρόβα του 
έργου, ή την έχει πνίξει πραγµατικά;  

 Ο Καζαντζάκης όπως είναι γνωστό µέσα από τα έργα 
του φιλοσοφεί. Θα αναφερθούµε στη φιλοσοφία που 
ενυπάρχει στο έργο αυτό παραθέτοντας κάποια 
χαρακτηριστικά αποσπάσµατα.  

 «ΜΗΤΣΟΣ: Κύριε ∆ιευθυντά, να, το µοντέρνο θέµα που 
ζητούσες! Περνάει κάτω από το παράθυρό σου 
[διαδήλωση]. Άρπαξέ το! 

∆ΙΕΥΘΥΝΤΗΣ: Ακόµα… Ακόµα… Άσε να περάσουν 
µερικές γενεές… να λαγαρίσει… να γίνει… τέχνη… Τώρα 
είναι ακόµα ακατέργαστο υλικό – ζωή. ∆εν το βλέπεις; 
Μούστος. Άµα κατασταλάξει, Μήτσο, θα γίνει κρασί και θα 
το πιούµε (σελ. 1535-1536).  

 Αυτό θα έλεγα ότι ισχύει µόνο για την ιστοριογραφία, 
σαν µια αντικειµενική αποτίµηση των γεγονότων. Για την 
τέχνη δεν νοµίζω να το πιστεύει κανείς. Ίσως ο 
Καζαντζάκης απολογείται εδώ για την προτίµηση που 
δείχνει για ιστορικά θέµατα και για ήρωες του 
παρελθόντος. 

 «∆ΙΕΥΘΥΝΤΗΣ: …Όποιος έρχεται στο θέατρο, σου 
λέω, αφήνει στο διάδροµο το καπέλο του, το µπαστούνι 
του και τις έγνοιες του. ∆υο τρεις ώρες. Παίρνει εισιτήριο, 



106  

ταξιδεύει σε µια χώρα καλύτερη, που υπάρχει µονάχα στη 
φαντασία µας… Αλαφρώνει. Κι ύστερα παίρνει πάλι το 
καπέλο του, το µπαστούνι του και τις έγνοιες του… Και 
ξαναγυρίζει λίγο παρηγορηµένος στην καθηµερινή ζωή… 
Κατάλαβες;». 

ΜΗΤΣΟΣ: Κατάλαβα… Το θέατρο… όπιο του λαού!» 
(σελ. 1536).  

 Αυτό που λέει ο ∆ιευθυντής ισχύει και για τον 
κινηµατογράφο. Αλλά και για τη λογοτεχνία. ∆ιαβάζοντας 
ένα µυθιστόρηµα ξεχνιέσαι από τις έγνοιες σου. Μέχρι να 
κτυπήσει το τηλέφωνο.  

 Ο Γιάγος-Μήτσος αρχίζει να µετανιώνει για το παιχνίδι 
που παίζουν στον Οθέλο-Αλέκο. ∆εν αντέχει να τον 
βλέπει να υποφέρει από τη ζήλια. Ο ∆ιευθυντής λέει µε 
σαρκασµό. 

 «Α! το Γιάγο, το ξεφυσίδι, πού κατάντησε! Έκαµε 
καρδιά, βλέπεις, κι αυτός, µαλάκωσε η ψυχή του… 
Έβγαλαν τα στήθια του γάλα… Και θέλει τώρα να τα κάµει 
πλακάκια µε την αρετή… Να τον λυπηθούµε, [τον Αλέκο-
Οθέλο] λέει! Να µη χαλάσει η ζαχαρένια µας… Να µην 
αδικήσουµε, να µην πονέσουµε, να µη σκοτωθούµε! Έτσι, 
σαν τα πρόβατα, κολλητά ο ένας στον άλλον. Ν’ 
αναπνέουµε τη βόχα ο ένας του άλλου… µε υποµονή… 
µε εγκαρτέρηση… «Ενάρετοι!» ωσότου έρθει να µας 
σαρώσει ο Χάρος… χωρίς µεγάλες κακίες… χωρίς 
µεγάλα πάθη… Ανθρωπάκοι!... Να φυτεύουµε λάχανα… 
να κάνουµε παιδιά. Αγκαλιασµένοι όλοι ζεστά ζεστά… 
πατικωτά… πατικωτά… σαν κάµπιες… Φύγε να µη σε 
βλέπω! Άχρηστο, ανήµπορο, χαµένο κορµί! Οθέλο, γεια 
σου αδερφέ µου, εσύ µου αρέσεις! Μεγάλη ψυχή! Βάλε 
φωτιά! Να καούν τ’ άχερα… τα σωθικά του ανθρώπου!» 
(σελ. 1562).  

 Πίσω από τον Καζαντζάκη αναγνωρίζει κανείς τον 
Νίτσε, µε την περιφρόνησή του για τον όχλο και για όσους 
νοιώθουν οίκτο.  

 «∆ΙΕΥΘΥΝΤΗΣ: Ορίστε, λεύτερα… Αν σας ενοχλώ 
φεύγω…(Γελά) Μη φοβάστε! ∆εν πάω µακριά! Να, εδώ 



107 

στα παρασκήνια… µε τους σπάγκους όλους… όλους» 
(σελ. 1564).  

 Παλιό φιλοσοφικό πρόβληµα, προκαθορισµός ή 
ελευθερία βούλησης; Ο θεός σαν καραγκιοζοπαίχτης 
παίζει κατά τη βούλησή του τις φιγούρες-ανθρώπους. Πιο 
πριν συναντήσαµε ως µεταφορά του θεού τον 
δραµατουργό, που έχει καθορίσει στο διηνεκές τη µοίρα 
των ηρώων του.  

Στην επόµενη σελίδα ο Γιάγος φωνάζει αγανακτισµένος:  
 «Κανένας λοιπόν δεν µπορεί να σωθεί από τη µοίρα 

του, κανένας;».  
 Κανείς δεν το πιστεύει αυτό, ούτε βέβαια και ο 

Καζαντζάκης.  
 Πιο πριν έγραψα ότι δεν µου αρέσει η ποίηση, 

εξαιρώντας τον ιαµβικό δεκαπεντασύλλαβο, που είναι σαν 
να ρέει στο αίµα µας. Είχα για καιρό τη µανία να 
παραθέτω τους ιαµβικούς δεκαπεντασυλλάβους που 
παρεισφρέουν ασυνείδητα τόσο σε πεζογραφικά όσο και 
σε ποιητικά έργα γραµµένα µε ελεύθερο στίχο. Τώρα θα 
κάνω µια εξαίρεση, παραθέτοντας τους δυο ιαµβικούς 
δεκαπεντασύλλαβους που έπεσαν στην αντίληψή µου.  

Σαν να µου ήρθε ξαφνικά µια τροµερή υποψία (1552) 
και 

Να κατεβεί, να γκρεµιστεί, να πάει κατά διαόλου (1554) 
 Κόντευα να το ξεχάσω, στο τέλος του έργου ο 

διευθυντής λέει ότι η δήθεν πρόβα ήταν µέρος του έργου· 
µη νοµίσει κανείς θεατής ότι ο ζηλιάρης «σύζυγος» την 
έπνιξε πραγµατικά.  

 
Μέλισσα (1937) 
 
 ∆εκαπέντε χρόνια χωρίζουν τον «Βούδα» από τη 

«Μέλισσα». Ενώ όµως ο «Βούδας», αν και γραµµένος σε 
πεζό λόγο έχει τη ρητορική της τραγωδίας, µε το ποιητικό 
ύφος και τους µακρούς µονόλογους, η «Μέλισσα» έχει τη 
γλώσσα του σύγχρονου αστικού δράµατος, όπως εξάλλου 
και ο «Οθέλος ξαναγυρίζει» που γράφηκε την ίδια εποχή, 
παρά το ότι η υπόθεσή της τοποθετείται στην κλασική 



108  

αρχαιότητα και έχει τα χαρακτηριστικά της τυπικής 
τραγωδίας· και σαν έκταση είναι το µισό του Βούδα.  

 Ο Αριστοτέλης είχε γράψει πως οι συγκρούσεις είναι 
τόσο πιο τραγικές, όσο πιο συγγενικά είναι τα πρόσωπα 
που συγκρούονται. Και εδώ βλέπουµε τη σύγκρουση του 
πατέρα (του Περίανδρου του Κορίνθιου) µε τους δυο γιους 
του. Κάποια στιγµή θα τους σκοτώσει, πρώτα τον Κύψελο 
και µετά τον Λυκόφρονα. 

 Θυµάµαι την καταπληκτική παράσταση της Μέλισσας 
που είδα πριν κάποια χρόνια στο Θέατρο Αττικού Άλσους 
σε σκηνοθεσία Τηλέµαχου Μουδατσάκη. Επί τέλους 
εδέησε να διαβάσω και το έργο.  

 Στο πρόσωπο του Περίανδρου αναγνώρισα τα 
χαρακτηριστικά του υπεράνθρωπου του Νίτσε, τον οποίο 
τόσο θαυµάζει ο Καζαντζάκης. Μήπως όµως ο 
υπεράνθρωπος έχει τα χαρακτηριστικά του αλαζόνα 
κυβερνήτη, µε την αυτοπεποίθηση που του δίνει η δύναµη 
της εξουσίας;  

 O Περίανδρος είναι σαν ανατολίτης δεσπότης. 
Ετοιµοθάνατος, θα σκοτώσει τη γυναίκα που υπεραγαπά, 
για να µην πέσει στο κρεβάτι κανενός άλλου µετά το 
θάνατό του, καρφώνοντάς της ένα χρυσό µαχαίρι στο 
στήθος. Όµως τελικά δεν πεθαίνει, και µένει µε τον καηµό. 
Κάθε βράδυ πηγαίνει στον τάφο της και της παίζει τον 
αυλό, για να του εµφανιστεί το φάντασµά της. Όταν ο 
παππούς φανερώσει στον εγγονό το ανοσιούργηµα του 
πατέρα του, τα πράγµατα θα οδεύσουν γρήγορα προς την 
τραγική κατάληξη.  

 Η κατάληξη αυτή δεν είναι σύµφωνη µε το αριστοτελικό 
«κατά το εικός και το αναγκαίον». Ο Περίανδρος 
αυτοκτονεί παίρνοντας κώνειο, και οι δυο φρουροί 
αναρωτιούνται τι να κάνουν τις γυναίκες που ήθελε ο 
Περίανδρος να θυσιαστούν στον τάφο του µετά το θάνατό 
του, και που τον εκλιπαρούν για τη ζωή τους.  

 «Α΄ΦΡΟΥΡΟΣ: Τι λες; Να τις σκοτώσουµε; Να µην τις 
σκοτώσουµε;  

Β΄ΦΡΟΥΡΟΣ: Να τις παίξουµε κορόνα γράµµατα· 
κορόνα η ζωή, γράµµατα ο θάνατος. 



109 

Α΄ΦΡΟΥΡΟΣ: Καλά! (Βγάζει ένα νόµισµα, το τινάζει 
στον αγέρα. Οι γυναίκες αλλόφρονες πέφτουν πίστοµα 
και κοιτάζουν το νόµισµα που έπεσε.) 

Β΄ΦΡΟΥΡΟΣ: Γράµµατα! 
Α΄ΦΡΟΥΡΟΣ: Ας τις σκοτώσουµε! (Οι φρουροί 

αδράχνουν τα σπαθιά τους· πέφτει η αυλαία γοργά 
γοργά.)». 

 Το τέλος αυτό προκαλεί τον έλεο στο θεατή, ζητούµενο 
σε κάθε τραγωδία. Ταυτόχρονα όµως υποβάλει και το 
µοντερνιστικό αίσθηµα του παράλογου της ύπαρξης, της 
τυχαιότητας που καθορίζει εν πολλοίς τη ζωή µας.  

 Αλλά ας προχωρήσουµε στο σχολιασµό κάποιων 
αποσπασµάτων. ∆ιαβάζουµε: 

«ΛΥΚΟΦΡΩΝ: Ένα χρυσό µαχαίρι! Μοίρα, καλώς 
εκόπιασες, να µε! (σελ. 532).  

 Και θυµήθηκα τους υπέροχους στίχους του Κορνάρου, 
που τους βάζει στο στόµα της Αρετούσας. 

 Μοίρα, δε σε φοβούµαι µπλιο, κι ό,τι κι αν θέλεις κάµε 
Κι α µε γυρεύγεις να µε βρεις, κάτεχε πως επά ’µαι.  
 «ΠΕΡΙΑΝ∆ΡΟΣ: Τι θέλει ο άνθρωπος για να σωθεί; 

Ένα µονάχα… να νικήσει την ελπίδα» (σελ. 606).  
 Μόνο νικώντας την ελπίδα και το φόβο µπορείς να 

νιώσεις πραγµατικά ελεύθερος, αυτό πιστεύει ο 
Καζαντζάκης.  

 Ανιχνεύσαµε και εδώ αρκετούς ιαµβικούς 
δεκαπεντασύλλαβους, αλλά είπαµε πως δεν θα τους 
παραθέτουµε πια.  

 
Οδύσσεια (1938) 
 

Ἐσίµωσε τὸ ξύλο µου, τὸ ράξιµο γυρεύγει,  
ἦρθε σ' ἀνάβαθα νερά, καὶ πλιὸ δὲν κιντυνεύγει.   
Θωρεῖ τὸν Οὐρανὸ γελᾶ, τὴ Γῆ καὶ καµαρώνει,  
κ' εἰς-ε λιµιώνα ἀνάπαψ[ης] ἤραξε τὸ τιµόνι. 
Σ' βάθη πελάγου ἁρµένιζα, µὰ ἐδά 'ρθα στὸ λιµιώνα,  
πλιὸ δὲ θυµοῦµαι ταραχές, µάνητες, καὶ χειµώνα. 
 



110  

 Οι στίχοι αυτοί είναι από τους τελευταίους του 
«Ερωτόκριτου». Με την «Οδύσσεια» τέλειωσα το 
«(ξανα)διαβάζοντας τον Καζαντζάκη» και ένοιωσα µια 
ανακούφιση ανάλογη µ’ αυτή που ένιωσε ο Κορνάρος 
τελειώνοντας το αριστούργηµά του. 

 Όµως δεν είναι αυτός ο µόνος λόγος για τον οποίο 
παρέθεσα αυτούς τους στίχους. ∆ιαβάζοντας την 
«Οδύσσεια» δεν µπορούσα να µην κάνω την σύγκριση.  

Καθώς δεν µου αρέσει η ποίηση δεν είχα ποτέ καµιά 
πρεµούρα, παρά την αγάπη µου για τον Καζαντζάκη, να 
διαβάσω την «Οδύσσειά» του. Είχα διαβάσει κάποια 
αποσπάσµατα, και ο δεκαεπτασύλλαβός του δεν µου 
άρεσε καθόλου. Το ίδιο δεν είχα διαβάσει και τα θεατρικά 
του, αυτά που βρίσκονται στους τρεις τόµους. Όταν τελικά 
τα διάβασα και αυτά είπα να µην µείνω στην ουρά, 
παρόλο που η ουρά ήταν τεράστια, 33.333 στίχοι.  

 Ενώ τα θεατρικά του, ακόµη και τα ποιητικά, µου 
άρεσαν, όχι βέβαια όσο τα µυθιστορήµατά του, δεν 
µπορώ να πω το ίδιο και για την «Οδύσσεια». Και δεν 
ήταν µόνο ο δεκαεπτασύλλαβος που µε δυσκόλεψε· οι 
900 σελίδες του και το σκληρό εξώφυλλο το κάνουν 
ιδανικό βιβλίο για να στολίζει το ράφι µιας βιβλιοθήκης, 
ταυτόχρονα όµως και πολύ βαρύ, πράγµα που µε 
δυσκόλευε καθώς συνηθίζω να διαβάζω καθισµένος σε 
καρέκλα, δίπλα στο παράθυρο µε το φως της µέρας, και 
όχι σε γραφείο.  

 Πριν σχολιάσω τον δεκαεπτασύλλαβο θα ήθελα να πω 
δυο λόγια για το έπος.  

 Το κύριο χαρακτηριστικό του έπους είναι η λαϊκότητά 
του. Η «Ιλιάδα» και η «Οδύσσεια» µεταδίδονταν 
προφορικά, και ο Πεισίστρατος παράγγειλε την 
καταγραφή τους. Ο «Ερωτόκριτος», αυτό πια είναι σε 
όλους γνωστό, έγινε αγαπητό ανάγνωσµα από τον απλό 
κρητικό, και πολλοί τον ήξεραν απ’ έξω. «Ο καπετάν 
Καζάνης και η Κριτσοτοπούλα, τα δυο τελευταία κρητικά 
έπη» που γράφηκαν στις αρχές του περασµένου αιώνα 
(1909 και 1912 αντίστοιχα) από τον Μιχάλη ∆ιαλιννά (έχω 
µιλήσει γι’ αυτά σε ένα συνέδριο δίνοντας αυτό τον τίτλο 



111 

στην εισήγησή µου) λειτούργησαν «επικά», παρά το 
ήσσον λογοτεχνικό τους ενδιαφέρον. Η µητέρα µου, και 
όχι µόνο, τα ήξερε απ’ έξω. Μάλιστα συγκρίνοντας την 
απαγγελία της την οποία κατέγραψα στο κασετόφωνό µου 
ένα χρόνο πριν πεθάνει (1978. Την έχω αναρτήσει στο 
youtube) µε το γραπτό κείµενο αποπειράθηκα κάποια 
συµπεράσµατα για τους λόγους που στην εποχή µας δεν 
είναι πια δυνατόν να γραφτούν έπη. Ο χαρακτηρισµός 
λοιπόν της «Οδύσσειας» του Καζαντζάκη ως έπους θα 
έλεγα ότι είναι καταχρηστικός.  

 Και τώρα ας έλθουµε στο στίχο.  
 Ο δεκαεπτασύλλαβος µε δυσκόλεψε τροµερά στην 

ανάγνωση, και αυτός ίσως είναι ο κύριος λόγος που δεν 
µου άρεσε. Αν η «Οδύσσεια» ήταν γραµµένη στον ιαµβικό 
δεκαπεντασύλλαβο, έστω και τον ανοµοιοκατάληκτο του 
δηµοτικού τραγουδιού, πιθανότατα να µου άρεσε. Ο 
ιαµβικός δεκαπεντασύλλαβος του «Ερωτόκριτου» κάνει 
την ανάγνωση να κυλάει µε µεγάλη άνεση. Με τον 
δεκαεπτασύλλαβο του Καζαντζάκη έπεφτα συχνά σε 
κοτρώνες.  

 Ποιες είναι αυτές οι κοτρώνες; 
 Να πούµε όµως πρώτα τι είναι τοµή:  
 Αντιγράφω από το διαδίκτυο: «Η τοµή είναι ένα φυσικό 

σταµάτηµα της φωνής µας, κάπου στα µισά τού στίχου. 
Το σταµάτηµα αυτό µας το υπαγορεύει το ίδιο το νόηµα. 
Με τον τρόπο αυτό ο στίχος χωρίζεται σε δύο µέρη, πού 
τα λέµε ηµιστίχια».  

Και συνεχίζουµε:  
 Ο δεκαεπτασύλλαβος της «Οδύσσειας» στην 

συντριπτική πλειοψηφία των στίχων της έχει την τοµή 
(ευτυχώς) στη δέκατη συλλαβή. Έτσι ο στίχος χωρίζεται 
σε ένα δεκασύλλαβο ηµιστίχιο, που όµως εγώ σε πάρα 
πολλές περιπτώσεις δεν µπορούσα να διαβάσω στο 
ιαµβικό µέτρο αλλά σαν πεζό κείµενο, και σε ένα ιαµβικό 
επτασύλλαβο, που θα µπορούσε κάλλιστα να αποτελέσει 
το ηµιστίχιο ενός ιαµβικού δεκαπεντασύλλαβου.  

 Ας παραθέσουµε τους πρώτους τρεις στίχους. 



112  

 «Ήλιε, µεγάλε ανατολίτη µου, χρυσό σκουφί του νου 
µου 

αρέσει µου στραβά να σε φορώ, πεθύµησα να παίξω, 
όσο να ζεις, όσο να ζω κι εγώ, για να χαρεί η καρδιά 

µας».  
Το κόµµα που υπάρχει στη δέκατη συλλαβή δηµιουργεί 

φυσικά και αβίαστα την τοµή.  
 Όµως τα πράγµατα δεν είναι πάντα έτσι. Παράδειγµα:  
«Μαγνάδι λαµπερό, στο αχνό το ουρανοθάλασσο, και 

χάθη» (Β, 239). 
 Εδώ η τοµή γίνεται µετά τη λέξη «αχνό» παρόλο που 

δεν υπάρχει κόµµα και χωρίς να υπαγορεύεται από το 
νόηµα, χωρίζοντας τον στίχο σε ένα οκτασύλλαβο και ένα 
εννεασύλλαβο ηµιστίχιο και όχι σε ένα δεκασύλλαβο και 
ένα επτασύλλαβο, όπως ήταν οι προηγούµενοι στίχοι. 

 Ο παρακάτω στίχος είναι καλύτερος.  
 «Κι είδα σε, γιέ µου, στο γιαλό, το χέρι αντήλιο, ν’ 

αγναντεύεις» (Β, 232). 
 Εδώ υπάρχει κόµµα µετά τη λέξη «γιαλό», µε το πρώτο 

οκτασύλλαβο ηµιστίχιο σε ολοκληρωµένο νόηµα, σαν το 
πρώτο ηµιστίχιο ιαµβικού δεκαπεντασύλλαβου. Όµως, 
καθώς έχεις συνηθίσει το πρώτο ηµιστίχιο να είναι 
δεκασύλλαβο, «σκοντάφτεις».  

 Σε αρκετούς στίχους η τοµή µπορεί να γίνει κατά 
βούληση, καθώς στη µέση του στίχου υπάρχει λέξη 
δισύλλαβη. Έτσι µπορούµε να έχουµε είτε ένα 
οχτασύλλαβο και ένα εννεασύλλαβο ηµιστίχιο, είτε ένα 
δεκασύλλαβο και ένα επτασύλλαβο. Παράδειγµα:  

 «Όλα ’ναι φάδια της κοιλιάς, παιδιά, και το ψωµί 
στηµόνι» (Τ, 1384). Εδώ ο Καζαντζάκης για να κάνει τον 
δεκαεπτασύλλαβο από την κρητική παροιµία βάζει στη 
µέση τη λέξη «παιδιά», ανάµεσα σε δυο κόµµατα. Η τοµή 
µπορεί να γίνει είτε πριν είτε µετά τη λέξη.  

 Αλλού προσθέτει στη λέξη ένα συνθετικό για να 
µετατρέψει τον δεκαπεντασύλλαβο σε δεκαεπτασύλλαβο, 
όπως:  

 «Γλυκοµηλιά µου µε τα µήλα σου και µυγδαλιά µου 
αφράτη» (Β, 507).  



113 

 Αν αφαιρέσουµε το «γλυκο-» έχουµε έναν ιαµβικό 
δεκαπεντασύλλαβο που λες και πάρθηκε (ίσως πράγµατι 
να πάρθηκε) από δηµοτικό τραγούδι.  

 Είναι περίεργο που ο Καζαντζάκης, ενώ χρησιµοποιεί 
πολύ συχνά τόπους και υφολογικά σχήµατα του 
δηµοτικού τραγουδιού δεν χρησιµοποίησε και το στίχο 
του. Να σηµειώσουµε όµως εδώ ότι όσο προχωρούµε 
προς το τέλος της «Οδύσσειας» τόσο µεγαλύτερη χρήση 
τους κάνει, ενώ ταυτόχρονα µειώνονται οι στιχουργικές 
ανωµαλίες.  

 ∆ιαβάζουµε: 
 «Αχ, πέθανε καλέ να σ’ αγαπώ, ζήσε να σ’ έχω αµάχη» 

(Α, 260). 
 Και εδώ καταστρέφει τον δεκαπεντασύλλαβο της λαϊκής 

παροιµίας (την επιβεβαίωσα ψάχνοντας στο διαδίκτυο) 
προσθέτοντας το «καλέ» για να φτιάξει τον 
δεκαεπτασύλλαβό του.  

 Αλλού τη λέξη αυτή την προσθέτει στην αρχή, όπως 
στο παρακάτω παράδειγµα:  

 «Ώχου, κι όποιος κοιµάται δίπλα σου τον ύπνο 
λαχταρίζει» (Ε, 555). 

 Είναι ο δεύτερος στίχος µιας µαντινάδας. Ο πρώτος 
στίχος είναι «Όποιος φιλεί τα χείλη σου ζάχαρη πιπιλίζει». 
Την πρωτάκουσα από τον συγχωρεµένο τον Μουντάκη.  

 «Τρώτε, τρώτε και πίνετε, άρχοντες, κι εγώ θα 
τραγουδήσω» (Θ, 325). 

 Εδώ ο Καζαντζάκης για να φτιάξει τον 
δεκαεπτασύλλαβο από τον δεκαπεντασύλλαβο 
διπλασιάζει τη λέξη «τρώτε». Είναι στίχος από το γνωστό 
ριζίτικο, στον οποίο όµως το «κι εγώ θα σας δηγούµαι» το 
παραλλάσσει σε «εγώ θα τραγουδήσω».  

 Το ίδιο κάνει και στον παρακάτω στίχο, διπλασιάζοντας 
τη λέξη «µικρό»: 

 «Μικρό µικρό πουλί ’ταν διάβηκε, παιχνίδι και 
συντρίφτη» (Γ, 53). 

 Ακούοντας την απαγγελία του Βασίλη ∆ιαµαντόπουλου 
στο youtube, όπου ανάµεσα στα αποσπάσµατα που 
διαβάζει βρίσκεται και ο παραπάνω στίχος, παρατηρώ ότι 



114  

στον στίχο «ξεπάτωσε έριζα όλο το νησί και το κατάπιε η 
µνήµη», το «σε» του «ξεπάτωσε» δεν το προφέρει ως µια 
συλλαβή µε το «ε» του «έριζα», µε αποτέλεσµα να 
καταστρέψει τον δεκαεπτασύλλαβο, αφού κάνει τις 
συλλαβές του δεκαοκτώ. Να λοιπόν που έκανα καλά να 
παραιτούµαι συχνά από το να διαβάζω ρυθµικά τους 
στίχους και να τους διαβάζω, αντίθετα, σαν πεζό κείµενο. 
Και η παραπάνω απαγγελία µου έδωσε αυτή την 
αίσθηση, ότι ήταν ανάγνωση πεζού κειµένου – ή 
σύγχρονης ποίησης, η οποία είναι χωρίς µέτρο.  

 Ένα άλλο πρόβληµα που αντιµετώπισα διαβάζοντας 
τους δεκαεπτασύλλαβους του Καζαντζάκη είναι η χρήση 
ασυναίρετων τύπων που µου χαλούσαν την αίσθηση του 
µέτρου.  

 «κι ολοζωής του πια την παρατάει στη χαµωγής να 
υφαίνει» (Β, 470). 

 Και ο Κάλβος προτιµά τους ασυναίρετους τύπους, 
όµως αυτό δίνει µια πρόσθετη µεγαλοπρέπεια στις 
«Ωδές» του. Εδώ όµως µου φαίνεται ότι η χρήση είναι 
άστοχη, και ξενίζει ιδιαίτερα εµάς τους κρητικούς, που στις 
µαντινάδες και στα ριζίτικα χρησιµοποιούµε τους 
συνηρηµένους τύπους:  

 Εµάθαν το πως σ’ αγαπώ του µπαλκονιού σου οι 
βιόλες 

κι όταν περνώ απ’ το στενό µοσκοµυρίζουν όλες.  
 Αγαπώ, όχι αγαπάω. Περνώ, όχι περνάω.  
 Στην ίδια ιστοσελίδα από όπου παρέθεσα για την τοµή 

διάβασα και το παρακάτω: «Από τις 15 συλλαβές κι 
απάνω ο στίχος δύσκολα συµπίπτει µε την κανονική 
ανθρώπινη αναπνοή και γι’ αυτό αποφεύγεται».  

 Όχι, ο Καζαντζάκης δεν θα τον αποφύγει.  
 Τι ήταν αυτό που τον ώθησε να χρησιµοποιήσει τον 

δεκαεπτασύλλαβο; Μήπως σαν λύση στις συχνά σύνθετες 
λέξεις που χρησιµοποιεί; Μήπως διότι νόµιζε ότι ο στίχος 
αυτός, σαν στίχος µπαρόκ, έχει µεγαλύτερη 
µεγαλοπρέπεια; Μήπως για να ξεχωρίσει από τον 
Σολωµό και τον Παλαµά, στους οποίους δεν είδα να κάνει 
καµιά αναφορά ποτέ;  



115 

 Γιατί άραγε;  
 Αν συναντηθούµε ποτέ στην ίδια παράδεισο ή στην ίδια 

κόλαση θα τον ρωτήσω.  
 ∆εν µου ήταν εύκολο να παρακολουθώ πάντα την 

πλοκή. Η Λιλή Ζωγράφου στο βιβλίο της «Νίκος 
Καζαντζάκης, ένας τραγικός» δίνει µια εκτενή περίληψη.  

 Ο Οδυσσέας έκανε τόσα χρόνια να γυρίσει σπίτι του 
αλλά µόλις γύρισε βαρέθηκε, δεν τον χωρούσε. Άφησε το 
θρόνο στο γιο του και µε κάµποσους συντρόφους κίνησε 
για την περιπέτεια. Σταµατούν στη Σπάρτη και παίρνει 
µαζί του την Ελένη, κρυφά από τον Μενέλαο εννοείται. 
Έπειτα πηγαίνουν στην Κρήτη και βοηθούν τους 
επαναστάτες σε µια επανάσταση. Στην Αίγυπτο βοηθούν 
άλλους επαναστάτες. Κατόπιν πηγαίνουν σε άλλα µέρη 
της Αφρικής, φτάνουν µάλιστα µέχρι τις πηγές του Νείλου. 
Μια λεοπάρδαλη τους ακολουθεί. Συναντάνε τον Χριστό, 
τον δον Κιχώτη και το Βούδα. Στο δρόµο όλο και κάποιος 
σύντροφος εγκαταλείπει, όλο και κάποιος πεθαίνει. Στη 
συνέχεια τον βρίσκουµε στον βόρειο πόλο µε τους 
Εσκιµώους, για να πεθάνει τέλος µόνος του πάνω σ’ ένα 
παγόβουνο. Τα φαντάσµατα των πεθαµένων συντρόφων 
τον επισκέπτονται στο ψυχοµάχηµά του.  

 Στην αφήγηση αυτής της περιπλάνησης βλέπουµε 
αρκετά ανθρωπολογικά στοιχεία, όπως π.χ. τον τρόπο 
που σκοτώνουν την αρκούδα οι Εσκιµώοι και τη 
θανάτωση σκλάβων στον τάφο του βασιλιά, για να τον 
υπηρετούν οι ψυχές τους στην άλλη ζωή. Σαν πεζό θα 
ήταν ένα συναρπαστικό πικαρέσκο µυθιστόρηµα µε τον 
Οδυσσέα και τους desperados συντρόφους του, σαν 
ποίηµα όµως αµφιβάλω.  

 Στο έργο αυτό βλέπουµε ξανά τα σύµβολα που 
χρησιµοποιεί ο Καζαντζάκης και σ’ άλλα έργα του («… 
αναστήθη ο σκούληκας και πεταλούδα εγίνη») και βέβαια 
ξαναδιαβάζουµε για τις ιδέες και τις εµµονές του, δεν έχει 
νόηµα να τις επαναλάβουµε. Να προσθέσω µόνο ότι εδώ 
φαίνεται πιο καθαρά η έννοια της élan vital, της «ζωικής 
ορµής» του δασκάλου του Ανρί Μπερξόν.  

 «Εγώ το χρέος µου έκανα του γιου, ξεπέρασα τον κύρη· 



116  

τώρα και συ ξεπέρνα µε, αν µπορείς, στο νου και στο 
κοντάρι» (Α, 279-280).  

 Πάντως το παράκανε. Σε κάθε ζευγάρωµα παρουσιάζει 
το ζευγάρι σαν να ζευγαρώνουν για να κάνουν 
απογόνους. Όµως εγώ πιστεύω ότι τα πράγµατα ήταν 
τότε όπως και σήµερα· τα ζευγάρια, πολλές φορές ακόµη 
και όταν είναι παντρεµένα, συνήθως τρέµουν στη σκέψη 
µιας εγκυµοσύνης.  

 Και η θρησκεία θεωρεί ότι το σεξ βρίσκεται στην 
υπηρεσία της αναπαραγωγής. Ο Φρόιντ όµως και γενικά 
η ψυχανάλυση το θεωρούν ως την κύρια έκφραση της 
αρχής της ηδονής. Όσο για τους ηθολόγους, αυτοί 
πιστεύουν ότι συντελεί στη σύσφιξη των σχέσεων του 
ζεύγους, τόσο αναγκαία για την ανατροφή των παιδιών.  

 ∆ιαβάζουµε: 
 «καλή πραµάτεια ’ναι ο θεός, παιδιά, ξεπουληµό δεν 

έχει!» (Ν, 709).  
 Ε, δεν είναι να απορεί κανείς που λίγο έλλειψε να τον 

αφορίσουνε.  
 ∆εν µπορώ να ξέρω πόσο διαβάστηκε η «Οδύσσεια», 

πιστεύω όµως ότι διαβάστηκε λιγότερο από τα 
µυθιστορήµατά του. Ο Καζαντζάκης τη θεωρούσε ως έργο 
ζωής – την έγραψε επτά φορές – όµως εµένα δεν µου 
άρεσε. Αλλά, περί ορέξεως κολοκυθόπιτα. Ή, όπως 
έλεγαν οι λατίνοι, de gustibus non est disputandum.  

 
 
Ιουλιανός ο Παραβάτης (1939) 
 
 Ο Καζαντζάκης είναι συγγραφέας της ωριµότητας.  
 ∆εν είναι όλοι τέτοιοι. 
 Ο Τολστόι έγραψε τα αριστούργηµά του όταν ήταν 

νέος. Το 1963, τριανταπέντε χρονών, ξεκίνησε το 
«Πόλεµος και Ειρήνη» που το τέλειωσε το 1969. Αµέσως 
µετά, το 1973, ολοκληρώνει το δεύτερο αριστούργηµά 
του, την «Άννα Καρένινα». Αντίθετα ο Ντοστογιέφσκι το 
ωριµότερο έργο του, τους «Αδελφούς Καραµάζωφ», τους 
έγραψε στο τέλος της ζωής του. 



117 

 Τα δυο µυθιστορήµατα που έγραψε νεότερος ο 
Καζαντζάκης, ο «Τόντα Ράµπα» και ο «Βραχόκηπος», 
πόρρω απέχουν από τα µεγάλα µυθιστορήµατα της 
ωριµότητάς του.  

 Κάτι ανάλογο διαπιστώνω τώρα διαβάζοντας τις 
έµµετρες τραγωδίες του, τουλάχιστον όσον αφορά τη 
στιχουργική.  

Ο «Ιουλιανός ο Παραβάτης» γράφηκε το 1939, αν και 
άργησε έξι χρόνια να εκδοθεί. ∆εν είναι µόνο το ότι οι 
στίχοι του σ’ αυτό το έργο µου άρεσαν περισσότερο από 
την άποψη του περιεχοµένου, µου άρεσαν περισσότερο 
και από την άποψη της µορφής. Ο Καζαντζάκης εδώ 
προσπαθεί να είναι συνεπής στιχουργικά, και µένει πάρα 
πολύ πιστός στον ιαµβικό δεκατρισύλλαβό του. Ο στίχος 
αυτός είναι ο αγαπηµένος του αφού, όπως διαβάζω, και 
τον «Κωνσταντίνο Παλαιολόγο», στην τρίτη γραφή του το 
1951, επτά χρόνια µετά την πρώτη, σ’ αυτό τον στίχο τον 
έγραψε.  

 Αλλά και η πλοκή του έχει µεγαλύτερη δραµατικότητα 
απ’ ό,τι στις προηγούµενες. Μπροστά στη µονόχρωµη 
Θεοφανώ στον «Νικηφόρο Φωκά», µια αδίστακτη γυναίκα 
που συνωµότησε για τη δολοφονία του άντρα της, η 
Μαρίνα, η πνευµατική – αν κατάλαβα καλά – φίλη του 
αυτοκράτορα, κόρη του αθηναίου δασκάλου του στη 
φιλοσοφία, αµφιταλαντεύεται συνεχώς, µε την αγάπη της 
για το Χριστό και την αγάπη της για τον Νικηφόρο να 
παλεύουν αδιάκοπα µέσα της: να τον δηλητηριάσει ή όχι; 
Να υπακούσει ή να παρακούσει στην εντολή του 
∆εσπότη; Ακόµη, ο Ιουλιανός µας φαίνεται ως γνήσια 
τραγικό πρόσωπο. Εδώ οι συνωµότες δεν έχουν το 
άλλοθι ότι ξεπάστρεψαν ένα µακελάρη όπως ο Νικηφόρος 
Φωκάς, αλλά τον εξόντωσαν απλά και µόνο γιατί ήταν 
αντίθετος στο χριστιανισµό, όπως έκαναν και µε τόσους 
άλλους, µε πιο γνωστή την Υπατία. Όµως και οι δυο 
έχουν ένα βασικό χαρακτηριστικό του τραγικού ήρωα, 
που το βλέπουµε για παράδειγµα στον Μάκβεθ και στον 
Οιδίποδα: υποµένουν µε αξιοπρέπεια τη µοίρα τους· και 



118  

µάλιστα, όπως στην περίπτωση του Μάκβεθ, µια µοίρα 
αναµενόµενη.  

 «…Να µη φοβάσαι, να κρατάς  
σφιχτά, µερόνυχτα το Χάρο από το χέρι· 
και να το ξέρεις, πια δεν έχεις άλλο φίλο! (σελ. 191) 
 και 
«Έτοιµος πάντα, ορθός σε περιµένω, ω θάνατε» (σελ. 

218) 
 Σαν έτοιµος από καιρό, σα θαρραλέος… 
 Όµως ας παραθέσουµε κάποια ακόµη χαρακτηριστικά 

αποσπάσµατα.  
 «Μα σήµερα τ’ αγέλαστά της χείλια πρώτη 
κουνήθηκαν φορά, θαρρείς χαµογελούσε» (σελ. 127). 
 Ο Σολωµός εγκατέλειψε µόνο τον ιαµβικό 

δεκαπεντασύλλαβο που οµοιοκαταληκτεί ζευγαρωτά για 
χάρη του ανοµοιοκατάληκτου του δηµοτικού τραγουδιού 
στους «Ελεύθερους Πολιορκηµένους». Ο Καζαντζάκης 
γύρισε εντελώς την πλάτη του στον ιαµβικό 
δεκαπεντασύλλαβο, όµως αυτός πήδηξε στους ώµους του 
και τον καβάλησε χωρίς να το καταλάβει. ∆ιαβάσετε τους 
παραπάνω στίχους σε άλλη διάταξη: 

Μα σήµερα τ’ αγέλαστά της χείλια 
πρώτη κουνήθηκαν φορά, θαρρείς χαµογελούσε.  
Και πιο κάτω: 
«…………………………………………Κι ούτε 
και στήθια γυναικός να µε παραστρατίζουν» (σελ. 273).  
Ανάλογο «σπασµένο» ιαµβικό δεκαπεντασύλλαβο 

συναντήσαµε και σε προηγούµενο έργο του, και ασφαλώς 
θα υπήρχαν κι άλλοι που δεν έπεσαν στην αντίληψή µας.  

 «ΒΑΓΙΑ: Να ’χα Μαρίνα µου, κι εγώ την οµορφιά σου! 
Αλήθεια αυτό που λεν, ο γέρος µας ∆εσπότης 
την ώρα που µεστή κοπέλα πια στην άγια  
σε κράταε κολυµπήθρα, το παρθένο ξάφνου  
σπλάχνο του ένιωσε να τρέµει από τον πόθο…  
και µε τα νύχια του έβγαλε τα δυο του µάτια;» (σελ. 127-

128).  
 Αυτό θα πει πίστη!!! 
«Μεγάλη η χάρη του Θεού σου· θα ’ρθει µέρα, 



119 

έχω ακουστά, γλυκά ν’ αδερφωθούν τα πάντα· 
κι ο Σατανάς στη θεία κι αυτός να πέσει αγκάλη (σελ. 

236-237) 
 Η ιδέα µιας τελικής ενότητας των πάντων επανέρχεται 

συχνά στον Καζαντζάκη. Η αντίληψή του αυτή µάλλον έχει 
την προέλευσή της στο βουδισµό, στο τελικό Νιρβάνα· αν 
και οι σύγχρονοι φυσικοί υποστηρίζουν κάτι ανάλογο, 
µακάβριο όµως. Οι αντιθέσεις και οι συγκρούσεις θα 
εκλείψουν, και αυτό γιατί η αύξηση της εντροπίας οδηγεί 
το σύµπαν σε µια κατάσταση θερµικής ισορροπίας όπου 
τα πάντα θα είναι ακίνητα, νεκρά.  

 «Σαν παραµύθι κι η ζωή· θυµάσαι, Ελένη,  
το τερατόµορφο θεριό που προσδοκούσε 
χρόνια να ρθει να το φιλήσει αγνή παρθένα 
να ξαναβρεί το αγγελικό του θώρι; Τέτοια  
κι εµέ η ψυχή, και περιµένει το φιλί σου!» (σελ. 241) 
 Στο παραµύθι αυτό ο Καζαντζάκης έχει αναφερθεί κι 

άλλες φορές, σαν µεταφορά, θέλοντας να δηλώσει ότι η 
αγάπη µεταµορφώνει τον άνθρωπο, το κάνει καλύτερο. 
Αυτό οι ψυχολόγοι το ξέρουν πολλοί καλά. 

 Και οι Beatles: All you need is love. 
 Το παραµύθι είναι διδακτικό, όµως υπάρχει και ένα 

ανέκδοτο-παρωδία του, ακόµη πιο διδακτικό. 
Το κορίτσι φιλάει το βάτραχο και περιµένει να 

µεταµορφωθεί στο όµορφο βασιλόπουλο. Όµως ο 
βάτραχος, ξελιγωµένος στα γέλια, της λέει: -Σου την 
έσκασα!!! ∆εν είµαι βασιλόπουλο που έχει µεταµορφωθεί 
σε βάτραχο, είµαι πραγµατικός βάτραχος. 

 Και που βρίσκεται το δίδαγµα σ’ αυτό το ανέκδοτο;  
 Γυναίκες, να είστε επιφυλακτικές στα παραµυθιάσµατα 

των ανδρών. 
 Και θυµήθηκα και άλλο ένα ανέκδοτο.  
-Είσαι τόσο όµορφη, τόσο τρυφερή, τόσο γλυκιά, τόσο 

καλοσυνάτη… 
-Για να σου πω, µήπως µου τα λες όλα αυτά για να µε 

π...ξεις;  
-Και έξυπνη!!!  



120  

 Τέτοια σόκιν ανέκδοτα έβαζα στο blog µου και έχασα τη 
θέση µου σαν σχολικός σύµβουλος. Βέβαια αυτό ήταν 
πρόσχηµα. Τώρα όµως είµαι συνταξιούχος, εδώ και 
τέσσερα χρόνια.  

 Την περιπέτειά µου αυτή την έχω γράψει, καθ’ 
υπόδειξη δύο φίλων, σε ένα ανέκδοτο κείµενο που έχει 
τίτλο «Ο λαός δεν ξεχνά τι σηµαίνει δεξιά» και υπότιτλο 
«Εγώ το ξέχασα και το πλήρωσα». Αλλά φαίνεται ότι το 
ξέχασε και ένα µεγάλο µέρος του ελληνικού λαού, που 
εξακολουθεί να έχει αµνησία. Πώς αλλιώς να εξηγήσουµε 
το 28,10% που πήρε η δεξιά στις εκλογές του Σεπτέµβρη 
που µας πέρασε;  

 Όµως ας συνεχίσουµε µε τα αποσπάσµατα. 
«Είσαι Έλληνας; Τι προσκυνάς; Σηκώσου απάνω! 
Εµείς και στους θεούς ορθοί µιλούµε· λέγε» (σελ. 254). 
 Και θυµήθηκα το Θεµιστοκλή, που υποχρεωµένος κατά 

το πρωτόκολλο να προσκυνήσει τον Πέρση βασιλιά, έριξε 
κάτω το δαχτυλίδι του και έσκυψε και το πήρε. Τελικά 
υπάρχουν και µεσοβέζικοι συµβιβασµοί.  

 «Απελπισιά µου, απελπισιά, στερνή µου ελπίδα» (σελ. 
281). 

 Ίσως θα πρέπει να µαζέψω σε ξεχωριστό αρχείο τα 
καζαντζακικά οξύµωρα.  

«ΜΑΡΙΝΑ: … τα θάρρη µου έχω στο Χριστό! 
ΙΟΥΛΙΑΝΟΣ: Κι εγώ τα θάρρη µου 
Στην πέρφανη ψυχή του απελπισµένου ανθρώπου!» 

(σελ. 289). 
 Από τους πιο καζαντζακικούς στίχους. 
 Συνεχίζουµε ακάθεκτοι µε τις υπόλοιπες τραγωδίες του. 
 
 
Αλέξης Ζορµπάς (1943) 
 
 Προηγείται η εισαγωγή που έγραψα για το σχέδιό µου 

να ξαναδιαβάσω τον Καζαντζάκη και η οποία 
δηµοσιεύτηκε στα Κρητικά Επίκαιρα το Γενάρη του 1992, 
και ακολουθεί το κείµενο για τον «Αλέξη Ζορµπά» που 
δηµοσιεύτηκε τον επόµενο µήνα.  



121 

 
 Από µικρός είχα το όνειρο να γίνω συγγραφέας. Όµως 

δεν είχα επιλέξει τι θα έγραφα όταν θα µεγάλωνα. Όταν 
άρχισα να διαβάζω Καζαντζάκη, στα 14 χρόνια µου, η 
ιδέα άρχισε να ωριµάζει σιγά-σιγά µέσα µου: θα έγραφα 
ένα βιβλίο για τον Καζαντζάκη. Η ιδέα αυτή, όσο 
µεγάλωνα, γινόταν όλο και πιο πιεστική. Στα είκοσι ένα 
µου χρόνια είχε γίνει αφόρητη. Το καλοκαίρι του ’71 έλεγα 
ότι οπωσδήποτε θα έγραφα αυτό το βιβλίο. 
 ∆εν το έγραψα. Όχι τόσο γιατί δούλευα σε ένα 
φροντιστήριο αγγλικών, όσο γιατί δεν είχα ακόµη τις 
προϋποθέσεις. Η διάθεση από µόνη της δεν αρκεί. 
Πάντως κάποιες σηµειώσεις βρίσκονται ακόµη στα 
γραφτά µου. 

Το επόµενο καλοκαίρι ούτε που το σκέφτηκα. Είχαµε 
άλλες έγνοιες πια, και είµαστε προσανατολισµένοι σε 
άλλα διαβάσµατα. Έπρεπε να διώξουµε τη χούντα. Ο 
Μαρξ έδειχνε την προοπτική ενός καινούριου κόσµου. 

 Ταξίδευα µε το πλοίο. ∆ίπλα στο παγκάκι δυο ωραίες 
ξένες είχαν στήσει συζήτηση. Η µια, η πιο όµορφη, 
µιλούσε παθιασµένα για τον Καζαντζάκη, µε ένα 
ενθουσιασµό, ίδιο µε τον δικό µου, όταν ήµουν έφηβος. Τι 
ωραία, λέω, θα µπω στην κουβέντα τους, θα τους µιλήσω 
κι εγώ για τον Καζαντζάκη, έχω πολλά να τους πω. Θα 
ξεκινήσω µε τον «Ζορµπά». Η ωραία σίγουρα θα είναι 
γεµάτη ενδιαφέρον, θα κρέµεται από τα χείλια µου. Μετά 
θα µιλήσω για τον «Χριστό ξανασταυρώνεται». Τότε θα 
της πιάσω το χέρι. Στον «Καπετάν Μιχάλη» θα της 
χαϊδέψω τα µαλλιά. Απορροφηµένη καθώς θα είναι, θα 
αφήνεται µε ηδυπάθεια. Στον «Τελευταίο πειρασµό» θα 
σκύψω και θα τη φιλήσω. Το βράδυ στην καµπίνα, αν όλα 
πάνε καλά, θα της µιλάω για τον «Φτωχούλη του θεού» 
και θα «βγάζουµε τα µάτια µας», όπως λέει και ο 
«Ζορµπάς». Την «Αναφορά στον Γκρέκο» θα την κάνω 
αργότερα αναφορά στους φίλους µου, όλος καµάρι... 

 Τι ωραία θα ήταν να είχαν γίνει έτσι τα πράγµατα! Η 
έµφυτη ντροπαλότητά µου δεν µ’ άφησε να τολµήσω. 
Στην επόµενη στάση κατέβηκα. Νησί Κάσος, 



122  

πρωτοδιορισµένος φιλόλογος, επιστρέφοντας από τις 
χριστουγεννιάτικες διακοπές. Το βιβλίο που δεν έγραψα, 
τα λόγια που δεν είπα σ’ αυτή την κοπέλα, τα έκλεισα σε 
ένα ολοσέλιδο άρθρο στα «Κρητικά Επίκαιρα», άνοιξη του 
1983, 100 χρόνια από τη γέννηση του Καζαντζάκη. ∆ίπλα 
στο όνοµα µου και η φωτογραφία µου, µε τη λύρα στο 
χέρι. Το πρώτο µου όνειρο, να γίνω συγγραφέας, το είχα 
πραγµατοποιήσει. Το πρώτο µου βιβλίο, το 
«Παραψυχολογία, µύθος ή πραγµατικότητα» είχε 
κυκλοφορήσει πριν δύο χρόνια. Έµενε —και µένει— να 
πραγµατοποιηθεί το δεύτερο µου όνειρο, να βγάλω ένα 
δίσκο, τους στίχους τους έχω έτοιµους, µαντινάδες, που 
έγραψα στη γυναίκα µου, ένα χρόνο µετά, τότε στην αρχή 
της γνωριµίας µας. Λύρα µόνο δεν έµαθα να παίζω καλά. 
Ελπίζω κάποτε να µάθω... 

 Με ένα άρθρο δεν ένιωθα να ξεπληρώνω ένα χρέος 
που το αισθανόµουνα βαθιά µέσα µου. Έτσι τώρα 
τελευταία, ακούγοντας —και διαβάζοντας— κάποια 
αρνητικά σχόλια για τον Καζαντζάκη (σε ένα κείµενο 
µάλιστα απαντήσαµε πριν λίγους µήνες από τα «Κρητικά 
Επίκαιρα») αποφάσισα να τον ξαναδιαβάσω, έχοντας την 
υποψία ότι µπορεί να είχα κάνει λάθος. Ξεκίνησα µε τον 
«Ζορµπά». 

 ∆εν έσφαλα. Μπορεί να µην ένιωσα τώρα τον πρώτο 
άκρατο ενθουσιασµό, όµως έβλεπα ότι βρισκόµουνα 
µπροστά σε ένα µεγάλο έργο, το οποίο µάλιστα µε την 
εµπειρία των 40 χρόνων µου το δεχόµουνα πιο πλούσια. 
Έτσι αποφάσισα να ξαναδιαβάσω τον Καζαντζάκη, να 
συναντηθώ πάλι µε τη σκέψη του, και τα αποτελέσµατα 
αυτής της συνάντησης να τα καταγράψω για τα «Κρητικά 
Επίκαιρα». Το ξεκίνηµα θα γίνει µε τα µυθιστορήµατα, 
αυτά που τον καθιέρωσαν διεθνώς. 

 ∆εν θα είναι εµπεριστατωµένες µελέτες. Έχουν γραφεί 
τόσα για τον Καζαντζάκη, κι εγώ αποστρέφοµαι τον 
ερανισµό. Θα είναι ένας ιµπρεσιονιστικός πίνακας, η 
φωτογραφία µιας επαφής. Θα είναι καταγραφή σκέψεων 
και συναισθηµάτων, έτσι όπως θα δω και θα νιώσω το 



123 

κάθε έργο του που θα διαβάσω. Η αρχή θα γίνει µε τον 
Ζορµπά... 

 
 Τον Αλέξη Ζορµπά τον έχω διαβάσει πέντε έξι φορές 

µέχρι τώρα, ακριβώς πόσες δεν θυµάµαι. Η τελευταία 
ήταν πριν λίγες µέρες. Η προτελευταία, όταν ήµουν 
φοιτητής. Μια φορά τον διάβασα και στα αγγλικά. 

 Στα αγγλικά; 
 Είναι µια τρελή ιστορία. Στον Καζαντζάκη οφείλω, κατά 

κάποιο τρόπο, την επαγγελµατική µου αποκατάσταση. 
 Ήµουνα 15 χρονών, µαθητής της τρίτης γυµνασίου. 

Πήγαινα στο φροντιστήριο αγγλικών του κου Σταυρακάκη, 
ή, για την ακρίβεια, ερχόταν αυτός στο χωριό µου, το 
Κάτω Χωριό Ιεράπετρας, και µας έκανε µάθηµα σε µια 
αίθουσα του δηµοτικού σχολείου. Εγώ και οι φίλοι µου 
ήµασταν πολύ άταχτοι. Πρώτος διώχτηκα εγώ, κάπου το 
∆εκέµβρη του 1965, µε δια παντός αποβολή. Οι δυο φίλοι 
µου, ο Γιώργης ο Μαυρόµατος και ο Αντώνης ο 
Μουστακάκης, µε το τέλος της χρονιάς, ήσαν 
ανεπιθύµητοι να συνεχίσουν. 

Τέρµα το φροντιστήριο, εγώ όµως αγγλικά έπρεπε να 
µάθω οπωσδήποτε.  

 Βρήκα τον τρόπο. Αγόρασα τα βιβλία του Καζαντζάκη 
στα αγγλικά, και τα διάβαζα µε τη βοήθεια ενός λεξικού. 
Τις άγνωστες λέξεις τις σηµείωνα σ’ ένα τετράδιο. Όπου 
δυσκολευόµουν, άνοιγα το πρωτότυπο. Έτσι διάβασα 
πρώτα τον «Καπετάν Μιχάλη», µετά τον Ζορµπά, και 
τέλος τον «Φτωχούλη του θεού». Έγινα ξεφτέρι. 

 Στο φροντιστήριο του κου Σταυρακάκη επιστρέψαµε, 
εγώ κι ο Γιώργης, το καλοκαίρι του 1967, όταν θα 
πηγαίναµε στην τρίτη λυκείου, αφού ζητήσαµε συγνώµη 
και αφού υποσχεθήκαµε ότι θα ήµασταν καλά παιδιά. 
Ήµασταν πια µεγάλοι. Παρ’ όλες τις διαβεβαιώσεις της 
κας Μαρίκας, της γυναίκας του, που µας έκανε µάθηµα, ο 
κος Σταυρακάκης δεν µπορούσε να πιστέψει ότι είχαµε 
γίνει πράγµατι τόσο ήσυχοι και προσεκτικοί µαθητές.  

 Εκείνο το καλοκαίρι κάναµε την τετάρτη τάξη. Εγώ, 
παρόλο που δεν είχα τελειώσει την τρίτη, έγινα δεκτός 



124  

στην τετάρτη γιατί ήξερα καλά αγγλικά. Το χειµώνα, µόνος 
µου, χωρίς την παρέα του Γιώργη, έκανα την πέµπτη 
τάξη. Νύχτα, πολλές φορές µε κρύο και βροχή, έκανα µε 
το ποδήλατό µου κάθε µέρα τα επτά χιλιόµετρα της 
διαδροµής Κάτω Χωριό - Ιεράπετρα, µετ’ επιστροφής, για 
να παρακολουθήσω το φροντιστήριο. 

 Ήµουν απ’ τους καλύτερους µαθητές. Στις εξετάσεις για 
να πάρουµε δεν θυµάµαι ποιο δίπλωµα, ήλθα δεύτερος. 
Έτσι πέρασα την ίδια χρονιά στο πανεπιστήµιο, αγγλική 
φιλολογία, στην Αθήνα. Όταν έκανα το στρατιωτικό µου 
γράφτηκα στο φιλοσοφικό τµήµα, και το τελείωσα λίγο 
µετά αφού απολύθηκα. Τελικά διορίστηκα φιλόλογος, µε 
το δεύτερο αυτό πτυχίο, αφού δούλεψα επί χρόνια σαν 
µεταφραστής και καθηγητής αγγλικών (το καλοκαίρι 
µάλιστα του 1971 στο ίδιο φροντιστήριο όπου έµαθα 
αγγλικά, του κου Σταυρακάκη). Σίγουρα, αν δεν ήταν τα 
βιβλία του Καζαντζάκη, η επίδοση µου στα αγγλικά δεν θα 
ήταν αυτή που ήταν και το πανεπιστήµιο θα έµενε ένα 
όνειρο. Όταν µιλάω λοιπόν για χρέος απέναντι στον 
Καζαντζάκη δεν είµαι υπερβολικός. 

 Ξαναδιαβάζοντας τον Ζορµπά, µετά από τόσα χρόνια, 
συνειδητοποίησα πλήρως τη διάκριση µεταξύ κλασικού 
έργου και σύγχρονου. Κλασικό είναι το µεγάλο έργο, που 
αντέχει στο χρόνο, άσχετα αν είναι λίγοι που το διαβάζουν 
πια. Σύγχρονο είναι το έργο που αναφέρεται σε σύγχρονα 
προβλήµατα, σύγχρονες καταστάσεις, αγγίζει σύγχρονες 
ευαισθησίες, όµως είναι άγνωστο αν θα αντέξει τη 
δοκιµασία του χρόνου. Ο Ζορµπάς, σ’ αυτή τη δεύτερη 
ανάγνωση, µου φάνηκε πια έργο κλασικό. Ο διάκοσµος 
και το ντύµα της προβληµατικής του ανήκουν σε µια 
προηγούµενη εποχή. Τον σηµερινό αναγνώστη δύσκολα 
θα τον αγγίξει. Όµως µήπως τον αγγίζει π.χ. η Ιλιάδα; Το 
κοινό των κλασικών έργων είναι πάντα πιο περιορισµένο. 
Όλα σχεδόν τα µυθιστορήµατα που έχω διαβάσει τα 
τελευταία χρόνια, σύγχρονων συγγραφέων, θα τα 
χαρακτήριζα από την άποψη του χώρου όπου 
διαδραµατίζεται η πλοκή τους, αστικά. Οι ήρωες ζουν και 
κινούνται µέσα σε πόλεις, και είναι χαρακτηριστικοί τύποι 



125 

της πόλης. Οι ήρωες του Καζαντζάκη, και όχι µόνο στον 
Ζορµπά, ζουν στην ύπαιθρο, και είναι χαρακτηριστικοί 
τύποι της υπαίθρου. Πολλοί µου θυµίζουν χωριανούς µου. 
Έτσι τα έργα του Καζαντζάκη φαίνονται σήµερα να 
παίρνουν ένα ηθογραφικό χαρακτήρα, ο οποίος δεν ήταν 
καθόλου µέσα στις προθέσεις του. Και ηθογραφική 
λογοτεχνία δεν γράφεται πια, εκτός από κάποια έργα 
δεύτερης κατηγορίας, που οι συγγραφείς τους ζουν 
συνήθως στην ύπαιθρο. Η ευαισθησία του αναγνωστικού 
κοινού έχει αλλάξει. Εξ άλλου είναι κατά πλειοψηφία 
αστικό. Οι µεγάλες πόλεις και κυρίως η πρωτεύουσα 
διογκώνονται υπέρµετρα εξαιτίας ενός ανεξέλεγκτου 
ρεύµατος αστυφιλίας (κυρίως και µέσω της τηλεόρασης) 
και καταδυναστεύουν ιδεολογικά την ύπαιθρο, 
διαµορφώνοντας τις ιδέες, τις αξίες και τα γούστα των 
κατοίκων της. 

 Η ηθογραφική λοιπόν αυτή χροιά που παίρνουν 
σήµερα τα έργα του Καζαντζάκη τα έχει αποµακρύνει από 
το σηµερινό ελληνικό αναγνωστικό κοινό. Όµως στα µάτια 
των ξένων αυτό τους προσθέτει έναν εξωτισµό, πράγµα 
που συντείνει στη διάδοση τους στο εξωτερικό. 

 Πιστεύω ότι αυτό που χαρακτηρίζει τα έργα του 
Καζαντζάκη και προσδιορίζει την ποιότητα τους είναι η 
δύναµη του στοχασµού του συγγραφέα τους. Ο 
Καζαντζάκης είναι ένας συγγραφέας-φιλόσοφος. Η 
λογοτεχνία του είναι µια λογοτεχνία ιδεών. Και µπορεί να 
µην είναι στρατευµένη λογοτεχνία, µια και ο όρος 
χρησιµοποιείται για τη λογοτεχνία που βρίσκεται την 
υπηρεσία µιας ιδεολογίας, όµως συχνά έχει κανείς την 
εντύπωση ότι ο συγγραφέας κάνει κήρυγµα. 

 Το ότι ο Καζαντζάκης είναι ένας συγγραφέας ιδεών 
φαίνεται πολύ χαρακτηριστικά από την ποίηση του. 
Βρισκόµενη στο περιθώριο φορµαλιστικών αναζητήσεων 
και πειραµατισµών, συντηρητική στη µορφή της, 
πραγµατεύεται ιδέες, µυθικούς ήρωες και 
προσωπικότητες της ιστορίας. ∆εν θα αποκτήσει ποτέ την 
αποδοχή του ευρέως κοινού, πράγµα όµως που δεν 
φαίνεται να τον απασχολεί. 



126  

 Αφού ο Καζαντζάκης είναι τόσο παθιασµένος µε τις 
ιδέες, γιατί δεν έγινε φιλόσοφος; 

 Το επιχείρησε. ∆υο νεανικά δοκίµιά του έχουν σαν 
αντικείµενο τη φιλοσοφία του Νίτσε και τον Μπερξόν. 
Όµως η σκέψη του ήταν πολύ πλατειά για να χωρέσει 
µέσα σε µια συστηµατική θεώρηση, όπως απαιτεί η 
φιλοσοφία.  

Κάθε φιλοσοφία είναι δόγµα. Ένας φιλόσοφος που 
αντιφάσκει είναι κακός φιλόσοφος. Και όµως, όλοι σχεδόν 
οι φιλόσοφοι διακρίνονται, λίγο πολύ, για ασυνέπειες και 
αντιφάσεις στη σκέψη τους. Ακόµη και ο Χέγκελ, ο οποίος 
µπάζει στη φιλοσοφία του την έννοια της αντίφασης για να 
τη διώξει από την πίσω πόρτα, επισύροντας τα ειρωνικά 
σχόλια του νεαρού Μαρξ. 

 Ο Καζαντζάκης έβλεπε τη ζωή σαν µια πολύχρωµη 
σύνθεση αντιθέσεων. Μαγευόταν απ’ αυτές, ένιωθε να τον 
τραβούν αντιµαχόµενες δυνάµεις, ένας διάβολος και ένας 
άγγελος, που αγωνίζονταν ποιος να κερδίσει την ψυχή 
του. 

Στον Ζορµπά υπάρχουν δυο κυρίαρχες αντιθέσεις. Από 
τη µια ο άνθρωπος του πνεύµατος, της σκέψης, της 
λογικής, που είναι ο συγγραφέας. Από την άλλη ο 
άνθρωπος της αίσθησης, του ενστίκτου, της ζωής, ο 
Ζορµπάς. Ο Καζαντζάκης φαίνεται να είναι το σηµείο 
ισορροπίας δύο αντίρροπων δυνάµεων. Όσο µεγαλώνει η 
µια, µεγαλώνει και η άλλη. ∆εν είναι τυχαίο που ο 
Ζορµπάς κυοφορείται σαν αντίβαρο της µαγείας που 
ασκεί όλα αυτά τα χρόνια ο Βούδας πάνω του, και που θα 
τον οδηγήσει στη συγγραφή της οµώνυµης τραγωδίας. 
Για τον Βούδα η ζωή είναι ψευδαίσθηση. Για τον Ζορµπά 
είναι η υπέρτατη αίσθηση. ∆εν υπάρχει τίποτα πιο 
αληθινό απ’ τη ζωή. Ένας φιλόσοφος θα πρέπει να 
αποφασίσει ποιος έχει δίκιο. Ο Καζαντζάκης νιώθει πως 
και οι δυο έχουν δίκιο. «∆εν πρόκειται για ζήτηµα 
απόλυτων αντιθέσεων, αλλά µετατοπισµένων εντάσεων», 
για να χρησιµοποιήσω µια φράση που διάβασα κάπου και 
µου άρεσε. Ο άνθρωπος είναι µια ζυγαριά, που γέρνει 
πότε προς το ένα σκέλος και πότε προς το άλλο. Ο 



127 

Καζαντζάκης περιέγραψε τα δύο σκέλη της ζυγαριάς 
προσωποποιώντας τα. Τον ζωντανό άνθρωπο, που 
γέρνει πότε εδώ και πότε εκεί, τον περιέγραψε µε 
απαράµιλλη µαεστρία ο µεγάλος Τολστόι, στο έργο του 
«Πάτερ Σέργιος». 

 Να γράψω και ένα ανέκδοτο, παραβαίνοντας το 
πρωτόκολλο της βιβλιο-κρητικής, αλλά βρισκόµενος µέσα 
στην ars poetica του Καζαντζάκη. 

 Πήγαν κάποτε δυο διάδικοι στον Χότζα, να βρουν το 
δίκιο τους. Αναπτύσσει τα επιχειρήµατα του ο ένας, «έχεις 
δίκιο» του λέει ο Χότζας. Αναπτύσσει τα επιχειρήµατα του 
ο άλλος, «έχεις δίκιο» λέει και σ’ αυτόν ο Χότζας. Ένας 
τρίτος που παραβρίσκεται στη συζήτηση λέει έκπληκτος. 
«Μα πως είναι δυνατόν Χότζα µου να έχουν και οι δύο 
δίκιο;» «Και συ δίκιο έχεις», του απαντάει ο Χότζας. 

 Ο Χότζας είναι ο Καζαντζάκης. 
 Η συνειδητοποίηση από τον Καζαντζάκη της 

αντιφατικής (ή καλύτερα της αντιθετικής) σύστασης της 
πραγµατικότητας, επεκτείνεται και στο πεδίο της 
γλώσσας. Συχνά χρησιµοποιεί αντιφατικές εκφράσεις για 
να εκφράσει τη µια και µοναδική ιδέα. Τη µεγαλύτερη 
πυκνότητα αυτού του ειδικά καζαντζακικού λογοτεχνικού 
σχήµατος τη βρήκα στον «Φτωχούλη του θεού» νοµίζω. 

— «Παπούλη, δόσ’ µου µια συµβουλή». 
— «Φτάσε όπου µπορείς». 
— «∆όσ’ µου κι άλλη µια». 
— «Φτάσε όπου δεν µπορείς». 
 Στον «Ζορµπά» βρήκα τα εξής αποσπάσµατα (αν δεν 

µου ξέφυγε κανένα) στο παραπάνω σχήµα. 
 «µάτια... που... στυλώνονταν πάνω µου, σαν να µε 

καλωσόριζαν κάθε στιγµή, σαν να µε αποχαιρετούσαν 
κάθε στιγµή». 

 «ο µόνος τρόπος να σώσεις τον εαυτό σου είναι να 
µάχεσαι να σώσεις τους άλλους» (προσέξτε: όχι να 
σώσεις, αλλά να µάχεσαι να σώσεις). 

 «Να ενεργείς σαν να µην υπήρχε θάνατος και να 
ενεργείς έχοντας στο νου σου κάθε στιγµή το θάνατο, 
είναι, ίσως ένα». 



128  

 «Αν τότε µονάχα είµαστε λεύτεροι, όταν υπακούµε το 
µπρούτζινο χέρι;». 

 «Η πίστη µου είναι µωσαϊκό καµωµένο από απιστίες». 
 «Η µεγαλύτερη τρέλα είναι να µην έχεις τρέλα». 
 «Η ουσία της ζωής είναι η ανώτατη παραφροσύνη», θα 

γράψει στην εισαγωγή. 
 «Τέταρτη θεωρία (του Ζορµπά); δυο και δυο κάνουν 

τέσσερα. Πέµπτη θεωρία: δυο και δυο δεν κάνουν 
τέσσερα».  

 «Η ψυχή είναι κι αυτή σάρκα... και η σάρκα είναι κι αυτή 
ψυχή». 

 «Η εξωτερική συµφορά µετουσιώνεται σε ανώτατη, 
δυσκολότατη ευδαιµονία». 

 «... Στην κορυφή της προσπάθειας — στην 
απροσπάθεια». 

 Αν έκανα αυτή την εξαντλητική παράθεση είναι γιατί 
πιστεύω ότι σε διατυπώσεις σαν κι αυτές βρίσκεται 
κλεισµένη η πεµπτουσία της σκέψης του Καζαντζάκη. 

Στον «Ζορµπά», όπως και στα άλλα έργα του εξάλλου, 
τα µεγάλα µεταφυσικά προβλήµατα, ποιος µας έφτιαξε, 
που πάµε, γιατί ζούµε κ.λπ. συζητούνται, δεν απαντώνται. 
Εκείνο που θέλει να εκφράσει ο Καζαντζάκης είναι η 
αγωνία του ανθρώπου µπροστά σ’ αυτά τα ερωτήµατα και 
όχι να σχολιάσει τις απαντήσεις που δόθηκαν, µια και 
ξέρει ότι καµιά δεν είναι τελεσίδικη. 

 Το πρόβληµα της ελευθερίας τον απασχολεί αρκετά 
επίσης. Αναρωτιέται αν ελευθερία είναι η 
συνειδητοποίηση της αναγκαιότητας ή αντίθετα η µη 
συνειδητοποίησή της. Όµως η ελευθερία αυτή έχει ένα 
µάλλον µεταφυσικό χαρακτήρα. Την πατρίδα (τη λέξη 
εθνικισµό δεν την χρησιµοποιεί) τη θεωρεί πρόξενο 
σωρείας εγκληµάτων. 

 Ο αντικληρικαλισµός του Καζαντζάκη παρά λίγο να του 
στοιχίσει τον αφορισµό του. Ο αντικληρικαλισµός αυτός 
εκφράζεται και στον ίδιο το µύθο, στην ιστορία µε τον 
καλόγερο, καθώς και µε την παράθεση παροιµιών. 
Αρκετά ξεπερασµένος σήµερα, τον συνάντησα τελευταία 
στο βιβλίο του Άρη Σφακιανάκη «Ο τρόµος του κενού» 



129 

που παρουσιάσαµε ήδη από τα «Κρητικά Επίκαιρα». 
Όµως δε νοµίζω ότι ήταν γνήσιος αντικληρικαλισµός, και 
το επεισόδιο που παραθέτει (έρωτες καλόγερων) το κάνει 
νοµίζω για το γαργαλιστικό της υπόθεσης. 

 Αξίζει να σηµειωθούν εδώ οι αντιλήψεις του 
Καζαντζάκη για τις γυναίκες. Οι φεµινίστριες δεν θα 
πρέπει να τον συµπαθούν γι’ αυτές. Τις παρουσιάζει να 
µην έχουν τίποτε άλλο στο νου τους παρά τον έρωτα. Οι 
άντρες, και πρώτος και καλύτερος ο Ζορµπάς, 
εκφράζονται ή περιφρονητικά ή µε οίκτο γι’ αυτές. Για τον 
άντρα είναι εµπόδιο στην πραγµατοποίηση των υψηλών 
του επιδιώξεων. Το πολύ να είναι µια αναγκαία και 
ευχάριστη ανάπαυλα στη δράση του. Για τον Καζαντζάκη 
µετράνε µόνο οι ήρωες. Και η ιστορία έχει να παρουσιάσει 
πολλούς ήρωες, ελάχιστες ηρωίδες. Αν είναι αλήθεια ότι 
«και το ένα τούτο δεν υπάρχει», όπως δηλώνει στην 
«Ασκητική» του, τότε η µόνη πραγµατικότητα είναι ο 
αγωνιζόµενος άνθρωπος, αυτός που πατάει τις απάτητες 
κορφές. 

 Είναι χαρακτηριστικό ότι οι ήρωες του Καζαντζάκη 
στέκονται όλο και ψηλότερα. Από τους απλά 
ενδιαφέροντες τύπους του Ζορµπά και του Μανωλιού 
(Χριστός Ξανασταυρώνεται), περνάει στη µυθική σχεδόν 
φυσιογνωµία του Καπετάν Μιχάλη, για να περάσει µετά 
στις ασκητικές µορφές του Χριστού και του Άγιου 
Φραγκίσκου. Ανάλογοι είναι και οι ήρωες στις τραγωδίες 
του. 

 Το ύφος του έργου του συµφωνεί µε την ποιητική του, 
όπως την εκθέτει παρενθετικά στο «Ζορµπά». 

 «Έµοιαζε το κρητικό τούτο τοπίο... µε την καλή πρόζα: 
καλοδουλεµένο, λιγόλογο, λυτρωµένο από περιττά 
πλούτη, δυνατό και συγκρατηµένο. ∆ιατύπωνε µε τ’ 
απλούστερα µέσα την ουσία. ∆εν έπαιζε, δεν καταδεχόταν 
να χρησιµοποιήσει κανένα τερτίπι, δεν ρητόρευε. Έλεγε 
ότι ήθελε να πει µε αντρίκια αυστηρότητα». 

 Το ύφος αυτό θα βρει την πιο ώριµή του έκφραση στον 
«Φτωχούλη του θεού», το µυθιστόρηµα που µ’ άρεσε 



130  

περισσότερο, αλλά που αγνοήθηκε από το κοινό. Όµως 
θα µιλήσουµε και γι’ αυτό στην ώρα του. 

 
 
Προµηθέας (1943) 
 
 Ο «Προµηθέας», κατά τα πρότυπα του αισχύλειου 

δράµατος, είναι τριλογία: Προµηθέας πυρφόρος, 
Προµηθέας δεσµώτης και Προµηθέας λυόµενος.  

 Ο Καζαντζάκης είναι λάτρης της ισχυρής 
προσωπικότητας, είτε ιστορικής είναι αυτή όπως ο 
Χριστός και ο άγιος Φραγκίσκος, είτε άσηµης, 
καθηµερινής, όπως ο Μανωλιός και ο καπετάν Μιχάλης, 
ήρωες όλοι των µεγάλων µυθιστορηµάτων του. Στις 
τραγωδίες του όµως οι ήρωές του είναι όλοι ιστορικές ή 
µυθολογικές προσωπικότητες. ∆εν θα µπορούσε να είναι 
διαφορετικά αν ήθελε να µείνει πιστός στο αρχαίο δράµα, 
έτσι τουλάχιστον όπως µας το παρουσιάζει ο Αριστοτέλης 
ο οποίος είχε υπόψη του µια πολύ πιο πλούσια 
δραµατουργία απ’ ό,τι εµείς σήµερα, και ο οποίος 
επισηµαίνει ότι η τραγωδία, σε αντίθεση µε την κωµωδία, 

µιµείται πρόσωπα καλύτερα των υπαρχόντων (βελτίους 
µιµεῖσθαι βούλεται τῶν νῦν). Έτσι στις τραγωδίες του δεν 
θα δούµε να φιγουράρουν καθηµερινοί άνθρωποι, όλοι οι 
ήρωές του είναι γνωστές προσωπικότητες από την 
ιστορία ή τη µυθολογία. Όµως οι προσωπικότητες αυτές 
ανέδειξαν, κάθε µία, ένα κυρίως χαρακτηριστικό τους. Ο 
Χριστός, ο Χριστόφορος Κολόµβος και ο Θησέας, την 
επιµονή στο σκοπό. Ο Νικηφόρος Φωκάς, ο Ιουλιανός ο 
Παραβάτης, ο Καποδίστριας και ο Κωνσταντίνος 
Παλαιολόγος, την θαρραλέα αντιµετώπιση του 
επικείµενου θανάτου. Ο Προµηθέας και ο Λωτ («Σόδοµα 
και Γόµορρα») µια υψηλή αίσθηση του καθήκοντος, ο µεν 
Λωτ αρνούµενος να δεχθεί τη σωτηρία που του 
προσέφερε ο Θεός για να µην εγκαταλείψει τους 
συµπολίτες του, ο δε Προµηθέας αρνούµενος να 
υποκύψει στις εντολές του ∆ία και να εγκαταλείψει τους 
ανθρώπους. Στον «Προµηθέα» βλέπω επιπλέον το 



131 

δίπολο συµβιβασµού/µη συµβιβασµού, το οποίο 
χρησιµοποίησα ως κύριο ερµηνευτικό άξονα στα έργα 
που πραγµατεύτηκα στο διδακτορικό µου. Μίλησα γι’ αυτό 
πιο πρώτα στο µελέτηµά µου για την «Αντιγόνη», όπου το 
δίπολο εκπροσωπείται από την Αντιγόνη και την Ισµήνη. 
Η Αντιγόνη αψηφά την εξουσία του Κρέοντα ενώ η Ισµήνη 

τη συµβουλεύει να συµβιβαστεί: ἀλλ᾽ ἐννοεῖν χρὴ τοῦτο 
µὲν γυναῖχ᾽ ὅτι ἔφυµεν, ὡς πρὸς ἄνδρας οὐ µαχουµένα. 
Μεγαλύτερος ο συµβιβασµός της Ισµήνης: το ζήτηµα δεν 
είναι µόνο ότι δεν πρέπει να πηγαίνουν κόντρα στις 
διαταγές του τύραννου, αλλά και ότι δεν πρέπει να τα 
βάζουν µε τους άντρες γενικά. Τον πόλο του 
συµβιβασµού εδώ εκπροσωπεί ο Επιµηθέας, ο οποίος 
παραινεί τον αδελφό του να συµβιβαστεί. Αυτός αρνείται 
αγέρωχα.  

 Ο Καζαντζάκης πρέπει να µείνει κατά κάποιο τρόπο 
πιστός στην αισχύλεια τριλογία: ο Προµηθέας πρέπει να 
ελευθερωθεί. Πώς όµως;  

 Όχι, δεν θα συµβιβαστεί. Ο ∆ίας όµως θα συγχωρέσει. 
Εντούτοις η συγχώρεση αυτή θα επιβεβαίωνε για άλλη µια 
φορά την παντοδυναµία της εξουσίας, που δεν φοβάται 
πια τους αντάρτες και έχει χορτάσει την εκδικητικότητά 
της. Έτσι ο Καζαντζάκης µπάζει στη σκηνή τον γιο του τον 
Ηρακλή. Αυτός θα έλθει έτσι κι αλλιώς να τον 
ελευθερώσει. 

 ∆εν θα προλάβει. Θα τρέξουν πρώτες οι υπηρέτριες 
του ∆ία, ο Θυµός και η Βία, και αυτές θα τον 
ελευθερώσουν.  

 Και πάλι µπαίνει το ζήτηµα του συµβιβασµού: η Αθηνά 
τον καλεί µαζί της στον Όλυµπο, µαζί µε τους άλλους 
θεούς.  

 Αρνείται, δεν έχει σκοπό να εγκαταλείψει τους 
ανθρώπους. Και πάλι βλέπουµε την άρνηση της ευτυχίας 
µπροστά στην αίσθηση του καθήκοντος.  

 Θίγει και άλλα θέµατα ο Καζαντζάκης στο έργο αυτό, 
όπως την αγνωµοσύνη του λαού, δείχνοντας τους 
γέροντες να πετροβολούν τον Προµηθέα, και την εξέλιξη 
του ανθρώπου µέσα από τις διαδοχικές γενιές: στο τέλος 



132  

του έργου πατέρας και γιος αγκαλιάζονται, και ο 
Προµηθέας χάνεται µέσα στο σώµα του γιου του τού 
Ηρακλή. Επίσης ο Καζαντζάκης παρουσιάζει τη γυναίκα, 
το κατ’ εξοχήν συντηρητικό στοιχείο, να µαγεύεται από τον 
δυνατόν άντρα, όπως αργότερα η Εµινέ από τον Καπετάν 
Μιχάλη. Η Πανδώρα ερωτεύεται τον Προµηθέα, όµως 
αυτός αρνείται τον έρωτά της, και έτσι αυτή αναγκάζεται 
να υποκύψει στον έρωτα του Επιµηθέα. ∆ηλώνει όµως: 

 «Πάντα αγαπώ τον άντρα που δεν έχω» (σελ. 100). 
 Το διάβασα σε µια ανάρτηση µε ευφυολογήµατα: 
 -Ποια είναι η καλύτερη γυναίκα;  
-Του άλλου. 
 Στιχουργικά ο Καζαντζάκης, καλύτερος παρά ποτέ, 

δίνει σχεδόν πάντα αµιγείς ενδεκασύλλαβους, που 
κάποιες φορές ξεχειλώνουν σε δωδεκασύλλαβους µε µια 
πρόσθετη βραχεία συλλαβή στο τέλος, όπως π.χ.  

 «Το χέρι µην απλώνεις· πα στην άβυσσο 
αιώνες κρεµασµένος θα µουγκρίζεις» (σελ. 55). 
 Επίσης ο χορός των Πανόπουλων (ακόλουθων του 

Πάνα) και των Ωκεανίδων, που εδώ κάνει πιο συχνά την 
εµφάνισή του, αλλά και άλλα πρόσωπα, µιλούν µε 
αναπαιστικούς στίχους, δεκασύλλαβους κατά το πλείστον, 
όπως:  

 «Τι φωτιά, τι χαρά ’ναι µοιρόγραφτη,  
πα στη γης την πετρόχαρη  
µοναχά το απροσκύνητο µέτωπο 
λευτεριά να στοχάζεται, 
τους θεούς πολεµώντας αντάρτικα! (σελ. 48-49). 
 Όµως ας δώσουµε κάποια ακόµη αποσπάσµατα. 
«Έ σκλάβε, µια ψυχή µεγάλη, µάθε,  
δε δύνεται να νιώσει ελευτερία, 
τα πλάσµατα όλα ελεύτερα αν δεν κάµει!» (σελ. 32). 
 Μεγαλειώδες! 
 «Τη σάρκα τυραννάς να γίνει πνέµα» (σελ. 101). 
 Έχουµε αρχίσει πια να το βαριόµαστε. Ίσως γιατί 

διαβάζω µια τραγωδία κάθε µέρα.  
 «…Μα πολεµώ, κι η νίκη,  
κι ας έρθει κι ας µην έρθει, δε µε νοιάζει· 



133 

ορθός να πολεµώ, και τίποτα άλλο 
δε θέλω µήτε ζήτησα της Μοίρας» (σελ. 103). 
 Για άλλη µια φορά βλέπουµε το µοτίβο του 

αγωνιζόµενου ανθρώπου, που τον ενδιαφέρει 
περισσότερο ο ίδιος ο αγώνας από τη νίκη. Πιο κάτω λέει 
και ο γιος του ο Ηρακλής: 

 «Πάντα πιο πέρα είναι ο στερνός µας άθλος· 
πάντα πιο µπρος, και τελειωµό δεν έχουν» (σελ. 242).  
 Έχουµε διαβάσει και τις άλλες δυο τραγωδίες, θα 

γράψουµε και γι’ αυτές.  
 
Ιωάννης Καποδίστριας (1944) 
 
 Τελικά διαπιστώνω ότι τις εµµονές του Καζαντζάκη 

µόνο διαβάζοντας τα θεατρικά του έργα µπορείς να τις 
συνειδητοποιήσεις πλήρως. Η λιτότητα των επεισοδίων 
που υπαγορεύουν οι θεατρικές συµβάσεις τις κάνει πιο 
ανάγλυφες.  

 Μια κύρια εµµονή του Καζαντζάκη, που δεν φαίνεται 
τόσο στα µυθιστορήµατά του, είναι ο απελπισµένος 
αγώνας του τραγικού ήρωα και η αξιοπρέπεια µε την 
οποία αντιµετωπίζει τον αναπόφευκτο θάνατό του, 
αξιοπρέπεια που του απαγορεύει να τον αποφύγει, να 
τρέξει να σωθεί. Εδώ συναντάµε την υπαρξιακή 
«επιλογή» του Σαρτρ: επιλέγουµε την ουσία που θα 
δώσουµε στην ύπαρξή µας. Και η ελευθερία µας 
συνίσταται ακριβώς σ’ αυτή την επιλογή και όχι στις 
«αυθαίρετες πράξεις», τις actes gratuites του Καµύ. Ο 
υπεράνθρωπος µένει και αγωνίζεται, αντιµετωπίζοντας 
ατάραχος το αναπόφευκτο της µοίρας. Τα ανθρωπάκια το 
βάζουν στα πόδια.  

 «∆εν είναι η Μοίρα παντοδύναµη· η ψυχή ’ναι 
του ελεύτερου, του αγνού κι απελπισµένου ανθρώπου!» 

(σελ. 121). 
 Για να εικονογραφήσει αυτή την «εµµονή» του ο 

Καζαντζάκης προβαίνει και σε ιστορικές αυθαιρεσίες. Εν 
τάξει, δεν µπορούµε να ξέρουµε αν αντιµετώπισε ο 
Νικηφόρος Φωκάς τους δολοφόνους του µε αξιοπρέπεια 



134  

ή όχι, όµως αδυνατούµε να πιστέψουµε ότι ο Ιωάννης 
Καποδίστριας όδευε στην εκκλησία περιµένοντας το 
θάνατό του, προειδοποιηµένος. Ο Καζαντζάκης τον 
παρουσιάζει όπως θα παρουσιάσει λίγο αργότερα το 
Χριστό στον «Τελευταίο Πειρασµό»: πιστεύοντας πως ο 
θάνατός του θα είναι χρήσιµος για την Ελλάδα, οδεύει 
θαρραλέα να τον συναντήσει. 

 «Στο σύµφωνο µε την Ελλάδα, όπου έχω βάλει 
τη βούλα µου µε το Θεόν εγγύη,  
µπήκεν η ρήτρα ετούτη, πρώτη, Θοδωράκη: 
«Αν τύχει κι είναι χρήσιµος, µπορεί, µια µέρα 
ο θάνατός σου στην πατρίδα, Καποδίστρια,  
να πεθάνεις!» Υπόγραψα, κι ως τίµιος άντρας 
είµαι έτοιµος την ’πογραφή µου να τιµήσω. 
 Εδώ βλέπουµε ότι ο Καζαντζάκης µε λεκτικές 

ακροβασίες προσπαθεί να µείνει πιστός στον ιαµβικό 
δεκατρισύλλαβο, κάτι που δεν έκανε στις πρώτες του 
τραγωδίες. Να σηµειώσουµε ακόµη ότι το µέτρο των 
χορικών είναι επίσης ο ανάπαιστος, και πάλι µε 
ανισοσύλλαβους στίχους.  

 Και ένα τελευταίο απόσπασµα: 
«Σιχάθηκα τους Έλληνες· µοχτώ, παλεύω 
πονώ και χάνουµε γι’ αυτούς µα δεν τους θέλω· 
το αθάνατο το φως µολεύουν της Ελλάδας!» (σελ. 34).  
 Τι να κάνουµε, αυτός είναι πάντα ο λαός. Αυτό το 

κατάλαβε πρώτος και καλύτερος ο Μωυσής, όταν 
κατέβηκε από το όρος Σινά.  

 Εδώ ο Καζαντζάκης συναντάει τον Νίτσε. Περιφρονεί 
τον απλό λαό, µόνο η ηρωική προσωπικότητα τον 
ενδιαφέρει. Βέβαια στο «Ο Χριστό ξανασταυρώνεται» θα 
παρουσιάσει µια προσωπικότητα που προβάλει µέσα από 
τον απλό λαό, το Μανωλιό. Και ο Καπετάν Μιχάλης δεν 
είναι κάποια ιστορική διασηµότητα. Όµως στις τραγωδίες 
του ο Καζαντζάκης είναι ειδολογικά περιορισµένος.  

 Ο λαός είναι πάντα αυτός που είναι, δεν µπορεί να έχει 
τα χαρακτηριστικά των µεγάλων προσωπικοτήτων. Οι 
δηµαγωγοί υπάρχουν γιατί υπάρχει ο δήµος. Το αν θα τον 
περιφρονήσεις ή θα τον αγαπήσεις δεν εξαρτάται από το 



135 

λαό, εξαρτάται από εσένα. Ακόµη και στην άρια φυλή 
ξεχωρίζουν οι ηγέτες από τις µάζες, γι’ αυτό ο Χίτλερ είχε 
δώσει τόση σηµασία στην προπαγάνδα, δηλαδή στο 
παραµύθιασµα του απλού λαού.  

 Κάποιοι αγαπούν τον λαό, κάποιοι τον περιφρονούν. 
Όποιος κι αν είναι ο λαός, ας τον αγαπούµε, όπως ο 
Σολωµός.  

 ∆υστυχισµένε µου λαέ, καλέ και αγαπηµένε.  
Πάντοτε ευκολόπιστε και πάντα προδοµένε. 
 
Σόδοµα και Γόµορρα (1948) 
 
 ∆εν θα µπορούσα ποτέ να φανταστώ ότι µια τραγωδία 

του Καζαντζάκη, και µάλιστα µε υπόθεση εµπνευσµένη 
από τη Βίβλο, θα µου άρεσε τόσο. Η τραγωδία αυτή 
βρήκα ότι είναι η πιο αντιπροσωπευτική του, τουλάχιστον 
όπως τον προσέλαβα εγώ.  

 Είχα γράψει σε προηγούµενη ανάρτηση ότι δεν είχα 
σκοπό να διαβάσω τις τραγωδίες του που είναι σε 
έµµετρο λόγο, ούτε βέβαια και την «Οδύσσεια». Κάποια 
στιγµή όµως άρχισα να αµφιταλαντεύοµαι. Τελικά 
διαβάζοντας τα «Σόδοµα και Γόµορρα» πήρα την 
απόφασή µου: θα τις διάβαζα και αυτές. Και ευτυχώς που 
είχα την προνοητικότητα στην ανάρτηση αυτή να αφήσω 
ανοιχτό το ενδεχόµενο να τις διαβάσω κάποια στιγµή. 
Ποτέ δεν φανταζόµουν όµως ότι αυτό θα γινόταν τόσο 
σύντοµα. Παράγγειλα λοιπόν και την «Οδύσσεια», 
περιµένω να µου τη φέρουν.  

 ∆εν µένει πιστός στην ιστορία της Βίβλου, την 
παραλλάσσει πάρα πολύ. Για παράδειγµα, η γυναίκα του 
Λωτ απουσιάζει.  

 Αλλά ας δώσουµε µια σύντοµη περίληψη. 
 Ο Θεός έχει αποφασίσει να καταστρέψει τα Σόδοµα και 

τα Γόµορρα, και ο Αβραάµ τον παρακαλεί να σώσει τον 
γιο του αδελφού του, τον Λωτ, ο οποίος είναι υπόδειγµα 
αρετής· τα τελευταία χρόνια, γιατί πιο πριν ήταν κι αυτός 
ένας καλοπερασάκιας, όπως όλοι οι κάτοικοι των δυο 
αυτών πόλεων.  



136  

 Ο βασιλιάς διατάζει τον Λωτ να σκοτώσει τον µικρό του 
γιο, το διάδοχο, γιατί ένας χρησµός έλεγε πως θα τον 
σκοτώσει για να του πάρει την εξουσία. Όχι, δεν έκανε 
αυτός το λάθος του Λάιου που άφησε τον µικρό Οιδίποδα 
στον Κιθαιρώνα για να πεθάνει και βρέθηκε ένας βοσκός 
και τον έσωσε, λάθος που το πλήρωσε µε τη ζωή του: 
διατάζει την άµεση εκτέλεση.  

 Ο Λωτ πράγµατι εκτελεί την εντολή πνίγοντας τον µικρό 
µε ένα σκοινί. Το σώµα του το θάβει σε έναν αµπελώνα. 
Τα αµπέλια τρέφονται µε το νεκρό σώµα µε αποτέλεσµα 
το κρασί που δίνουν τα σταφύλια τους να είναι µαγεµένο: 
αυτός που το πίνει έχει παραισθήσεις και οράµατα. Με 
ένα τέτοιο κρασί ποτίζουν ένα βράδυ οι κόρες του Λωτ τον 
πατέρα τους και τον παρασύρουν σε ένα όργιο, στο οποίο 
χάνουν την παρθενιά τους. Ο Λωτ νοµίζει ότι αυτό ήταν 
όνειρο.  

 Κάποια στιγµή εµφανίζεται στο Λωτ και στις κόρες του 
ένας πανέµορφος άγγελος, ο άγγελος ο Πυροµάλλης, που 
έχει έλθει να εκτελέσει την εντολή του θεού να 
καταστρέψει τις δυο αµαρτωλές πόλεις. Κάποιες φορές 
µέσα από τη µορφή του εµφανίζεται το φάντασµα του 
νεκρού παιδιού. Έτσι παρουσιάζεται στον βασιλιά:  

«Πατέρα, συµπάθησέ µε… Πρέπει να σε σκοτώσω» 
(σελ. 415). 

 Τα Σόδοµα και τα Γόµορρα δεν είναι οι αµαρτωλές 
πόλεις της Βίβλου. Είναι επικούρειες πόλεις, που οι 
κάτοικοί τους εκτιµούν τη γνώση και ξέρουν να 
διασκεδάζουν. Ίσως να ήταν µέσα στις προθέσεις του 
Καζαντζάκη ο συµβολισµός της καταστροφής τους: η 
ατοµική βόµβα είναι προϊόν της γνώσης, και αυτό το 
προϊόν αποτελεί σήµερα τη µεγαλύτερη απειλή για την 
ανθρωπότητα.  

 Όµως ας παραθέσουµε, όπως το συνηθίζουµε, κάποια 
αποσπάσµατα. 

 «ΒΑΣΙΛΙΑΣ: Περάσαµε όλους τους τρόµους, περάσαµε 
όλες τις ελπίδες, νικήσαµε το Θεό!... δεν είδες γραµµένο 
απάνω στην καστρόπορτα: Ε∆Ω ∆ΕΝ ΥΠΑΡΧΕΙ ΘΕΟΣ; 
Αυτό θα πει: Εδώ δεν υπάρχει φόβος!» (σελ. 413).  



137 

 Την αντίληψη αυτή την έχουν εκφράσει βέβαια και 
άλλοι. Οι θεοί δεν είναι όµως µόνο προϊόντα του φόβου, 
είναι προϊόντα και της ελπίδας.  

 Ο Πυροµάλλης Άγγελος παίρνει κάποια στιγµή τα 
χαρακτηριστικά του αντάρτη Άγγελου, του εωσφόρου.  

 «Βασίλισσα, λύσε τα µπράτσα σου, µη µε αµποδάς, 
φτάνει: Υπάρχει κι άλλο σκαλοπάτι, πιο πάνω από το 
φόνο, δύσκολο πολύ… Αναµέρισε να το ανεβώ! Ο 
πόλεµος µε το Θεό· αυτό ’ναι το τέταρτο σκαλοπάτι…. 
Γέρο-Λωτ, µην τρίβεις τα χέρια, µη χαίρεσαι… Ξέρεις, 
καταραµένο προφητικό µυαλό, πως σωτηρία δεν υπάρχει 
κι ο πόλεµος είναι χαµένος. Μα θα πολεµήσουµε! 

ΛΩΤ: Πώς θα πολεµήσουµε το Θεό, Πυροµάλλη; Με την 
προσευχή; ∆εν ακούει. Με τη µετάνοια; Πολύ αργά. Να 
φύγουµε; Πού να πάµε; Ολούθε είµαστε ζωσµένοι από 
Θεό. Πού να χωθούµε; Από πού να πιαστούµε; …  

ΑΓΓΕΛΟΣ: Ένας όµως µπορεί να Του αντισταθεί· σε 
αυτόν έχω τα θάρρη µου.  

ΛΩΤ: Ένας; Ποιος; 
ΑΓΓΕΛΟΣ:Ο νους του ανθρώπου…. 
ΛΩΤ: Σωστά, σωστά!... Περήφανη ψυχή! Μου αρέσει ο 

ακατάδεχτος, ανέλπιδος λόγος σου· εµπρός λοιπόν, ας 
πολεµήσουµε κι ας χαθούµε!» (σελ. 421-423). 

 Το να παλεύεις από αξιοπρέπεια, χωρίς ελπίδα, είναι 
ένα µοτίβο που το έχουµε συναντήσει και αλλού, στο 
Σολωµό και στον Καβάφη για παράδειγµα. Όµως για τον 
Καζαντζάκη έχει ξεχωριστή σηµασία. Στον «Καπετάν 
Μιχάλη» αυτό εκφράζεται πιο χαρακτηριστικά. Ο αγγλικός 
τίτλος του έργου, Freedom and death, Ελευθερία και 
θάνατος, είναι πιο προσφυής.  

 Ο Αβραάµ προσπαθεί να πείσει τον Λωτ να φύγουν 
µακριά από τα Σόδοµα και τα Γόµορρα, που φαίνεται να 
καταστρέφονται από µια ηφαιστειακή έκρηξη, όπως έγινε 
και µε την Ποµπηία. Ο Λωτ αρνείται να παρατήσει τους 
συµπολίτες του (θυµήθηκα τον Ναπολέοντα Σουκατζίδη, 
που αρνήθηκε να εγκαταλείψει τους συντρόφους του 
µπροστά στο εκτελεστικό απόσπασµα και να σωθεί. 



138  

Ξεχνάω πράγµατα και ονόµατα, αλλά ευτυχώς η 
συνειρµική µου µνήµη λειτουργεί ακόµη καλά).  

 «ΛΩΤ: Πες Του, δεν έρχουµαι!... ∆ε λέει πως είµαι 
λεύτερος; ∆ε λέει πως µ’ έκανε λεύτερο και το καυχιέται; 
Κάνω το λοιπόν ό,τι θέλω. ∆εν έρχουµαι!... Στο καλό, 
γερο-ενάρετε, στο καλό, υπάκουο πρόβατο του Θεού! Και 
πες του αφεντικού σου: Χαιρετίσµατα από το γερο-Λωτ! 
Και πες του ακόµα: ∆εν είναι δίκαιος, δεν είναι καλός· είναι 
παντοδύναµος. Παντοδύναµος, τίποτα άλλο! (σελ. 443). 

 Μ’ αυτά τα λόγια του Λωτ τελειώνει η τραγωδία.  
Θα µπορούσαµε να θεωρήσουµε το Θεό σαν µεταφορά 

της αναγκαιότητας, σαν µεταφορά της υπαρξιακής µας 
συνθήκης µε το αναπόφευκτο του θανάτου. Υπάρχουν 
άλυτα φιλοσοφικά προβλήµατα, όπως κατά πόσο η 
αναγκαιότητα αυτή σηµαίνει προκαθορισµό, δηλαδή έναν 
απόλυτο ντετερµινισµό, ή αφήνει κάποια περιθώρια 
ελευθερίας (∆υστυχώς φοβάµαι ότι το «Ελευθερία ή 
αναγκαιότητα» του Jacques Monod έχει απολεσθεί από το 
ράφι των τύψεων, πριν προλάβω να το διαβάσω).  

 Είµαστε όντως ελεύθεροι;  
 Οι µπιχεβιοριστές John B. Watson και F.B.Skinner 

µιλάνε για απόλυτο καθορισµό. Ο υπαρξιστής Σαρτρ 
πιστεύει στην ελευθερία της επιλογής, µέσω της οποίας 
δίνουµε ουσία στην ύπαρξή µας (η ύπαρξη προηγείται της 
ουσίας). Ο Καµύ πάλι υποστηρίζει ότι µε τις actes 
gratuites, τις παράλογες πράξεις, αποδεικνύουµε την 
ελευθερία µας και την διαφυγή από κάθε ετεροκαθορισµό 
(«Ο ξένος»). Κάτι ανάλογο υποστηρίζει και ο Σαµαράκης 
στο «Λάθος». Οι µυστικές υπηρεσίες πίστευαν ότι 
εκπαιδεύοντας µε τέτοιον τρόπο τον πράκτορά τους θα 
τον έκαναν πειθήνιο όργανο στις εντολές τους.  

 Λάθος. Αυτός άφησε τον κρατούµενό του να ξεφύγει, 
γιατί δεν ήταν δυνατόν να του ξεριζώσουν από µέσα του 
την ανθρωπιά.  

 Μεγάλη συζήτηση, δεν είναι εδώ ο κατάλληλος χώρος 
για να την κάνουµε.  



139 

 Και σ’ αυτό το έργο εντόπισα αρκετούς ιαµβικούς 
δεκαπεντασύλλαβους, τους οποίους όµως δεν θα 
παραθέσω.  

 
Χριστόφορος Κολόµβος (1949) 
 
 ∆εν έχω σε µεγάλη εκτίµηση τον δοµισµό σαν εργαλείο 

λογοτεχνικής ανάλυσης που τάχα σε οδηγεί σε µια 
βαθύτερη κατανόηση, παρόλο που κάποτε ασχολήθηκα 
µε ενθουσιασµό µ’ αυτόν, και αργότερα από υποχρέωση, 
όταν δούλευα πάνω στο διδακτορικό µου. Καθώς 
ετοιµάζοµαι να γράψω για τον «Χριστόφορο Κολόµβο» 
βλέπω ότι πολλά από τα έργα του Καζαντζάκη θα 
µπορούσαµε να τα βάλουµε στον προκρούστη του 
σηµειωτικού τετράγωνου του Greimas. Και αυτό γιατί οι 
περισσότεροι ήρωές του έχουν στη συνείδησή τους ότι 
πρέπει να εκτελέσουν µια υψηλή αποστολή. Στο 
συγκεκριµένο έργο έχουµε ως πρώτο ζευγάρι δρώντων το 
Υποκείµενο-Κολόµβος, Αντικείµενο-Αµερική. Ως δεύτερο 
ζευγάρι το Εντολέας-Θεός, Αποδέκτης-Κολόµβος, και ως 
τρίτο ζευγάρι Βοηθός-Ελισάβετ, Αντίπαλος-εξεγερµένοι 
ναύτες κ.ά.  

 Όµως ας αφήσουµε το σηµειωτικό τετράγωνο και τις 
νεοθετικιστικές επιδράσεις στη θεωρία της λογοτεχνίας και 
ας αναπτύξουµε µε λόγια το τι προσλάβαµε από το έργο 
αυτό.  

 Όπως οι περισσότεροι ήρωες του Καζαντζάκη, 
εµπνέεται και αυτός από την αίσθηση µιας υψηλής 
αποστολής. Την αποστολή αυτή, την οποία νοιώθει σαν 
ηθική υποχρέωση, ενισχύουν και εξωτερικοί παράγοντες. 
Ο Θεός τον οποίο χρησιµοποιεί σαν σύµβολο ο 
Καζαντζάκης για να αναπτύξει πιο ελκυστικά τη 
µυθοπλασία του, στην πραγµατικότητα είναι µια 
διπλοτυπία της εσωτερικής ηθικής παρόρµησης, της 
ανάγκης που νοιώθει ο ήρωας να πετύχει κάτι υψηλό, το 
οποίο εντάσσεται στο γενικότερο καζαντζακικό σχήµα «να 
κάνει τη σάρκα πνέµα». Και φυσικά, για να έχει 
ενδιαφέρον η ιστορία, αλλά και γιατί έτσι συµβαίνει και 



140  

στην πραγµατικότητα, βλέπουµε άτοµα που τον 
ενισχύουν στην προσπάθειά του, αλλά και άτοµα που του 
µπαίνουν εµπόδιο. Η γυναίκα για παράδειγµα στα έργα 
του δεν εντάσσεται στο γνωστό στερεότυπο µούσα-
βοηθός, είναι αντίµαχος. Τέτοια είναι η Εµινέ στον 
«Καπετάν Μιχάλη», τέτοιες είναι οι δυο κόρες του Λωτ στο 
«Σόδοµα και Γόµορρα», τέτοια είναι η Μαγδαληνή στον 
«Τελευταίο Πειρασµό».  

 Ο Καζαντζάκης παρουσιάζει σαν οιωνό το ότι και ο 
Κολόµβος και η Ελισάβετ της Ισπανίας γεννήθηκαν την 
ίδια µέρα, 22 Απριλίου 1451. Στη βικιπαίδεια διαβάζω ότι 
η ηµεροµηνία γέννησης του Κολόµβου εικάζεται µεταξύ 26 
Αυγούστου και 31 Οκτωβρίου. Όµως όντως γεννήθηκαν 
την ίδια χρονιά, και ο Κολόµβος πέθανε δυο χρόνια 
αργότερα από την Ισαβέλλα (1506).  

 ∆εν συµπίπτει η γέννησή τους, σύµπτωση όµως είναι 
ότι την ίδια χρονιά που έγινε η Reconquista, η 
ανακατάληψη δηλαδή της Ιβηρικής χερσονήσου που ήταν 
υπό αραβική κατοχή για επτά αιώνες, έγινε και η 
ανακάλυψη της Αµερικής, το 1492.  

 Για φαντάσου, επτά αιώνες!!! Εµείς οι κρητικοί ευτυχώς 
τους άραβες τους ξεφορτωθήκαµε πιο σύντοµα, σε 
ενάµιση αιώνα. Μας φορτώθηκαν όµως άλλοι αργότερα, 
τετρακόσια τόσα χρόνια οι ενετοί, διακόσια τόσα χρόνια οι 
τούρκοι.  

 Όµως ας παραθέσουµε κάποια αποσπάσµατα, όπως 
το συνηθίζουµε. 

 «Όσο λίγο κι αν έχω, βασίλισσα, µου φτάνει· όσο πολύ 
κι αν έχω, δε µε φτάνει! (σελ. 254).  

 Ο Καζαντζάκης αρέσκεται σε τέτοιου είδους οξύµωρα. 
Να παραθέσω ένα από τον «Φτωχούλη του Θεού»:  

-Παππού, δώσ’ µου µια συµβουλή. 
-Φτάσε όπου µπορείς. 
-∆ώσ’ µου κι άλλη µια. 
-Φτάσε όπου δεν µπορείς. 
 Γενικά βλέπω στις τραγωδίες του να επαναλαµβάνονται 

σύµβολα και φράσεις κλισέ, αποκαλυπτικά των 



141 

αντιλήψεών του. Ουρανός, Καρδιά, Θεός, Σάρκα, Πνέµα, 
Ψυχή, Πεταλούδα, είναι λέξεις που τις συναντάµε συχνά.  

 «Πρέπει… ν’ αφανίσουµε εντός µας τη γης και τη 
θάλασσα, και ν’ αποµείνει µονάχα ο ουρανός» (σελ.160). 

 «Πού θαρρείτε πως πλέµε ολοζωής; Σε γαληνά νερά; 
Αλίµονό σας! Η ψυχή πηδάει και γκρεµίζεται από 
καταρράχτη σε καταρράχτη» (σελ. 273).  

 Και θυµήθηκα τη µαντινάδα: 
 Η ευτυχία είντα θαρρείς πως είναι κατά βάθος 
Λίγες στιγµές απ’ τη ζωή που κάνει ο πόνος λάθος 
 Οι στιγµές δηλαδή που µεσολαβούν µέχρι να πέσουµε 

από τον ένα καταρράχτη στον άλλο.  
 Στο τέλος του έργου βλέπουµε το θέµα της επιλογής 

σαν έκφραση της ελευθερίας, για την οποία µιλήσαµε 
στην προηγούµενη ανάρτησή µας για τα «Σόδοµα και 
Γόµορρα».  

 «Β΄ΑΓΓΕΛΟΣ:...  ∆έχεσαι το µαρτύριο, δεν το 
δέχεσαι; Αποκρίσου! 

Α΄ΑΓΓΕΛΟΣ: Μην τον βιάζεις· λεύτερος είναι, παίρνει 
απόφαση. 

ΧΡΙΣΤΟΦΟΡΟΣ: (Πετιέται απάνω, κάνει το σταυρό του, 
σηκώνει αψηλά το χέρι, ήσυχα.). 

∆έχουµε!» (σελ. 285). 
 ∆ιαβάζοντας τον «Χριστόφορο Κολόµβο» είδα ότι 

χωλαίνει σαν σύµβολο του αγωνιζόµενου ανθρώπου. 
 Για δυο κυρίως λόγους.  
 Ενδοκειµενικά, τον βλέπουµε να σκοτώνει τον 

άνθρωπο που του έδωσε το χάρτη µε τις οδηγίες για το 
πώς να φτάσει στην Ανατολή, για να µην τον ξαναφτιάξει 
από µνήµης και τον δώσει σε άλλο. Αυτό το µακιαβελικό 
«Ο σκοπός αγιάζει τα µέσα» µας απωθεί, ιδιαίτερα 
σήµερα που το βλέπουµε να εφαρµόζεται από τους 
ισλαµιστές της ISIS, και όχι µόνο. Εξωκειµενικά, στη 
συνείδηση πολλών η ανακάλυψη της Αµερικής συνδέεται 
µε τη γενοκτονία των ινδιάνων.  

 Αναρωτήθηκα κάποια στιγµή γιατί ο Καζαντζάκης δεν 
έγραψε κανένα έργο για τον Ναπολέοντα. Υπάρχει 
καλύτερο παράδειγµα ανθρώπου που δεν το βάζει κάτω, 



142  

που η αποτυχία δεν τον απελπίζει, που δραπετεύει από 
την εξορία για να ξεκινήσει εκ νέου τον αγώνα; Τον 
θαύµασαν τόσοι και τόσοι, από τον συµπατριώτη του 
Σταντάλ µέχρι τους «εχθρούς» γερµανούς Γκαίτε και 
Μπετόβεν, γιατί να µην τον θαυµάσει και ο Καζαντζάκης;  

 
Κούρος (1949) 
 
 Στην προηγούµενη ανάρτησή µας κάναµε µια αναφορά 

στο σηµειωτικό τετράγωνο, υποστηρίζοντας ότι δεν 
βοηθάει στην ερµηνευτική κατανόηση. Αυτό φαίνεται να 
ισχύει απόλυτα στην περίπτωση του «Κούρου».  

 Παρά τον τίτλο, η υπόθεση του έργου είναι 
εµπνευσµένη από την ιστορία του Θησέα και του 
Μινώταυρου.  

 Ο Θησέας έχει έλθει στην Κρήτη µαζί µε την αποστολή 
των επτά νέων και των επτά νεανίδων, φόρος των 
υποτελών αθηναίων στον Μίνωα, σαν θυσία στον 
Μινώταυρο. Σκοπός του; Να εξοντώσει τον Μινώταυρο. 
Βοηθός του; Η Αριάδνη, που τον έχει ερωτευθεί. 
Αντίµαχος; Μάλλον κανένας.  

 Θα σκοτώσει το Μινώταυρο;  
 Εδώ έχουµε την παραλλαγή του µύθου, µε την οποία 

στόχο έχει ο Καζαντζάκης να εικονογραφήσει την 
αντίληψή του για τον άνθρωπο που αγωνίζεται να 
ξεπεράσει τη φύση του και να αρθεί σε κάτι ανώτερο. Ο 
Υπεράνθρωπος για τον Καζαντζάκη δεν είναι ένας άριος 
που έχει σαν αποστολή να εξοντώσει τις κατώτερες 
φυλές, όπως έκανε ο homo sapiens που εξόντωσε τον 
νεαντερτάλιο, τουλάχιστον όπως υποστηρίζεται από 
πολλούς, αλλά ο ίδιος ο άνθρωπος που µε τον αγώνα του 
αίρεται στο επίπεδο του υπεράνθρωπου. Χρησιµοποιεί 
ένα τριαδικό σχήµα, σχήµα που έχει χρησιµοποιηθεί κι 
άλλες φορές, όπως για παράδειγµα «αγριότητα-
βαρβαρότητα-πολιτισµός», «ανιµισµός-θρησκεία-
φιλοσοφία», για να συσχετίσει την εξέλιξη της 
ανθρωπότητας µε το βαθµό ανθρωποµορφισµού των 
θεών. Ο Μίνωας αγωνίστηκε µε τον θεό-ταύρο και 



143 

κατάφερε και του έδωσε ανθρώπινα χαρακτηριστικά σε 
όλο του το σώµα εκτός από το κεφάλι, όπως είναι οι 
ζωόµορφοι αιγυπτιακοί θεοί. Ο αγώνας του Θησέα µε τον 
Μινώταυρο είναι µια µεταφορά επίσης.  

 «∆ε µου αρέσουν οι θεοί που έχουν κεφάλι σκύλου ή 
τσακαλιού ή ταύρου· που δεν µπόρεσαν ακόµη να 
νικήσουν το χτήνος» (σελ. 294).  

 Και πιο κάτω: 
«Εσύ, εσύ, Μίνωα, Μεγάλε βασιλιά, µε τον αγώνα σου, 

µε το µυαλό σου και µε την πράξη, νικώντας τους 
ανθρώπους, χαλινώνοντας τα πάθη τα δικά σου, 
µετουσιώνοντας το χάος σε αρµονία, έσµιξες µε το θεό, 
έκαµες τον Ταύρο Μινώταυρο. Παραπάνω δεν µπόρεσες» 
(σελ. 323).  

 Το παραπάνω το καταφέρνει ο Θησέας. Παλεύοντας 
µαζί του τον κάνει να χάσει το ταυρίσιο κεφάλι του και να 
πάρει ανθρώπινο κεφάλι. Παίρνοντας ανθρώπινο κεφάλι 
γίνεται ένα µε τον Κούρο, και η πάλη τελειώνει µε ένα 
θερµό εναγκαλισµό. Το τριαδικό σχήµα του Καζαντζάκη 
είναι λοιπόν «Ταύρος-Μινώταυρος-Κούρος».  

 Αλλά και εδώ υπάρχει εξέλιξη, όµως εκτός πλαισίου της 
ιστορίας. Ο Κούρος είναι µε αλύγιστο σώµα και µε τα 
χέρια κολληµένα στους γοφούς, ακίνητος. Είναι ο Κούρος 
της αρχαϊκής εποχής. Στην ιστορική εποχή τα χέρια του 
Κούρου θα ξεκολλήσουν, τα γόνατά του θα λυγίσουν, το 
αρχαϊκό του χαµόγελο θα εξαφανιστεί και θα 
µεταµορφωθεί στους ανθρωπόµορφους ολύµπιους θεούς 
µε τη γαλήνια, γεµάτη αυτοπεποίθηση, έκφραση. 

 Όµως ας δούµε κάποια αποσπάσµατα. Και ξεκινάµε µε 
το θέµα της Ελευθερίας και της Αναγκαιότητας, που 
θίξαµε και στην ανάρτησή µας για τα «Σόδοµα και τα 
Γόµορρα».  

 «ΜΙΝΩΑΣ: Να κάνω βούληση δικιά µου την Ανάγκη. 
Αυτό, αλίµονο! αυτό µονάχα, στη γης ετούτη, θα πει 
ελευθερία. 

ΘΗΣΕΑΣ: Ελευθερία θα πει να κάνει η Ανάγκη ό,τι εγώ 
θέλω» (σελ. 319-320). 



144  

 «ΚΑΠΕΤΑΝΙΟΣ: Κι ό,τι κι αν δείτε, κι ό,τι κι αν 
ακούσετε, κι ο Χάρος να προβάλει οµπρός στα µάτια σας, 
να µην τροµάξετε· όλα ετούτα είναι ένας χωρατάς του νου, 
ένα πιτήδειο παιχνίδισµα του αγέρα, τίποτα δεν υπάρχει, 
όλα όνειρο!» (σελ. 337).  

 Σχεδόν τριάντα χρόνια πέρασαν από τον «Βούδα», και 
ο Καζαντζάκης κατατρύχεται ακόµη απ’ αυτόν. 
Συνειδητοποιεί βέβαια ότι και αυτός είναι όπιο, όπως όλες 
οι θρησκείες. 

 «ΚΑΠΕΤΑΝΙΟΣ: Βάρα λοιπόν το τούµπανο· δεν τους 
λυπάσαι; Βόηθα µε να τους κάνω να πεθάνουν και να 
θαρρούν ότι ονειρεύονται πώς πεθαίνουν» (σελ. 339).  

 Όµως η θρησκεία δεν είναι µόνο όπιο, είναι και κάτι 
άλλο, αλλά πάνω σ’ αυτό δεν αποφάνθηκε 
αποφθεγµατικά ο Μαρξ, παρόλο που ασφαλώς το 
πίστευε.  

 «Τώρα που δε θ’ ακούει πια ο λαός το θεό να 
µουγκρίζει κάτω από τη γης, θα ξεδιαντραπεί και θα 
σηκώσει κεφάλι. Εγώ δεν έχω ανάγκη από θεό να 
µουγκρίζει· µουγκρίζω εγώ· µα ο λαός, αν του λείψει ο 
τρόµος, ξεχαρβαλώνεται, ξεκαπιστρώνεται, πετάει κατά 
γκρεµού τον καβαλάρη και γκρεµίζεται κι αυτός στο 
χάος!» (σελ. 368). 

 Και θα κλείσουµε µε µιαν αντίληψη και έµµεση 
παραίνεση του Μίνωα. 

 «Να βλέπεις µε ατάραχο µάτι τη Μοίρα που χιµάει µε 
φωτιές και τσεκούρια να σε τροµάξει, να τη βλέπεις και να 
χαµογελάς, αυτή ’ναι η πιο αψηλή κορυφή, όπου µπορεί 
να φτάσει η δύναµη του ανθρώπου» (σελ. 375). 

 Θα ξαναπαραθέσω τους στίχους της Αρετούσας: 
Μοίρα, δεν σε φοβούµαι µπλιο, κι ό,τι κι αν θέλεις κάµε. 
Κι ανε γυρεύεις να µε βρεις, κάτεχε πως επά ’µαι.  
 Είπαµε τώρα, να µην τη φοβάσαι, αλλά όχι και να της 

χαµογελάς κιόλας, λες και είναι γκόµενα.  
 
 

 

 



145 

 
Νίκος Καζαντζάκης, Αδελφοφάδες (1949-), σελ. 266 
 
 Πριν κοντά δυο µήνες ανάρτησα µια βιβλιοκριτική για το 

µυθιστόρηµα «Lucien Levin» του Stendhal. Εκεί έγραφα 
ότι ο συγγραφέας του το άφησε ατέλειωτο, µη τολµώντας 
να το εκδώσει, καθώς στο µυθιστόρηµα αυτό έκανε µια 
σκληρή κριτική της γαλλικής κοινωνίας της εποχής του. 
Μάλιστα ούτε εκδότης τόλµησε να το εκδώσει παρά µόνο 
αφού πέρασαν 52 ολόκληρα χρόνια από το θάνατό του 
και 59 από τη συγγραφή του, το 1992.  

 Μια ανάλογη περίπτωση πιστεύω ότι είναι και οι 
«Αδελφοφάδες». Ο Καζαντζάκης ξεκίνησε τη συγγραφή 
του το 1949, µε θέµα τον εµφύλιο. Ένα απόσπασµα που 
βρίσκεται σε παρένθεση είχε πρόθεση να το ξανακοιτάξει. 
Σ’ αυτό αναφέρεται θετικά για την οκτωβριανή 
επανάσταση. Να το αφήσει άραγε ή να γράψει κάτι άλλο 
στη θέση του, για να εξηγήσει τους λόγους που οδήγησαν 
τον ∆ράκο, το γιο του παπά Γιάνναρου, στο βουνό; ∆εν 
αποφάσισε ποτέ. Και ο λόγος δεν ήταν µόνο ότι στο 
µεταξύ καταπιάστηκε µε τα άλλα του µυθιστορήµατα.  

 Ο Καζαντζάκης χρησιµοποιεί µια αφηγηµατική τεχνική 
που χρησιµοποιεί και ο Ουόλτερ Σκοτ: βάζει σαν κύριο 
χαρακτήρα του έργου έναν «ήρωα που βρίσκεται στη 
µέση του δρόµου», όπως τον αποκαλεί ο Γκέοργκ 
Λούκατς στο περίφηµο έργο του «Το ιστορικό 
µυθιστόρηµα», έναν ήρωα δηλαδή που βρίσκεται 
ανάµεσα στους δυο αντιµαχόµενους του εµφύλιου: τους 
µαυροσκούφηδες και τους κοκκινοσκούφηδες (τον ήρωα 
αυτό τον συνάντησα και στο «Σπίτι του τεµένους» του 
Καντέρ Αµπντολάχ και στο «Τροµοκρατικό κτύπηµα» της 
Γιασµίνα Χαντρά).  

 Σε ένα µελέτηµά µου για τον Αλέξανδρο Κοτζιά, γράφω, 
ανάµεσα στ’ άλλα, για το πρώτο του µυθιστόρηµα: «Η 
"Πολιορκία", µε έξι µόλις εκδόσεις σε σαράντα χρόνια, 
"διαβάστηκε στραβά από την αριστερά", υποστηρίζει η Β. 
Γεωργοπούλου σε άρθρο της στην Ελευθεροτυπία" τη 
µεθεποµένη του θανάτου του, ενώ ο Αλέξανδρος 



146  

Αργυρίου, σε κείµενό του που παρατίθεται στο 
οπισθόφυλλο, γράφει ότι "γέννησε πολλές παρανοήσεις 
για το πού έγερνε η πλάστιγγα".  

 Κατά τη γνώµη µου δε γέννησε καµιά παρανόηση. Το 
βιβλίο είναι καθαρά αντικοµουνιστικό, και σαν τέτοιο δεν 
το δέχτηκε το αναγνωστικό κοινό, στην πλειοψηφία του 
φιλοαριστερό».  

 Παράθεσα αυτό το απόσπασµα για τη φράση «για το 
πού έγερνε η πλάστιγγα». Και στους «Αδελφοφάδες» η 
πλάστιγγα γέρνει, επίσης χωρίς καµιά παρανόηση κατά τη 
γνώµη µου, αντίθετα από ό,τι στο βιβλίο του Κοτζιά, προς 
την Αριστερά, χωρίς αυτό να σηµαίνει ότι το βιβλίο είναι 
φιλοκοµµουνιστικό. Μάλιστα ο Καζαντζάκης κάνει κριτική 
στο κόµµα για την πολιτική του της κατάπνιξης της 
ελευθερίας της γνώµης για χάρη της κοµµατικής γραµµής. 
Όπως και να ’χει ένα τέτοιο βιβλίο θα ήταν δύσκολο να 
εκδοθεί την εποµένη της λήξης του εµφύλιου.  

 Όµως το κύριο πρόβληµα µε το βιβλίο δεν είναι τόσο η 
φιλοαριστερή του θέση, όπως µπορεί άνετα να 
µεταφραστεί η στάση του Καζαντζάκη υπέρ των φτωχών 
και των αδικηµένων («∆ήµος: πάω µε τους φτωχούς και 
τους αδικηµένους, φτωχός κι εγώ κι αδικηµένος», σελ. 
182), όσο ο σκληρός αντικληρικαλισµός του, αδυσώπητος 
όσο σε κανένα άλλο του έργο. Αυτός θα του είχε 
προκαλέσει ακόµη µεγαλύτερα προβλήµατα αν το βιβλίο 
είχε εκδοθεί. Όµως δεν περίµενε πενήντα τόσα χρόνια, όσο 
το βιβλίο του Στεντάλ, µέχρι να βρει το δρόµο για τον 
εκδότη. Εκδόθηκε αρκετά σύντοµα, έξι µόλις χρόνια µετά 
το θάνατό του, το 1963. Τώρα να υποθέσω ότι εκδόθηκε 
µετά την 3η Νοεµβρίου, τη µέρα δηλαδή που έγιναν οι 
εκλογές στις οποίες νίκησε η Ένωση Κέντρου; Αν 
σκεφτούµε ότι η εκδοτική παραγωγή βρίσκεται στο ζενίθ 
της τις παραµονές των γιορτών των Χριστουγέννων, είναι 
πολύ πιθανό.  

 Ο Καζαντζάκης σ’ αυτό του το µυθιστόρηµα, 
περισσότερο από ό,τι σε οποιοδήποτε άλλο, φιλοσοφεί. 
Με µια προσχηµατική πλοκή που δεν φαίνεται πολύ 
ρεαλιστική, εκθέτει τις αντιλήψεις του πάνω σε διάφορα 



147 

ζητήµατα όπως η ελευθερία, ο αγώνας, το αν ο σκοπός 
αγιάζει τα µέσα, κ.λπ. Ο ηρωικός πεσιµισµός του 
εκφράζεται για άλλη µια φορά, και µέσω της πλοκής (ο 
παπά Γιάνναρος σκοτώνεται από τις σφαίρες των 
κοµµουνιστών, σε µια αποτυχηµένη προσπάθεια να 
φιλιώσει τις αντίθετες παρατάξεις, προτάσσοντας το 
κήρυγµα της αγάπης του Ιησού) αλλά και πιο 
απερίφραστα, µε την παράθεση του «ή ό,τι άλλο» του 
Σολωµού, το οποίο µάλιστα ο Σολωµός έκλεισε µέσα σε 
παρένθεση στην πασίγνωστη ρήση του «Κλείσε µέσα 
στην ψυχή σου την Ελλάδα (ή ό,τι άλλο) και θα αισθανθείς 
κάθε είδους µεγαλείο». Ο Καζαντζάκης θα µπορούσε να 
µεταγράψει τη ρήση αυτή σβήνοντας την παρένθεση. Ο 
πεσιµισµός του εκφράζεται µε το ότι γι’ αυτόν δεν µετράει 
τόσο η ιδέα («ή ό,τι άλλο»), όσο το πάθος µε το οποίο 
γεµίζει η όποια ιδέα την ψυχή του ανθρώπου και τον ωθεί 
σε ηρωικές πράξεις.  

 Η ηρωολατρεία εξάλλου του Καζαντζάκη φαίνεται για 
άλλη µια φορά και σ’ αυτό το έργο, όπου πράγµατι εδώ 
κρατάει ίσες αποστάσεις. ∆ίπλα στην ηρωική 
προσωπικότητα του παπά Γιάνναρου στέκονται δυο 
επίσης ηρωικές φυσιογνωµίες, σε αντίπαλα στρατόπεδα: 
ο λοχαγός, που αντιµετωπίζει µε γενναιότητα το θάνατο, 
και ο καπετάν ∆ράκος, που ξέρει ότι το κόµµα θα τον 
ξεπαστρέψει γιατί δεν ακολουθεί τη γραµµή, και ήδη του 
έχει δώσει εντολή να παραδώσει το καπετανιλίκι στον 
υπαρχηγό του. 

 Τραγικές υπάρξεις και οι δυο. Ενώ πολέµησαν µαζί 
στον αλβανικό µέτωπο, και µάλιστα ο ∆ράκος έσωσε τη 
ζωή του λοχαγού, τώρα βρέθηκαν σε αντίπαλα 
στρατόπεδα. Είχα δει κάτι παρόµοιο σε ένα ρώσικο έργο. 
Ένας τσετσένος και ένας ρώσος αξιωµατικός βρέθηκαν 
αντιµέτωποι στην εξέγερση της Τσετσενίας, ενώ είχαν 
πολεµήσει µαζί στο Αφγανιστάν. Και βέβαια πιο τραγική 
ύπαρξη είναι ο παπά Γιάνναρος. Η προσπάθειά του να 
φιλιώσει τους αντιµαχόµενους µπορεί να φαίνεται αφελής, 
όµως ο Καζαντζάκης τον τοποθετεί σαν σύµβολο της 
τραγικότητας των ανθρώπων που βρίσκονται µειοψηφίες, 



148  

όταν γύρω τους κυριαρχεί η πόλωση, ο διχασµός και ο 
φανατισµός. Ο Γκάντι αυτό το πλήρωσε µε τη ζωή του.  

 Όµως να σχολιάσουµε και κάποια σηµεία από το έργο. 
∆ιαβάζουµε:  

 «Αφού δεν είµαι εγώ πλούσιος, ας µην είναι κανένας· 
αφού δεν έχω εγώ να φάω, ας µην έχει κανένας· αυτό θα 
πει Θεός και δικαιοσύνη. 

 Αγριεύτηκε ο γερο-Μάντρας, σήκωσε τη µαγκούρα του: 
 - ∆άγκασε τη γλώσσα σου, παλιοξυπόλυτε! Αν άκουγε 

ο Θεός των κοράκων, δε θα ’µενε άνθρωπος ζωντανός! 
φώναξε και ρίχτηκε απάνω στο Μαθιό» (σελ. 141). 

 Με όλο το σεβασµό για τον Καζαντζάκη θα διορθώσω 
την παροιµία, που την πρωτάκουσα από τον πατέρα µου. 
«Αν άκουγε ο Θεός των κοράκων δεν θα ’µενε γάιδαρος 
για γάιδαρος στη γη».  

 ∆υο γραµµές πιο κάτω διαβάζουµε: «Αλλαξοβασιλίκια 
γέρο Μάντρα, είπε, µη θυµώνεις».  

 Αλλαξοβασιλίκια! Αυτή τη λέξη µου την έλεγε πολλές 
φορές ο πατέρας µου: «έχουµε αλλαξοβασιλίκια, µόνο να 
προσέχεις». ∆εν είχε και πολύ άδικο, ήταν η περίοδος της 
δικτατορίας. 

 ∆ιαβάζουµε:  
 «Ναι, ναι, σου το ’χω παράπονο, θεέ µου· γιατί µε 

αρµάτωσες µε το δίκοπο µαχαίρι; γιατί µ’ έκαµες λεύτερο 
και µου κρέµασες κρίµα, µιστό, στο λαιµό µου; Τι χαρά θα 
’ταν κι αλάφρωση να µου ’δινες προσταγές, να µε 
διατάζεις: κάµε αυτό, µην κάµεις εκείνο! να ξέρω τι θες και 
να ζω, να ενεργώ και να θέλω µε σιγουράδα! Τώρα, όλα 
χάος, και πρέπει εγώ, το σκουλήκι, να βάλω τάξη!» (σελ. 
184).  

 Ο Σαρτρ το είχε διατυπώσει σχεδόν αποφθεγµατικά: 
«δεν εκλέγουµε το να είµαστε ελεύθεροι, είµαστε 
καταδικασµένοι στην ελευθερία». 

 ∆ιαβάζουµε: 
 «Μωρέ Στελιανέ» του ’πε, «όλοι οι αρσενικοί στον 

Κάστελο και στα κοντοχώρια κυνηγούν τη γυναίκα σου, σ’ 
έχει κάµει ρεζίλι, παράτα τη!» 



149 

- Τρελάθηκα; αποκρίθηκε αυτός· «όλοι την κυνηγούν για 
να την έχουν, κι εγώ που την έχω θα την παρατήσω;» 
(σελ. 237).  

 Αυτό µοιάζει µε νάκλι, σαν αυτά που γράφει στα 
«∆ιάφορα» ο Μιχάλης Χουρδάκης-Νίσπιτας. Κάποιος 
άλλος, όπως µου είπε αγαπητός συνάδελφος στο 
Βαρβάκειο, το διατύπωσε παροιµιακά: Καλλιά την τούρτα 
µε πολλούς παρά τα σκατά µόνος µου.  

 Με τους «Αδελφοφάδες» κλείνω και την παρουσίαση 
των µεγάλων µυθιστορηµάτων του Καζαντζάκη, τηρώντας 
την υπόσχεση που είχα δώσει στον εαυτό µου να τον 
ξαναδιαβάσω. Τον βρήκα πιο µεγάλο από ό,τι τον 
θυµόµουν, όταν τον πρωτοδιάβασα στα νιάτα µου.  

 
 
Κωνσταντίνος Παλαιολόγος (1951) 
 
 Ο «Κωνσταντίνος Παλαιολόγος» είναι η τελευταία 

τραγωδία που έγραψε ο Νίκος Καζαντζάκης· για την 
ακρίβεια, µετά την τρίτη γραφή της το 1951 (οι άλλες δυο 
ήταν το 1944 και το 1949) δεν έγραψε άλλη τραγωδία. Η 
επιτυχία των µυθιστορηµάτων του τον έστρεψε οριστικά 
σε αυτό το λογοτεχνικό είδος.  

 Στην τρίτη γραφή ο Καζαντζάκης χρησιµοποιεί τον 
ιαµβικό δεκατρισύλλαβο, όµως, σε αντίθεση µε τις άλλες 
έµµετρες τραγωδίες του, χρησιµοποιεί σε αρκετά 
διαλογικά µέρη, εν είδει ρετσιτατίβου, τον πεζό λόγο.  

 Ο Κωνσταντίνος Παλαιολόγος είναι και ιστορικά τραγικό 
πρόσωπο: επιλέγει το σίγουρο θάνατο από τη φυγή.  

 «Τα χέρια µου στην άγια ετούτη νύχτα ασκώνω· 
ορκίζουµαι, ο Θεός γραµµένο ό,τι κι αν έχει,  
στην άκρα απελπισιά να πορευτώ σαν άντρας» (σελ. 

505). 
 και: 
 «…Να πολεµάς χωρίς ελπίδα· 
και να νογάς βαθιά ν’ αυξαίνει η δύναµή σου 
στην άκρα απελπισιά» (σελ. 548).  



150  

 Όµως στον Καζαντζάκη δεν φτάνει. ∆ίπλα του 
παρουσιάζει και ένα άλλο πρόσωπο, πραγµατικό, που 
επιλέγει επίσης την αυτοθυσία. Αυτός είναι ο Ιουστινιάνης, 
αγαπητικός της Άννας, της κόρης του Νοταρά, που 
αρνείται να µείνει µαζί της το τελευταίο βράδυ πριν την 
άλωση.  

 «∆εν είναι η Πόλη αυτή δικιά µου, δεν τη θέλω· 
άλλος το ξακουστό κορµί της χαίρεται· όµως 
σαν άντρας στην τιµή µου ορκίστηκα, έχω χρέος» 

(σελ.538). 
 Με αυτό το επινοηµένο επεισόδιο, εκτός του ότι 

προβάλει άλλη µια φορά το µοτίβο της αυτοθυσίας, 
παρουσιάζει επίσης το µοτίβο της γυναίκας που αποτελεί 
εµπόδιο για άντρα στο να εκπληρώσει την υψηλή 
αποστολή του.  

 Ο Καζαντζάκης, πέρα από τις πραγµατικές συνθήκες 
της άλωσης, µε τους ενωτικούς και τους ανθενωτικούς να 
τσακώνονται ενώ οι τούρκοι βρίσκονται προ των πυλών, 
δίνει και ένα πατριωτικό τόνο στην τραγωδία µε το µύθο 
του µαρµαρωµένου βασιλιά. Και το έργο τελειώνει µε το 
γνωστό «Σώπασε κυρα-∆έσποινα, µη κλαις και µη 
δακρύζεις/πάλι µε χρόνια µε καιρούς πάλι δικιά µας θα 
’ναι».  

 Όµως το µοτίβο της αυτοθυσίας το παρουσιάζει ακόµη 
µια φορά, κάτι που ήταν αναπόφευκτο να κάνει, σαν 
κρητικός. Ο καπετάν Χαρκούτσης έρχεται από την Κρήτη 
µε 40 παλληκάρια, αποφασισµένοι να πεθάνουν για την 
υπεράσπιση της Πόλης.  

 Σαν κρητικός κι εγώ θα παραθέσω και έναν άλλο µύθο, 
που δεν είναι τόσο γνωστός όσο ο µύθος του 
µαρµαρωµένου βασιλιά. Οι κρητικοί αυτοί αγωνίστηκαν 
γενναία κατά την άλωση και δεν σκοτώθηκαν. Ενώ η 
πόλη είχε πέσει, αυτοί εξακολουθούσαν ν’ αγωνίζονται. Ο 
Σουλτάνος τόσο θαύµασε τον ηρωισµό τους που τους 
επέτρεψε να φύγουν υποσχόµενος ότι δεν θα τους 
πειράξει.  

 Το καράβι δεν επέστρεψε ποτέ στην Κρήτη. Ταξιδεύει 
από τότε. Ο καπετάνιος και οι ναύτες του περιµένουν το 



151 

µήνυµα εξ ουρανού, να γυρίσουν και να συµµετάσχουν 
στην ανακατάληψη της Πόλης.  

 Οι ισπανοί περίµεναν επτά αιώνες. Ε, ας περιµένουµε 
κι εµείς.  

 Αλλά ας παραθέσουµε ένα τελευταίο απόσπασµα.  
 «ΝΟΤΑΡΑΣ: Ας γκρεµιστεί· καλύτερα σαρίκι Τούρκου 
παρά κουκούλα φράγκικη να βάλει η Πόλη!» (σελ. 503). 
 Θα το είχα ξεχάσει αν δεν το είχα παραθέσει στο βιβλίο 

µου «Η λαϊκότητα της κρητικής λογοτεχνίας». Κάνω 
αντιγραφή και επικόλληση: «Σίγουρα οι Κρητικοί 
υπέφεραν πολλά από τους Ενετούς, για να φτάσει µέχρι 
τις µέρες µας ο αποφθεγµατικός στίχος που άκουσα προ 
ηµερών τυχαία από τον πατέρα µου: Καλλιά του Τούρκου 
το σπαθί παρά του Φράγκου η κρίση» (σελ. 92).  

 
 
Νίκος Καζαντζάκης, Καπετάν Μιχάλης (1953), Εκδόσεις 

Ελ. Καζαντζάκη 1974, σελ. 495 
 
 Μετά τον «Αλέξη Ζορµπά» (1946) ο Καζαντζάκης 

έγραψε τους «Αδελφοφάδες», που όµως δεν εκδόθηκαν 
παρά µετά τον θάνατό του. Ακολουθεί ο «Καπετάν 
Μιχάλης» (1953). Ο ξεχωριστός Ζορµπάς παραχωρεί τη 
θέση του στον ηρωικό Καπετάν Μιχάλη. Ως πρότυπα ο 
Καζαντζάκης έχει πραγµατικά πρόσωπα, τον Γιώργη 
Ζορµπά και τον πατέρα του. Όµως τα πρόσωπα αυτά 
είναι καθηµερινοί άνθρωποι, που ξεχωρίζουν βέβαια από 
µια φλόγα ψυχής. Το ίδιο και ο Μανωλιός στον «Χριστό 
ξανασταυρώνεται» που ακολουθεί. Στη συνέχεια όµως ο 
Καζαντζάκης δεν θα ασχοληθεί µε τις ξεχωριστές ψυχές 
αλλά µε τις ξεχωριστές προσωπικότητες, όπως ο Χριστός 
στον «Τελευταίο Πειρασµό» και ο άγιος Φραγκίσκος στον 
«Φτωχούλη του θεού».  

 Παρόλο που το έργο δεν αναφέρεται σε καµιά κρητική 
επανάσταση (για τον ελάσσονα ξεσηκωµό του 1989 µε 
τον οποίο τελειώνει το βιβλίο δεν µπόρεσα να βρω 
ιστορικά στοιχεία στο διαδίκτυο) µπορεί να θεωρηθεί ένα 
έπος της Κρήτης· ή καλύτερα ένα έπος της κρητικής 



152  

ψυχής. Ηθογραφώντας ο Καζαντζάκης παρουσιάζει 
ταυτόχρονα και το µεγαλείο της.  

 Μέσα στο έπος ο Καζαντζάκης υφαίνει και µια ερωτική 
ιστορία. Στην ιστορία αυτή συµπλέκονται µια τουρκάλα, η 
Εµινέ, και τρεις άντρες: ο άντρας της ο Νουρήµπεης, ο 
καπετάν Μιχάλης και ο καπετάν Πολυξίγκης. Ο 
Νουρήµπεης µπλέκεται σε µια µονοµαχία. Σκοτώνει µεν 
τον αντίπαλό του, όµως αυτός προλαβαίνει και τον 
πληγώνει στα γεννητικά του όργανα. Αυτό θα τον 
οδηγήσει στην αυτοκτονία, ενώ η γυναίκα του πιο πριν 
είχε οδηγηθεί στην αγκαλιά του καπετάν Πολυξίγκη. Όµως 
αυτή τον καπετάν Μιχάλη θέλει, και το ίδιο τη θέλει κι 
αυτός, όσο και αν προσπαθεί να πνίξει το αίσθηµα αυτό 
µέσα του. Όταν µαθαίνει ότι την συνέλαβαν η τούρκοι, 
παρατάει το πολιορκηµένο µοναστήρι µε λίγους 
συντρόφους του και σώζει την Εµινέ, την οποία µεταφέρει 
σε ασφαλές µέρος. Όταν επιστρέφει, το µοναστήρι έχει 
καταληφθεί από τους τούρκους και έχει καεί. Νοιώθει 
ενοχές. Πώς θα τις πνίξει; Με δυο τρόπους. Θα σκοτώσει 
την Εµινέ και δεν θα καταθέσει τα όπλα, σε µια πράξη 
αυτοκτονίας.  

 «Ελευτερία ή… 
 Μα δεν πρόφτασε να τελειώσει· µια µπάλα µπήκε µέσα 

στο στόµα του· µια άλλη πέρασε από το δεξό του µελίγγι 
και βγήκε από το ζερβό· κι ο καπετάν Μιχάλης έπεσε 
κάτω τ’ ανάσκελα και σκόρπισαν οι µυαλοί του στις 
πέτρες». 

 Έτσι τελειώνει το έργο.  
 Για τον Καζαντζάκη η γυναίκα αποτελεί εµπόδιο στους 

υψηλούς στόχους που βάζει ο άντρας στη ζωή του. 
Μπορεί να είναι µούσα για τους ποιητές και τους 
καλλιτέχνες, όµως για τον άνθρωπο της δράσης αποτελεί 
ένα βαρύδι που τον βουλιάζει, που δεν τον αφήνει να 
προχωρήσει.  

 Για χρόνια θαύµαζα αυτή την επινόηση του 
Καζαντζάκη, να σκοτώσει ο Καπετάν Μιχάλης τη γυναίκα 
που αγαπούσε, µέχρι που διάβασα ότι το ίδιο πράγµα 
έκανε και ένας σουλτάνος· όταν συνειδητοποίησε ότι ήταν 



153 

ερωτευµένος µε µια γυναίκα από το χαρέµι του τη 
σκότωσε. ∆εν µπόρεσα να το βρω στο διαδίκτυο, αλλά 
πρέπει να ήταν κάποιος Μωάµεθ, ίσως ο πορθητής.  

 Η αντίληψη αυτή έχει µια βάση. Στην κινέζικη όπερα 
του Πεκίνου «Αντίο παλλακίδα µου», βασισµένη σε 
ιστορικό γεγονός, η παλλακίδα, για να µην έχει την έγνοια 
της ο αγαπηµένος της σε µια αποφασιστική µάχη στην 
οποία ήταν σχεδόν αδύνατο να νικήσουν, αυτοκτονεί. 

 Στο τέλος του έργου ο Καζαντζάκης µπάζει πάλι τον 
αγαπηµένο του προβληµατισµό, το νόηµα της ζωής. Το 
συζητάει ο ετοιµοθάνατος καπετάν Σήφακας µε τους τρεις 
γέρους καπετάνιους που ήλθαν να τον αποχαιρετήσουν. 

 Ο καπετάν Σήφακας, πατέρας του καπετάν Μιχάλη, 
βάζει τον εγγονό του το Θρασάκι να του µάθει στα 
γεράµατα την αλφαβήτα. Έχει το σκοπό του. Τον 
µαθαίνουµε στο τέλος. Παίρνει µπογιά και γράφει σε 
όλους τους τοίχους στα σπίτια του χωριού «ΕΛΕΥΘΕΡΙΑ 
Ή ΘΑΝΑΤΟΣ». Όµως όταν γράφει πάνω στον τοίχο του 
τζαµιού, πέφτει από τη σκαλωσιά και πληγώνεται 
θανάσιµα. Μπορεί και να τον τιµώρησε ο Αλλάχ.  

 Και θυµήθηκα ένα έργο που είδα πρόσφατα, The first 
grader, «Το πρωτάκι», όπου ένας επαναστάτης Μάου 
Μάου στην Κένυα θέλει στα γεράµατά του να µάθει 
γράµµατα, αντιµετωπίζει όµως ένα σωρό προβλήµατα 
στην προσπάθειά του αυτή.  

 Το καλοκαίρι έγραφα στο blog µου κατωχωρίτικες 
ιστορίες. Ο Καζαντζάκης χώνει µέσα στο µυθιστόρηµά του 
καστρινές ιστορίες, όπως (δεν αντιγράφω, δεν τσεκάρισα 
τις σχετικές σελίδες): -Γυναίκα, πες µου σε παρακαλώ την 
αλήθεια, βλέπεις ότι είµαι ετοιµοθάνατος, είναι όλα µας τα 
παιδιά δικά µου; -Κι αν δεν πεθάνεις; Κι αν δεν πεθάνεις;  

 Και µιαν άλλη. 
 -Βρε συ, δεν βαρέθηκες όλο να πίνεις, να πίνεις, να 

πίνεις; 
 -Κι εσύ δεν βαρέθηκες όλο να µην πίνεις, να µην πίνεις, 

να µην πίνεις;  
 Υπάρχουν αρκετές άλλες.  



154  

 ∆ιαβάζοντας το παρακάτω απόσπασµα θυµήθηκα και 
µια κατωχωρίτικη ιστορία, που όµως δεν την έχω γράψει.  

 «Και πρώτη πρώτη η κυρά-Μαστραπάδαινα έλυσε τον 
άντρα της, τον άγιον άνθρωπο, τον κουδουνά, από το 
στύλο του κρεβατιού, όπου τον έδενε κάθε βράδυ, γιατί 
τον ζήλευε· µην πάει, λέει - ξέρει αυτή τους άντρες! - και 
κατεβεί κρυφά και βρει, κάτω στην κουζίνα, τη δούλα τη 
χοντρο-Ανεζίνα, µε τ’ αγελαδίσια µαστάρια. Τον έδενε 
λοιπόν κάθε βράδυ στο στύλο του κρεβατιού και τον έλυνε 
όταν αυτός κάποτε τη νύχτα την ξυπνούσε να πάει προς 
νερού του· µα πάλι το σκοινί έµενε δεµένο στον 
αστράγαλό του, κι η Μαστραπάδαινα το κρατούσε σφιχτά 
από την άλλη άκρα, µην τύχει και της ξεφύγει ο λεγάµενος 
και πάρει τον κακό δρόµο» (σελ. 56). 

 Ο Μοναχογιός (δεν θυµάµαι το όνοµά του) πέθανε όταν 
εγώ ήµουν πολύ µικρός. Ήταν πολύ γέρος. Συνήθιζαν να 
τον πειράζουν ρωτώντας τον: -Μοναχογιέ, τρως τα 
µακαρούνια; Και αυτός απαντούσε –Ούχι.  

 Ούχι, όχι «όχι». Για να ακούσουν αυτό το «Ούχι» τον 
πήραζαν οι χωριανοί.  

 Αυτός ο Μοναχογιός λοιπόν είχε µια πολύ όµορφη 
γυναίκα, και όπως έδενε η Μαστραπάδαινα τον άντρα της, 
έτσι την έδενε κι αυτός. Αυτό µόνο ξέρω. Αν κάποτε έλυσε 
το σκοινί, δεν µου είπαν. Αλλά µάλλον όχι, όπως και ο 
Μαστραπάς, γιατί θα ακουγόταν. Έτσι δεν είναι να απορεί 
κανείς που ένα από τα αντώνυµα του «παντρεµµένος-η» 
στην Κρήτη είναι και το «ελεύθερος-η». Όταν το 
πρωτοάκουσα έµεινα έκπληκτος. «Όταν ήµουνα 
ελεύθερη…», είπε µια γυναίκα σε κάποια αποσπερίδα 
στην οποία µε είχε πάρει και εµένα η µάνα µου. Από τότε 
άκουσα πολλές φορές τη λέξη µε αυτή τη σηµασία, του 
ανύπαντρος-η.  

 Αυτό θα πει να είσαι κρητικός. Ακόµη και το γάµο τον 
νοιώθεις σαν µια µορφή σκλαβιάς.  

 Οι ξεσηκωµοί σηµαίνουν σκοτωµούς. Αυτό όµως δεν 
θολώνει τον ανθρωπισµό του Καζαντζάκη, που σε δυο 
σηµεία γράφει: «(Ο γούµενος του Αφέντη Χριστού): Κακή 
δουλειά ’ναι αυτή, να σκοτώνεις ανθρώπους· ας είναι κι 



155 

άπιστοι Αγαρηνοί, συλλογίζουνταν· µα δε φταίµε εµείς, 
σου το λέω ορθά κοφτά, δε φταίµε εµείς· λευτέρωσέ µας, 
θεέ µου, να ησυχάσουµε» (σελ. 337). ∆εν θυµάµαι όµως 
σε ποια σελίδα γράφει για έναν τούρκο που περιποιόταν 
χωρίς διάκριση τούρκους και χριστιανούς άρρωστους ή 
πληγωµένους. 

 ∆ιαβάζουµε: 
 «(Ο ανηψιός του καπετάν Μιχάλη, ο Κοσµάς, 

επιστρέφει στο Ηράκλειο από το εξωτερικό όπου 
βρισκόταν). Χαµηλά του φαίνονταν τα σπίτια, οι φαρδιοί 
δρόµοι στένεψαν…» (σελ. 421). 

 Και θυµήθηκα το ποίηµα του Σεφέρη, «Ο γυρισµός του 
ξενιτεµένου»:  

 «― Γυρεύω τον παλιό µου κήπο· 
τα δέντρα µού έρχουνται ως τη µέση 
κι οι λόφοι µοιάζουν µε πεζούλια…». 

 ∆ιαβάζοντας το βιβλίο συνάντησα µε συγκίνηση λέξεις, 
φράσεις και εκφράσεις ξεχασµένες από χρόνια. Στη 
σηµερινή εποχή είναι αδιανόητη µια καινούρια 
«Βαβυλωνία». Όµως, παρόλο που δεν είµαι καθόλου 
κολληµένος µε την παράδοση (µε εξαίρεση τον ντάκο, τη 
λύρα, και κάποια πράγµατα ακόµη), αυτή η εξέλιξη µε 
θλίβει. Κάθε φορά που βρίσκοµαι στην Κρήτη µου αρέσει 
να µιλώ κρητικά. Σαν να γυρίζει ένας διακόπτης στο 
µυαλό µου, µου έρχονται στο νου και χρησιµοποιώ λέξεις 
που εδώ στην Αθήνα µου είναι ξεχασµένες, 
εκπλήσσοντας πολλές φορές τους φίλους µου. Εισέπραξα 
τώρα το καλοκαίρι και τα συγχαρητήρια ενός πωλητή στην 
Ένωση Γεωργικών Συναιτερισµών, που ενώ µε έκοψε για 
«αθηναίο», κρητικό δηλαδή της διασποράς, και του το 
επιβεβαίωσα, είδε πως µιλούσα κρητικά, σε αντίθεση µε 
άλλους «αθηναίους».  

 Τον «Καπετάν Μιχάλη» πρέπει να τον διαβάσει κάθε 
κρητικός. Όποιος δεν τον διαβάσει δεν του πρέπει να 
λέγεται κρητικός.  

 
Νίκος Καζαντζάκης, Ο χριστός ξανασταυρώνεται (1954), 

Εκδόσεις Ελένη Καζαντζάκη 1970, σελ. 465 



156  

 
 Πριν σαράντα χρόνια είχα πει στον εαυτό µου ότι 

πρέπει να ξαναδιαβάσω τον Καζαντζάκη. Ήταν το 1992. 
Ξεκίνησα µε τον Ζορµπά. Τον είχα πρωτοδιαβάσει 
µαθητής, δυο φορές. ∆ιάβασα, µαθητής επίσης, και την 
αγγλική µετάφραση. Αγόρασα και τη γερµανική αλλά αυτή 
δεν την διάβασα. Έγραψα και µια βιβλιοκριτική, που 
δηµοσιεύτηκε στα Κρητικά Επίκαιρα, τον Φλεβάρη του 
1992. Από τότε δεν κατάφερα να διαβάσω τα υπόλοιπα. 
Είχαν µπει άλλες προτεραιότητες. Την επόµενη χρονιά 
ξεκίνησα το διδακτορικό µου.  

 Πριν δυο χρόνια, όταν βρισκόµουνα πια στην τελική 
ευθεία για τη σύνταξη, αποφάσισα να εκπληρώσω την 
υπόσχεση, που την έβλεπα πια σαν «χρέος», όπως θα 
έλεγε και ο Καζαντζάκης. ∆ιάβασα τον «Τελευταίο 
Πειρασµό», την «Αναφορά στον Γκρέκο», τον «Φτωχούλη 
του θεού», και τώρα τον «Χριστό ξανασταυρώνεται». Μου 
µένει ο «Καπετάν Μιχάλης». Τον έχω στην Κρήτη, ελπίζω 
να τον διαβάσω αυτό το καλοκαίρι.  

 Αυτό που µε εντυπωσίασε στον «Χριστό 
ξανασταυρώνεται», και που δεν το θυµόµουνα καθόλου, 
είναι το σαρκαστικό χιούµορ του. Εδώ βλέπω έναν 
διαφορετικό Καζαντζάκη από αυτόν που είχα βρει στα 
βιβλία που προανέφερα, και που γράφηκαν µετά. Και 
στον Ζορµπά και στον «Καπετάν Μιχάλη», θυµάµαι, 
υπάρχει διάσπαρτο χιούµορ, αλλά όχι στην πυκνότητα 
που υπάρχει στον Χριστό. Ανενδοίαστα θα τον 
τοποθετούσα ανάµεσα στα τρία κορυφαία έργα της 
νεοελληνικής λογοτεχνίας για το σατιρικό χιούµορ τους, 

δίπλα στην «Πάπισα Ιωάννα» του Εµµανουήλ Ροῒδη και 
τη «Μητέρα του σκύλου» του Παύλου Μάτεσι.  

 Το έχουµε ξαναγράψει, τον Καζαντζάκη τον 
απασχολούν οι ξεχωριστές, «αποκλίνουσες» 
προσωπικότητες. Τέτοιες είναι ο Ζορµπάς και ο 
Μανωλιός. Ο Καπετάν Μιχάλης είναι ένας ήρωας, 
πλασµατικός όσο και ο Μανωλιός, αλλά πλασµένος µε 
πρότυπα τους αγωνιστές των κρητικών επαναστάσεων. 
Μετά ο Καζαντζάκης καταφεύγει σε ιστορικά πρόσωπα, 



157 

όπως ο Ιησούς Χριστός και ο άγιος Φραγκίσκος της 
Ασίζης.  

 Και σε σχέση µε την «ηρωολατρεία» αυτή του 
Καζαντζάκη υπάρχει κάτι καινούριο στο «Ο Χριστός 
ξανασταυρώνεται»: η παρουσίαση αντιστικτικά του όχλου, 
που άγεται και φέρεται από τους ισχυρούς και είναι έρµαιο 
των εκάστοτε παρορµήσεών του. Το επεισόδιο µε τους 
χωρικούς να διαγουµίζουν το σπίτι της πεθαµένης πια 
µαντάµ Ορτάνς επαναλαµβάνεται και εδώ, µε τους 
Λυκοβρυσιώτες να διαγουµίζουν το σπίτι της χήρας, όταν 
την σκότωσε ο αγάς.  

 Τα πρόσωπα του έργου εκπροσωπούν 
χαρακτηριστικούς κοινωνικούς τύπους. Ο παπά Γρηγόρης 
τους κληρικούς που συµµαχούν µε την εκάστοτε εξουσία, 
ο γερο Λαδάς τον πλούσιο τσιγκούνη που, όπως λέµε 
στην Κρήτη, «δεν δίνει ούτε του αγγέλου του νερό», ο 
Πατριαρχέας τον ακόλαστο πλούσιο, και ο δάσκαλος τον 
διανοούµενο.  

 Ο διανοούµενος ταξικά βρίσκεται ανάµεσα στους 
πλούσιους και στους φτωχούς. Ως φτωχός δεν µπορεί να 
ταυτισθεί µε τους πλούσιους, και ως διανοούµενος δεν 
µπορεί να ταυτισθεί µε τους φτωχούς. Όµως ως ηθικό 
στοιχείο κατά τεκµήριο, µ’ αυτούς είναι οι συµπάθειές του. 
Το κοινωνικό του βάρος όµως είναι πολύ µικρό για να 
µπορέσει να τους στηρίξει αποτελεσµατικά.  

 «Ο δάσκαλος µονάχα έφερε δειλά µερικές αντιλογίες, 
µα ο αδελφός του (ο παπάς) θύµωσε, του ’συρε µια 
φωνή, κι ο δάσκαλος ζάρωσε» (σελ. 340).  

 Αν εναντιωθεί στην εξουσία, θα βρεθεί στη φυλακή, είτε 
µαύρη είναι αυτή είτε κόκκινη. Ο δάσκαλός είναι ο µόνος 
που σκοτώνεται στην τελική σύγκρουση, προσπαθώντας 
να ξεχωρίσει τους αντιµαχόµενους. «…ο δάσκαλος µπήκε 
στη µέση κι άρχισαν να τον ξυλοφορτώνουν κι από τις 
δυο µεριές αλύπητα» (σελ. 360) 

 Ανάµεσα στα πρόσωπα του έργου είναι και εκείνοι που 
θα ενσάρκωναν κάποιους αποστόλους. Έχουν καθήκον 
στο εξής να τους µοιάσουν. Στον Κωνσταντή τον καφετζή 



158  

του ανατέθηκε να ενσαρκώσει τον Ιάκωβο. Και ο παπα 
Γρηγόρης τον νουθετεί.  

 «-Πρέπει να γίνεις, από σήµερα και πέρα, Κωνσταντή, 
καινούριος άνθρωπος· καλός είσαι, µα να γίνεις 
καλύτερος. Πιο τίµιος, πιο γλυκοµίλητος, πιο ταχτικός 
στην εκκλησιά. Να βάνεις πια λιγότερο κριθάρι στον καφέ, 
να µην ανακατεύεις τ’ αποπιοτίδια µε το κρασί που 
πουλάς, να µην κόβεις το λουκούµι στη µέση, να το 
πουλάς για αλάκαιρο. Κι έχε το νου σου να µην 
ξαναδείρεις τη γυναίκα σου, γιατί από σήµερα και πέρα 
δεν είσαι µονάχα ο Κωνσταντής, παρά κι ο Ιάκωβος, 
κατάλαβες; Κατάλαβα να λες. 

 -Κατάλαβα, αποκρίθηκε ο Κωνσταντής 
καταντροπιασµένος κι αποτραβήχτηκε στον τοίχο. Έκανε 
να πει «∆ε δέρνω εγώ τη γυναίκα µου, αυτή µε δέρνει», 
µα ντράπηκε» (σελ. 22). 

 Και θυµήθηκα ένα πραγµατικό περιστατικό που συνέβη 
σε ένα χωριό δίπλα από το χωριό µου, τον Παχύν Άµµο. 
Ο πελάτης λέει στον καφετζή. –Ωρέ Γιώργη, νερουλιά 
βγάζει η ρακή σου, µήπως τη νέρωσες; Και ο καφετζής, 
γυρνώντας στη γυναίκα του, στο τεζιάκι. –Ωρή Μαρία, 
µήπως έβαλες κι εσύ νερό στη ρακή; (τα πραγµατικά 
ονόµατα τα έχω ξεχάσει).  

 Και, µια και ο λόγος για τη ρακή, διαβάζουµε επίσης: 
 «-Καλά να πάθει! είπε ο καπετάνιος· αυτά κάνει το 

νερό, ας έπινε ρακή» (σελ. 20). Ο οποίος καπετάνιος πιο 
κάτω «…βρήκε τρόπο, µέσα στην αναµπουµπούλα, να 
ξαναγεµίσει το νεροπότηρό του ρακή» (σελ. 25), ενώ στην 
ίδια σελίδα παρακάτω λέει «…το πράµα θέλει νου και 
ρακή». Και θυµήθηκα το συγχωρεµένο τον ξάδελφό µου 
που κάθε φορά που ζητούσα νερό από την ξαδέλφη µου 
µου έλεγε: Ρακή να πίνεις, το νερό κάνει ψείρες.  

 «Ο πραµατευτής ο Γιαννακός θα ενσαρκώσει τον 
Πέτρο. –Λίγο κλεφταράκος, είπε ο άρχοντας κουνώντας 
τη βαριά κεφάλα. Μα έµπορος είναι, τι περιµένεις; ∆εν 
πειράζει» (σελ. 20).  

 Ο Γιαννακός αυτός µε το γαϊδουράκι του έχει την ίδια 
αγαπησιάρικη σχέση που έχει ο Λούκι Λουκ µε την Ντόλι. 



159 

Θα τον συναντήσουµε πολλές φορές στο έργο να του 
µιλάει τρυφερά.  

 Το πλούσιο αρχοντόπουλο, που έχει αρραβωνιαστεί 
την κόρη του παπά, θα ενσαρκώσει τον Ιωάννη. Αυτός 
φαίνεται να είναι αγνός σαν τον Μανωλιό, αν και ο 
πατέρας του έχει άλλη γνώµη:  

 «-Είσαι κι εσύ σαν τη µάνα σου, µουρµούρισε ο γέρος 
κοιτάζοντας το γιο του ξαφνιασµένος· είσαι και συ σαν τη 
µάνα σου· απόξω όλο µέλι, από µέσα όλο κεντρί» (σελ. 
298).  

 Όλοι αυτοί θα πλαισιώσουν τον αγνό Μανωλιό που θα 
ενσαρκώσει το Χριστό. Υπάρχει ακόµη και ο 
Παναγιώταρος, ο σωµαράς, άσωτος, µέθυσος, εχθρός µε 
όλους και µε τον εαυτό του. Ερωτευµένος µε την Κατερίνα 
τη χήρα, θα µισήσει θανάσιµα τον Μανωλιό που έχει 
κλέψει την καρδιά της. Είναι αυτός που θα µαχαιρώσει τον 
Μανωλιό, του οποίου ο θάνατος προσηµαίνεται ήδη από 
την σελίδα 193.  

 Σαν αντικατοπτρική ιστορία (mise en abyme), γνωστή 
σε όλους που δηλώνεται ήδη από τον τίτλο, είναι η 
ιστορία του Χριστού. Ο παραλληλισµός γίνεται ακόµη πιο 
έντονος στις τελευταίες σελίδες του βιβλίου, όπου ο αγάς, 
σαν άλλος Πιλάτος, παραδίδει τον Μανωλιό στους 
προεστούς να τον εκτελέσουν.  

 Βλέποντας την ταινία του Ζυλ Ντασέν «Αυτός που 
ήθελε να πεθάνει» (1956) µου ήλθε στο µυαλό, Θεέ µου 
συγχώρεσέ µε, ο εξής ανίερος παραλληλισµός. Οι 
Λυκοβρυσιώτες είµαστε λέει εµείς οι Έλληνες και οι 
Σαρακηνιώτες είναι λέει οι λαθροµετανάστες. Ο παπα 
Γρηγόρης είναι λέει ο Μιχαλολιάκος και ο Μανωλιός είναι 
λέει ο Τσίπρας. Ήµαρτον Θε µου.  

 Θυµήθηκα επίσης και τους «Αδελφούς Καραµάζωφ». Ο 
Παναγιώταρος µου θύµισε τον Ντιµίτρι· άγριος και 
παρορµητικός σαν κι αυτόν, τον υποπτεύονται ότι 
σκότωσε το Γιουσουφάκι, όπως υποπτεύονται τον Ντιµίτρι 
ότι σκότωσε τον πατέρα του. Ο Αλιόσα µου θύµισε επίσης 
τον Μανωλιό· αγνοί και αµόλυντοι και οι δυο, είναι επίσης 
βαθιά θρησκευόµενοι. Ο διανοούµενος Ιβάν όµως 



160  

απουσιάζει, ο δάσκαλος µόνο σαν καρικατούρα του θα 
µπορούσε να εννοηθεί. Ο Καζαντζάκης δεν τρέφει και 
µεγάλη συµπάθεια στους διανοούµενους, και ο µόνος 
πραγµατικός διανοούµενος που εµφανίζεται στα έργα του 
είναι ο ίδιος, στον «Αλέξη Ζορµπά». (Θυµήθηκα και την 
άλλη καρικατούρα διανοούµενου στον «Καπετάν 
Μιχάλη», τον δάσκαλο τον Τίτυρο). 

 Σε κάθε θεατρική, τηλεοπτική ή κινηµατογραφική 
µεταφορά υπάρχουν πάντα παραλείψεις, αλλαγές και 
προσθήκες. Τις προσθήκες τις είδαµε στο σήριαλ. Ακόµη 
και στα 18 επεισόδια από τα 50 που προβλήθηκαν 
συνολικά (έγιναν µε µοντάζ από τις διασωσµένες κόπιες), 
βλέπουµε αρκετές προσθήκες. Η διασκευή όµως που 
έκανε ο Νότης Περγιάλης για την τηλεόραση δεν 
πρόδωσε τον Καζαντζάκη. Στο έργο του Ντασέν, αντίθετα, 
βλέπουµε όχι µόνο περικοπές αλλά και αλλαγές. Ο 
Μανωλιός εµφανίζεται αρχικά ως τραυλός, και βρίσκει τη 
µιλιά του όταν αποφασίζει να µιλήσει στον κόσµο. Επίσης 
το τέλος είναι διαφορετικό. Ενώ το µυθιστόρηµα του 
Καζαντζάκη τελειώνει µε την φυγή των Σαρακηναίων, η 
ταινία τελειώνει µε τους Σαρακηναίους και τους 
Λυκοβρυσιώτες, ταµπουρωµένοι, να πυροβολούν οι µεν 
τους δε.  

 Μιλούσα σε µια φίλη µου πριν λίγες µέρες για την ταινία 
και το βιβλίο. Μου είπε ότι ο ηθοποιός που ενσάρκωσε 
τον Μανωλιό είχε τραγικό τέλος. Μου ανέφερε κάποιες 
λεπτοµέρειες, βρήκα περισσότερες στο διαδίκτυο. Είχε 
περιθωριοποιηθεί στο τέλος της ζωής του, πολλά χρόνια 
άστεγος, διαλυµένος από το ποτό και τα ναρκωτικά. Στο 
νεκροτοµείο που µεταφέρθηκε δεν τον αναζήτησε κανείς. 
Μετά από δυο µήνες διαπιστώθηκε η ταυτότητά του. Ήταν 
ο Αλέξης Γκόλφης.  

 Και θυµήθηκα που διάβασα κάπου ότι όλοι όσοι 
ενσάρκωσαν τον Χριστό στην οθόνη είχαν άσχηµο τέλος. 
Εξαίρεση αποτέλεσε λέει ο Βίλεµ Νταφόε, που 
ενσάρκωσε το Χριστό στον Τελευταίο Πειρασµό, στην 
ταινία του Μάρτιν Σκορσέζε. Ο άτυχος ο Γκόλφης απλώς 
ενσάρκωσε τον Μανωλιό, ο οποίος όµως θα ενσάρκωνε 



161 

το Χριστό σε µια αναπαράσταση της σταύρωσης, που 
γινόταν στη Λυκόβρυση κάθε επτά χρόνια.  

 Και µια κριτική παρατήρηση: πιστεύω ότι είναι άστοχο 
το τοπωνύµιο Σαρακήνα. Κοντά στο χωριό µου (Κάτω 
Χωριό Ιεράπετρας) υπάρχει µια περιοχή που λέγεται 
«Σαρακηνούδαινα». Την Κρήτη ως γνωστό την είχαν 
καταλάβει οι Σαρακηνοί για το διάστηµα 827-961, και από 
αυτούς έµεινε το τοπωνύµιο. Από τη Μικρά Ασία όµως 
δεν πέρασαν οι άραβες, και ένα τέτοιο τοπωνύµιο ξενίζει. 
Χωριά όπως οι Αρµένοι στην Κρήτη και Αρβανιτοχώρι 
στην Κάσο, προφανώς πρωτοκατοικήθηκαν από 
Αρµένιους και Αρβανίτες αντίστοιχα.  

 Ο Καζαντζάκης χρησιµοποιεί την κοινή νεοελληνική. Η 
γλώσσα του δεν έχει καµιά σχέση µε τη γλώσσα των 
ηθογραφικών πεζογραφηµάτων που κυκλοφορούν στην 
Κρήτη, και που έχουν σαν στόχο τη διάσωση της 
γλώσσας µε την πιστή αναπαραγωγή του κρητικού 
ιδιώµατος. ∆εν θα συναντήσουµε το «ήντα», το «εδά» και 
το «επαδέ». Κάπου γράφει «γάτος» (σελ. 439) και όχι 
κάτης, όπως λέµε στην Κρήτη. Χρησιµοποιεί κρητικές 
λέξεις κυρίως όταν δεν υπάρχει η ακριβής αντίστοιχη 
νεοελληνική. Βρήκα όµως µια εξαίρεση: Γράφει κάπου: 
«πολλά έξυπνος, πολλά καπάτσος» (σελ. 71) αντί «πολύ 
έξυπνος». Θυµάµαι όταν πρωτοάκουσα αυτό το «πολλά» 
από τη µητέρα µου που µε ξένισε. Έλεγε για κάποια ότι 
ήταν «πολλά εγωίστρια».  

 Εκτός από το «πολλά» ο Καζαντζάκης χρησιµοποιεί και 
εκφράσεις που δεν ξέρω αν ακούγονται πια στην Κρήτη, 
όπως «Κατάλαβες; Κατάλαβα να λες», «και χάσει η 
Βενετιά βελόνι», «έλα γεια σου», «άε στο γέρο το διάολο» 
και «πήγαινε στα εφτά καλά του Θεού» 

 ∆ιαβάζουµε:  
 «Προχθές, ένας από τους χωριανούς µας πήγε στους 

πρόσφυγες της Σαρακήνας που πεινούν και δεν έχουν τι 
να ντυθούν και πού να κοιµηθούν, είχε κουβαλήσει όλο 
του το βιος και φώναξε: «Ελάτε, αδέλφια, πάρτε, 
µοιραστείτε ό,τι έχω· παράδες δε θέλω, µα δεν τα χαρίζω· 



162  

τα δανείζω, να µου τα πλερώσει ο Θεός στον άλλο 
κόσµο» (σελ. 282-283).  

 ∆εν ξέρω κατά πόσο γίνεται αντιληπτή ή περνάει 
απαρατήρητη αυτή η σάτιρα του Καζαντζάκη. Ότι 
προσφέρουµε στον πλησίον µας γίνεται µε το αζηµίωτο. 
Αγαπάµε τον πλησίον µας ως εαυτόν µε το αζηµίωτο. 
Χωρίς το δέλεαρ του Παραδείσου, της ανταµοιβής σε µια 
άλλη ζωή, οι περισσότεροι χριστιανοί θα είχαν 
φτερουγήσει µακριά. Αυτό καλά το ήξερε ο Μωάµεθ, γι’ 
αυτό στον δικό του παράδεισο τάζει περισσότερα. Όταν 
πεθαίνει ο Πατριαρχέας, ο αγάς σχολιάζει:  

 «-Καλός άνθρωπος ήταν… από κείνους που πάνε στην 
παράδεισο· καλοφαγάς, µονοφαγάς, µουρντάρης. Έχασε 
όµως ο κακοµοίρης που δεν ήταν µουσουλµάνος να µπει 
στην εδική µας την Παράδεισο-κάργα ατζέµ πιλάφι, 
Γιουσουφάκια και χανούµισσες· εκεί, µωρέ, έπρεπε να 
τρυπώσεις Πατριαρχέα» (σελ. 331).  

 Ξαναδιαβάζοντας το «Ο Χριστός ξανασταυρώνεται» 
διατρανώθηκε ακόµη περισσότερο η πεποίθησή µου ότι ο 
Καζαντζάκης είναι ο τρισµέγιστος της νεοελληνικής 
λογοτεχνίας. Επίσης και η απόφασή µου, να 
ξαναδιαβάσω τους κλασικούς.  

 
Ο τελευταίος πειρασµός (1955) 
 
 Όπως διαβάζοντας την «Επιστροφή» της Victoria 

Hislop µπήκα στον πειρασµό να ξαναδιαβάσω το «Για 
ποιον κτυπά η καµπάνα», έτσι και τώρα, µετά από ένα 
µόλις µήνα, διαβάζοντας το «Κατά Ιησού ευαγγέλιο» του 
Σαραµάγκου µπήκα στον πειρασµό να ξαναδιαβάσω τον 
«Τελευταίο πειρασµό». Αν και ο πειρασµός αυτός να τον 
ξαναδιαβάσω µπορεί να µην είναι ο τελευταίος, µπορεί 
στα γεράµατα (αν φτάσουµε) να τον ξαναδιαβάσω για 
τέταρτη; ή πέµπτη; φορά, δεν θυµάµαι. Αν και τελικά αυτό 
δεν ήταν παρά µια ευκαιρία να εκπληρώσω την υπόσχεση 
που έχω δώσει, εδώ και είκοσι χρόνια, στον εαυτό µου, να 
ξαναδιαβάσω τα µυθιστορήµατα του Καζαντζάκη. Μόνο 
τον Αλέξη Ζορµπά διάβασα, και το κείµενο που έγραψα 



163 

δηµοσιεύτηκε στα Κρητικά Επίκαιρα τον Φλεβάρη του 
1992.  

 Ο Καζαντζάκης µε τα µυθιστορήµατά του εγκαταλείπει 
τις ιστορικές προσωπικότητες που πρωταγωνιστούν στις 
τραγωδίες του. Τώρα οι ήρωες των έργων του δεν είναι 
«ήρωες», είναι καθηµερινοί άνθρωποι, µε ξεχωριστά 
όµως χαρακτηριστικά. Μπορεί στον «Αλέξη Ζορµπά» να 
έχει ένα ζωντανό πρότυπο, τον Γιώργη Ζορµπά, και στον 
«Καπετάν Μιχάλη» τον παππού του τον Καπετάνιο, όµως 
στο «Ο Χριστός ξανασταυρώνεται» για τον ήρωά του, τον 
Μανωλιό, µάλλον δεν έχει συγκεκριµένο πρότυπο.  

 Όµως δεν ικανοποιείται. Στα δυο τελευταία του 
µυθιστορήµατα καταφεύγει πάλι στις ιστορικές 
προσωπικότητες, τον Ιησού στον «Τελευταίο πειρασµό» 
και τον άγιο Φραγκίσκο στον «Φτωχούλη του θεού». Στην 
«Αναφορά στον Γκρέκο» γράφει: «Σ’ όλη µου τη ζωή 
ήµουν κυριεµένος από τις µεγάλες ηρωικές ψυχές» (σελ. 
190).  

 Οι καθηµερινοί άνθρωποι τον Καζαντζάκη τον 
απωθούν. «Τα µουντά, αγελαδίσια πρόσωπα των δυο 
µουζίκων» (σελ. 394) γράφει στην Αναφορά. Με ανάλογες 
λέξεις, µε αρνητικές συνδηλώσεις, περιγράφει τους 
καθηµερινούς ανθρώπους. Εξαίρεση αποτελούν οι 
κρητικοί, και µάλιστα οι ορεσίβιοι βοσκοί. Για τους 
υπόλοιπους είναι συνήθως αµείλικτος. 

 Ο Σαραµάγκου σαρκάζει γενικά τη θρησκεία, ενώ ο 
Καζαντζάκης σαρκάζει τον καθηµερινό άνθρωπο που 
ακόµη και στις πιο υψηλές του πράξεις δεν κινείται από 
ένα όραµα αλλά από το συµφέρον. Τους καθηµερινούς 
ανθρώπους σατιρίζει ο Καζαντζάκης στο πρόσωπο των 
µαθητών του Χριστού. «…κι ο πονηρός Θωµάς, που 
καµώθηκε κι αυτός το µαθητή, για να φάει» (σελ. 207). 
Αργότερα βέβαια έγινε και ο Θωµάς µαθητής του. Γιατί 
όµως;  

 «Κι ο Θωµάς είχε σηκώσει τη ζυγαριά στο νου του, 
ζύγιαζε· στο ένα παλάγγι έβαλε τις πραµάτειες του, στο 
άλλο τη βασιλεία των ουρανών· έπαιξαν κάµποση ώρα τα 
παλάγγια, τέλος σταµάτησαν· πιο βαριά η βασιλεία των 



164  

ουρανών, συφερτικιά δουλειά, δίνω πέντε, µπορεί να 
κερδίσω χίλια, οµπρός λοιπόν, στ’ όνοµα του θεού!» (σελ. 
337). 

 Παρακάτω µιλάει ο Φίλιππος, που προσπαθεί να πείσει 
τον Ναθαναήλ να ακολουθήσει κι αυτός τον Ιησού.  

 «Γρήγορα θα καθίσει στο θρόνο της Οικουµένης, κι 
εµείς, όσοι είχαµε την εξυπνάδα να πάµε µαζί του, θα 
µοιραστούµε τ’ αξιώµατα κα τα πλούτη» (σελ. 349). 

 Και η γριά Σαλώµη: 
 «Τώρα που θ’ ανέβεις στο θρόνο, παιδί µου, να βάλεις 

δεξά σου τον Ιωάννη, ζερβά σου τον Ιάκωβο, τους γιους 
µου» (σελ. 407). 

 Πιο κάτω, ο Θωµάς τα λέει όξω από τα δόντια στους 
υπόλοιπους µαθητές: 

 «…κάναµε µιαν επιχείρηση, βάλαµε τα καπιτάλια µας 
όλα· ναι, εµπόριο, τι µε αγριοκοιτάτε; Εµπόριο µαθές 
κάναµε, δίνε µου να σου δίνωεγώ έδωκα τις πραµάτειες 
µου, τα χτένια, τις κουβαρίστρες, τα καθρεφτάκια, για να 
πάρω τη βασιλεία των ουρανών· το ίδιο κι εσείς· άλλος τη 
βάρκα του, άλλος τα πρόβατα, άλλος το χουζούρι του· και 
τώρα πήγε η δουλειά κατά διαόλου, µουφλουσέψαµε, παν 
στο διάολο τα καπιτάλια µας, βάρδα µη χάσουµε και τη 
ζωή µας· Τι συµβουλή δίνω λοιπόν; που φύγει φύγει!» 
(σελ. 456). 

 Με περιφρόνηση αντιµετωπίζει λοιπόν ο Καζαντζάκης 
τον καθηµερινό άνθρωπο, ενώ τον ήρωα µε θαυµασµό.  

 Όµως οι ήρωες ιστορικά ήταν στρατευµένοι. 
Αγωνίζονταν για µια µεγάλη ιδέα. Ο Καζαντζάκης δεν 
στρατεύτηκε σε καµιάν ιδέα, παρόλο που φλέρταρε µε 
αρκετές. Όπως θα ’λεγε και ο Καβάφης, δεν έχει σηµασία 
η Ιθάκη, σηµασία έχει ο αγώνας να φτάσει κανείς σ’ 
αυτήν. Αγώνας λοιπόν, όχι παραίτηση. Έτσι ο αγώνας 
γίνεται αυτοσκοπός. Όταν κατακτήσεις ένα στόχο, να 
βάζεις αµέσως έναν άλλο. Την ιδέα αυτή την εικονογραφεί 
µε τη µεταφορά της συνεχώς µετακινούµενης κορφής.  

 Ο Καζαντζάκης στην «Αναφορά στον Γκρέκο» (την 
ξαναδιαβάζουµε κι αυτή, τώρα που πήραµε φόρα) λέει ότι 
προσπαθεί να συµφιλιώσει µέσα του τις δυο πλευρές των 



165 

προγόνων του, του καπετάνιου παππού του από την 
πλευρά του πατέρα του, του φιλόπονου αγρότη παππού 
από τη µεριά της µητέρας του. Υπάρχουν κι άλλες 
αντιθέσεις που προσπαθεί να συµφιλιώσει µέσα του, που 
εµείς θα τις τοποθετούσαµε στο παραδειγµατικό δίπολο 
συµβιβασµός/ µη συµβιβασµός, στη βάση του οποίου 
πραγµατευτήκαµε τα έργα κάποιων συγγραφέων στο 
διδακτορικό µας. Στο παραδειγµατικό άξονα του 
συµβιβασµού τοποθετούµε τον απλό άνθρωπο, στον 
παραδειγµατικό άξονα του µη συµβιβασµού τον ήρωα. 
Στον παραδειγµατικό άξονα του συµβιβασµού 
τοποθετούµε τη σάρκα, στον παραδειγµατικό άξονα του 
µη συµβιβασµού το πνεύµα. Η προσπάθεια που κάνει 
στον Ζορµπά να τα φιλιώσει αποτυγχάνει, 
αναδεικνύοντας όµως το µυθιστόρηµα που γνώρισε 
παγκόσµια επιτυχία. Για πρώτη – και τελευταία - φορά θα 
θαυµάσει τον γυναικά, ενώ οι περισσότεροι από τους 
άλλους ήρωές του, αν δεν είναι παρθένοι, κάποια στιγµή, 
σαν ερηµίτες, αποµακρύνονται από τις σαρκικές ηδονές. 
Στον «Τελευταίο πειρασµό» ο Καζαντζάκης δεν κάνει 
έρωτα µε την Μαγδαληνή, η οποία τον αγαπά και 
σύρθηκε στην πορνεία επειδή δεν βρήκε ανταπόκριση 
στον έρωτά της, ενώ ο Ιησούς του Σαραµάγκου ζει µε τη 
Μαρία τη Μαγδαληνή σαν ζευγάρι. Ο «καλαµαράς» στα 
υπόλοιπα έργα του γυρίζει την πλάτη στον Ζορµπά.  

 Αφηγηµατικά το έργο είναι πολύ ευρηµατικό. Το δίπολο 
συµβιβασµού/ µη συµβιβασµού προβάλλει 
χαρακτηριστικά στο όραµα που είδε στο σταυρό ο Ιησούς 
πριν ξεψυχήσει, ότι δηλαδή είχε εγκαταλείψει τον αγώνα 
του να σώσει τον κόσµο, είχε παντρευτεί την Μαγδαληνή 
και είχε κάνει παιδιά, όραµα που εκτείνεται σε αρκετές 
σελίδες. Στο τέλος του οράµατος µαζεύονται οι παλιοί 
µαθητές του και τον κατηγορούν για την προδοσία.  

 Όπως έκανα και µε το «Για πιο κτυπά η καµπάνα», 
ξαναείδα, τουλάχιστον για τρίτη φορά, το έργο του 
Σκορσέζε. ∆εν συµβαίνει συχνά µια κινηµατογραφική 
µεταφορά να συναγωνιστεί επάξια το µυθιστόρηµα, όµως 
ο Σκορσέζε το κατάφερε.  



166  

 Και, οι ρίζες της σύµπτωσης πάλι. Έχω µόλις τελειώσει 
το µυθιστόρηµα και ψάχνω στο διαδίκτυο κάτι για τον 
Μάρκες. Βρίσκω ένα άρθρο που µου φάνηκε ενδιαφέρον 
και άρχισα να το διαβάζω. Ήδη µετά από λίγες γραµµές 
πέφτω στο παρακάτω:  

 «…the three of us (ο δηµοσιογράφος και το ζευγάρι 
Μάρκες) sat around talking in a corner of their vast living 
room. Several dozen videotapes -- Martin Scorsese's The 
Last Temptation of Christ was on top of the pile -- were 
stacked next to a TV».  

 Στις τελευταίες σκηνές ο Σκορσέζε ήταν υπέροχος. 
Βλέποντάς τις ένοιωθα τα µάτια µου να βουρκώνουν. 
Όπως γίνεται και µε τις εθνικές εορτές, η τελετουργική 
αναπαράσταση κάθε χρόνο των παθών του Χριστού έχει 
αµβλύνει την αίσθηση του πόσο πραγµατικά πρέπει να 
υπόφερε ο Ιησούς πάνω στον σταυρό ώστε να φτάσει στο 
σηµείο να πει -Θεέ µου, θεέ µου, γιατί µε εγκατέλειψες; 
Στο έργο όµως πραγµατικά το νοιώθεις.  

 Το 1988, όταν παίχτηκε το έργο, ήµουν στο 61ο Λύκειο 
στην Γκράβα. Συγκλονισµένος ακόµη από την ταινία, 
πήρα το βιβλίο στο σχολείο και διάβασα τις δυο τελευταίες 
σελίδες στους µαθητές µου. Ένοιωθα να µου κόβεται η 
αναπνοή, από λυγµούς που ήταν έτοιµοι να βγουν από το 
λαιµό µου. Με φοβερή προσπάθεια κατάφερα να 
τελειώσω την ανάγνωση. 

 Ο Σκορσέζε σε γενικές γραµµές είναι πιστός στο 
κείµενο, αν και ο σεναριογράφος του, ο Paul Schrader, 
έγραψε και δικούς του διαλόγους. Η µεταφορά στον 
κινηµατογράφο έχει ανάλογα προβλήµατα µε τη 
δραµατοποίηση στο θέατρο. ∆εν µπορεί να είναι απόλυτα 
πιστή, κυρίως για λόγους καθαρά τεχνικούς, που 
δηµιουργεί πρώτα απ’ όλα η έκταση του έργου, οπότε 
πρέπει να γίνουν αναγκαστικά περικοπές για να χωρέσει 
η ταινία ή το θεατρικό έργο στο δίωρο που διαρκεί 
συνήθως µια παράσταση. Σε ένα από τα σηµεία που ο 
Σκορσέζε δεν έµεινε πιστός στο έργο του Καζαντζάκη 
ήταν στο πρόσωπο του πειρασµού. Ο Σκορσέζε 
αντικατέστησε το αραπόπουλο που εκπροσωπεί τον 



167 

πειρασµό µε ένα χαριτωµένο κοριτσάκι, χωρίς εµφανή 
λόγο. Μπορεί να σκέφτηκε ότι αυτό θα άρεσε 
περισσότερο στο κοινό. Ο Παζολίνι στο «Χίλιες και µια 
νύχτες» έβαλε σαν πρωταγωνιστή ένα αραπόπουλο, 
χωρίς να υποχρεώνεται από το κείµενο. Ίσως γιατί έκανε 
το έργο πιο εξωτικό.  

 Η γλώσσα του Καζαντζάκη µπορεί να θεωρηθεί 
εξεζητηµένη, αλλά δεν είναι. ∆ιαβάζοντας το έργο µε τις 
κρητικές λέξεις ήταν σαν να άκουγα τον πατέρα µου και τη 
µητέρα µου να µιλούν. Βρήκα περισσότερες κρητικές 
λέξεις εδώ από ό, τι στο «Χίλιες και µια νύχτες», στην 
ενετική έκδοση του 1790 που την έκανε ένας κρητικός και 
που παρουσιάσαµε στο blog µας το καλοκαίρι. Ο 
Καζαντζάκης δεν έχει πάθος µε τη γλώσσα (σε αυτό 
διαφέρει από τους νεοηθογράφους κρητικούς που 
προσπαθούν να αναπαραστήσουν ακριβώς το κρητικό 
ιδίωµα στην προφορά του) αλλά µε τις λέξεις. Λέξεις που 
είναι φορτισµένες µε νοήµατα και συναισθήµατα, λέξεις 
που άκουγε και έλεγε στην παιδική του ηλικία. Αλλιώς δεν 
θα είχε νόηµα να γράφει κάθε τρεις και µια τη λέξη 
«µαθές», που εγώ δεν την άκουσα ποτέ µου παιδί και 
ρώτησα τους γονείς µου για τη σηµασία της, όταν την 
συνάντησα στον Καζαντζάκη. Μου είπαν ότι σηµαίνει κάτι 
σαν βέβαια, σίγουρα, αλλά δεν µου κόλλαγε ιδιαίτερα. Ό, 
τι και να σηµαίνει πάντως την χρησιµοποιούσαν όπως 
σήµερα κάποιοι χρησιµοποιούν το «που λες» ή το «να 
πούµε».  

 Ο Καζαντζάκης αρέσκεται επίσης στη χρήση σύνθετων 
λέξεων, όπως συνηθίζεται στην κρητική λαϊκή παράδοση.  

 Ας παραθέσουµε µια χαρακτηριστική παράγραφο, 
όπου βρίσκονται σε πυκνότητα.  

 «Προσδιάβηκε βιαστικός τις µανταλωµένες πόρτες, 
βγήκε στα κηποπέρβολα, κινούσαν κιόλα να τιτυβίζουν τα 
πρώτα πρώτα κελαηδοπούλια·» (σελ. 73).  

 Με συγκίνηση συνάντησα λέξεις και φράσεις που τις 
είχα από χρόνια ξεχασµένες, όπως «παρακατσεύω» 
(παραφυλάσσω), µοσκοκούζουλο, έχει το χάζι του, 
πανωλαδιά («όταν βγήκα από τον Ιορδάνη, το νερό είχε 



168  

κάνει ένα δάκτυλο πανωλαδιά», σελ. 239), κ.ά. 
Συνάντησα επίσης πολλές φορές τη λέξη «πολλά» µε τη 
σηµασία του «πολύ», όπως και στις «Χίλιες και µια 
νύχτες».  

 ∆ιαβάζουµε:  
 «Τι θα πει αλήθεια; Τι θα πει ψευτιά; Αλήθεια είναι ό, τι 

δίνει φτερά στον άνθρωπο, ό, τι γεννάει µεγάλα έργα και 
µεγάλες ψυχές και µας σηκώνει ένα µπόι απάνω από τη 
γης· ψευτιά, ό, τι ψαλιδίζει τα φτερά του ανθρώπου» (σελ. 
498).  

 Ο Ουίλιαµ Τζέηµς δεν θα µπορούσε να φανταστεί 
καλύτερο ορισµό για την αλήθεια. Στον «Πραγµατισµό» 
του έδωσε έναν πιο απλό ορισµό. Από ότι θυµάµαι είπε 
περίπου «Αλήθεια είναι ότι οδηγεί στην 
αποτελεσµατικότητα της πράξης».  

 Μου έκαναν εντύπωση κάποια, ελάχιστα, λαθάκια 
επιµέλειας. Σε ξενίζουν σε ένα αριστούργηµα. Όµως αυτό 
που µου έκανε µεγαλύτερη εντύπωση είναι ότι το 1964 το 
βιβλίο, από τις εκδόσεις Ελένη Καζαντζάκη, ήταν µόλις 
στην 4η έκδοση. Ο συγγραφέας πέθανε το 1957. Και να 
σκεφτεί κανείς ότι συγγραφείς που δεν τον φτάνουν ούτε 
κατά διάνοια κάνουν σήµερα φοβερά τιράζ.  

  
 
Νίκος Καζαντζάκης, Ο φτωχούλης του θεού (1956), 

Αθήνα 1964, εκδόσεις Ελ. Καζαντζάκη, σελ. 371 
 
 Η πρώτη µου επαφή µε τον Καζαντζάκη ήταν µε τον 

«Φτωχούλη του Θεού». Θυµάµαι, ήµουν µαθητής 
δευτέρας γυµνασίου, και στις γιορτές, νοµίζω των 
Χριστουγέννων, γύρισε στο χωριό ο ξάδελφός µου ο 
Γιώργης ο Τζανετάκης, που σπούδαζε δάσκαλος στην 
παιδαγωγική ακαδηµία Ηρακλείου. Μαζί του κρατούσε και 
τον «Φτωχούλη του Θεού».  

 ∆εν υπήρχε περίπτωση να µου τον δανείσει, τον είχε 
µισοδιαβασµένο και ήθελε να τον τελειώσει. Εγώ όµως τι 
έκανα: πήρα ένα τετράδιο και αντέγραφα ό, τι είχε 



169 

υπογραµµίσει (τα σπίτια µας είναι γειτονικά στο χωριό), 
όταν αυτός δεν ήταν σπίτι ή ασχολιόταν µε κάτι άλλο.  

 Γέµισα αρκετές σελίδες. ∆εν θυµάµαι πόσες. Τις 
διάβαζα και τις ξαναδιάβαζα µε θαυµασµό. Τις τρεις 
προσευχές της ψυχής τις θυµάµαι από τότε. Η ψυχή, που 
παροµοιάζεται µε δοξάρι, προσεύχεται και λέγει: «-Θεέ 
µου, τέντωσέ µε, αλλιώς θα σαπίσω. –Θεέ µου, µη µε 
παρατεντώσεις, γιατί θα σπάσω. –Θεέ µου, παρατέντωσέ 
µε κι ας σπάσω». Λίγα χρόνια αργότερα τις βρήκα σαν 
µότο στο βιβλίο «Bioenergetics» του αµερικανού 
ψυχολόγου Alexander Lowen. Και ένα απόσπασµα 
ακόµη, που το έχω βάλει σαν µότο στο blog µου: -Πολύ 
ψηλά ’ναι ο ουρανός, δεν τον φτάνω, καλή ’ναι η γη, 
περίκαλη κοντά µου. -∆εν υπάρχει πράµα πιο κοντά µας 
από τον ουρανό. Η γη είναι κάτω από τα πόδια µας και 
την πατούµε. Ο ουρανός είναι µέσα µας».  

 Ξέρω ότι ο περισσότερος κόσµος προτιµά άλλα έργα 
του Καζαντζάκη, και κυρίως την «Αναφορά στον Γκρέκο». 
Νοµίζω ότι οι περισσότεροι θα έβαζαν τον «Φτωχούλη 
του Θεού» τελευταίο στη λίστα.  

 Εγώ τον είχα πρώτο. Ήταν το βιβλίο που µου άρεσε 
περισσότερο από όλα τα µυθιστορήµατα του Καζαντζάκη. 
Όµως, µετά από σχεδόν πενήντα χρόνια, θα 
εξακολουθούσε να µου αρέσει το ίδιο; Το ξεκίνησα 
έχοντας αυτό τον ενδοιασµό.  

 Τελικά βλέπω ότι τόσο στις ιδέες µου όσο και στις 
προτιµήσεις µου έχω µείνει ολότελα σταθερός. Αυτά που 
µου άρεσαν στα νιάτα µου αυτά µου αρέσουν και τώρα, 
αυτά που πίστευα στα νιάτα µου αυτά πιστεύω και τώρα-
µε µικροδιαφορές βέβαια.  

 Αυτό που κάνει τον «Φτωχούλη του Θεού» να διαφέρει 
από τα άλλα µυθιστορήµατα είναι πως εδώ η πλοκή είναι 
υποτυπώδης. Ο «Φτωχούλης του Θεού» είναι ένα 
µωσαϊκό από σύµβολα, αποφθεγµατικές εκφράσεις, 
παραβολές, αλληγορικές εικόνες και επεισόδια. Ο 
µυστικισµός του Καζαντζάκη (στα νιάτα του ήθελε να γίνει 
αρχηγός θρησκείας) µπορεί µεν να βρήκε την πιο ακραία 



170  

του έκφραση στην Ασκητική, όµως πιστεύω ότι την πιο 
ολοκληρωµένη την βρήκε στον «Φτωχούλη του Θεού».  

 Στο έργο αυτό ο Καζαντζάκης δεν υµνεί µόνο τον άγιο 
σαν άγιο, αλλά και σαν ισχυρή προσωπικότητα, που 
αγωνίζεται µε όλες του τις δυνάµεις για αυτό που έχει 
θέσει ως στόχο ζωής και θυσιάζει τα πάντα γι’ αυτόν. Ο 
Φτωχούλης έχει την αγνότητα του Χριστού και του 
Μανωλιού, αλλά και τη δύναµη του Καπετάν Μιχάλη.  

 ∆εν θέλω να γράψω περισσότερα, έχουν γραφεί 
εξάλλου τόσα πολλά για τον Καζαντζάκη. Ούτε να 
σχολιάσω αποσπάσµατα, που είναι τόσα πολλά. Θα 
παραθέσω όµως εδώ ένα που νοµίζω κρύβει όλη την 
κοσµοθεωρία του, που θα της έδινα το όνοµα «ηρωικός 
µηδενισµός»: «Ποιος ξέρει, το να ζητάς το Θεό, αυτό είναι 
Θεός» (σελ. 34).  

 
 
Νίκος Καζαντζάκης, Αναφορά στον Γκρέκο (1956) (επιµ. 

Πάτροκλος Σταύρου), Λευκωσία 1982, σελ. 506 
 
 Η φίλη µου η Μαρία η Κέκκου µού είπε ότι θεωρεί την 

«Αναφορά στον Γκρέκο» το καλύτερο έργο του 
Καζαντζάκη. Ξαναδιαβάζοντάς τη τώρα σκέφτηκα ότι έχει 
απόλυτο δίκιο. Η αυτοβιογραφία, ως είδος, µε συναρπάζει 
περισσότερο, πέρα από τις λογοτεχνικές αρετές που 
µπορεί ένα αυτοβιογραφικό έργο να έχει ή να µην έχει. 
Και φαίνεται όχι µόνο εµένα. Ίσως να µην είναι τυχαίο ότι 
το αυτοβιογραφικό έργο «Οι λέξεις» είναι που έδωσε στον 
Σαρτρ το Νόµπελ, και νοµίζω το ίδιο έγινε και µε την 
τρίτοµη αυτοβιογραφία του Ελίας Κανέτι (διαβάσαµε και 
γράψαµε για τον τρίτο τόµο).  

 Η αυτοβιογραφία φωτίζει το υπόλοιπο έργο. 
Ξαναδιαβάζοντας την «Αναφορά στον Γκρέκο» η εικόνα 
που είχα για τον Καζαντζάκη, χωρίς να αλλάξει, 
φωτίστηκε περισσότερο.  

 Ένας από τους λόγους που θαύµαζα πάντα τον 
Καζαντζάκη, είναι ότι τη λογοτεχνία τη χρησιµοποιούσε 
για να κάνει µια κατάθεση ψυχής. Όπως γράφει στην 



171 

Αναφορά, «γράφοντας, δεν µάχουµουν για την οµορφιά 
παρά για τη λύτρωση» (σελ. 447), και το επαναλαµβάνει 
και στην επόµενη σελίδα: «Σκοπός µου γράφοντας δεν 
είναι η οµορφιά, είναι η λύτρωση». Έτσι οι πρωτοπορίες 
τον αφήνουν αδιάφορο. Όταν ο Ελύτης και ο Σεφέρης 
φέρνουν µια ανανεωµένη πνοή στην ποίησή µας, ο 
Καζαντζάκης γράφει τις τραγωδίες του περίπου όπως ο 
Βερναρδάκης τον προηγούµενο αιώνα, καθώς και ένα 
ογκώδες έπος, την «Οδύσσεια», σε δεκαεπτασύλλαβο 
στίχο, περιφρονώντας τον δεκαπεντασύλλαβο που θα 
έκανε το έργο πιο προσιτό, τον δεκαπεντασύλλαβο που 
αγκάλιασε ο Σολωµός στην ωριµότητά του. Πόσοι 
ασχολούνται µ’ αυτά τα έργα του σήµερα; Και ενώ λένε ότι 
η αξία ενός έργου βρίσκεται σ’ αυτό που χάνει στη 
µετάφραση, για την «Οδύσσειά» του λέγεται πως η 
αγγλική µετάφραση είναι καλύτερη από το πρωτότυπο. 
Αυτό βέβαια λόγω της ηχητικής ποιότητας της αγγλικής 
γλώσσας. Έπρεπε να τον πιέσει η Ελένη για να 
ασχοληθεί µε το µυθιστόρηµα, για λόγους καθαρά 
οικονοµικούς. Και σαν µυθιστοριογράφος είναι που 
γνώρισε την παγκόσµια αναγνώριση, όχι σαν ποιητής. 
Όµως και στα µυθιστορήµατά του, romans à thèse, 
εικονογραφεί τις ίδιες ιδέες που τον απασχολούν και στα 
ποιητικά του έργα.  

 Ο Καζαντζάκης έχει τη στόφα του µυστικού και του 
προφήτη. ∆υο φορές, µια σαν παιδί και µια στα νιάτα του, 
επιχείρησε να καλογερέψει. Μοναχικός αλλά όχι 
µονόχνωτος έχει βγάλει τη φήµη του «µυστικόπαθου» 
(σελ. 401). Μια πιθανότατη κατάθλιψη που τον συνόδευε 
ως έφηβο τον έκανε να θέλει να αυτοκτονήσει. Ήθελε 
όµως παρέα στο εγχείρηµα, και ο φίλος του αρνήθηκε να 
τον ακολουθήσει. Ο ίδιος δεν είχε το κουράγιο να 
προχωρήσει µόνος του. Ευτυχώς.  

 Αφού είναι παθιασµένος µε τις ιδέες, γιατί δεν γράφει 
φιλοσοφικά δοκίµια, όπως οι αγαπηµένοι του Bergson και 
Νίτσε; Την απάντηση τη δίνει στην Αναφορά.  

 Κάποιοι µαθητές ρώτησαν µια µέρα τον ραβίνο Νάχµαν 
«γιατί δεν µιλάς κι εσύ όπως ο ραβίνος Ζαδίκ, ν’ 



172  

αραδιάζεις µεγάλες ιδέες, να οικοδοµάς µεγάλες θεωρίες, 
να σε ακούν συνεπαρµένοι, µε ανοιχτό στόµα, οι 
άνθρωποι; Μόνο µιλάς µε λόγια απλοϊκά, σαν τις γριές 
γιαγιάδες, και λες παραµύθια;» (σελ. 469). Την απάντηση 
που δίνει ο ραβίνος είναι η απάντηση του ίδιου του 
Καζαντζάκη, για το δικό του έργο. «Όταν έχω µια ιδέα, τη 
δουλεύω καιρό πολύ, αµίλητα, µε υποµονή, µ’ 
εµπιστοσύνη, µε αγάπη· κι όταν ανοίγω το στόµα, η ιδέα 
βγαίνει παραµύθι» (ίδια σελίδα). 

 Σίγουρα παραµύθι, αλλά και µέσα στο παραµύθι 
χρησιµοποιεί την παραβολή και τα σύµβολα. Και το 
σύµβολο που χρησιµοποιεί περισσότερο, χωρίς να το 
ερµηνεύει, είναι ο θεός. Μόνο στο τέλος της Αναφοράς 
επιχειρεί να το ερµηνεύσει. «…το πάλεµά µας µε το Θεό. 
Ποιο Θεό; Την άγρια κορυφή της ψυχής του ανθρώπου, 
που ακατάπαυτα τη φτάνουµε κι ακατάπαυτα τινάζεται 
αυτή κι ανεβαίνει πιο απάνω» (σελ. 491). Με ξένιζε αυτή η 
χρήση των θρησκευτικών συµβόλων, καθώς το 
κυριολεκτικό νόηµα διολισθαίνει µέσα από το συµβολικό. 
Βέβαια ο Καζαντζάκης λέει ότι «και το ένα τούτο δεν 
υπάρχει», πόσοι όµως το προσέχουν; Οι τελευταίες αυτές 
λέξεις της Ασκητικής επαναλαµβάνονται και στην 
Αναφορά (δεν κατάφερα να βρω πού, µάλλον δεν το 
υπογράµµισα, αλλά το θυµάµαι).  

 Ίσως ο Καζαντζάκης, ιδιοσυγκρασιακά, να µην µπορεί 
να χρησιµοποιήσει παρά µόνο το παραµύθι, ή ίσως ξέρει 
πως µόνο το παραµύθι είναι που µπορεί να αξιοποιήσει 
αποτελεσµατικά. Όπως και ο Σικελιανός, για τον οποίο 
γράφει ότι µόνο σαν αετός µπορεί να πετάει (στον αέρα 
της ποίησης), ενώ στη γη παραπατάει (στην πεζογραφία 
δεν τα καταφέρνει και τόσο καλά), έτσι και ο Καζαντζάκης 
είναι καλύτερος στη λογοτεχνία παρά στο δοκίµιο. Όπως 
και να έχει, είτε έγινε από επιλογή είτε από ανάγκη, το 
παραµύθι, δηλαδή η λογοτεχνία, είναι που τον αναδεικνύει 
µεγάλο. Καθώς δεν συµµερίζοµαι ένα µεγάλο µέρος από 
τις ιδέες του, µάλλον δεν θα µου άρεσε ένας 
δοκιµιογράφος Καζαντζάκης. Και τα δοκιµιακά 
αποσπάσµατα του έργου του, ιδιαίτερα τα µακροσκελή, µε 



173 

κούραζαν, και συχνά έπιανα τον εαυτό µου να αφαιρείται 
διαβάζοντάς τα. Και αυτά αφθονούν προς το τέλος, ενώ 
στην αρχή της Αναφοράς ο Καζαντζάκης παραθέτει 
σπαρταριστά επεισόδια από την παιδική του ηλικία, µε 
αρκετό αυτοσαρκασµό.  

 Έγραψα λίγο πιο πριν ότι µε ξενίζουν τα θρησκευτικά 
σύµβολα που χρησιµοποιεί. Όχι πάντα. Θυµάµαι ακόµη 
κάποια αποσπάσµατα από τον «Φτωχούλη του θεού»:  

 «∆εν υπάρχει πράγµα πιο κοντά µας από τον ουρανό. 
Η γη είναι κάτω από τα πόδια µας και την πατούµε. Ο 
ουρανός είναι µέσα µας». 

 Επίσης τις τρεις προσευχές της ψυχής, που παράθεσα 
στην αρχική σελίδα του blog µου, από µνήµης. Τις 
προσευχές αυτές τις επαναλαµβάνει και στην 
προτελευταία σελίδα της Αναφοράς.  

«α΄ ∆οξάρι είµαι στα χέρια σου, Κύριε· τέντωσέ µε να µη 
σαπίσω· 

β΄Μη µε παρατεντώσεις, Κύριε, θα σπάσω· 
γ΄ Παρατέντωσέ µε, Κύριε, κι ας σπάσω!» 
 Κι ακόµη:  
 «-Παπού, δος µου µια συµβουλή. 
-Φτάσε όπου µπορείς. 
-∆ος µου κι άλλη µια. 
-Φτάσε όπου δεν µπορείς».  
 Λέξεις µε συµβολικό ή κυριολεκτικό περιεχόµενο που 

επαναλαµβάνονται µε µεγάλη συχνότητα στο έργο του 
είναι: θεός, πνεύµα, σάρκα, ψυχή, χρέος, καθήκον, 
ελευθερία, παράδεισος, κόλαση, ανήφορος, φτερούγες. 
Και οι εικόνες που χρησιµοποιεί για να εικονογραφήσει τις 
ιδέες του, και τις οποίες επαναλαµβάνει συχνά, είναι ο 
µεταξοσκώληκας που φτιάχνει το µεταξένιο κουκούλι του, 
το σκουλήκι που γίνεται πεταλούδα, το χελιδονόψαρο που 
πετάει πάνω από την επιφάνεια της θάλασσας, η 
αµυγδαλιά που ανθίζει µεσοχείµωνο, τα ποντίκια που 
έφαγαν το αντίδωρο από το ιερό της εκκλησίας και έγιναν 
νυχτερίδες.  

 Ο Καζαντζάκης αρέσκεται επίσης στην αντιστροφή των 
µύθων. Η αντιστροφή του Ιούδα στον «Τελευταίο 



174  

πειρασµό» διάβασα ότι δεν ήταν δική του επινόηση, 
εµφανίστηκε τον Μεσαίωνα. Όµως σίγουρα είναι δικές του 
επινοήσεις η επιστροφή του Ασώτου, που ενθαρρύνει τον 
αδελφό του να φύγει και να είναι πιο δυνατός από αυτόν 
και να µην ξαναγυρίσει, ο Λωτ που θλίβεται για τις δυο 
πολιτείες που θα καταποντιστούν και δεν υπακούει στην 
εντολή του θεού, δεν φεύγει, σαν τον καπετάνιο που µένει 
στο σκάφος του που βουλιάζει, και ακόµη τις µωρές 
Παρθένες, που ο Χριστός τις συγχωρεί. 

 Για τη γλώσσα, τα είπαµε και στον Τελευταίο Πειρασµό. 
Να σηµειώσω µόνο λέξεις και εκφράσεις που τις είχα 
ξεχάσει, καθώς δεν χρησιµοποιούνται πια στην Κρήτη, 
τουλάχιστον στο χωριό µου: Πάψες, αντί για διακοπές. 
Ακούς; Ακούω να λες, δηλαδή ελπίζω να κατάλαβες, 
Πασπατούλης (εδώ σαν παρατσούκλι), ο αργός στις 
κινήσεις του (έτσι έλεγε συχνά η µακαρίτισσα η µητέρα 
µου τον πατέρα µου), «στους οψιγιάδες» (περίεργο, σε 
µας δεν ήταν «ο οψιγιάς» αλλά «η ψιγιά», θηλυκό. Γι 
αυτήν γράφω στο βιβλίο για το χωριό µου).  

 Κανείς συγγραφέας δεν µπορεί να αποφύγει κάποιες 
ασυνέπειες στο έργο του. ∆ιάβασα ότι στο «Πόλεµος και 
Ειρήνη» του Τολστόι βρήκαν καµιά δεκαπενταριά. Στην 
Αναφορά βρήκα µια. 

 Όπως το δείχνει ο τίτλος, ο αποδέκτης της αφήγησης 
είναι ο Ελ Γκρέκο. Ο Ελ Γκρέκο, που µπορεί να τον 
βάφτισαν «ο Έλληνας», όµως αυτός µε υπερηφάνεια 
υπέγραφε στα έργα του: Ο Κρης. Ο αποδέκτης αυτός 
γίνεται ολότελα άµεσος στον πρόλογο και στον επίλογο. 
Όµως κάπου στη µέση διαβάζουµε: «…από τη µέρα που 
είδα, θυµάστε, όταν ήµουν τεσσάρων χρονών, να βγάζουν 
από το µνήµα τα κόκκαλα της γειτόνισσάς µας…» (σελ. 
147). Μας έχει ξαναδιηγηθεί την ιστορία και µας ρωτάει αν 
θυµόµαστε. Εµείς, όχι ό Γκρέκο. Ξεχνάει τον 
ενδοκειµενικό αποδέκτη και απευθύνεται στον 
εξωκειµενικό, τον αναγνώστη.  

 Όµως ας σχολιάσουµε, κατά το συνήθειό µας, κάποια 
αποσπάσµατα.  



175 

 «…στο δεξό του αυτί κρέµουνταν ένα ασηµένιο 
σκουλαρίκι» (σελ. 152).  

 Τίνος αυτί; Ενός δερβίση, σε ένα µουσουλµανικό 
µοναστήρι στην Κρήτη. Κι αναρωτιόµουνα κι εγώ από 
πού να ήλθε η µόδα.  

 Μπορεί όµως η µόδα να ήλθε κι από αλλού. Πιο κάτω 
διαβάζουµε: «…κι ένας γιγαντόσωµος αράπης µ’ ένα 
χρυσό σκουλαρίκι στο αυτί του» (σελ. 399). Αυτό, στη 
Ρωσία, στον εορτασµό των δέκα χρόνων από την 
Οκτωβριανή επανάσταση. Όµως τι ήταν αυτός ο αράπης; 
Η ετυµολογία της λέξης προέρχεται από το «άραβας», 
όµως στην Κρήτη αράπηδες λέγαµε τους µαύρους. Αυτό 
δεν εννοούσε και ο Αλογοσκούφης, όταν έλεγε στο βίντεο 
κλιπ που είδαµε στο youtube «κλείστε την τηλεόραση, 
εξάλλου δεν µιλάει ένας άνθρωπος αλλά ένας αράπης;» 
Μαύρο εννοούσε, όχι άραβα. 

 Ο Καζαντζάκης και ο Σικελιανός επισκέφτηκαν το άγιο 
Όρος. Αντιγράφει από το ηµερολόγιό του για διάφορες 
µονές, ανάµεσα στις οποίες είναι και η µονή Βατοπεδίου. 
Από τα πολλά και διάφορα που γράφει γι αυτήν, 
παραθέτω µόνο µια παρατήρηση του Σικελιανού. 

 «… Το Μοναστήρι ετούτο πλακώνει την καρδιά µου· 
είδες τους καλόγερους; Όλοι καλοθρεµµένοι· αν κατέβαινε 
πάλι ο Χριστός στη γης και τύχαινε να περάσει από το 
Βατοπέδι, πώς θα χελιδόνιζε το φραγγέλιο απάνω από τις 
κεφαλές τους! Πάµε να φύγουµε» (σελ. 204).  

 Ο Σικελιανός και ο Καζαντζάκης τους πήραν από τότε 
χαµπάρι, εµείς τώρα µόλις. Και ο Χριστός µε το φραγγέλιο 
δεν λέει να κατέβει. Μόνο απ’ αυτόν µπορούµε να 
ελπίζουµε, όχι από τη δικαιοσύνη.  
 

 

 

 

 

 

 

 



176  

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



177 

 
Έργα του συγγραφέα 
 
1. Παραψυχολογία, µύθος ή πραγµατικότητα, Αθήνα 1981,  

β΄ έκδοση 1991, Θυµάρι, σελ. 167.  

2. Η αναγκαιότητα του µύθου, Αθήνα 1987, Θυµάρι, σελ. 151.  

3.Περιβάλλον διατροφή και ποιότητα ζωής, Αθήνα 1988, β΄ 

έκδοση 1992, Θυµάρι, σελ. 255.  

4. Οικολογία και δηµοκρατία, Αθήνα 1989, Θυµάρι, σελ.110.  

5. Η Λαϊκότητα της Κρητικής Λογοτεχνίας, Αθήνα 1990, 

∆ωρικός, σελ. 143.  

6. Το Χωριό µου: Από την αυτοκατανάλωση στην αγορά, Αθήνα 

1995, Θυµάρι, σελ. 139  

7. Ο Χορός της βροχής, οικολογικά παραµύθια και διηγήµατα. 

Αθήνα 1988, Τοπική Επικοινωνία, σελ. 96.  

8. Αφηγηµατικές Τεχνικές: Ελληνική πεζογραφία και 

δραµατουργία. Αθήνα 2000,  

Gutenberg, σειρά: Το µυστικό και το Παράδειγµα, σελ. 400.  

9. Εισαγωγή στο θέατρο της Ιαπωνίας και της Κίνας, Αθήνα 

2010, ΑΛ∆Ε, σελ. 167. 

10. Το Φραγκιό, Αθήνα 2011, ΑΛ∆Ε, σελ. 55 

11. Πες της το µε µια µαντινάδα, Αθήνα 2012, ΑΛ∆Ε, σελ. 60 

12. Εύθυµες κατωχωρίτικες και άλλες ιστορίες, Ιεράπετρα 2013, 

Ιεράπετρα 21
ος

 αιών, σελ. 132 

13. Το µυστικό των εξωγήινων, Αθήνα 2015, ΑΛ∆Ε, σελ. 134  

 

 

Επικοινωνία µε το συγγραφέα: hdermi@otenet.gr 
 
 

  



   

 

 

 

 

 

 

 

 

 

 
 

ΤΟ ΒΙΒΛΙΟ 

«Ο δικός µου Νίκος 
Καζαντζάκης» 

Του 

Μπάµπη ∆ερµιτζάκη 
Τυπώθηκε το 2015 

 ΣΕ 250 ΑΝΤΙΤΥΠΑ ΣΤΗΝ 

ΑΘΗΝΑ ΣΤΟ ΤΥΠΟΓΡΑΦΕΙΟ: 

OPEN LINE  

ΓΙΑ ΛΟΓΑΡΙΑΣΜΟ ΤΩΝ  

ΕΚ∆ΟΣΕΩΝ 

ΑΛ∆Ε 
 


