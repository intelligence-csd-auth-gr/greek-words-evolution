




















































Κατευθυντήριες Οδηγίες για τις Κυβερνητικές Βιβλιοθήκες


IFLA Professional Report (Greek translation)
 

Κατευθυντήριες Οδηγίες για τις Κυβερνητικές Βιβλιοθήκες

Επιμέλεια Nancy Bolt και Suzanne Burge
 
Μετάφραση από τα Αγγλικά: Μαρία Μονόπωλη και Άννα Μάστορα



 

 

 

 

 

 

 

 

 

 

 

Κατευθυντήριες οδηγίες κυβερνητικών βιβλιοθηκών / επιμ. Nancy Bolt και 
Suzanne Burge∙ μτφρ. Μαρία Μονόπωλη και Άννα Μάστορα (Τράπεζας της 
Ελλάδος∙ Γενικής Γραμματείας Ενημέρωσης και Επικοινωνίας - Γενικής Γραμματείας 
Μέσων Ενημέρωσης). - Χάγη: IFLA, 2014. – 74σ.: 30 εκ. – (IFLA Professional 
Reports: 106) 

 

Μετάφραση του «Guidelines for Libraries of Government Departments» (IFLA 
Professional Report: 106) 

ISSN 0168-1931 

Cover photo courtesy of Ian Joyce 

This publication was originally published as: 
Guidelines for Libraries of Government Departments, 2008  
in English by: 
The International Federation of Library Associations and Institutions (IFLA) 
The Hague, Netherlands 

 

The text of this document has been translated into Greek and differences from the 
original text may occur. This translation is provided for reference purposes only. 

 

© Copyright 2014 International Federation of Library Associations and Institutions.  
 
This work is licensed under the Creative Commons Attribution 3.0 (Unported) license. 
To view a copy of this license, visit: http://creativecommons.org/licenses/by/3.0  

http://creativecommons.org/licenses/by/3.0




3 

 

Πίνακας Περιεχομένων  

Πρόλογος / Jerry W. Mansfield .......................................................................................................... 5 

Πρόλογος της ελληνικής μετάφρασης / Μ. Μονόπωλη και Α. Μάστορα .......................................... 7 

Κεφάλαιο 1. Εισαγωγή / Nancy Bolt .................................................................................................. 9 

Κεφάλαιο 2. Είδη Κυβερνητικών Βιβλιοθηκών / Sanjay K. Bihani ................................................... 11 

Κεφάλαιο 3. Γενική Διοίκηση / Moira Fraser ................................................................................... 14 

Κεφάλαιο 4. Καθορισμός και Ικανοποίηση των Αναγκών των Χρηστών / Nancy Bolt ..................... 17 

Κεφάλαιο 5. Προκλήσεις και Ευκαιρίες Απασχόλησης Δουλεύοντας σε Πολιτικό Περιβάλλον / Sue 
Westcott .......................................................................................................................................... 25 

Κεφάλαιο 6. Ανάπτυξη Συλλογής / Sanjay K. Bihani ........................................................................ 29 

Κεφάλαιο 7. Οργάνωση και Διαχείριση της Πρόσβασης σε Φυσικές και Ηλεκτρονικές Συλλογές / 
Hannah Fischer και Linda Sjogren .................................................................................................... 34 

Κεφάλαιο 8. Διατήρηση Φυσικών και Ηλεκτρονικών Συλλογών / Hannah Fischer .......................... 40 

Κεφάλαιο 9. Στελέχωση και Προσωπικό / Suzanne Burge και Moira Fraser .................................... 43 

Κεφάλαιο 10. Διαχείριση Οικονομικών Πόρων & Πηγών / Moira Fraser ......................................... 46 

Κεφάλαιο 11. Υπεράσπιση του Ρόλου των Κυβερνητικών Βιβλιοθηκών / Nancy Bolt και Jane Wu. 48 

Κεφάλαιο 12. Συνεργασία μεταξύ Κυβερνητικών και Άλλων Βιβλιοθηκών / Maria Goeckeritz....... 52 

Κεφάλαιο 13. Μελέτη Αγοράς (Μάρκετινγκ) και Δημόσιες Σχέσεις / Maria Goeckeritz .................. 57 

Κεφάλαιο 14. Υποχρέωση Προστασίας της Ιδιωτικότητας των Χρηστών / Nancy Bolt .................... 62 

Κεφάλαιο 15. Τάσεις στις Κυβερνητικές Βιβλιοθήκες / Jane Wu ..................................................... 66 

Κεφάλαιο 16. Συμπέρασμα / Nancy Bolt ......................................................................................... 71 

Κεφάλαιο 17. Κατάλογος Συγγραφέων ........................................................................................... 73 

 

 





5 

 

Πρόλογος / Jerry W. Mansfield 

Αρκετά χρόνια αναζήτησης ιδεών, σχεδιασμών, συναντήσεων, συγγραφής, και ακροάσεων 
κορυφώθηκαν με αυτόν τον οδηγό εργασίας για τα διευθυντικά και τα επιτελικά στελέχη 
των κυβερνητικών βιβλιοθηκών. Οι κατευθυντήριες οδηγίες αποτελούν ακριβώς αυτό – 
συμβουλές, παραδείγματα, και μοντέλα συμπεριφορών, υπηρεσίες και βέλτιστες πρακτικές 
για να ακολουθούνται όταν ταιριάζουν με την περίσταση. Όπως επισημαίνεται σε όλο το 
κείμενο, δεν υπάρχει καθολική λύση ή νοοτροπία, ωστόσο ελπίζουμε ότι όσα αναφέρονται 
εδώ, προάγουν τη δημιουργικότητα και διακηρύσσουν ιδέες για προσαρμογή στις τοπικές 
συνθήκες. 

Ιδιαίτερες ευχαριστίες οφείλονται σε πολλούς βιβλιοθηκονόμους για τη συνεισφορά τους 
και σε όσους συνέβαλαν σε αυτές τις Κατευθυντήριες Οδηγίες μέσω συμβουλών, 
επιμέλειας και υποστήριξης. 

Jerry W. Mansfield 
Πρόεδρος, Τομέας Κυβερνητικών Βιβλιοθηκών 
2007-2009 



6 

 

 
 



7 

 

 
Πρόλογος της ελληνικής μετάφρασης / Μ. Μονόπωλη και Α. Μάστορα 

Η μετάφραση στα ελληνικά των Κατευθυντήριων Οδηγιών για τις κυβερνητικές βιβλιοθήκες 
προέκυψε από την ανάγκη να τεθεί στη διάθεση της ελληνικής βιβλιοθηκονομικής 
κοινότητας μία βάση διαλόγου για το ρόλο και τη λειτουργία των κυβερνητικών 
βιβλιοθηκών. 

Η μετάφραση των οδηγιών στα ελληνικά φιλοδοξεί να προκαλέσει πολύτιμες ανταλλαγές 
σκέψεων και σχόλια αλλά και να οδηγήσει -μέσα από γόνιμες συζητήσεις- στην ανταλλαγή 
εμπειριών και στην εναρμόνιση απόψεων μεταξύ των ελληνικών κυβερνητικών 
βιβλιοθηκών. 

Η μετάφραση έγινε από τη Δρ. Μαρία Μονόπωλη, Βιβλιοθηκονόμο στην Τράπεζα της 
Ελλάδος (ΤτΕ), και την Άννα Μάστορα, Βιβλιοθηκονόμο στη Γενική Γραμματεία Ενημέρωσης 
και Επικοινωνίας – Γενική Γραμματεία Μέσων Ενημέρωσης (ΓΓΕΕ-ΓΓΜΕ). 

Απρίλιος 2014 



8 

 

 
 



9 

 

 
Κεφάλαιο 1. 
Εισαγωγή / Nancy Bolt 

1.0 Πρόλογος 
Οι βιβλιοθήκες των κυβερνητικών υπηρεσιών παρέχουν πληροφορίες σε όσους χαράσσουν 
πολιτική, σε μέλη της κυβέρνησης και υπαλλήλους και, ενίοτε, στο ευρύ κοινό. Είναι 
σημαντικό για τις κυβερνητικές βιβλιοθήκες να είναι οργανωμένες και να διοικούνται με 
τρόπο ώστε να συγκεντρώνουν και να παρέχουν τις αναγκαίες πληροφορίες για εκείνους 
που χαράσσουν την κυβερνητική πολιτική, τους εργαζόμενους στην κυβέρνηση καθώς και 
στο ευρύ κοινό. 

1.1 Γιατί χρειάζονται οι κατευθυντήριες οδηγίες  
• Για τη συγκέντρωση των βέλτιστων πρακτικών ανά τον κόσμο σχετικά με την 

οργάνωση, τα καθήκοντα, και την αξία των κυβερνητικών βιβλιοθηκών 
• Για να χρησιμεύσουν ως οδηγός στην κυβέρνηση σχετικά με τις βέλτιστες πρακτικές 

για τις κυβερνητικές βιβλιοθήκες 
• Για να αξιοποιηθούν ως εργαλείο από τις αναπτυσσόμενες χώρες προσφέροντας 

ένα περίγραμμα της οργάνωσης και των καθηκόντων των κυβερνητικών 
βιβλιοθηκών 

• Για να υπερασπιστούν την ανάπτυξη και βελτίωση των κυβερνητικών βιβλιοθηκών 

1.2 Ορισμός 
Βιβλιοθήκες κυβερνητικών υπηρεσιών είναι οι βιβλιοθήκες που έχουν ιδρυθεί και 
υποστηρίζονται πλήρως από την κυβέρνηση ώστε να εξυπηρετούν το σκοπό της. (Ενώ το 
πρωταρχικό κοινό τους είναι η κυβέρνηση, το πραγματικό κοινό που εξυπηρετούν μπορεί 
να είναι ευρύτερο). 

Κάτω από αυτόν τον ορισμό μια δημόσια ή ακαδημαϊκή βιβλιοθήκη, παρά το γεγονός ότι 
μπορεί να έχει δημιουργηθεί από την κυβέρνηση ή να παρέχει υπηρεσίες σε κυβερνητικούς 
υπαλλήλους ή το κοινό, δε θα οριζόταν ως «κυβερνητική βιβλιοθήκη» εξαιτίας του ότι το 
πρωταρχικό κοινό τους δε θα ήταν μια κυβερνητική υπηρεσία αλλά το ευρύ κοινό ή η 
φοιτητική και ακαδημαϊκή κοινότητα. 

1.3 Χρηματοδότηση 
Το έργο προετοιμασίας των Κατευθυντήριων Οδηγιών για τις Βιβλιοθήκες Κυβερνητικών 
Υπηρεσιών χρηματοδοτείται από δύο τομείς της Διεθνούς Ομοσπονδίας Ενώσεων 
Βιβλιοθηκών και Ιδρυμάτων (IFLA). Αυτοί οι τομείς είναι ο «Τομέας Κυβερνητικών 
Βιβλιοθηκών» και ο «Τομέας Κυβερνητικής Πληροφορίας και Επίσημων Εκδόσεων». 

Καθένα από τα τμήματα αυτά όρισε μέλη τα οποία συμμετέχουν στην ανάπτυξη των 
Κατευθυντήριων Οδηγιών. Επιπλέον, μια ανεξάρτητη ομάδα ανθρώπων επανεξέτασε τις 
οδηγίες και πρότεινε αλλαγές με σκοπό τη βελτίωσή τους. 

1.4 Δικαιοδοσία 
Οι Κατευθυντήριες Οδηγίες δεν είναι υποχρεωτικές. Η IFLA δεν έχει την εξουσία να 
επιβάλλει τις οδηγίες και είναι πιθανό να μην μπορούν οι οδηγίες να εφαρμοστούν σε όλες 
τις κυβερνητικές βιβλιοθήκες. Εντούτοις, οι οδηγίες μπορούν να χρησιμεύσουν ως εργαλεία 
για την ανάπτυξη και λειτουργία των κυβερνητικών βιβλιοθηκών. 



10 

 

Ευελπιστούμε ότι αυτές οι Κατευθυντήριες Οδηγίες θα φανούν χρήσιμες στις υπάρχουσες 
κυβερνητικές βιβλιοθήκες και στις αναπτυσσόμενες χώρες που δημιουργούν κυβερνητικές 
βιβλιοθήκες. 

1.5 Προκλήσεις για τις αναπτυσσόμενες χώρες 
Σε όλο το κείμενο, οι Κατευθυντήριες Οδηγίες θα γνωστοποιήσουν τις προκλήσεις που 
αντιμετωπίζουν οι αναπτυσσόμενες χώρες σχετικά με την εφαρμογή αυτών των οδηγιών. 
Ενώ είναι εμφανείς οι δυσκολίες πλήρους εφαρμογής των οδηγιών σε κάποιες χώρες, 
ωστόσο οι οδηγίες παρέχουν περιγραφή των βέλτιστων πρακτικών οι οποίες μπορεί να 
λειτουργήσουν ως στόχος υλοποίησης. 

1.6 Συμπέρασμα 
Αυτές οι Κατευθυντήριες Οδηγίες έχουν συνταχθεί με σκοπό να βοηθήσουν τους κρατικούς 
λειτουργούς να αναγνωρίσουν τη σημασία των βιβλιοθηκών των κυβερνητικών υπηρεσιών 
και να προτείνουν τρόπους ώστε να γίνουν οι βιβλιοθήκες ακόμη πιο αποτελεσματικές με 
σκοπό να καλύψουν τις ανάγκες των αιρετών, του διοικητικού προσωπικού, του ευρύτερου 
κοινού καθώς και οποιουδήποτε άλλου χρήστη. Επιπρόσθετα, οι οδηγίες συνδράμουν και 
συμβουλεύουν τους βιβλιοθηκονόμους στην προσπάθειά τους για αναβάθμιση της 
συλλογής και των υπηρεσιών που προσφέρουν. 



11 

 

Κεφάλαιο 2. 
Είδη Κυβερνητικών Βιβλιοθηκών / Sanjay K. Bihani 

2.0 Πρόλογος 
Ο ρόλος της κυβέρνησης συνήθως περιλαμβάνει την ψήφιση των νόμων και την τήρησή 
τους, την παροχή άμυνας και ασφάλειας, υγείας, εκπαίδευσης, κοινωνικής φροντίδας, 
πολιτιστικής στήριξης, διαχείρισης της οικονομίας, του εμπορίου και των σχέσεων με άλλα 
κράτη. Τα καθήκοντα οποιασδήποτε κυβέρνησης μπορούν να ομαδοποιηθούν σε τρεις 
κατηγορίες:  

Α. Τα Νομοθετικά: Κοινοβούλια / Κογκρέσο κτλ. που νομοθετούν 

Β. Τα Εκτελεστικά: Υπουργεία / Διοικητικές μονάδες / Φορείς που έχουν την 
ευθύνη τήρησης των νόμων 

Γ. Τα Δικαστικά:  Νομικός τομέας που εξασφαλίζει την επιβολή των νόμων 

2.1 Αρχές 
Η κυβέρνηση διαθέτει εύρος διοικητικών μονάδων και οργανισμών για να φέρει εις πέρας 
τις λειτουργίες της, τα οποία πρέπει να διαθέτουν βιβλιοθήκη ή υπηρεσία πληροφόρησης 
για να υποστηρίζουν τις ανάγκες του μητρικού φορέα. Οι βιβλιοθήκες αυτές έχουν να 
διαδραματίσουν βασικό ρόλο στους οργανισμούς τους και θα πρέπει να βρίσκονται στον 
πυρήνα τους. Επίσης, μπορεί να έχουν ένα σημαντικό ρόλο να διαδραματίσουν στην εθνική 
δομή πληροφόρησης ενός κράτους. 

2.2 Ο ρόλος των κυβερνητικών βιβλιοθηκών 
Η πρωταρχική λειτουργία των κυβερνητικών βιβλιοθηκών είναι να εξυπηρετούν την 
κυβέρνηση σε διαφορετικά επίπεδα καθιστώντας διαθέσιμες όλων των ειδών τις 
πληροφορίες που δημοσιοποιούνται από κυβερνητικούς και μη κυβερνητικούς φορείς και 
ιδιώτες. Το επιδιωκόμενο κοινό τους είναι εκλεγμένοι αντιπρόσωποι, υπουργοί, 
διοικούντες, επιστήμονες και άλλοι ειδικοί, ερευνητές, και, σε κάποιες περιπτώσεις το ευρύ 
κοινό. Ο αριθμός των βιβλιοθηκών μπορεί να είναι αξιοσημείωτος, και οι βιβλιοθήκες να 
διαφέρουν ευρέως ως προς το μέγεθος και το σκοπό τους. Οι βιβλιοθήκες είναι αρμόδιες 
να συνεισφέρουν και να υποστηρίζουν τους στόχους του οργανισμού στον οποίο ανήκουν 
και να υποστηρίζουν τις βασικές λειτουργίες των μητρικών οργανισμών, όπως η κατάρτιση 
προγραμμάτων και πολιτικών, διοικητικές και ρυθμιστικές δράσεις, συμβουλευτικές 
δράσεις και ερευνητικά προγράμματα. 

2.3 Είδη κυβερνητικών βιβλιοθηκών 
Τα τρία είδη κυβερνητικών βιβλιοθηκών μπορούν να υποδιαιρεθούν περαιτέρω ως εξής:  

Α. Βιβλιοθήκες του Νομοθετικού Σώματος: 

i. Κοινοβουλευτικές Βιβλιοθήκες: Αυτές δημιουργήθηκαν για να 
υποστηρίζουν τα μέλη του Νομοθετικού Σώματος / Κοινοβουλίου καθώς 
και τους αξιωματούχους και τους υπαλλήλους σε εθνικό επίπεδο και 
συνήθως υφίστανται για αποκλειστική χρήση από εκείνους. Οι 
κοινοβουλευτικοί βιβλιοθηκονόμοι ακολουθούν ειδική δέσμη προτύπων τα 



12 

 

οποία εκδίδονται από την IFLA.1 

ii. Βιβλιοθήκες Κρατικών Νομοθετικών Σωμάτων / Συνόδων: Σε ορισμένα 
κράτη υπάρχουν κρατικά και περιφερειακά νομοθετικά σώματα, και το 
καθένα θα πρέπει να διαθέτει βιβλιοθήκη για να υποστηρίζει τα μέλη του 
νομοθετικού σώματος ή της συνόδου καθώς και τους αξιωματούχους και 
τους υπαλλήλους.  

Β. Βιβλιοθήκες του Εκτελεστικού Σώματος: Ο εκτελεστικός βραχίονας της κυβέρνησης 
αποτελείται από έναν αριθμό υπουργείων και άλλων οργάνων, τα οποία είναι υπεύθυνα 
για τη διοίκηση της κυβερνητικής πολιτικής. Εάν οι πολιτικές απαιτούν αποκέντρωση, τότε 
μπορεί να δημιουργηθούν διαφορετικά τμήματα, σχετιζόμενα ή υπαγόμενα γραφεία, 
ανεξάρτητοι οργανισμοί, εκ του νόμου απαιτούμενα όργανα, οργανισμοί / φορείς του 
δημόσιου τομέα και προγράμματα. 

i. Βιβλιοθήκες Υπουργείων / Διοικητικών μονάδων: Αυτές δημιουργήθηκαν 
κυρίως για να ικανοποιούν τις ανάγκες των ατόμων που παίρνουν 
αποφάσεις, των διοικούντων, και άλλων υπαλλήλων αντίστοιχων τμημάτων 
και υπουργείων. Συγκεντρώνουν κυβερνητικές και άλλες πληροφορίες 
σχετικές με τις ανάγκες του μητρικού φορέα. Επειδή μπορεί να διαθέτουν 
σημαντικές συλλογές σχετικές με το θεματικό πεδίο τους, είναι πιθανό να 
είναι εξίσου χρήσιμες και διαθέσιμες σε ερευνητές.  

ii. Βιβλιοθήκες Κυβερνητικών Φορέων / Οργανισμών / Προγραμμάτων: Αυτές 
λειτουργούν κυρίως για να ικανοποιούν τις ανάγκες των ατόμων που 
παίρνουν αποφάσεις, των διοικούντων, και άλλων υπαλλήλων του 
κυβερνητικού φορέα. Οι φορείς είναι χρηματοδοτούμενοι από την 
κυβέρνηση και συνήθως αυτόνομοι, όμως ελέγχονται από την κυβέρνηση ή 
από μια συγκεκριμένη διοικητική μονάδα ή υπουργείο.  

iii. Κρατικές, Περιφερειακές και Τοπικές Κυβερνητικές Βιβλιοθήκες: Αυτές οι 
βιβλιοθήκες εξυπηρετούν την κυβέρνηση σε πολλά επίπεδα κατώτερα του 
εθνικού, υποστηρίζοντας τους εκλεγμένους αντιπροσώπους, τους 
διοικούντες και άλλους υπαλλήλους. Μπορεί να ενεργούν ως αποθετήρια 
για όλο το δημοσιευμένο υλικό του μητρικού φορέα τους. Επίσης μπορεί να 
ενεργούν ως δημόσια βιβλιοθήκη για τον τοπικό πληθυσμό.  

iv. Βιβλιοθήκες Διπλωματικών Αποστολών / Πρεσβειών: Αυτές οι βιβλιοθήκες 
δημιουργήθηκαν σε πρεσβείες ή διπλωματικές αποστολές ενός κράτους με 
πρωταρχικό σκοπό να βοηθούν τους διπλωμάτες, τους αξιωματούχους της 
πρεσβείας και άλλους υπαλλήλους. Επίσης μπορεί να συνδράμουν στην 
προώθηση του εμπορίου της χώρας τους, των πολιτιστικών και άλλων 
ενδιαφερόντων, και να ενεργούν ως ένα κέντρο πληροφόρησης για τη χώρα 
τους προς το τοπικό κοινό.  

v. Εθνικές Βιβλιοθήκες: Η κατηγορία των Εθνικών βιβλιοθηκών μπορεί να 
διαιρεθεί σε δύο τύπους. Ο πρώτος, η Εθνική Βιβλιοθήκη, αποτελεί το 

                                                           
1 Guidelines for Legislative Libraries, επιμ. Dermot Englefield, IFLA Publication 64. K. G. Saur Verlag, 1993. [υπό 
αναθεώρηση κατά το χρόνο δημοσίευσης του πρωτότυπου αγγλικού κειμένου των ανά χείρας οδηγιών] 
 



13 

 

αποθετήριο της έντυπης πολιτιστικής κληρονομιάς του κράτους, και 
κανονικά, διατηρεί όλο το δημοσιευμένο υλικό του. Ο δεύτερος 
αποτελείται από θεματικά ειδικές βιβλιοθήκες, όπως η Εθνική Βιβλιοθήκη 
των Επιστημών, η Εθνική Γεωπονική Βιβλιοθήκη, η Εθνική Ιατρική 
Βιβλιοθήκη, κλπ. Μπορεί να θεωρηθούν ως ένα είδος κυβερνητικής 
βιβλιοθήκης, αλλά συνήθως θεωρούνται διακριτές και ξεχωριστές από 
αυτόν τον τομέα, ανάλογα με τις συνθήκες που επικρατούν σε εθνικό 
επίπεδο.  

Γ. Βιβλιοθήκες του Δικαστικού Σώματος: Το λεξικό Black’s Law (Black’s Law Dictionary) 
ορίζει το δικαστικό κλάδο ως: «Ο κλάδος της πολιτείας ή της ομοσπονδιακής κυβέρνησης 
του οποίου λειτουργία είναι να ερμηνεύει, να εφαρμόζει και γενικότερα να διοικεί και να 
επιβάλλει τους νόμους.»2 

i. Βιβλιοθήκες του Ανωτάτου Δικαστηρίου: Το Ανώτατο Δικαστήριο είναι η 
υψηλότερη νομική αρχή του κράτους. Η Βιβλιοθήκη του εξυπηρετεί το 
δικαστικό σώμα καθώς και τους αξιωματούχους και το προσωπικό του 
δικαστηρίου, και χρησιμοποιείται εκτενώς ως σημείο αναφοράς και ως 
αποθετήριο νομικής πληροφόρησης.  

ii. Άλλες δικαστικές βιβλιοθήκες: Τα ανώτερα και τα κατώτερα δικαστήρια θα 
έχουν τις δικές τους βιβλιοθήκες για να βοηθούν τους δικαστές καθώς και 
τους αξιωματούχους και το προσωπικό του δικαστηρίου. Αυτές οι 
βιβλιοθήκες θα ποικίλουν σημαντικά ως προς το μέγεθος.  

2.4 Συμπέρασμα 
Ανεξαρτήτως της φύσης του κυβερνητικού φορέα που εξυπηρετεί μια κυβερνητική 
βιβλιοθήκη, οι υπηρεσίες που προσφέρει η βιβλιοθήκη είναι απαραίτητες για την 
αποδοτική και αποτελεσματική επίτευξη της αποστολής του κυβερνητικού φορέα. 

                                                           
2 Black’s Law Dictionary. St. Paul, MN: West Pub., Co., 1990. 6η εκ., σ. 847. 



14 

 

Κεφάλαιο 3. 
Γενική Διοίκηση / Moira Fraser 

3.0 Πρόλογος 
Οι διοικητικές λειτουργίες των κυβερνητικών βιβλιοθηκών δεν είναι πολύ διαφορετικές από 
τις διοικητικές λειτουργίες άλλων βιβλιοθηκών. Πολλές κυβερνητικές βιβλιοθήκες είναι 
μικρές σε μέγεθος και λειτουργούν στα πλαίσια ενός μεγαλύτερου οργανισμού. Ο 
στρατηγικός προσανατολισμός της βιβλιοθήκης καθορίζεται από την οργάνωση της 
κυβέρνησης και το κοινό ορίζεται από τον οργανισμό. Οι περισσότερες κυβερνητικές 
βιβλιοθήκες θα πρέπει να εξυπηρετούν τους υπαλλήλους του οργανισμού, παρόλο που 
μερικές κυβερνητικές βιβλιοθήκες πρέπει επίσης να λειτουργούν απευθείας για το κοινό.  

3.1 Διοικητικές λειτουργίες 
Όλες οι βιβλιοθήκες, ανεξαρτήτως εάν είναι μικρές σε μέγεθος, χρειάζεται να αφιερώσουν 
κάποιο χρόνο στις διοικητικές λειτουργίες. Αυτές είναι ο προγραμματισμός, οι αναφορές, η 
αξιολόγηση, η διαχείριση του προσωπικού, η οικονομική διαχείριση, η παροχή υπηρεσιών, 
το μάρκετινγκ/επικοινωνίες και οι σχέσεις με τα εμπλεκόμενα μέλη και το κοινό. Μερικές 
από αυτές τις δραστηριότητες αναφέρονται σε ξεχωριστά κεφάλαια αυτών των 
κατευθυντήριων οδηγιών, έτσι για αυτές δε θα γίνει εδώ αναφορά σε βάθος. 

3.1.1 Προγραμματισμός 
Τουλάχιστον μία φορά το χρόνο, κάθε κυβερνητική βιβλιοθήκη θα πρέπει να εξασφαλίζει 
χρόνο για μία συνεδρία/σύσκεψη προγραμματισμού. Όταν ο αριθμός των υπαλλήλων είναι 
μικρός, είναι δυνατό να συμπεριληφθούν όλοι στη συνεδρία/σύσκεψη του 
προγραμματισμού. Επίσης είναι χρήσιμο να συμμετέχει το άτομο που προΐσταται του 
προϊστάμενου βιβλιοθηκονόμου ή του διευθυντή της βιβλιοθήκης. Κοινό και σημαίνοντα 
εμπλεκόμενα μέλη μπορούν πιθανώς να συμμετέχουν στη διαδικασία του 
προγραμματισμού, είτε απευθείας, είτε μέσω αναφορών σε συνεντεύξεις, έρευνες και 
ομάδες εστίασης.  

Η σχετική τεκμηρίωση πρέπει να αναθεωρηθεί, συμπεριλαμβανομένων τυχόν εγγράφων 
που έχουν συνταχθεί από τον κυβερνητικό οργανισμό όπου ανήκει η βιβλιοθήκη, 
(στρατηγικές, προοπτικές/όραμα, αξίες, αναφορές αποστολής, αποτελέσματα από 
εκτιμήσεις αναγκών, κ.λπ.) τα οποία καθορίζουν την πορεία του οργανισμού. Αυτά θα 
αποτελούν επίσης τις κατευθυντήριες προτάσεις του προγραμματισμού της βιβλιοθήκης 
(Library Plan).  

Η προετοιμασία του προγραμματισμού παρέχει στο προσωπικό της βιβλιοθήκης τη 
δυνατότητα να παραμερίσει τις καθημερινές έγνοιες που αφορούν στην παροχή υπηρεσιών 
στο κοινό τους και να στοχαστούν πάνω σε θέματα ευρύτερης στρατηγικής κλίμακας. Ο 
προγραμματισμός πρέπει να καλύπτει τουλάχιστον τον επόμενο χρόνο, και μπορεί να 
εμπεριέχει μία σύντομη περιγραφή των επόμενων 3-5 ετών. Χρειάζεται να είναι 
ρεαλιστικός και επίσης να παρέχει μία ξεκάθαρη εικόνα για το πού η βιβλιοθήκη επιθυμεί 
να βρίσκεται στο τέλος της προγραμματισμένης περιόδου. Ένας απλός τρόπος περιγραφής 
του προγραμματισμού μιας βιβλιοθήκης είναι ότι πρέπει να εμπεριέχει:  

• Μία ξεκάθαρη εικόνα για το πού βρίσκεται σήμερα η βιβλιοθήκη 
• Μία ξεκάθαρη εικόνα για το πού επιθυμεί να βρίσκεται η βιβλιοθήκη σε 1-3 έτη  



15 

 

• Ένα πλάνο περιγραφής για το πώς θα φτάσει η βιβλιοθήκη εκεί που επιθυμεί να 
βρίσκεται.  

3.1.2 Αναφορές 
Αυτή αποτελεί μία άλλη διοικητική λειτουργία η οποία επιτρέπει στο προσωπικό της 
βιβλιοθήκης να αποτραβηχτεί από την καθημερινότητα και να εκτιμήσει το τι έχει επιτύχει. 
Είναι σημαντικό να εξεταστούν ποια θέματα θα αναφερθούν σε αυτήν. Αυτά θα διαφέρουν 
από κυβερνητική βιβλιοθήκη σε κυβερνητική βιβλιοθήκη. Στους κύριους δείκτες που 
παρέχουν αποτίμηση των υπηρεσιών περιλαμβάνονται οι εξής: 

• Τον τελευταίο χρόνο πόσοι διαφορετικοί χρήστες χρησιμοποίησαν τις υπηρεσίες 
της βιβλιοθήκης (μπορεί να είναι χρήσιμο να εκφραστεί αυτό σαν ποσοστό επί των 
πιθανών χρηστών της βιβλιοθήκης);  

• Ποιες κύριες υπηρεσίες της βιβλιοθήκης χρησιμοποιήθηκαν και πόσο 
χρησιμοποιήθηκαν;  

• Ποια μέρη της συλλογής χρησιμοποιούνται περισσότερο; 
• Πόσο ικανοποιημένοι είναι οι χρήστες από τις υπηρεσίες της βιβλιοθήκης;  

Στατιστικά στοιχεία πρέπει να συγκεντρώνονται σε τακτά χρονικά διαστήματα (είτε μία 
φορά την εβδομάδα είτε μία φορά το μήνα, και στη συνέχεια να συνενώνονται σε μία 
ετήσια αναφορά) με σκοπό να εκτιμηθεί πόσο καλά αποδίδουν οι υπηρεσίες της 
βιβλιοθήκης σύμφωνα με τους κύριους δείκτες που έχουν επιλεγεί και σε σχέση με το 
σκοπό του τμήματος. Εάν η βιβλιοθήκη αποσκοπεί να βελτιώσει τις υπηρεσίες της σε ένα 
συγκεκριμένο τομέα, είναι σημαντικό να επιλεγεί ένας αντιπροσωπευτικός δείκτης ώστε να 
καταδείξει πόσο καλά προχωρά αυτό. 

3.1.3 Αξιολόγηση 
Αποτελεί τη διαδικασία επισκόπησης των παρεχόμενων υπηρεσιών από τη βιβλιοθήκη, 
εξετάζοντας εάν υπάρχουν περισσότερο αποτελεσματικοί τρόποι παροχής τους και εάν 
υπάρχουν άλλες υπηρεσίες βιβλιοθηκών που θα πρέπει να διερευνηθούν. Η αξιολόγηση 
περιλαμβάνει το να ληφθούν υπόψη οι τάσεις σχετικά με τις αναφερόμενες πληροφορίες, 
όπως περιλαμβάνει και την κατανόηση των χρηστών σχετικά με το τι πιστεύουν για τις 
τρέχουσες υπηρεσίες και τι επιπλέον θα μπορούσε να παρέχεται, καθώς και τη μελέτη των 
διεθνών τάσεων ως προς την παροχή των υπηρεσιών βιβλιοθήκης. Αποτελεί μία διαδικασία 
η οποία πρέπει να γίνεται τουλάχιστον ετησίως. Είναι πολύ χρήσιμο να γίνεται πριν από τη 
φάση του ετήσιου προγραμματισμού. 

Οι κύριοι δείκτες για τον τρόπο που οι υπηρεσίες βιβλιοθήκης χρησιμοποιούνται και για το 
ποιοι χρήστες τις χρησιμοποιούν πρέπει να επανεξετάζονται τακτικά. Οι υπηρεσίες και τα 
προϊόντα των βιβλιοθηκών, παρόμοια με τα προϊόντα και τις υπηρεσίες άλλων 
επαγγελματικών κλάδων, έχουν έναν κύκλο ζωής. Μερικές υπηρεσίες και προϊόντα μπορεί 
να πλησιάζουν στο τέλος της χρησιμότητάς τους και αυτό μπορεί να γίνει αντιληπτό από τη 
μείωση στη χρήση τους. Είναι σημαντικό να συζητηθεί με ορισμένους καίριους χρήστες το 
πώς οι υπηρεσίες βιβλιοθήκης υποστηρίζουν τη δουλειά τους και το πώς αξιοποιούν τις 
πληροφορίες στην εργασία τους. Είναι χρήσιμο για το προσωπικό της βιβλιοθήκης να 
συνομιλήσουν με τους χρήστες στον εργασιακό χώρο τους ή να τους καλέσουν στη 
βιβλιοθήκη. Οι ακόλουθες απλές ερωτήσεις παρέχουν πολλές χρήσιμες πληροφορίες για 
μελέτη: 



16 

 

 Πώς χρησιμοποιείτε τις πληροφορίες στην εργασία σας κατά τη διάρκεια μιας 
τυπικής εβδομάδας;  

 Πώς οι πληροφορίες που σας παρέχουμε υποστηρίζουν τη δουλειά που εκτελείτε;  

 Τι σας αρέσει περισσότερο από τις υπηρεσίες της βιβλιοθήκης;  

 Υπάρχει κάτι το οποίο θα επιθυμούσατε να εκτελούμε διαφορετικά;  

3.2 Αποτελεσματική παροχή υπηρεσιών βιβλιοθήκης 
Στην παρούσα εποχή πληροφόρησης, υπάρχουν πάντα βελτιώσεις προς μελέτη σχετικά με 
την παροχή υπηρεσιών βιβλιοθήκης. Υπάρχουν μέθοδοι ώστε το προσωπικό να 
ενημερώνεται για τις τάσεις διαβάζοντας βιβλιοθηκονομικά περιοδικά ή άρθρα στο 
διαδίκτυο, παρακολουθώντας συνέδρια και άλλες επαγγελματικές εκδηλώσεις, ή 
πραγματοποιώντας επισκέψεις σε άλλες βιβλιοθήκες με σκοπό την ενημέρωση για το τι 
πράττουν. Αυτή η διαδικασία της συγκριτικής αξιολόγησης επιτρέπει στο προσωπικό να 
δανειστεί ιδέες από άλλους οργανισμούς και να γίνει αντιληπτό το τι λειτούργησε σωστά σε 
άλλες βιβλιοθήκες. Άλλοι επαγγελματικοί τομείς, εκτός της βιβλιοθήκης και των τομέων 
πληροφόρησης, μπορούν επίσης να παρέχουν ιδέες. Η καλύτερη αξιοποίηση της 
τεχνολογίας αποτελεί ένα χρήσιμο τρόπο ώστε να γίνουν οι υπηρεσίες της βιβλιοθήκης 
περισσότερο αποτελεσματικές και να επιτραπεί η παροχή των υπηρεσιών σε 
περισσότερους χρήστες με μειωμένο κόστος.  

3.3 Προκλήσεις για τις αναπτυσσόμενες χώρες 
Αυτές οι αντιλήψεις περί γενικής διοίκησης μπορεί να θεωρηθούν υπερβολικά θεωρητικές 
για πολλές αναπτυσσόμενες χώρες. Η επίτευξη πλήρους λειτουργικότητας μιας 
κυβερνητικής βιβλιοθήκης σε τοπικό επίπεδο μπορεί να αποτελεί ιδιαίτερη πρόκληση. 
Τακτικός προγραμματισμός, συλλογή δεδομένων, και αναφορές μπορεί να φαίνονται πέρα 
από τις δυνατότητες σε τοπικό επίπεδο. Εντούτοις, ακόμη και ένας μόνος βιβλιοθηκονόμος 
θα πρέπει να μεριμνήσει ώστε να γίνεται αυτό ώστε να βρίσκεται σε ετοιμότητα για να 
επωφεληθεί από τυχόν ευκαιρίες που μπορεί να παρουσιαστούν ή να υπερασπιστεί την 
υπηρεσία από κινδύνους, όπως οι προτεινόμενες περικοπές σε προσωπικό, προϋπολογισμό 
και υπηρεσίες. 

3.3 Συμπέρασμα 
Το παρόν κεφάλαιο παρέχει μία γενική επισκόπηση των διοικητικών λειτουργιών, όπως ο 
προγραμματισμός, οι αναφορές, η αξιολόγηση και η παροχή υπηρεσιών. Όλα αυτά τα 
θέματα διερευνώνται περαιτέρω σε επιμέρους κεφάλαια στο παρόν κείμενο. 



17 

 

Κεφάλαιο 4. 
Καθορισμός και Ικανοποίηση των Αναγκών των Χρηστών / Nancy Bolt 

4.0 Πρόλογος 
Η διάρκεια ζωής των διαφόρων κυβερνήσεων διαφέρει και οι προτεραιότητες των 
τμημάτων δύναται να αλλάζουν δραστικά σύμφωνα με την κείμενη φιλοσοφία του 
πολιτικού κόμματος ή του καθεστώτος που έχει την εξουσία. Οι κυβερνητικές βιβλιοθήκες 
αποτελούν οντότητες μακροπρόθεσμης διάρκειας και πρέπει από την ίδια τη φύση τους να 
μπορούν να γεφυρώσουν πολλές αλλαγές στην εξουσία. Το μεγαλύτερο πρόβλημα είναι ότι 
οι κυβερνητικές βιβλιοθήκες συναγωνίζονται για τη διασφάλιση του περιορισμένου 
αριθμού των πηγών τους έναντι άλλων βραχυπρόθεσμα πιεστικών θεμάτων του τμήματος. 
Κατά συνέπεια, η δημιουργία συμμαχιών με καίριους χρήστες αποτελεί σημαντικό 
παράγοντα για την επιτυχία και, στην ουσία, για την επιβίωση της βιβλιοθήκης. Βασικός 
παράγοντας δημιουργίας αυτών των συμμαχιών αποτελεί ο εντοπισμός και η ικανοποίηση 
των αναγκών των χρηστών. Πολλές κυβερνητικές βιβλιοθήκες δημιουργήθηκαν πριν από 
πολλά χρόνια και μια περιοδική ανασκόπηση των χρηστών, των αναγκών τους και των 
λόγων της ύπαρξής τους μπορεί να είναι χρήσιμη.  

Για να δημιουργήσουν οι βιβλιοθήκες των κυβερνητικών τμημάτων αυτές τις συμμαχίες και 
να προσφέρουν τις καλύτερες δυνατές υπηρεσίες, θα πρέπει να αντιλαμβάνονται τις 
ανάγκες των χρηστών τους. Υποχρεούνται να ακολουθούν μια μέθοδο αποτίμησης των 
αναγκών, ώστε να εξασφαλίσουν τη συγκέντρωση πηγών σύμφωνα με τα ενδιαφέροντα και 
τη χρήση τους από το κοινό και την παροχή των πιο χρήσιμων και σημαντικών υπηρεσιών. 
Εάν η κυβέρνηση ή το τμήμα κρίνει ότι η βιβλιοθήκη δεν είναι σχετική με τις ανάγκες τους 
για πληροφόρηση ούτε με τις ανάγκες του προσωπικού, μπορεί να προβεί στη μείωση των 
οικονομικών πόρων ή άλλης υποστήριξης προς αυτή.  

4.1 Καθορισμός των χρηστών 
Σε μία κυβερνητική βιβλιοθήκη μπορεί να υπάρχουν χρήστες διαφορετικού επιπέδου. 
Συνήθως, ο πρωταρχικός χρήστης ορίζεται από το ίδιο το καθεστώς ίδρυσης της 
βιβλιοθήκης. Για παράδειγμα, εάν η βιβλιοθήκη ιδρύθηκε από το δικαστικό σώμα, το 
πρωταρχικό κοινό της θα είναι το δικαστικό σώμα και το προσωπικό του.  

Δε χρειάζονται όλοι οι χρήστες το ίδιο βάθος και την ίδια ταχύτητα από τις υπηρεσίες της 
βιβλιοθήκης και κέντρου πληροφόρησης. Είναι σημαντικό να οριστούν οι ομάδες χρηστών 
και να διευκρινιστούν οι σημαντικές λεπτομέρειες και οι χρόνοι ανταπόκρισης για τις 
κατηγορίες χρηστών διαφορετικών κατηγοριών, πιθανότατα εντοπίζοντας αυτούς που 
αξιώνουν προτεραιότητα, όπως έχει διαφανεί μέσα από τις έρευνες χρηστών. Οι 
πρωταρχικοί χρήστες των κυβερνητικών βιβλιοθηκών είναι συνήθως τα μέλη της 
κυβέρνησης, αλλά μπορεί να υπάρξει σύγκρουση προτεραιοτήτων εάν, για παράδειγμα, 
δεν έχει οριστεί σαφής θέση για τη σε-βάθος έρευνα για τρέχουσες δραστηριότητες 
αναφορικά με επείγοντα αιτήματα από το γραφείο του Υπουργού ή του αναπληρωτή 
Υπουργού.  

Ωστόσο, είναι επίσης πιθανό να υπάρχουν στη βιβλιοθήκη χρήστες δεύτερου και τρίτου 
επιπέδου. Ο χρήστης δεύτερου επιπέδου μπορεί να είναι δημόσιος λειτουργός και 
υπάλληλος άλλων κυβερνητικών φορέων. Ο χρήστης τρίτου επιπέδου μπορεί να είναι το 
ευρύ κοινό. Σε μερικές βιβλιοθήκες δεν υπάρχει διαχωρισμός και οποιοσδήποτε ζητά την 
παροχή μιας υπηρεσίας δικαιούται να την έχει. Επίσης, υπάρχει περίπτωση να υπάρξουν 



18 

 

εντάσεις σχετικά με τη χρήση πηγών από χρήστες δεύτερου και τρίτου επιπέδου, ειδικά 
όταν υπάρχει μείωση του προϋπολογισμού για πηγές και προσωπικό.  

Είναι σημαντικό η βιβλιοθήκη να προσδιορίσει όλες τις ομάδες των χρηστών της και την 
προτεραιότητα που δίνει σε καθεμιά από αυτές. Οι πληροφορίες αυτές μπορούν να 
αξιοποιηθούν όχι μόνο για την ανάπτυξη της συλλογής και των υπηρεσιών της βιβλιοθήκης, 
αλλά και για την προάσπιση της υποστήριξης που μπορεί να λάβει και για την προώθηση 
της ίδιας της βιβλιοθήκης στους χρήστες της. Επίσης, μπορεί να χρησιμοποιηθούν ώστε να 
καθοριστούν πρωτόκολλα τα οποία οφείλουν να υπάρχουν ώστε να επιτρέπουν την 
πρόσβαση στις πηγές ή στις υπηρεσίες της βιβλιοθήκης για συγκεκριμένες κατηγορίες 
χρηστών. Για παράδειγμα, μερικές ομάδες χρηστών μπορεί να έχουν τη δυνατότητα να 
αιτηθούν online υπηρεσίες του πληροφοριακού τμήματος, ενώ χρήστες δεύτερου επιπέδου 
μπορεί να έχουν πρόσβαση μόνο στον ηλεκτρονικό δημόσιο κατάλογο. Σε κάποιες ομάδες 
χρηστών δύναται να επιτρέπεται ο δανεισμός υλικού, ενώ σε άλλες επιτρέπεται πιθανότατα 
μόνο η παραγωγή φωτοαντιγράφων των επιθυμητών πηγών, ή ούτε καν αυτό. 

4.2 Προσδιορισμός των αναγκών χρηστών και μη-χρηστών της βιβλιοθήκης 
Οι ανάγκες όλων των κατηγοριών των χρηστών πρέπει να αξιολογούνται τακτικά και 
συστηματικά. Προσωπικές συναντήσεις και επαφές, έρευνες, συλλογή δεδομένων, 
στατιστικά στοιχεία χρήσης και συνεχής επικοινωνία με την κοινότητα των χρηστών 
κρίνονται όλα απαραίτητα. Η διατήρηση αρχείων και μόνο δεν είναι τόσο σημαντική 
διαδικασία όσο η προκύπτουσα βελτίωση στις υπηρεσίες προς τους χρήστες.  

Έχοντας εντοπίσει ποιοι είναι, η βιβλιοθήκη πρέπει να επικοινωνήσει και με τους μη-
χρήστες της βιβλιοθήκης και των υπηρεσιών της, ώστε να αποσαφηνιστεί εάν είναι γνώστες 
των υπηρεσιών της βιβλιοθήκης και για ποιο λόγο δεν τις χρησιμοποιούν.  

Υπάρχουν δύο βασικοί τρόποι εκτίμησης των αναγκών των χρηστών: o έμμεσος 
(χρησιμοποιώντας τα διαθέσιμα δεδομένα) και ο άμεσος (ζητώντας τη γνώμη των 
χρηστών). Όλα τα διαθέσιμα δεδομένα μπορούν να οδηγήσουν στην κατανόηση των 
αναγκών με έμμεσες μεθόδους. 

4.2.1 Έμμεσοι μέθοδοι αποτίμησης αναγκών 
Τα υπάρχοντα δεδομένα μπορούν να διδάξουν πολλά αναφορικά με τις ανάγκες των 
χρηστών.  

4.2.1.1 Δεδομένα για Κυκλοφορία Υλικού και Πληροφοριακό Τμήμα 
Ποιο υλικό εξετάζεται πιο συχνά; Ποιο υλικό ζητείται το οποίο η βιβλιοθήκη κατέχει αλλά 
δεν είναι άμεσα διαθέσιμο; Ποιο υλικό ζητείται αλλά η βιβλιοθήκη δεν το έχει στην κατοχή 
της;  

4.2.1.2 Νέα έργα 
Ποια νέα έργα έχει αναλάβει η βιβλιοθήκη για τα οποία οι πηγές είναι περιορισμένες ή μη 
διαθέσιμες;  

4.2.1.3 Ερωτήσεις Πληροφοριακού Τμήματος 
Ποιες ερωτήσεις του πληροφοριακού τμήματος είναι δύσκολο να απαντηθούν επειδή οι 
πηγές δεν είναι διαθέσιμες;  



19 

 

4.2.2 Άμεσοι μέθοδοι αποτίμησης αναγκών 
Το να ρωτήσουμε τους ίδιους τους χρήστες, αποτελεί έναν από τους πιο άμεσους τρόπους 
εξακρίβωσης των αναγκών τους. Υπάρχουν τουλάχιστον τρεις άμεσοι μέθοδοι για να 
επιτευχθεί αυτό. 

4.2.2.1 Έρευνες χρηστών 
Η βιβλιοθήκη μπορεί να διανείμει μια έρευνα στους χρήστες της καλώντας τους να 
εκφράσουν την άποψή τους για τις υπηρεσίες της. Η έρευνα θα πρέπει να είναι σχετικά 
σύντομη και στοχευόμενη. Μπορεί να έχει διαδικτυακή ή έντυπη μορφή. Το μέγεθος της 
ομάδας των χρηστών θα καθορίσει εάν θα μελετηθεί όλη η ομάδα ή μέρος αυτής. Οι 
διαδικτυακές έρευνες είναι πιο εύκολες στη διανομή και στην ανάλυση για μεγαλύτερες 
ομάδες χρηστών. Οι έρευνες συνήθως περιέχουν ένα μέρος στο οποίο υπάρχουν ερωτήσεις 
σχετικά με τις τρέχουσες υπηρεσίες και ένα μέρος στο οποίο ζητούνται προτάσεις για νέες 
υπηρεσίες. Οι χρήστες θα πρέπει να ιεραρχήσουν και να βαθμολογήσουν τις υπηρεσίες. Η 
βαθμολόγηση δείχνει το πώς οι χρήστες αποδέχονται τις συγκεκριμένες υπηρεσίες. Η 
ιεράρχηση εκφράζει το πώς οι χρήστες αποδέχονται τις υπηρεσίες σε σχέση με άλλες 
υπηρεσίες. Η ιεράρχηση είναι δυσκολότερη αλλά παρέχει πληροφορίες σε βάθος. 
Συνηθίζεται οι χρήστες να αξιολογούν όλες τις υπηρεσίες ως σημαντικές. Εντούτοις, όταν 
καλούνται να τις ιεραρχήσουν, πρέπει να υποχρεώνονται να διαλέξουν ποιες είναι 
περισσότερο σημαντικές από άλλες.  

Μία έρευνα η οποία βασίζεται σε μεγάλο αριθμό χρηστών, παρέχει, για άλλη μια φορά, 
πληροφορίες οι οποίες μπορεί να ενισχύσουν και να υποστηρίξουν τη βιβλιοθήκη 
προβάλλοντας πόσοι πολλοί χρήστες έχουν θετική άποψη για τη βιβλιοθήκη. Εάν η κρίση 
είναι αρνητική, μπορεί να χρησιμοποιηθεί ως αιτιολογία για νέες πηγές ή υπηρεσίες που θα 
ικανοποιούν καλύτερα τις ανάγκες των χρηστών.  

4.2.2.2 Συνεντεύξεις και ομάδες εστίασης 
Μία επιπλέον μέθοδος είναι η διεξαγωγή συνεντεύξεων ή ομάδων εστίασης με ομάδες 
χρηστών. Οι συνεντεύξεις πραγματοποιούνται με ένα ή δύο άτομα, ενώ οι ομάδες εστίασης 
με μεγαλύτερο αριθμό ατόμων. Το πλεονέκτημα των συνεντεύξεων σε σχέση με τις ομάδες 
εστίασης είναι ότι υπάρχει περισσότερος χρόνος έντονης προσοχής και δυνατότητα 
αποσαφήνισης των μη ξεκάθαρων απαντήσεων. Είναι εφικτός ο συνδυασμός 
ερωτηματολογίου και ομάδας εστίασης, χρησιμοποιώντας τα αποτελέσματα της έρευνας 
ως μέθοδο άντλησης περισσότερο εξειδικευμένων ερωτήσεων που θα τεθούν στις ομάδες 
εστίασης. 

Ο βιβλιοθηκονόμος οφείλει να εξετάσει το ενδεχόμενο να πάρει από στελέχη του τμήματος 
με καίριες θέσεις προσωπική συνέντευξη για τις δικές τους ανάγκες για πρόσβαση σε πηγές 
και παροχή υπηρεσιών καθώς και για κάθε τρέχον έργο που απαιτεί ιδιαίτερη προσοχή. 
Κάτι τέτοιο επιτρέπει στο βιβλιοθηκονόμο να φέρει με θετικό τρόπο τη βιβλιοθήκη στην 
προσοχή των ηγετικών στελεχών και να εξασφαλίσει ότι αυτές οι ανάγκες καλύπτονται.  

Οι ομάδες εστίασης ακολουθούν το εξής μοτίβο: 

Ποιες υπηρεσίες της βιβλιοθήκης σας ικανοποιούν περισσότερο;  

Ποιες από τις τρέχουσες υπηρεσίες της βιβλιοθήκης θα αλλάζατε; 

Ποιες νέες υπηρεσίες θα θέλατε;  



20 

 

Σε ποια έργα δουλεύετε σχετικά με τα οποία δεν κατέστη δυνατό να βρείτε επαρκές υλικό 
στη βιβλιοθήκη; Επίσης, είναι δυνατό να ζητήσετε από τους συμμετέχοντες να ιεραρχήσουν 
τις απαντήσεις τους ώστε να καθορίσετε τι τους ικανοποιεί περισσότερο, τι θα ήθελαν 
περισσότερο να αλλάξουν, και ποιες νέες υπηρεσίες θα ήθελαν κατά προτεραιότητα. 

4.2.2.3 Συγκέντρωση αξιολογήσεων σχετικά με τη χρήση 
Ένας συνεχής τρόπος εκτίμησης αναγκών είναι η αποστολή φόρμας αξιολόγησης με κάθε 
προσφερόμενη υπηρεσία. Αυτό λειτουργεί και ως διαρκής αξιολόγηση των υπηρεσιών της 
βιβλιοθήκης. Η φόρμα μπορεί να είναι απλή και να περιλαμβάνει ερωτήσεις όπως: 

Σας ικανοποίησε το παρόν υλικό ή η υπηρεσία; 

Πλήρως   Μερικώς   Καθόλου 

Εάν το παρόν υλικό ή η υπηρεσία δεν ικανοποίησε πλήρως τις ανάγκες σας: 

 Γιατί όχι;  

Τι θα μπορούσαμε να είχαμε πράξει διαφορετικά ή καλύτερα, ώστε να   
είμαστε πιο χρήσιμοι;  

Αυτός ο γρήγορος τρόπος κριτικής μπορεί να ζητηθεί είτε γραπτώς είτε μέσω ηλεκτρονικού 
ταχυδρομείου και συνήθως παρέχει γρήγορες αλλά ουσιαστικές απαντήσεις, οι οποίες 
μπορεί να οδηγήσουν στη βελτίωση των υπηρεσιών της βιβλιοθήκης.  

4.2.2.4 Απόκτηση πληροφοριών για τους μη-χρήστες 
Η απόκτηση πληροφοριών από τους μη χρήστες είναι πιο δύσκολη διαδικασία, γιατί οι μη 
χρήστες αποτελούν κοινό το οποίο είναι δύσκολο στον εντοπισμό. Μία μέθοδος είναι η 
αποστολή ερωτηματολογίου σε όλο το προσωπικό ενός τμήματος ρωτώντας τους διάφορες 
ερωτήσεις. Οι αρχικές ερωτήσεις έχουν τη δυνατότητα να ξεχωρίσουν τους χρήστες από 
τους μη χρήστες. Οι μη χρήστες μπορούν να ερωτηθούν αρχικά για το αν είναι 
ενημερωμένοι για τις υπηρεσίες της βιβλιοθήκης και στη συνέχεια για τους λόγους που δεν 
χρησιμοποιούν τις υπηρεσίες της. Στους λόγους μπορεί να συμπεριλαμβάνεται η έλλειψη 
ενημέρωσης, η αντίληψη για την αναγκαιότητα των πηγών της βιβλιοθήκης, η αντίληψη ότι 
το προσωπικό της βιβλιοθήκης δεν είναι εξυπηρετικό, κ.λπ. Συνεπώς, η βιβλιοθήκη θα 
πρέπει να λάβει τα μέτρα της ώστε να αυξηθεί η ενημέρωση προς το κοινό, να αποκτήσει 
νέες πηγές, να εκπαιδεύσει το προσωπικό στην εξυπηρέτηση του κοινού, κ.λπ.  

Η βιβλιοθήκη έχει επίσης τη δυνατότητα να εντοπίσει τους μη χρήστες από το προσωπικό 
ενός τμήματος συγκρίνοντας το μητρώο του προσωπικού με αυτό του Πληροφοριακού 
τμήματος ή πληροφορίες από το δανεισμό και διεξάγοντας ομάδες εστίασης και 
συνεντεύξεις με τους μη χρήστες. Κρίνεται σημαντικό να τονιστεί ότι η βιβλιοθήκη επιθυμεί 
ειλικρινείς απαντήσεις αναφορικά με τις υπηρεσίες της.  

Σε κάποιες περιπτώσεις, ερωτήσεις για το τι είδους υπηρεσίες και πηγές θα ήταν χρήσιμες 
για το προσωπικό του τμήματος, μπορεί να οδηγήσουν στον εντοπισμό επιπλέον 
υπηρεσιών ή πηγών που χρειάζονται για να ικανοποιήσουν τις ανάγκες των χρηστών και τις 
οποίες η βιβλιοθήκη δε γνώριζε.  



21 

 

4.3 Σύσταση επιτροπής βιβλιοθήκης 
Πολλές κυβερνητικές βιβλιοθήκες ωφελούνται από την επικοινωνία που αναπτύσσουν με 
τους χρήστες τους μέσα από τη σύσταση ομάδων προάσπισης ή επιτροπών βιβλιοθήκης 
όμοιες με εκείνες των ακαδημαϊκών ιδρυμάτων ή των δημόσιων βιβλιοθηκών. Η επιτροπή 
βιβλιοθήκης θα πρέπει να αποτελείται από αντιπροσωπευτικά μέλη προερχόμενα από 
διάφορους τομείς του τμήματος, κατά προτίμηση αυτών που έχουν τη δύναμη να παίρνουν 
αποφάσεις και να ασκούν επιρροή. Σε περίπτωση που μια κυβερνητική βιβλιοθήκη είναι 
σημαντικά μικρή σε μέγεθος και βρίσκεται σε αγροτική περιοχή, οι επικεφαλής της 
κοινότητας πιθανώς να αποτελούν κατάλληλα μέλη για την επιτροπή της βιβλιοθήκης. Ο 
σημαντικότερος ρόλος της επιτροπής της βιβλιοθήκης πρέπει να είναι η προάσπιση και 
ανάλυση των αναγκών και των υπηρεσιών της. Δεν πρέπει να εκλαμβάνεται ως όργανο 
λήψης αποφάσεων. Εάν είναι δυνατό, είναι προτιμότερο να συνταχθούν εγγράφως τα 
καθήκοντα της επιτροπής βιβλιοθήκης. Με αυτόν τον τρόπο προστατεύεται η επιτροπή 
βιβλιοθήκης από την πεποίθηση ότι αποτελεί όργανο λήψης αποφάσεων και γίνεται 
κατανοητό από την ίδια ποια είναι η διαδικασία λήψης αποφάσεων.  

Η επικοινωνία είναι καίρια. Η επιτροπή της βιβλιοθήκης μπορεί να βοηθήσει στη διάχυση 
πληροφοριών σχετικά με τα έργα και τις υπηρεσίες της βιβλιοθήκης. Τα μέλη της 
κυβέρνησης πρέπει να γνωρίσουν τι είδους πληροφορίες παρέχει η βιβλιοθήκη και πώς 
επιτυγχάνεται η πρόσβαση σε αυτές. Οι βιβλιοθηκονόμοι πρέπει να προσφέρονται να 
πραγματοποιούν παρουσιάσεις σε συναντήσεις του τμήματος και να αξιοποιούν τις 
ευκαιρίες που τους παρουσιάζονται ώστε να προωθούν τις υπηρεσίες της βιβλιοθήκης. 
Σύγχρονα εργαλεία επικοινωνίας, όπως οι ιστοσελίδες και το ενδοδίκτυο του τμήματος 
πρέπει να αξιοποιείται για να αποστέλλονται πληροφορίες για τις διαθέσιμες υπηρεσίες και 
να λαμβάνονται κριτικές. Οι επιτυχημένες βιβλιοθήκες χρησιμοποιούν την πρόσωπο με 
πρόσωπο εκπαίδευση, τα εργαλεία ηλεκτρονικής εκπαίδευσης, τις διαδικτυακές συζητήσεις 
πληροφοριακού τμήματος, τα ηλεκτρονικά μηνύματα, τα ιστολόγια και πολλούς άλλους 
τρόπους επικοινωνίας με τους χρήστες. Όλα αυτά μπορεί να είναι πολύτιμα εργαλεία 
προσδιορισμού των αναγκών των χρηστών. 

Για όλα τα είδη των βιβλιοθηκών, είναι σημαντικό να αποτελεί προτεραιότητα η χρήση 
νέων τεχνολογιών πληροφόρησης και επικοινωνίας. Οι κυβερνητικές βιβλιοθήκες 
χρειάζεται να επικοινωνούν με τα μέλη της κυβέρνησης και να τους εμπλέκουν σε όλες τις 
αποτιμήσεις. Η μελέτη των εργαλείων πληροφόρησης των χρηστών θα πρέπει να 
συμπεριλαμβάνεται στις καθημερινές ενασχολήσεις και να αποτελούν τη βάση σημαντικών 
αποφάσεων. Σύγχρονοι μέθοδοι στατιστικής και εργαλεία εκτίμησης της επίδρασης είναι 
σημαντικό να χρησιμοποιούνται, όταν αυτό είναι εφικτό, ώστε να υπολογιστεί ο αντίκτυπος 
που έχουν στους χρήστες συγκεκριμένες υπηρεσίες. Το προσωπικό των κυβερνητικών 
βιβλιοθηκών χρειάζεται να γνωρίζει τους χρήστες του καθώς και να έχει σαφή γνώση και 
αντίληψη του διοικητικού περιβάλλοντος μέσα στο οποίο δρα.  

4.4 Είδος αναγκών 
Υπάρχουν πολλά είδη αναγκών προς αξιολόγηση. 

4.4.1 Συλλογή και πηγές 
Αυτό μπορεί να συμπεριλαμβάνει έντυπο υλικό, περιοδικά, περιοδικές εκδόσεις, βάσεις 
δεδομένων και πηγές του Ιστού. Διαθέτει η βιβλιοθήκη το κατάλληλο υλικό που οι χρήστες 
χρειάζονται και επιθυμούν; Εάν στους χρήστες συμπεριλαμβάνεται το ευρύ κοινό, αυτό 
σημαίνει ότι στο υλικό της βιβλιοθήκης πρέπει να συγκαταλέγονται όλα τα κείμενα που 
εκδίδει το τμήμα, έτσι ώστε να ενημερώνεται το κοινό για το τι πράττει η κυβέρνηση.  



22 

 

4.4.2 Υπηρεσίες 
Προσφέρει η βιβλιοθήκη το σωστό συνδυασμό υπηρεσιών; Στις υπηρεσίες μπορεί να 
συμπεριλαμβάνεται ο διαδανεισμός, η σε βάθος έρευνα για το προσωπικό, η διαχείριση 
του εξωτερικού ιστοτόπου του τμήματος, η διαχείριση του ενδοδικτύου του τμήματος και 
οποιαδήποτε υπηρεσία η οποία βοηθά συγκεκριμένους χρήστες να εντοπίζουν γρήγορα τις 
πληροφορίες.  

4.4.3 Οργάνωση των πληροφοριών 
Είναι οι πληροφορίες οργανωμένες με τρόπο που μεγιστοποιείται η πρόσβαση και η χρήση 
τους; Είναι όλες οι πηγές εύκολες στον εντοπισμό – έντυπο υλικό, πληροφορίες βάσεων 
δεδομένων, μέσα ενημέρωσης, περιοδικές εκδόσεις, κυβερνητικές εκδόσεις, πηγές του 
Ιστού;  

4.4.4 Διευκολύνσεις 
Οι υπηρεσίες της βιβλιοθήκης παρέχουν διευκολύνσεις προς τους χρήστες; Υπάρχει ικανό 
προσωπικό στη βιβλιοθήκη όταν το μεγαλύτερο μέρος του προσωπικού του τμήματος 
εργάζεται; Είναι οι πηγές της βιβλιοθήκης προσβάσιμες όταν η βιβλιοθήκη είναι επίσημα 
κλειστή; Παραδίδει η βιβλιοθήκη υλικό σε γραφεία δημόσιων λειτουργών και στο 
προσωπικό τους; Ποιες επιπλέον διευκολύνσεις θα επιθυμούσαν οι χρήστες; Υπάρχουν 
πολιτικές οι οποίες περιορίζουν την πρόσβαση ή παρεμποδίζουν τη χρήση της βιβλιοθήκης; 

4.4.5 Ανάγκες κοινότητας χρηστών 
Ικανοποιούν οι πληροφορίες τις ανάγκες της κοινότητας των χρηστών; Για παράδειγμα το 
Υπουργείο Γεωργίας πιθανότατα χρειάζεται πληροφορίες για τη φύτευση ανά εποχή, τη 
χρήση των καλύτερων σπόρων, τις αγορές αλιείας, κ.λπ., ώστε να ικανοποιεί τις πρακτικές 
ανάγκες της αγροτικής κοινότητας.  

4.5 Πρόοδος και ετήσιες αναφορές 
Μπορεί να είναι χρήσιμη η σύνταξη περιοδικών αναφορών σχετικών με τα επιτεύγματα και 
την πρόοδο, οι οποίες θα μπορούσαν να παρουσιαστούν στα υψηλότερα διοικητικά 
κλιμάκια του τμήματος. Κατά τη διαδικασία σύνταξης αυτών των αποτιμήσεων, θα πρέπει 
να δοθεί ιδιαίτερη προσοχή στα ακόλουθα θέματα και να τεκμηριωθούν με συγκεκριμένα 
παραδείγματα και αποδεικτικά, όπου αυτό είναι εφικτό:  

• Η φύση, η ποιότητα, οι πηγές και ο αντίκτυπος των πληροφοριών 
• Κόστος / οφέλη των χρηστών 
• Όφελος αποδοτικότητας του τμήματος οφειλόμενο στη βιβλιοθήκη 
• Συνεισφορά στη διοίκηση και στις προτεραιότητες του τμήματος 
• Βελτιώσεις που προτείνονται από τη βιβλιοθήκη 
• Προοπτική για περαιτέρω ανάπτυξη και αποδοτικότητα 
• Αποτελέσματα από έρευνες αποτίμησης αναγκών, συνεντεύξεις, ομάδες εστίασης, 

κ.λπ. και στο τι χρειάζεται ώστε να βελτιωθούν οι υπηρεσίες της βιβλιοθήκης  

4.6 Προκλήσεις για τις αναπτυσσόμενες χώρες 
Οι επίσημες έρευνες και ομάδες εστίασης που περιγράφονται στο παρόν κείμενο μπορεί να 
ξεπερνούν τις δυνατότητες των μικρών σε μέγεθος ή νέων κυβερνητικών βιβλιοθηκών 
αναπτυσσόμενων χωρών. Εντούτοις, ακόμα και οι πιο ανεπίσημες αποτιμήσεις των 
αναγκών μπορεί να είναι εφικτές. Οι βιβλιοθηκονόμοι μπορούν να ενημερώνονται για τα 
θέματα που αντιμετωπίζει το τμήμα ή το υπουργείο και να παίρνουν συνεντεύξεις από το 



23 

 

προσωπικό του υπουργείου και τους χρήστες της βιβλιοθήκης σχετικά με το τι είδους υλικό 
και υπηρεσίες θα ήταν περισσότερο ωφέλιμες. Η σύσταση μιας μικρής έστω επιτροπής 
βιβλιοθήκης μπορεί να είναι δυνατή και μπορούν να συνταχθούν αναφορές σχετικά με τις 
υπηρεσίες που παρέχει η βιβλιοθήκη. Αυτολεξεί σχόλια χρηστών, για παράδειγμα ακόμα 
και πάνω σε κάποιο ευχαριστήριο σημείωμα, μπορεί να αποτελεί ένα αληθινά χρήσιμο 
εργαλείο πολλαπλής χρήσης, από ανεπίσημες συζητήσεις με τη διοίκηση ως τη δημιουργία 
επίσημων αναφορών.  

4.7 Συμπέρασμα 
Μία σημαντική πλευρά των υπηρεσιών μιας κυβερνητικής βιβλιοθήκης αποτελεί η 
κατανόηση του ποιοι είναι οι χρήστες, τι χρειάζονται για να ολοκληρώσουν τη δουλειά 
τους, και εάν έχουν λάβει γνώση για τις υπηρεσίες της βιβλιοθήκης. Αυτό μπορεί να 
επιτευχθεί με τη μελέτη της χρήσης της βιβλιοθήκης και των πηγών της και με το να 
ρωτηθούν οι χρήστες απευθείας. Μια βιβλιοθήκη καλώς υποστηριζόμενη και χρήσιμη 
καλύπτει τις ανάγκες των χρηστών της. 

Εάν η αρμόδια για τον προϋπολογισμό αρχή και τα όργανα που είναι υπεύθυνα για τη 
λήψη αποφάσεων δεν έχουν κατανοήσει τη σημασία της βιβλιοθήκης, η βιβλιοθήκη θα 
βρεθεί στη δεύτερη, τρίτη ή τέταρτη θέση όταν λαμβάνονται αποφάσεις για τον 
προϋπολογισμό. Η έλλειψη χρηματοδότησης παρακωλύει την παροχή υπηρεσιών και θα 
επιφέρει με τη σειρά της αρνητική επίπτωση στην εκπλήρωση του έργου του τμήματος (εάν 
οι χρήστες δεν έχουν πρόσβαση στις αναγκαίες πληροφορίες). Οι αναφορές έχουν 
μεγαλύτερο αντίκτυπο εάν περιέχουν τεκμηριωμένες αναφορές από τους ίδιους τους 
χρήστες που βεβαιώνουν ποιες υπηρεσίες είναι σημαντικές για αυτούς. Κρίνεται 
αναπόφευκτο για τη διαδικασία της αποτίμησης, να είναι τεκμηριωμένη και εκφρασμένη σε 
καθαρή και συνοπτική γλώσσα άμεσα συνδεδεμένη με τις προτεραιότητες του τμήματος. Η 
συνεχής αποτίμηση και βελτίωση είναι υποχρεωτικές ώστε να ικανοποιούνται οι ανάγκες 
των χρηστών, αλλά αυτή η διαδικασία αποτελεί μέρος ενός μεγαλύτερου κύκλου 
επικοινωνίας.  

 



24 

 

 
 

Μελέτη περίπτωσης 

Εντοπισμός και ικανοποίηση των αναγκών των χρηστών  

Η βιβλιοθήκη του Department for Business Enterprise and Regulatory Reform του 
Hνωμένου Βασιλείου δέχτηκε αρκετά αιτήματα τα οποία αποδείχτηκαν, όταν ελέγχθηκαν, 
ότι ήταν αναγκαία για απάντηση σε μία κοινοβουλευτική ερώτηση (ΚΕ) και έπρεπε να 
ικανοποιηθούν εκείνη τη μέρα. Το προσωπικό έλαβε το κείμενο της ΚΕ μέσω ενός 
συναδέλφου ο οποίος εργάζεται ως εξωτερικός συνεργάτης στο γραφείο του Υπουργού και, 
χρησιμοποιώντας ποικιλία εσωτερικών και εξωτερικών πηγών, συμπεριλαμβανομένων 
προηγούμενων κοινοβουλευτικών ερωτήσεων, οργάνωσε άψογα τις πληροφορίες σε ενιαίο 
έγγραφο. Αυτό συνέβαλε ώστε να είναι εύκολο στη χρήση, να εξοικονομηθεί χρόνος για τον 
χρήστη σε ανώτερο επίπεδο, εξασφάλισε ότι το τμήμα πέτυχε τους στόχους του ώστε να 
απαντήσει στην ΚΕ, και ότι οι απαντήσεις που παρείχε ήταν όσο το δυνατόν πιο 
λεπτομερείς και πλήρεις, και συνεπείς ως προς τις απαντήσεις σε προηγούμενες ερωτήσεις. 

 

 



25 

 

Κεφάλαιο 5. 
Προκλήσεις και Ευκαιρίες Απασχόλησης Δουλεύοντας σε Πολιτικό 
Περιβάλλον / Sue Westcott 

5.0 Πρόλογος 
Η απασχόληση σε πολιτικό περιβάλλον προσφέρει αρκετές προκλήσεις και ευκαιρίες στο 
βιβλιοθηκονόμο μιας κυβερνητικής υπηρεσίας. Ο σκοπός των υπηρεσιών μιας 
κυβερνητικής βιβλιοθήκης είναι να παρέχει ποικιλία πληροφοριών σε αυτούς που παίρνουν 
πολιτικές αποφάσεις, συντάσσουν νομοθεσία και ορίζουν πολιτικές, ώστε να επιτύχουν το 
στόχο τους. Οι αποφάσεις πρέπει να βασίζονται σε ακλόνητα στοιχεία. Η πληροφόρηση σε 
έναν κυβερνητικό οργανισμό αποτελεί πραγματική δύναμη –ποιος ξέρει τι, πότε 
ενημερώνονται για τα τεκταινόμενα, σε τι μπορεί να χρησιμεύσουν οι πληροφορίες. 
Συνεπώς, ο βιβλιοθηκονόμος ενός τέτοιου οργανισμού έχει τη δυνατότητα όχι μόνο να 
παρέχει μια υπηρεσία αλλά και να διαδραματίζει ένα ζωτικής σημασίας ρόλο κατά τη 
διαδικασία λήψης αποφάσεων. 

5.1 Ανάπτυξη, προώθηση και παροχή υπηρεσιών 
Για να είναι σίγουρος ότι οι υπηρεσίες που παρέχει ικανοποιούν τις ανάγκες του 
μεταβαλλόμενου κυβερνητικού σχεδιασμού και την ανάπτυξη των οργανισμών που 
υποστηρίζουν την κυβέρνηση ο βιβλιοθηκονόμος πρέπει να παρουσιάζει ενεργό 
ενδιαφέρον για τις σημαντικές αλλαγές στην κυβέρνηση και για τις κυριότερες πολιτικές 
του οργανισμού στον οποίο απασχολείται. Με αυτόν τον τρόπο εξασφαλίζεται ότι οι 
παρεχόμενες υπηρεσίες θα φαίνονται οικείες στα άτομα που παίρνουν τις κύριες 
αποφάσεις χρηματοδότησης, ώστε να συνεχιστεί η χρηματοδότηση των υπηρεσιών. Οι 
κυβερνητικοί οργανισμοί τείνουν να κατανέμουν τις πηγές τους, συμπεριλαμβανομένου 
του κόστους και του χώρου που απαιτείται, με βάση το κατά πόσο μια υπηρεσία του 
Δημοσίου συμβάλλει στο να πραγματοποιηθούν οι αλλαγές τις οποίες προσπαθούν να 
επιφέρουν στην κοινωνία. Αυτό αποτελεί ιδιαίτερη πρόκληση καθώς η ικανότητα να 
αναγνωριστεί η ακριβής συμβολή της βιβλιοθήκης στην έκβαση μιας πολιτικής (για 
παράδειγμα: μικρότερη εγκληματικότητα, καλύτερα μορφωμένα παιδιά) μπορεί να είναι 
σχεδόν ανέφικτη. Κρίνεται σημαντικό το προσωπικό της βιβλιοθήκης να αξιοποιεί κάθε 
ευκαιρία ώστε να επικοινωνεί τακτικά με τους ανωτέρους του, να συζητάει για τη δουλειά 
που γίνεται, να δημοσιεύει πληροφορίες που σχετίζονται με τις υπηρεσίες του σε περιοδικά 
του φορέα τους και να απαντάει άμεσα στα επείγοντα πληροφοριακά αιτήματα. Εάν είναι 
εφικτό να υπάρχει ευθυγράμμιση του μάρκετινγκ της βιβλιοθήκης με τους κύριους στόχους 
του οργανισμού. Αυτό συμβάλει στο να φαίνεται ο βιβλιοθηκονόμος περισσότερο ως μέλος 
μιας ομάδας, παρά ως φορέας παροχής υπηρεσιών. Για παράδειγμα, μία μέρα γνωριμίας ή 
ένα δελτίο ευαισθητοποίησης θα μπορούσε να εστιάσει στην προώθηση μιας πολιτικής 
συγκεκριμένου χώρου ή ενός τακτικού πολιτικού γεγονότος όπως είναι η ψήφιση του 
προϋπολογισμού. 

5.2 Ανάπτυξη συλλογής και διοίκηση 
Η βιβλιοθήκη δεν αποτελεί τη μοναδική προσφερόμενη πηγή πληροφοριών για τον 
οργανισμό, αλλά θα πρέπει να εδραιωθεί ως η πιο αξιόπιστη και έγκυρη. Συνεπώς, ο 
βιβλιοθηκονόμος χρειάζεται όχι μόνο να κατανοεί εάν η πληροφορία είναι ακριβής και 
ενημερωμένη, αλλά και να υποδεικνύει, όταν αυτό απαιτείται, εάν η πληροφορία 
προέρχεται από πηγή που μεροληπτεί σε θέματα πολιτικής φύσης. Για παράδειγμα, ο 
χρήστης πρέπει να γνωρίζει εάν η πληροφορία που του δόθηκε προέρχεται από μία ομάδα 
συμφερόντων, από μία πολιτική ομάδα ανταλλαγής απόψεων, από έναν κυβερνητικό 



26 

 

οργανισμό ή από έναν ακαδημαϊκό φορέα. Όταν αυτό είναι εφικτό, οι υπηρεσίες της 
βιβλιοθήκης καλούνται να παρέχουν πληροφορίες για ένα θέμα οι οποίες προέρχονται από 
ποικιλία πηγών, ώστε να προσφέρει μία σφαιρική άποψη των θεμάτων για οποιοδήποτε 
τομέα εφαρμογής κάποιας πολιτικής. Αυτό συμβάλει στην εξασφάλιση ότι θα αναπτυχθεί 
μια ολοκληρωμένη συλλογή με την πάροδο των ετών και πως όταν η κυβέρνηση αλλάζει, η 
βιβλιοθήκη θα είναι προετοιμασμένη να υποστηρίξει τις νέες πολιτικές κατευθύνσεις. Ένα 
μεγάλο μέρος της αξίας των κυβερνητικών συλλογών είναι η ικανότητα να 
αντικατοπτρίζουν τις εκάστοτε πολιτικές, να παρέχουν σύνολα από στατιστικά δεδομένα, 
να ερευνούν και να καθιστούν ικανούς αυτούς που έχουν πρόσβαση στο υλικό να μπορούν 
να αποστασιοποιούνται από το άμεσο πιεστικό πρόβλημα και να έχουν μια 
μακροπρόθεσμη εικόνα του.  

5.3 Τρέχουσα ενημέρωση και ανταπόκριση στα γεγονότα 
Οι απαιτήσεις όσων βρίσκονται στην εξουσία συνεχώς αλλάζουν, ειδικά στο δυτικό κόσμο, 
εξαιτίας της διευρυμένης πρόσβασης σε 24ωρη πληροφόρηση και σε ειδήσεις οι οποίες 
γνωστοποιούνται πιο γρήγορα από ποτέ. Σήμερα, όταν διαδραματίζεται ένα γεγονός στον 
κόσμο, υπάρχει προσδοκία, ειδικά από τους πολιτικούς, να έχουν άμεσες αλλά και πολύ 
τεκμηριωμένες αντιδράσεις. Αυτό κατ’ επέκταση σημαίνει ότι αυτοί που τους 
συμβουλεύουν, θα πρέπει να έχουν πρόσβαση στις πληροφορίες, τη στιγμή που 
συμβαίνουν. Στην εποχή μας πολλές από αυτές τις πληροφορίες παρέχονται όχι μόνο από 
τα παραδοσιακά μέσα ενημέρωσης αλλά επίσης από ιστολόγια, δωμάτια συζητήσεων και 
κοινωνικούς δικτυακούς τόπους. Ένα παράδειγμα αποτελούν οι εικόνες από το 
καταστροφικό τσουνάμι το έτος 2005, οι οποίες καταγράφηκαν σε κινητά τηλέφωνα και στη 
συνέχεια δημοσιεύτηκαν σχεδόν ταυτόχρονα στο διαδίκτυο. Οι ειδικοί της βιβλιοθήκης και 
της πληροφόρησης έχουν με αυτόν τον τρόπο την ευκαιρία να καθιερωθούν ως άτομα που 
κατανοούν τις δυνατότητες αυτού του νέου χώρου, να βοηθούν αυτούς που τους 
περιβάλλουν στο να εκτιμούν ορθολογικά τις διαθέσιμες πληροφορίες και να 
γνωστοποιούν τις πληροφορίες στους ενδιαφερόμενους καθώς αυτές δημοσιεύονται.  

5.4 Πολιτική πληροφόρησης 
Οι ειδικοί της βιβλιοθήκης και της πληροφόρησης είναι επίσης υπεύθυνοι για την ανάπτυξη 
ή την υλοποίηση πολιτικής/νομοθεσίας σχετική με την πρακτική ή το δίκαιο της 
πληροφορίας. Για παράδειγμα, σε πολλούς εργασιακούς χώρους συμπεριλαμβάνεται στο 
ρόλο του βιβλιοθηκονόμου η προσπάθεια και εξασφάλιση της τήρησης του νόμου για 
θέματα πνευματικής ιδιοκτησίας από όλο τον οργανισμό. Άλλα παραδείγματα πιθανώς 
αφορούν την υποχρέωση διαχείρισης του νόμου σχετικά με την ελευθερία της 
πληροφόρησης ή του ιδιωτικού απορρήτου εντός του οργανισμού. Ενδεχομένως να ζητηθεί 
από το βιβλιοθηκονόμο να λογοδοτήσει για λογαριασμό του οργανισμού ή να παρέχει μια 
συνοπτική έκθεση σε έναν άλλον αξιωματούχο ή πολιτικό. Εκτελώντας αυτές τις δύο 
δράσεις, ο ειδικός της βιβλιοθήκης ή της πληροφόρησης θα πρέπει να τηρεί τις σχετικές 
οδηγίες του οργανισμού. Επίσης είναι πιθανό να χρειαστεί κατά καιρούς να ζητήσουν οι 
βιβλιοθηκονόμοι καθοδήγηση από άλλους επαγγελματίες (όπως δικηγόρους) ή από το 
επαγγελματικό σωματείο τους, ώστε να εξασφαλίσουν ότι παρέχουν απαντήσεις που 
εξισορροπούν τις απαιτήσεις του νόμου απέναντι στη διασφάλιση της υπόληψης του 
οργανισμού.  

5.5 Υπηρεσίες για το κοινό 
Κάποιες βιβλιοθήκες και υπηρεσίες πληροφόρησης έχουν άμεση επικοινωνία με το κοινό 
είτε μέσω των παρεχόμενων υπηρεσιών τους, είτε της συμμετοχής τους στην παροχή ή 
διανομή των επίσημων εκδόσεων, είτε έχοντας την αρμοδιότητα των σημείων επαφής που 



27 

 

διαθέτει ο οργανισμός για το κοινό του, όπως για παράδειγμα οι υπηρεσίες τηλεφωνικού 
κέντρου. Σε αυτές τις περιπτώσεις, ο βιβλιοθηκονόμος πρέπει πάντα να θυμάται ότι 
αποτελεί τη δημόσια εικόνα του οργανισμού στον οποίο ανήκει και θα πρέπει να πράττει 
ανάλογα. 

5.6 Ατομική συμπεριφορά 
Οι κυβερνητικοί βιβλιοθηκονόμοι μπορεί να έχουν δύο κώδικες δεοντολογίας για να τους 
καθοδηγούν στη δουλειά τους. Πρώτον, σύμφωνα με τους όρους απασχόλησης, οι 
κυβερνητικοί βιβλιοθηκονόμοι δύναται να διαθέτουν έναν κώδικα δεοντολογίας ή κώδικα 
πρακτικής ο οποίος παρέχεται από τους εργοδότες οι οποίοι καθορίζουν τα γενικά 
καθήκοντα αυτών που απασχολούνται σε έναν πολιτικό χώρο και προσδιορίζουν τις 
τρέχουσες σχέσεις με τους εκλεγμένους σε αξιώματα. Για παράδειγμα στη Μεγάλη 
Βρετανία όλοι οι δημόσιοι υπάλληλοι υποστηρίζουν τις εργασίες των Υπουργών ως προς 
την εκτέλεση των καθηκόντων τους ως Υπουργών, αλλά δε συνδράμουν στις εργασίες τους 
ως μελών του Κοινοβουλίου. Αυτοί οι κώδικες συχνά περιλαμβάνουν αναφορές σε θέματα 
εμπιστευτικότητας (και σε κάποιες περιπτώσεις την ανάγκη να προφυλάξουν πληροφορίες 
σχετικές με την εθνική ασφάλεια) και σε άλλους τομείς, ειδικότερα, στη διαχείριση της 
πληροφορίας. Ενδεχομένως, να υπάρχουν συγκεκριμένοι κανόνες για τους πολιτικούς 
σχετικά με την παροχή πληροφοριών κατά τη διάρκεια της εκλογικής περιόδου και κανόνες 
που ορίζουν τι πρέπει να κάνει κάθε υπάλληλος εάν επιθυμεί να θέσει υποψηφιότητα για 
αιρετό αξίωμα.  

Δεύτερον, τα επαγγελματικά σωματεία, στα οποία ένα φυσικό πρόσωπο μπορεί να ανήκει, 
μπορεί να διαθέτουν δικό τους κώδικα δεοντολογίας. Αυτός θα δώσει πιο εξειδικευμένη 
καθοδήγηση στα άτομα σχετικά με τις αρμοδιότητές τους τόσο στην κοινωνία όσο και 
στους εργοδότες τους για θέματα σχετιζόμενα ειδικότερα με το επάγγελμά μας. Είναι 
εφικτή η ύπαρξη αντιφάσεων μεταξύ των δύο κωδίκων ή το να ζητηθεί από το 
βιβλιοθηκονόμο να κάνει κάτι κατά παράβαση του κώδικα. Σε αυτές τις περιπτώσεις τα 
άτομα πρέπει να αναζητούν καθοδήγηση από τον εργοδότη τους, το επαγγελματικό 
σωματείο τους, και / ή από έναν ανώτερο συνάδελφο για την επίλυση του ζητήματος. Η 
εξισορρόπηση στις αποφάσεις με ηθικά διλήμματα δεν είναι εύκολη και πιθανώς να 
υπάρχουν παραπάνω από μία σωστές απαντήσεις. Οι κώδικες καλής πρακτικής υπάρχουν 
για να παρέχουν υποστήριξη ώστε να παρθούν αυτές οι αποφάσεις.  

5.7 Προκλήσεις για τις αναπτυσσόμενες χώρες 
Οι κατευθυντήριες οδηγίες του συγκεκριμένου τομέα ενδέχεται να είναι δύσκολο να 
εφαρμοστούν από χώρες που δοκιμάζονται πολιτικά. Η τεχνολογία των επικοινωνιών 
μπορεί να μην είναι σε ισχύ ή να μην είναι οικονομικά προσιτή. Ενδεχομένως να μην έχουν 
αναπτυχθεί πολιτικές πληροφόρησης, είτε γιατί η κυβέρνηση είναι πολύ καινούρια, είτε 
γιατί η ίδια η κυβέρνηση προτιμά να μην ενημερώνεται ο κόσμος για τις δραστηριότητές 
της. Η οργάνωση κατά φυλές και ο νεποτισμός μπορεί να υπαγορεύουν αρκετές δράσεις 
προσλήψεων ή επικοινωνίας. Ανεξαρτήτως των παραπάνω, οι παρούσες κατευθυντήριες 
οδηγίες μπορούν να λειτουργήσουν ως στόχοι που πρέπει να επιτευχθούν ενώ η 
κυβέρνηση εξελίσσεται.  

5.8 Συμπέρασμα 
Περιληπτικά, η απασχόληση σε ένα πολιτικό χώρο σημαίνει ότι οι βιβλιοθηκονόμοι πρέπει 
να αναπτύξουν και οι ίδιοι τα πολιτικά προσόντα τους. Ένας βιβλιοθηκονόμος καλείται να 
είναι ενημερωμένος για την αξία, τη μεροληψία και τον τρόπο που οι πληροφορίες 
χρησιμοποιούνται και για το πώς να βοηθούν τον οργανισμό να ανταποκρίνεται στο 



28 

 

συνεχές μεταβαλλόμενο κόσμο των πληροφοριών. Ο βιβλιοθηκονόμος πρέπει να 
διασφαλίζει ότι οι παρεχόμενες υπηρεσίες και η ατομική συμπεριφορά συμβαδίζουν με τις 
οδηγίες που προσδοκούνται από τον εργοδότη και εναρμονίζονται με αυτές του 
επιστημονικού χώρου. Για να είναι επιτυχημένος ένας βιβλιοθηκονόμος, πρέπει επίσης να 
είναι ικανός να αναπτύξει υπηρεσίες οι οποίες ικανοποιούν τις μεταβαλλόμενες ανάγκες 
του οργανισμού και να αποδεικνύει ότι η βιβλιοθήκη αποτελεί για τον οργανισμό τμήμα 
ζωτικής σημασίας. 



29 

 

Κεφάλαιο 6. 
Ανάπτυξη Συλλογής / Sanjay K. Bihani 

6.0 Πρόλογος 
Η ανάπτυξη συλλογής, μία από τις βασικές λειτουργίες των βιβλιοθηκών, είναι απαραίτητη 
για την παροχή χρήσιμων υπηρεσιών πληροφόρησης. Η φύση της συλλογής εξαρτάται από 
το είδος της βιβλιοθήκης εφόσον καθένα από τα είδη θα έχει ξεχωριστή προσέγγιση για το 
πρόγραμμα ανάπτυξης της συλλογής του.  

6.1 Ορισμός 
Ανάπτυξη συλλογής είναι η επιλογή και η πρόσκτηση (προμήθεια) του υλικού της 
βιβλιοθήκης σε όλα τα μορφότυπα, λαμβάνοντας υπόψη τις τρέχουσες ανάγκες και τις 
μελλοντικές απαιτήσεις των χρηστών στα πλαίσια μιας ήδη θεσπισμένης πολιτικής 
ανάπτυξης συλλογής. 

6.2 Παράγοντες που συμβάλλουν στην ανάπτυξη της συλλογής 
Οι σκοποί και οι στόχοι του μητρικού οργανισμού έχουν ύψιστη σημασία για τον καθορισμό 
των προτεραιοτήτων στην ανάπτυξη της συλλογής. Εφόσον η ανάπτυξη της συλλογής 
αποτελεί μία συνεχή διαδικασία, απαιτείται η ύψιστη προσοχή από το προσωπικό της 
βιβλιοθήκης. Συνεπώς, κατά τη διάρκεια σύνταξης της πολιτικής ανάπτυξης συλλογής, 
πρέπει να ληφθούν υπόψη οι παρακάτω σημαντικοί παράγοντες: 

• Η φύση της κοινότητας των χρηστών: Η φύση της κοινότητας των χρηστών 
αποτελεί ένα σημαντικό παράγοντα ανάπτυξης της συλλογής. H βιβλιοθήκη 
χρειάζεται να γνωρίζει ποιοι είναι οι χρήστες της και ποια είναι η φύση των 
πληροφοριακών τους αναγκών. Για παράδειγμα, οι επιστήμονες έχουν 
σημαντικά διαφορετικές ανάγκες σε σχέση με αυτούς που διαμορφώνουν 
πολιτικές. Πολλαπλές επίσημες ή ομιλούμενες γλώσσες απαιτούν μία συλλογή 
η οποία ικανοποιεί τις συγκεκριμένες γλώσσες.  

• Ποιότητα του περιεχομένου: Οι βιβλιοθήκες είναι ταγμένες στο να παρέχουν 
έγκυρες πληροφορίες και πληροφορίες οι οποίες καλύπτουν όλες τις πτυχές 
ενός θέματος. Συνεπώς τα ζητούμενα τεκμήρια πρέπει να πληρούν υψηλά 
πρότυπα ποιότητας αναφορικά με το κύρος, την ακρίβεια, την αποτελεσματική 
έκφραση, το εύρος της γνώμης και τη φυσική μορφή. Η αρχή «του καλύτερου 
με το χαμηλότερο κόστος» πρέπει να υιοθετείται εφόσον δε διακυβεύεται ο 
τρέχων χαρακτήρας της απόκτησης. 

• Σχετικότητα: Η σπουδαιότητα και η συνάφεια του θέματος πρέπει να μελετηθεί 
εκτενώς. Το αποκτημένο υλικό πρέπει να σχετίζεται σε μεγάλο βαθμό με την 
κοινότητα των χρηστών, ώστε να ικανοποιεί τους σκοπούς και τους στόχους του 
μητρικού τμήματος/οργανισμού. Οι πληροφοριακές ανάγκες σχετικών 
θεματικών ενοτήτων μπορούν να ικανοποιηθούν μέσω της δικτύωσης ή της 
ανταλλαγής πηγών. 

• Συνεργασία και δικτύωση: Το υλικό πρέπει να επιλέγεται έχοντας υπόψη τι είναι 
εύκολα προσβάσιμο ή διαθέσιμο μέσω δικτύωσης ή προγραμμάτων 
ανταλλαγής πηγών.  



30 

 

• Πρόσβαση έναντι ιδιοκτησίας: Με την τάση προς την ηλεκτρονική πρόσβαση, η 
φυσική τοποθεσία των πληροφοριών γίνεται όλο και λιγότερο σημαντική. Η 
ηλεκτρονική παράδοση έχει καταστεί ένας μηχανισμός ζωτικής σημασίας για 
την ικανοποίηση των διαφοροποιημένων απαιτήσεων των χρηστών, ειδικά όταν 
το κόστος των τεκμηρίων αυξάνεται και ο προϋπολογισμός της βιβλιοθήκης 
συρρικνώνεται.  

• Σχέση με άλλους τομείς υπηρεσιών πληροφόρησης: Αυτοί που είναι υπεύθυνοι 
για την ανάπτυξη της συλλογής πρέπει να συνεργάζονται σε τακτική και 
συστηματική βάση με άλλους παρόχους υπηρεσιών πληροφόρησης, για θέματα 
σχετικά με τη σύνταξη περιλήψεων, την αποδελτίωση, τη μετάφραση, τη 
διαχείριση ενεργών αρχείων, την ανάλυση της συλλογής, τις on-line και 
διαδικτυακές αναζητήσεις, κ.λπ. ώστε να εξασφαλιστεί ότι ικανοποιούν τις 
πληροφοριακές απαιτήσεις των χρηστών τους. (Σε υπηρεσίες περιορισμένου 
μεγέθους, προφανώς αυτοί οι ρόλοι μπορεί να αλληλεπικαλύπτονται.) 

• Διάθεση προϋπολογισμού και υφιστάμενων πηγών: Στις κυβερνητικές 
βιβλιοθήκες, όπως και οπουδήποτε αλλού, το κόστος είναι ένα αποφασιστικός 
παράγοντας, ωστόσο οι προτεραιότητες πρέπει πάντοτε να καθορίζονται έτσι 
ώστε το προϋπολογισμένο ποσό να ξοδευτεί συνετά. Η καταλληλότητα και η 
χρησιμότητα του υλικού προς επιλογή πρέπει να αξιολογείται με γνώμονα τις 
ήδη διαθέσιμες πηγές της βιβλιοθήκης. Οι προτεραιότητες στις πηγές της 
βιβλιοθήκης καθορίζονται επίσης σύμφωνα με το διαθέσιμο χώρο.  

• Αναθεώρηση της πολιτικής: Όταν μία πολιτική οριστικοποιείται, πρέπει να 
ακολουθείται πιστά, αλλά είναι αναγκαίο να επανεξετάζεται τακτικά ώστε να 
συμβαδίζει με τις μεταβαλλόμενες ανάγκες.  

6.3 Πολιτική ανάπτυξης συλλογής 
Η πολιτική ανάπτυξης συλλογής είναι ένα γραπτό κείμενο ή μία σειρά από κείμενα που 
αποτελούν μέρος της πολιτικής πληροφόρησης του μητρικού τμήματος/οργανισμού και 
που καθοδηγούν τη βιβλιοθήκη στον προγραμματισμό, στη σύνταξη προϋπολογισμού, στην 
επιλογή και στην πρόσκτηση υλικού. Η πολιτική πρέπει να καλύπτει όλα τα είδη πηγών 
πληροφόρησης (έντυπων, ηλεκτρονικών και άλλων μη-έντυπων μορφών). Αποτελεί ένα 
απαραίτητο μέσο επικοινωνίας για τους διευθυντές ώστε να εξασφαλιστεί η συνέχεια και η 
συνέπεια του προγράμματος ανάπτυξης συλλογής ανεξάρτητα από αλλαγές σε προσωπικό 
και χρηματοδότηση. Πιθανώς να είναι ένα ικανοποιητικό εργαλείο προγραμματισμού για τη 
βιβλιοθήκη ώστε να αποφευχθεί οποιαδήποτε προκατάληψη, προσωπική πίεση ή αθέμιτη 
επιρροή, ωστόσο θα χρειαστεί να ικανοποιήσει τις μεταβαλλόμενες ανάγκες.  

Η πολιτική οφείλει να διαμορφωθεί λαμβάνοντας υπόψη τη δήλωση αποστολής και το 
μακροπρόθεσμο στρατηγικό σχεδιασμό του μητρικού τμήματος/οργανισμού και πρέπει να 
υπάρχει στενή σχέση με τα γενικά και εξειδικευμένα προγράμματα του μητρικού 
τμήματος/οργανισμού. Καλείται να μπορεί να καθορίζει τις εύλογες προτεραιότητες τόσο 
αυτών που χαράσσουν πολιτική όσο και αυτών που την εκτελούν. 

6.4 Διαστάσεις προς μελέτη κατά την επιλογή υλικού 
• Σχετικότητα με τις πληροφοριακές ανάγκες των χρηστών 
• Κύρος (προσόντα, φήμη, κ.λπ.) του συγγραφέα, του εκδίδοντα οργανισμού, και/ή 

του εκδότη 



31 

 

• Επικαιρότητα και διαχρονική αξία του τεκμηρίου 
• Ενημερότητα των πληροφοριών 
• Παρουσίαση αναφορικά με το ύφος και τη διαύγεια της σκέψης 
• Ειδικά χαρακτηριστικά, όπως η ποιότητα του ευρετηρίου και της βιβλιογραφίας 
• Ποιότητα της εργασίας 
• Γλώσσα 
• Δυναμική της συλλογής στο ίδιο θέμα ή σε συναφή θέματα 
• Ζήτηση τεκμηρίων του ίδιου θέματος ή σε συναφή θέματα 
• Κόστος 

6.4.1 Επιπλέον κριτήρια για τις ηλεκτρονικές πηγές 
• Επίπεδο πρόσβασης 
• Σχέση με την έντυπη μορφή, εάν έχει εφαρμογή 
• Μέθοδος παροχής τεκμηρίου από τον εκδότη / πάροχο 
• Άδεια πολλαπλής χρήσης 

6.4.2 Άλλες διαστάσεις 
• Δε θα πρέπει κατά κανόνα να αγοράζονται πολλαπλά αντίτυπα, εκτός και αν 

υπάρχει πιθανότητα εκτεταμένης χρήσης. 
• Τα χαρτόδετα βιβλία θα πρέπει να προτιμώνται, εκτός και αν το τεκμήριο φαίνεται 

ότι θα χρησιμοποιείται εκτενώς ή θα έχει μακροπρόθεσμη αξία.  
• Οι δωρεές ενθαρρύνονται αλλά γίνονται αποδεκτές μόνο εάν ικανοποιούν τις 

απαιτήσεις της ανάπτυξης της συλλογής όπως έχουν καθοριστεί στην πολιτική 
προσκτήσεων. 

• Η διαθεσιμότητα του ηλεκτρονικού υλικού. 

6.5 Ευθύνη για την ανάπτυξη της συλλογής 
Η κύρια ευθύνη για την επιλογή πηγών βαρύνει το βιβλιοθηκονόμο, ο οποίος λαμβάνει 
υπόψη όλες τις προτεραιότητες, όπως τη διαθεσιμότητα χρηματικών πόρων, τις ανάγκες 
των χρηστών, τη σχέση με ειδικά προγράμματα, την επάρκεια των πηγών πληροφόρησης σε 
μία συγκεκριμένη θεματική ενότητα, την πιθανή χρήση των τεκμηρίων και τη 
διαθεσιμότητα πηγών πληροφόρησης από άλλες βιβλιοθήκες της περιοχής. Η βιβλιοθήκη 
συγκροτεί τη συλλογή της έχοντας στενή συνεργασία με τους χρήστες. Βάσει αυτού, το 
προσωπικό και τα μέλη της βιβλιοθήκης καταθέτουν προτάσεις για την προμήθεια πηγών 
πληροφόρησης. 

6.5.1 Εργαλεία για αποδοτική ανάπτυξη της συλλογής 
• Διαδικτυακή πρόσβαση σε καταλόγους άλλων σχετικών βιβλιοθηκών, εκδοτών, 

κ.λπ. 
• Συμμετοχή σε όλους τους (ηλεκτρονικούς) καταλόγους παραληπτών κυβερνητικών, 

μερικώς κυβερνητικών και άλλων φορέων 
• Ειδοποιήσεις μέσω ηλεκτρονικού ταχυδρομείου, ενημερωτικών δελτίων και 

καταλόγων νέων εκδόσεων από σχετικούς φορείς και εκδότες  
• Αμοιβαία ανταλλαγή πληροφοριών για νέες εκδόσεις με άλλες βιβλιοθήκες της 

ίδιας θεματικής περιοχής  
• Συχνή παραλαβή καταλόγου με τις νέες εκδόσεις του μητρικού φορέα 
• Πληροφόρηση από κύριους προμηθευτές για νέες πηγές 
• Τακτική ανασκόπηση του επαγγελματικού τύπου  



32 

 

• Τακτική ροή πληροφοριών από τμήματα και τομείς του οργανισμού με στόχο τον 
εμπλουτισμό και την επικαιροποίηση της συλλογής 

• Συνεντεύξεις με κυβερνητικούς και άλλους ηγέτες σχετικά με τις επιθυμητές πηγές 

6.6 Απόσυρση  
Η απόσυρση πηγών κρίνεται απαραίτητη για τη διατήρηση μιας ενεργής και χρήσιμης 
συλλογής. Ο έλεγχος της ποιότητας της συλλογής επιτυγχάνεται μέσω της απόσυρσης του 
παρωχημένου, ανακριβούς και φθαρμένου υλικού. Κάποιο υλικό, για παράδειγμα τα 
νομικά κείμενα, πιθανώς να χρειάζονται να διατηρηθούν για πάντα. Η πολιτική ανάπτυξης 
συλλογής πρέπει να ορίζει ποιο υλικό δεν αποσύρεται ποτέ από τη συλλογή ή αποσύρεται 
αφού έχει εξεταστεί κατά το δευτεροβάθμιο έλεγχο.  

6.6.1 Κατευθυντήριες οδηγίες απόσυρσης 
• Ετήσιες, διετείς, ή μη-τακτικές πληροφοριακές πηγές αποσύρονται μετά την 

παραλαβή της νέας έκδοσης, εκτός και αν χρησιμεύουν για αναδρομικές 
πληροφοριακές αναφορές. 

• Τεκμήρια που είναι παρωχημένα αποσύρονται τακτικά. 
• Τεκμήρια που δεν έχουν ζήτηση για ένα καθορισμένο χρονικό διάστημα με βάσει τα 

στατιστικά στοιχεία του δανεισμού και της επιτόπιας χρήσης αποσύρονται, εκτός 
και εάν αποτελούν κλασικά έργα ή έχουν μακροπρόθεσμη αξία.  

• Τίτλοι που περιέχουν πληροφορία τρέχουσας αξίας αλλά δεν είναι χρήσιμα 
μακροπρόθεσμα πρέπει να απομακρύνονται μετά από κάποιο χρονικό διάστημα. 

• Διπλά αντίτυπα από τεύχη περιοδικών αποσύρονται μετά τη βιβλιοδεσία των 
τόμων. 

• Πολιτική και σχέδιο απομάκρυνσης και αρχειοθέτησης υλικού πρέπει να είναι 
διαθέσιμο. 

6.7 Προκλήσεις για τις αναπτυσσόμενες χώρες 
Οι αναπτυσσόμενες χώρες μπορεί να αντιμετωπίζουν αρκετές προκλήσεις κατά την 
ανάπτυξη της συλλογής, συμπεριλαμβανομένης της έλλειψης προϋπολογισμού για την 
προμήθεια νέου υλικού, της έλλειψης επικοινωνίας ή σταθερής διαδικτυακής 
συνδεσιμότητας για να παρέχεται απευθείας πρόσβαση σε διαδικτυακά τεκμήρια, της 
έλλειψης άλλων βιβλιοθηκών ώστε να μοιραστούν υλικό και της ματαίωσης της σύνταξης 
πολιτικής ανάπτυξης της συλλογής λόγω της έλλειψης πόρων. Οι παρούσες κατευθυντήριες 
οδηγίες υποδεικνύουν βέλτιστες πρακτικές οι οποίες μπορεί να αποτελούν το σκοπό 
ανάπτυξης της συλλογής.  

6.8 Συμπέρασμα 
Η ανάπτυξη της συλλογής αποτελεί για οποιαδήποτε βιβλιοθήκη μία συνεχή διαδικασία η 
οποία προϋποθέτει την ανάπτυξη μιας ισορροπημένης και επικαιροποιημένης συλλογής 
που βασίζεται στις ανάγκες. Το ηλεκτρονικό περιβάλλον έχει ως αντίκτυπο την εμφάνιση 
μιας νέας ομάδας προκλήσεων καθώς νέες μορφές τεκμηρίων ξεπροβάλλουν. Μία 
ικανοποιητική πολιτική μπορεί να εξασφαλίζει τη συνέπεια στην προσέγγιση, αλλά πρέπει 
επίσης να μπορεί να ανταποκρίνεται στο μεταβαλλόμενο περιβάλλον και να χρησιμεύει στη 
βιβλιοθήκη ως εργαλείο προγραμματισμού. Η ύστατη δοκιμή οποιασδήποτε τέτοιας 
πολιτικής σχετίζεται με το κατά πόσο προωθούνται οι σκοποί και οι στόχοι του μητρικού 
τμήματος/οργανισμού. 



33 

 

 
 

Μελέτη περίπτωσης 

Εντοπισμός ειδικευμένων πηγών, διευκόλυνση στη χρήση τους, και εξασφάλιση σχέσης 
κόστους-όφελους  

Ζητήθηκε από τη Βιβλιοθήκη του Department for Business Enterprise and Regulatory 
Reform του Ηνωμένου Βασιλείου να προτείνει κατάλληλες βάσεις δεδομένων για εταιρικές 
και οικονομικές πληροφορίες. Έχοντας εντοπίσει μία βάση δεδομένων η οποία καλύπτει τις 
απαιτήσεις, καθορίστηκε μια δοκιμαστική περίοδος πέντε εβδομάδων με επίσημη 
εκπαίδευση των χρηστών. Όταν αποδείχτηκε ότι η βάση δεδομένων αξίζει, η βιβλιοθήκη 
διαπραγματεύτηκε πλήρη και απεριόριστη πρόσβαση για συνδρομητές σε χαμηλότερη τιμή 
από αυτήν που αναγράφεται στον τιμοκατάλογο. Χρήστες προερχόμενοι από άλλα μέρη 
του τμήματος επίσης εκφράζουν ενδιαφέρον και με επιπλέον συνδρομές θα υπάρξει 
μείωση στο κόστος ανά χρήστη. Η τεχνογνωσία της βιβλιοθήκης την καθιστά ικανή να 
αξιοποιήσει στο έπακρο τις σχέσεις της με τους εμπορικούς προμηθευτές πληροφοριών και 
να χρησιμοποιήσει την πείρα της στη διαπραγμάτευση των συμβάσεων ώστε να παρέχει 
μια εξαιρετική συμβουλευτική υπηρεσία στους χρήστες οι οποίοι χρειάζονται πρόσβαση σε 
πιο συγκεκριμένες πληροφορίες. 

 



34 

 

Κεφάλαιο 7. 
Οργάνωση και Διαχείριση της Πρόσβασης σε Φυσικές και Ηλεκτρονικές 
Συλλογές / Hannah Fischer και Linda Sjogren 

7.0 Πρόλογος 
Η σωστή διαχείριση του υλικού μιας κυβερνητικής βιβλιοθήκης είναι απαραίτητη για τη 
βελτιστοποίηση της αξίας και της χρησιμότητάς της. Η διαχείριση βασίζεται στις 
οργανωτικές δεξιότητες και σχετίζεται με τον εντοπισμό, την ευρετηρίαση, την 
καταλογογράφηση και την προσθήκη ετικετών στο υλικό με τρόπο που συμβάλλει στην 
ικανή ανάκτηση του περιεχόμενού του. Οι δεξιότητες που απαιτούνται για τη διαχείριση 
της βιβλιοθήκης προέρχονται από τις βέλτιστες πρακτικές διαφόρων τομέων των 
επιστημονικών κλάδων της βιβλιοθήκης συμπεριλαμβανομένων της διαχείρισης των 
ενεργών αρχείων, του σχεδιασμού βάσεων δεδομένων, της τεχνολογίας των υπολογιστών, 
των αρχείων, της διατήρησης και της διοίκησης.  

7.1 Πρόσβαση έναντι διατήρησης 
Η πρόσβαση και η διατήρηση είναι δύο σημαντικές υπηρεσίες οι οποίες παρέχονται από τις 
κυβερνητικές βιβλιοθήκες, αλλά διατηρούν μεταξύ τους μια ιδιάζουσα σχέση. Η παροχή 
πρόσβασης σε πληροφορίες ενδεχομένως να συγκρούεται με την προσπάθεια της 
βιβλιοθήκης να διατηρήσει αυτές τις πληροφορίες. Εναλλακτικά, κάποιες προσπάθειες για 
να αυξηθεί η πρόσβαση -όπως η δημιουργία ενός καταλόγου- μπορεί να παρέχουν 
περισσότερες ευκαιρίες διατήρησης (του υλικού).  

Όπως η πρόσβαση και η διατήρηση απολαμβάνουν μια ιδιάζουσα και δυναμική σχέση, η 
ίδια σχέση παρατηρείται μεταξύ των έντυπων και των ηλεκτρονικών μέσων -συχνά 
αποκαλούνται ως ‘παλαιά’ και ‘νέα’ μέσα. Με αυξητική τάση οι κυβερνήσεις παρέχουν 
ηλεκτρονική πρόσβαση σε κάποια έγγραφα και αιτήσεις. Σύμφωνα με έρευνα που διεξήχθη 
στο Brown University3, το 29% των κυβερνητικών φορέων παγκοσμίως παρείχαν 
ηλεκτρονικές υπηρεσίες το έτος 2006, έως 21% το έτος 2004 και 12% το έτος 2002. Παρόλο 
που μερικές κυβερνήσεις προσφέρουν κάποιες υπηρεσίες σε ηλεκτρονική μορφή, όλες οι 
κυβερνητικές βιβλιοθήκες καλούνται να συγκεντρώνουν και να παρέχουν πρόσβαση σε 
έντυπες συλλογές. Οι κυβερνητικές βιβλιοθήκες πρέπει να διαπραγματεύονται την 
εξισορρόπηση μεταξύ της παροχής πρόσβασης σε ηλεκτρονικές και σε έντυπες συλλογές. 
Κάποιοι παράγοντες οι οποίοι πιθανώς να βοηθούν τους βιβλιοθηκονόμους κυβερνητικών 
βιβλιοθηκών να καθορίσουν την κατάλληλη ισορροπία μεταξύ παλαιών και νέων μέσων για 
τη βιβλιοθήκη, είναι οι εξής:  

• Το ποσοστό και τα είδη των δημοσιεύσεων που εκδόθηκαν από την αντίστοιχη 
κυβέρνηση 

• Το κόστος της απόκτησης και της παροχής πρόσβασης σε παλαιά και νέα μέσα 
• Το πόσο έξω από τα όριά της επιθυμεί να διαδώσει η βιβλιοθήκη τις κυβερνητικές 

πληροφορίες.  
Οι βιβλιοθηκονόμοι των κυβερνητικών βιβλιοθηκών συχνά λειτουργούν τόσο ως 
«συντηρητές» όσο και ως πάροχοι πρόσβασης σε πληροφορίες. Το συγκεκριμένο κεφάλαιο 
μελετά σημαντικές πλευρές της παροχής πρόσβασης σε κυβερνητικές πληροφορίες. Το 
κεφάλαιο 10 εξετάζει ουσιαστικές απόψεις για τη διατήρηση των πληροφοριών. Οι 
βιβλιοθηκονόμοι των κυβερνητικών βιβλιοθηκών όπως εξισορροπούν μεταξύ της 

                                                           
3 [http://www.brown.edu/Administration/News_Bureau/2006-07/06-007.html (Πρόσβαση Απρίλιος 2014)] 



35 

 

πρόσβασης και της διατήρησης των πληροφοριών, έτσι καλούνται επίσης να βρουν την 
ισορροπία μεταξύ των έντυπων και των διαδικτυακών ή ηλεκτρονικών πληροφοριών. 

7.2 Πρόσβαση σε έντυπες και ηλεκτρονικές συλλογές 
Ο Αμερικανός πολιτικός Daniel Webster δήλωσε το έτος 1825 «Θεωρώντας μία κυβέρνηση 
ως ένα φορέα για το κοινό καλό, [οι άνθρωποι] απαιτούν γνώση των λειτουργιών της και 
συμμετοχή στην εκτέλεσή τους.»4 Μία κυβερνητική βιβλιοθήκη παρέχει στους χρήστες της 
–τόσο στα μέλη της κυβέρνησης, όσο και, δευτερευόντως, στους πολίτες– πρόσβαση στους 
νόμους, στους κανονισμούς και στα ενδότερα έργα της κυβέρνησής τους. Πρωτίστως, 
παρέχουν αυτή την υπηρεσία, μέσω της φυσικής συλλογής, και σε χρήστες που 
επισκέπτονται τη βιβλιοθήκη, αν και η σημασία και η επιρροή της ηλεκτρονικής πρόσβασης 
αυξάνεται καθημερινά. 

Οι βιβλιοθήκες μπορούν να παρέχουν δύο είδη ηλεκτρονικής πρόσβασης: την εσωτερική 
πρόσβαση, η οποία παρέχεται μέσω μιας ενδοδικτυακής τοποθεσίας, και την εξωτερική 
πρόσβαση, η οποία παρέχεται μέσω μιας διαδικτυακής τοποθεσίας. Οι βιβλιοθηκονόμοι 
των κυβερνητικών βιβλιοθηκών μπορεί να ξεκινήσουν με τη δημιουργία ενδοδικτυακής 
τοποθεσίας, η οποία μπορεί να είναι πολύ χρήσιμη ώστε οι υπάλληλοι να μοιράζονται τις 
πληροφορίες και τις πηγές. Μερικές εκδοχές τού τι μπορεί να περιλαμβάνει μια 
ενδοδικτυακή τοποθεσία είναι να αποτελεί ένα μέρος συζήτησης δύσκολων αιτημάτων 
πληροφόρησης, ένα μέρος αποθήκευσης των σκαναρισμένων αντιγράφων δημοφιλούς 
υλικού, ή απλά μια λίστα με τους τηλεφωνικούς αριθμούς των υπαλλήλων. Η πρότερη 
δημιουργία μιας ενδοδικτυακής τοποθεσίας συνδράμει τη βιβλιοθήκη ως προς τη 
δημιουργία μιας διαδικτυακής τοποθεσίας, όπου η πρόσβαση είναι ανοικτή στον κόσμο. 
Μετά τη δημιουργία μιας ενδοδικτυακής τοποθεσίας η βιβλιοθήκη μπορεί να χρειαστεί να 
την αξιολογήσει σχετικά με τις πηγές της, την οργάνωση και την παρουσίασή της. Στη 
συνέχεια, η βιβλιοθήκη έχει τη δυνατότητα να αξιοποιήσει όσα διδάχθηκε, ώστε να στήσει 
μια διαδικτυακή τοποθεσία για το ευρύ κοινό. (Όταν ο μητρικός οργανισμός έχει ήδη 
σχεδιάσει ή βρίσκεται στο στάδιο της σχεδίασης της δικής του διαδικτυακής τοποθεσίας, οι 
βιβλιοθηκονόμοι συνήθως επιθυμούν να συμμετέχουν σε αυτό). 

Εκπαιδευμένο προσωπικό, εξοικειωμένο με τη συλλογή της βιβλιοθήκης και ικανό να 
πλοηγηθεί στις επιμέρους συλλογές και τα αρχεία, θα πρέπει να είναι διαθέσιμο από τα 
Πληροφοριακά Τμήματα [της βιβλιοθήκης], καθώς και, όσο δυναμικά γίνεται, το προσωπικό 
να είναι διαθέσιμο προς τους χρήστες του Διαδικτύου και άλλους που κάνουν χρήση 
διαφόρων τεχνολογιών. Η πολιτική χρήσης, συμπεριλαμβανομένων των συμφωνιών 
διαδανεισμού, και άλλων τρόπων διάθεσης του υλικού, είναι απαραίτητο να κοινοποιείται 
τόσο στο εσωτερικό του φορέα όσο και μέσω του διαδικτύου σε μεγαλύτερο ποσοστό του 
πληθυσμού. 

7.3 Υλοποίηση προγράμματος καταθετηρίου τεκμηρίων 
Όταν υπάρχει πρόγραμμα καταθετηρίου τεκμηρίων, οι κυβερνητικοί φορείς δεσμεύονται 
να αποστέλλουν στις κυβερνητικές βιβλιοθήκες συγκεκριμένες κυβερνητικές δημοσιεύσεις 
με προκαθορισμένο χρονοδιάγραμμα. Για παράδειγμα, μια εθνική κυβερνητική βιβλιοθήκη 
μπορεί να λαμβάνει ετήσιες εκθέσεις από κυβερνητικούς φορείς σε ετήσια βάση. Τοπικές 
κυβερνητικές βιβλιοθήκες ενδεχομένως να λαμβάνουν εβδομαδιαία τις προτάσεις επί 
τοπικών νομοθετικών ρυθμίσεων καθώς δημοσιεύονται. Οι βιβλιοθηκονόμοι κυβερνητικών 
βιβλιοθηκών δε θα μπορούν να παρακολουθούν όλες τις δημοσιεύσεις που εκδίδονται από 

                                                           
4 Heath’s English Classics: Webster’s First Bunker Hill Oration, 1825. Boston: D. C. Heath & Co., 1896. 



36 

 

τις κυβερνήσεις τους και για αυτό πρέπει να λαμβάνουν μέρος της συλλογής τους με 
αυτοματοποιημένο τρόπο. Η ύπαρξη σύμβασης με σχετικούς κυβερνητικούς φορείς επίσης 
συμβάλλει στο να αναπτυχθούν σχέσεις μεταξύ αυτών των φορέων και των κυβερνητικών 
βιβλιοθηκών και βιβλιοθηκονόμων. 

7.4 Δημιουργία καταλόγου 
Πολλά από τα τεκμήρια που συγκεντρώνονται από μία κυβερνητική βιβλιοθήκη δεν θα 
έχουν καταλογογραφηθεί προηγουμένως. Για την επίτευξη εύκολης πρόσβασης σε αυτά τα 
τεκμήρια, οι βιβλιοθηκονόμοι των κυβερνητικών βιβλιοθηκών χρειάζεται να παρέχουν 
πρωτότυπη καταλογογράφηση και να αποφασίσουν εάν η βιβλιοθήκη δύναται να 
υποστηρίξει έναν ηλεκτρονικό κατάλογο ή εάν ένας έντυπος κατάλογος είναι 
καταλληλότερος. Εάν μια βιβλιοθήκη σχεδιάζει να δημιουργήσει έναν ηλεκτρονικό 
κατάλογο ή να εμπλουτίσει κάποιον που ήδη υπάρχει, μπορεί να χρειαστεί να συνεργαστεί 
για αυτό το έργο με άλλες κυβερνητικές βιβλιοθήκες που έχουν συναφή ενδιαφέροντα, με 
την Εθνική Βιβλιοθήκη, ή με σημαντικές προσπάθειες ηλεκτρονικής καταλογογράφησης, 
όπως το WorldCat ή το OCLC [http://www.oclc.org]. Είναι επίσης πιθανό να επιθυμούν να 
συνομιλήσουν με βιβλιοθηκονόμους άλλων κυβερνητικών βιβλιοθηκών αναφορικά με τα 
πρότυπα καταλογογράφησης, όπως το Dublin Core και το MARC, τα οποία επιτρέπουν τη 
διεθνή πρόσβαση σε ηλεκτρονικούς καταλόγους. Επίσης, οι βιβλιοθηκονόμοι κυβερνητικών 
βιβλιοθηκών μπορεί να επιθυμούν να αναλογιστούν την ενοποίηση του ηλεκτρονικού 
καταλόγου με άλλες online υπηρεσίες οι οποίες προσφέρονται είτε μέσω του ενδοδικτύου 
της βιβλιοθήκης ή της ιστοσελίδας της. 

Ένας χάρτης της βιβλιοθήκης συνοδευόμενος από μία περιγραφική αναπαράσταση των 
χώρων της με την απαραίτητη σήμανση, κρίνονται απαραίτητα εργαλεία για αυτούς που 
έχουν πρόσβαση στη φυσική συλλογή.  

7.5 Παροχή πρόσβασης σε ηλεκτρονικές συλλογές 
Παρά το γεγονός ότι το μέσο αποθήκευσης δύναται να αλλάζει, οι αρχές που σχετίζονται με 
την πρόσβαση και τις υπηρεσίες δεν αλλάζουν είτε κάποιος παρέχει πρόσβαση σε φυσικά 
είτε σε ηλεκτρονικά τεκμήρια. Κατά τη δημιουργία μια διαδικτυακής συλλογής 
χρησιμοποιώντας είτε το ενδοδίκτυο είτε το διαδίκτυο η βιβλιοθήκη καλείται να εξετάσει 
εάν η καινούργια συλλογή θα αναπαράγει ή θα συμπληρώνει τις έντυπες συλλογές. Ακόμα 
και μία ηλεκτρονική συλλογή η οποία αναπαράγει μία φυσική συλλογή μπορεί να είναι 
πολύ χρήσιμη καθώς επιτρέπει σε αυτούς που δεν μπορούν να επισκεφτούν τη φυσική 
βιβλιοθήκη να έχουν απομακρυσμένη πρόσβαση σε μέρος της συλλογής ή μπορεί να 
περιορίσει τα αιτήματα για δημοφιλείς πηγές οι οποίες μπορούν να καταχωρηθούν 
διαδικτυακά και να είναι εύκολα προσβάσιμες από πολλούς χρήστες ταυτόχρονα. Το υλικό 
μπορεί να οργανωθεί και να γίνει πιο εύκολα προσβάσιμο αποκτώντας προστιθέμενη αξία 
μέσα από την ευρετηρίαση ή την τοποθέτηση ετικετών με λέξεις-κλειδιά, την 
καταλογογράφηση και την ηλεκτρονική μετατροπή. Η τοποθέτηση ετικετών μπορεί να είναι 
διαφορετικές μορφές ηλεκτρονικής ευρετηρίασης οι οποίες ανακύπτουν από τα 
μεταδεδομένα, όπως αυτές οι μορφές στις οποίες συμφώνησαν στο World Wide Web 
Consortium και άλλα καινούρια πρότυπα ευρετηρίασης. Όταν ένα τεκμήριο μετατρέπεται 
σε ηλεκτρονική μορφή, χρειάζεται να συνδεθεί με υποστηρικτική τεκμηρίωση, με τις άλλες 
εκδόσεις του, οποιαδήποτε συμφωνία σχετική με δράσεις δημοσίευσης ή μετατροπής 
καθώς και τις διάφορες μορφές των αντιγράφων.  

Ξεκινώντας τη δημιουργία μιας διαδικτυακής συλλογής δύναται να επεκταθεί η δέσμευση 
της βιβλιοθήκης σχετικά με την πρόσβαση σε κυβερνητικά τεκμήρια. Για παράδειγμα, η 



37 

 

βιβλιοθήκη μπορεί να επιθυμεί να προάγει την αποστολή της που σχετίζεται με τη διάδοση 
των πληροφοριών μέσα από το σκανάρισμα κάποιων από τα κυριότερα κυβερνητικά 
τεκμήρια και τοποθετώντας αυτά τα τεκμήρια στον ιστότοπό της. Εντούτοις, κάθε 
βιβλιοθήκη πρέπει να αξιολογεί κάθε τεκμήριο προτού το αναφορτώσει στο διαδίκτυο ώστε 
να εξασφαλίσει ότι τοποθετώντας το διαδικτυακά, η βιβλιοθήκη δεν καταστρατηγεί 
οποιονδήποτε νόμο ή κανόνα σχετικό με το δικαίωμα πνευματικής ιδιοκτησίας ή 
ασφάλειας. Ωστόσο, τα περισσότερα κυβερνητικά τεκμήρια βρίσκονται σε δημόσια 
κυριότητα.  

Η βιβλιοθήκη μπορεί να διαμοιράζει το ζητούμενο υλικό στα μέλη της κυβέρνησης μέσα 
από τρίτους παρόχους βάσεων δεδομένων και η βιβλιοθήκη πρέπει να διαχειρίζεται 
συμφωνίες με προμηθευτές πληροφορίας οι οποίες συμπεριλαμβάνουν προϋποθέσεις 
πρόσβασης. Αυτό το υλικό μπορεί να συνδεθεί με τη φυσική συλλογή μέσα από αναφορές 
σε ένα μοναδικό κατάλογο. Εάν ο κατάλογος είναι ηλεκτρονικός και συνδεδεμένος στο 
διαδίκτυο, η πρόσβαση σε αυτές τις ιστοσελίδες μπορούν να είναι απευθείας διαχειρίσιμες 
μέσα από μια μοναδική επιφάνεια διεπαφής, όπως μια πύλη.  

7.6 Παροχή πρόσβασης σε χρήστες με ειδικές ανάγκες 
Οι κυβερνητικές βιβλιοθήκες πρέπει να λάβουν τα απαραίτητα μέτρα ώστε να 
εξασφαλίσουν ότι όλοι οι επιδιωκόμενοι χρήστες έχουν πρόσβαση στη βιβλιοθήκη. Αυτό 
πιθανώς να απαιτεί την επιδίωξη φυσικών αλλαγών στη βιβλιοθήκη, όπως ράμπες για 
άτομα με αναπηρικά αμαξίδια, ή την επιδίωξη περισσότερο ‘αόρατων’ αλλαγών, όπως να 
εξασφαλιστεί ότι όλο το λογισμικό που έχει προμηθευτεί η βιβλιοθήκη έχει χαρακτηριστικά 
που σχεδιάστηκαν ώστε να επιτρέπουν ισότιμη πρόσβαση στους χρήστες με ειδικές 
ανάγκες. Το έτος 2005, η Μόνιμη Επιτροπή της IFLA για τις Βιβλιοθήκες που Εξυπηρετούν 
ΑμΕΑ ανακοίνωσε έναν κατάλογο σημείων προς έλεγχο ως μέσο αξιολόγησης της 
προσβασιμότητας στις βιβλιοθήκες. Αυτός ο κατάλογος σημείων προς έλεγχο βρίσκεται 
στην ακόλουθη ηλεκτρονική διεύθυνση http://www.ifla.org/IV/ifla71/papers/113e-
Nielsen_Irval.pdf.  

7.7 Ενημέρωση για τρέχοντα γεγονότα 
Οι βιβλιοθηκονόμοι κυβερνητικών βιβλιοθηκών εξυπηρετούν ομάδες χρηστών των οποίων 
οι ανάγκες πιθανώς να ατονούν και να ευθυγραμμίζονται με βάση τις ενέργειες της 
κυβέρνησης και τα τρέχοντα γεγονότα της ημέρας. Για τον εντοπισμό τεκμηρίων τρέχουσας 
και μακροχρόνιας σπουδαιότητας, οι βιβλιοθηκονόμοι κυβερνητικών βιβλιοθηκών πρέπει 
να έχουν ξεκάθαρη αντίληψη των αποφάσεων, των ενδιαφερόντων και των 
δραστηριοτήτων των χρηστών, όπως και των τρεχόντων θεμάτων και διαφωνιών. 

7.8 Ανάπτυξη σχέσεων με σχετικούς κυβερνητικούς φορείς  
Οι βιβλιοθηκονόμοι κυβερνητικών βιβλιοθηκών πρέπει να αναπτύσσουν υγιείς εργασιακές 
σχέσεις με τους φορείς που εξυπηρετούν, ώστε να ενημερώνονται για τις νέες ή προς 
δημοσίευση εκδόσεις. Μπορούν να ζητήσουν να συμπεριληφθούν σε διάφορους 
καταλόγους παραληπτών επιλεγμένων φορέων. Εάν ένας συγκεκριμένος φορέας δεν είναι 
εξωστρεφής ως προς τις εκδόσεις του, ο βιβλιοθηκονόμος καλείται να είναι 
προετοιμασμένος να επικαλεστεί το δικαίωμα του κοινού για ενημέρωση σχετικά με το τι 
συμβαίνει στην κυβέρνηση ή να αναφέρει τις ανάγκες των δημόσιων λειτουργών ή να 
αναφέρει κάποιο νόμο που χρειάζεται δημόσια διαβούλευση για συγκεκριμένους τύπους 
δημοσιεύσεων. 

http://www.ifla.org/IV/ifla71/papers/113e-Nielsen_Irval.pdf
http://www.ifla.org/IV/ifla71/papers/113e-Nielsen_Irval.pdf


38 

 

7.9 Προώθηση πληροφοριακής παιδείας για κυβερνητικά τεκμήρια 
Μέρος της παροχής πρόσβασης σε κυβερνητικά τεκμήρια αποτελεί η εκπαίδευση των 
χρηστών στο πώς να αξιολογούν τις πληροφοριακές ανάγκες τους και στη συνέχεια πώς να 
εντοπίζουν και να αξιοποιούν τα κυβερνητικά τεκμήρια ώστε να ικανοποιούν αυτές τις 
ανάγκες. Η βιβλιοθήκη καλείται να μελετήσει την παροχή σεμιναρίων σχετικών με τη 
συλλογή της, τον κατάλογό της, και τις παρεχόμενες υπηρεσίες της. Τα σεμινάρια μπορεί να 
είναι ιδιαίτερα σημαντικά όταν αναφέρονται σε νέες διαδικτυακές ή ηλεκτρονικές 
υπηρεσίες.  

7.10 Προκλήσεις για τις αναπτυσσόμενες χώρες 
Οι παρούσες κατευθυντήριες οδηγίες πιθανώς να φαίνονται άκρως θεωρητικές για κάποιες 
κυβερνητικές βιβλιοθήκες αναπτυσσόμενων χωρών. Η ηλεκτρονική διατήρηση αποτελεί 
μετά βίας πρότυπο ακόμα και για τις αναπτυγμένες χώρες και ενδεχομένως είναι κάτι το 
ανέφικτο για μια νέα ή αναπτυσσόμενη χώρα. Υπάρχουν θέματα που σχετίζονται με τα 
οικονομικά, τη διαθεσιμότητα εκπαιδευμένου προσωπικού και επίσης με την υποδομή. Η 
έννοια της δημόσιας πρόσβασης σε κυβερνητικές πληροφορίες μέσω ενός καταθετηρίου 
βιβλιοθήκης μπορεί να είναι καινούργια ιδέα η οποία εξαρτάται από ένα φιλοσοφικό 
προσανατολισμό με επιδίωξη την ανοικτή διακυβέρνηση. Εντούτοις, μια κυβερνητική 
βιβλιοθήκη αναπτυσσόμενης χώρας δύναται να συγκεντρώνει τεκμήρια από το τμήμα ή το 
υπουργείο στο οποίο ανήκει, να οργανώνει τις πληροφορίες σύμφωνα με τις αρχές των 
βιβλιοθηκών, και να αναπτύσσει σχέσεις με άλλους κυβερνητικούς φορείς. Η πρόσβαση 
πιθανώς να εξαρτάται περισσότερο από τις άμεσες ενέργειες του βιβλιοθηκονόμου παρά 
από τα διαθέσιμα ηλεκτρονικά μέσα. Καθώς όλο και περισσότερες κοινότητες αγροτικών 
περιοχών σε αναπτυσσόμενες χώρες έχουν επιτύχει κάποιο είδος ηλεκτρονικής πρόσβασης, 
η βιβλιοθήκη είναι ικανή να παρέχει πληροφορίες με αυτόν τον τρόπο.  

7.11 Συμπέρασμα 
Η παροχή πρόσβασης σε πληροφορίες αποτελεί βασική υπηρεσία η οποία παρέχεται από 
τις βιβλιοθήκες των κυβερνητικών τμημάτων. Οι πληροφορίες προέρχονται είτε εσωτερικά 
από την κυβερνητική υπηρεσία ή εκτός αυτής και μπορεί να είναι είτε σε έντυπη είτε σε 
ηλεκτρονική μορφή. Για να είναι η βιβλιοθήκη επιτυχής, πρέπει να είναι ενήμερη για το τι 
πληροφορίες χρειάζονται, για τον καλύτερο τρόπο οργάνωσής της, για το πώς θα 
εκπαιδεύσει τους χρήστες της ώστε να έχουν πρόσβαση σε πληροφορίες ανεξάρτητα και 
από μακριά και για το πώς θα παρέχει προσωπική βοήθεια όταν ζητείται από τους χρήστες.  



39 

 

 
 

Μελέτη περίπτωσης 

Χρήση πληροφοριακών δεξιοτήτων για τη διαχείριση των πληροφοριών σε ολόκληρο τον 
οργανισμό 

Η βιβλιοθήκη του Department for Children, Schools and Families του Ηνωμένου Βασιλείου 
παρείχε στο προσωπικό του τμήματος γραπτές οδηγίες και κύκλους εκπαίδευσης για το 
πώς θα δημιουργήσουν σχέδια οργάνωσης συλλογικών αρχείων με στόχο τη διαχείριση των 
ενεργών αρχείων τμήματος. Επίσης, εξασφαλίζει την ποιότητα των αρχικών σχεδίων και 
παρέχει προσωπικές οδηγίες. Η βιβλιοθήκη παρέχει επιπλέον στο προσωπικό οδηγίες και 
εκπαίδευση για το πώς να χρησιμοποιεί το Θησαυρό του τμήματος, τον οποίο η βιβλιοθήκη 
ανέπτυξε και συντηρεί, και να χρησιμοποιεί λέξεις-κλειδιά για τα σχέδια των αρχείων. Η 
χρήση του Θησαυρού στην ηλεκτρονική διαχείριση των αρχείων, στη βιβλιοθήκη και στον 
ιστότοπο και το ενδοδίκτυο του τμήματος, εξασφαλίζει τη συνέπεια στη χρήση των 
πληροφοριών από όλο το τμήμα.  

 



40 

 

Κεφάλαιο 8. 
Διατήρηση Φυσικών και Ηλεκτρονικών Συλλογών / Hannah Fischer 

8.0 Πρόλογος 
Όπως αναφέρθηκε στον πρόλογο του κεφαλαίου 7, η πρόσβαση και η διατήρηση είναι δύο 
υπηρεσίες που έχουν θέση σε όλο το φάσμα της αποστολής των κυβερνητικών 
βιβλιοθηκών. Οι περισσότερες κυβερνητικές βιβλιοθήκες θα προτιμήσουν να παρεκκλίνουν 
της πορείας τους ευνοώντας την πρόσβαση, καθώς πρωταρχικός σκοπός τους είναι να 
παρέχουν πληροφορίες και τεκμήρια στα μέλη της κυβέρνησης, και όταν είναι εφικτό, 
στους πολίτες. Εντούτοις, για να συνεχιστεί η πρόσβαση στις πληροφορίες με την πάροδο 
του χρόνου, είναι συχνά απαραίτητο να ληφθούν προληπτικά μέτρα, ώστε οι πληροφορίες 
να διατηρηθούν. Αυτό το κεφάλαιο διερευνά τα μέτρα που καλείται να πάρει μία 
βιβλιοθήκη για να διατηρήσει τη συλλογή της, ενώ ταυτόχρονα συνεχίζει να έχει ως 
αποστολή της την πρόσβαση στην πληροφορία.  

8.1 Η φύση του τεκμηρίου 
Προκειμένου να προβεί στη διατήρηση ενός τεκμηρίου μία κυβερνητική βιβλιοθήκη ίσως 
πρέπει να αναρωτηθεί πρώτα ποιο μέρος ή μέρη του τεκμηρίου είναι πιο σημαντικό να 
διατηρηθούν. Ενδεχομένως να θέλουν να προκρίνουν τη χρήση του τεκμηρίου, τη σημασία 
της σχετικότητάς του, και το εάν άλλες βιβλιοθήκες, όπως η Εθνική Βιβλιοθήκη, σχεδιάζουν 
να διατηρήσουν το συγκεκριμένο τεκμήριο. Άλλες ερωτήσεις που θα μπορούσαν να 
ρωτήσουν οι βιβλιοθηκονόμοι, προτού καθορίσουν το έργο της διατήρησης, είναι οι εξής: 
Υπάρχουν πολλαπλά αντίτυπα του τεκμηρίου; Εάν ναι, τα αντίτυπα του τεκμηρίου 
διατηρούνται σε πολλές βιβλιοθήκες ή υπάρχουν όλα τα αντίτυπα του τεκμηρίου σε μία 
βιβλιοθήκη; Υπάρχουν πολλαπλά αντίτυπα του τεκμηρίου σε πολλές μορφές (για 
παράδειγμα, η συνδρομή στην έντυπη και στη διαδικτυακή μορφή του τεκμηρίου); Οι 
απαντήσεις σε αυτά τα ερωτήματα πιθανώς να βοηθήσουν στο να προσδιοριστούν οι 
καλύτερες μέθοδοι διατήρησης για μία προσφερόμενη συλλογή.  

Οι βιβλιοθήκες που διαθέτουν πολλαπλά αντίτυπα ενός τεκμηρίου θα θελήσουν να 
διατηρήσουν μόνο ένα αντίτυπο. Εάν υπάρχουν πολλαπλά αντίτυπα σε πολλές μορφές 
(όπως η ηλεκτρονική συνδρομή και η έντυπη συνδρομή), οι περισσότερες βιβλιοθήκες θα 
επιλέξουν να διατηρήσουν τη μία μορφή. Πολλές βιβλιοθήκες, όταν έχουν να επιλέξουν 
μεταξύ της διατήρησης του έντυπου ή του ηλεκτρονικού αντιτύπου ενός τεκμηρίου, 
προτιμούν να διατηρήσουν το έντυπο. Το χαρτί είναι δοκιμασμένο με βάση το χρόνο και 
ανθεκτικό. Η ηλεκτρονική μορφή αλλάζει τακτικά και ένα διατηρημένο ηλεκτρονικό 
τεκμήριο πιθανώς να χρειάζεται τακτικά μεταφορά από ένα σύστημα αποθήκευσης σε 
κάποιο άλλο ή από ένα μορφότυπο σε κάποιο άλλο. 

Οι βιβλιοθήκες μπορούν να εξετάσουν εάν η μεταφορά σε ένα άλλο μέσο αποτελεί μία 
χρήσιμη μέθοδο διατήρησης. Οι μικροταινίες και οι μικροφίσες χρησιμοποιούνται από τους 
χρήστες λιγότερο σε σχέση με το ψηφιοποιημένο περιεχόμενο, αλλά η τεχνολογία που 
υποστηρίζει τις μικροταινίες και τις μικροφίσες είναι λιγότερο πιθανό να καταστεί 
τεχνολογικά παρωχημένη. Για ορισμένα τεκμήρια (όπως μία φόρμα) η δημιουργία ενός 
αντιγράφου σε έντυπη μορφή με εξοπλισμό αντιγραφής δύναται να είναι επαρκής μέθοδος 
διατήρησης. Για άλλα τεκμήρια (όπως το Σύνταγμα μιας συγκεκριμένης χώρας), η 
ηλεκτρονική διατήρηση μέσω μιας γενικευμένης προσπάθειας, όπως η Global Legal 
Information Network (http://www.glin.gov)μπορεί να αποτελεί την καλύτερη λύση. 

http://www.glin.gov/


41 

 

Εάν μία βιβλιοθήκη επιλέξει να διατηρήσει ένα τεκμήριο σε ηλεκτρονική μορφή, πρέπει να 
εξασφαλίσει τη χρήση προγράμματος το οποίο επιτρέπει την εισαγωγή μεταδεδομένων. Τα 
μεταδεδομένα είναι δεδομένα για τα δεδομένα –για παράδειγμα τέτοια είναι ο τίτλος, το 
όνομα του συγγραφέα και τα πεδία του θέματος που περιγράφουν ένα βιβλίο. Η σύνδεση 
ενός τεκμηρίου με τα μεταδεδομένα τού προσφέρει ένα ισχυρό εργαλείο εντοπισμού του 
ίδιου του τεκμηρίου και μπορεί να βοηθήσει αν το τεκμήριο μεταφερθεί αργότερα από το 
ένα τεχνολογικό μέσο σε ένα άλλο.  

Επίσης μπορεί να επιθυμούν να συμβουλευτούν τα διεθνή πρότυπα σχετικά με τις 
μεθόδους διατήρησης. Ο Διεθνής Οργανισμός Τυποποίησης (στην ηλεκτρονική διεύθυνση 
http://www.iso.gr) παρέχει κάποιες μελέτες για πρότυπα ηλεκτρονικής διατήρησης. 
Μερικές εναλλακτικές μορφότυπων διατήρησης είναι η Extensible Markup Language (XML), 
η οποία είναι ευέλικτη, ή το Portable Document Format (PDF), το οποίο είναι εύκολα 
προσβάσιμο και, πιθανώς, πιο εύκολο στο να διατηρηθεί μακροχρόνια.  

Όταν μελετάται μια δράση διατήρησης, οι βιβλιοθηκονόμοι πρέπει να λάβουν υπόψη τους 
τη σπουδαιότητα και τη σπανιότητα του τεκμηρίου, τους πόρους που απαιτούνται για μία 
συγκεκριμένη μέθοδο διατήρησης και την πιθανή τεχνολογική απαξίωση μιας 
συγκεκριμένης μεθόδου διατήρησης. Η μελέτη των παραπάνω στοιχείων συμβάλει στο να 
αποφασίσει η βιβλιοθήκη ποια μέθοδο διατήρησης θα επιλέξει.  

8.2 Διάδοση πληροφοριών μέσω ψηφιοποίησης 
Η διάδοση των πληροφοριών μέσω της ψηφιοποίησης μπορεί να βοηθήσει τόσο στο θέμα 
της πρόσβασης όσο και της διατήρησης. Οι βιβλιοθήκες οι οποίες έχουν πρόσβαση στην 
τεχνολογία έχουν τη δυνατότητα να σαρώσουν τα κυβερνητικά έγγραφα, τις πληροφορίες 
και τα έντυπα, και να τα δημοσιεύσουν στον ιστότοπό τους. Εναλλακτικά, μπορεί να 
συνεργαστούν με κυβερνητικούς φορείς για να τους παρέχουν βοήθεια ώστε να 
δημοσιεύσουν τα έγγραφά τους στο διαδίκτυο. Οι βιβλιοθηκονόμοι μπορούν να 
συνεισφέρουν στη διαδικασία της ηλεκτρονικής δημοσίευσης εντοπίζοντας τις πιο καίριες 
πληροφορίες προς διάδοση και βοηθώντας τους φορείς να αναπτύξουν τα πρότυπα των 
μεταδεδομένων. 

8.3 Σχεδιασμός για καταστροφές 
Η διατήρηση των κατεστραμμένων τεκμηρίων είναι σημαντική διαδικασία, αλλά η πρόληψη 
της καταστροφής αποτελεί ακόμα σημαντικότερη διαδικασία. Μία κύρια μέθοδος 
πρόληψης των καταστροφών στη συλλογή μιας βιβλιοθήκης είναι η ανάπτυξη ενός πλάνου 
σε περίπτωση καταστροφής. Κάθε περιοχή ανά τον κόσμο υπόκειται σε κάποιο είδος 
φυσικής ή ανθρωπογενούς καταστροφής –από ανεμοστρόβιλους μέχρι πόλεμο, από 
πλημμύρα μέχρι πραξικοπήματα. Οι βιβλιοθηκονόμοι κυβερνητικών βιβλιοθηκών 
καλούνται να αφιερώσουν αρκετό χρόνο και πόρους για να εκτιμήσουν τα είδη των 
καταστροφών στα οποία είναι επιρρεπείς και να βρουν τρόπους αντιμετώπισης αυτών των 
καταστροφών. Οι βιβλιοθηκονόμοι μπορούν να συμβουλευτούν την έκδοση της IFLA με 
τίτλο Preparing for the Worst, Planning for the Best: Protecting our Cultural Heritage from 
Disaster, IFLA Publications Series No. 111. 

8.4 Προκλήσεις για τις αναπτυσσόμενες χώρες 
Για ακόμη μια φορά, οι κατευθυντήριες οδηγίες για τη διατήρηση των φυσικών και 
ηλεκτρονικών συλλογών πιθανώς να φαίνονται θεωρητικές για τις κυβερνητικές 
βιβλιοθήκες των αναπτυσσόμενων χωρών. Ωστόσο, όπως και σε άλλα σημεία των 
κατευθυντήριων οδηγιών, οι βιβλιοθηκονόμοι μπορούν να πραγματοποιήσουν αυτά που 

http://www.iso.gr/


42 

 

φαίνονται υλοποιήσιμα στην παρούσα φάση και να προετοιμαστούν για υλοποιήσεις σε 
βάθος σε μελλοντικό χρόνο.  

8.5 Συμπέρασμα 
Ανεξαρτήτως της μεθοδολογίας διατήρησης, η κύρια αρχή είναι ότι οι πληροφορίες που 
προέρχονται από την κυβέρνηση πρέπει να διατηρούνται. Είτε σε έντυπη, είτε σε 
ηλεκτρονική μορφή, η διατήρηση αποτελεί το μοναδικό τρόπο εξασφάλισης ότι πολύτιμες 
ιστορικές, νομικές και αποφάσεις για την πολιτική πληροφόρησης θα είναι διαθέσιμες σε 
μελλοντικούς υπεύθυνους για λήψη αποφάσεων καθώς και στους πολίτες. 



43 

 

Κεφάλαιο 9. 
Στελέχωση και Προσωπικό / Suzanne Burge και Moira Fraser 

9.0 Πρόλογος 
Οι κυβερνητικές βιβλιοθήκες ποικίλουν ως προς το μέγεθός τους, από μεγάλες μονάδες με 
σημαντικό αριθμό τμημάτων και πιθανώς με επικουρικές υπηρεσίες, όπως μονάδες 
μετάφρασης και υπηρεσίες που σχετίζονται με το διαδίκτυο και το ενδοδίκτυο, έως 
μονάδες αποτελούμενες από ένα άτομο, έναν μόνο βιβλιοθηκονόμο. Ωστόσο, τα 
περισσότερα θέματα σχετικά με τη στελέχωση και το προσωπικό είναι κοινά για όλες τις 
κυβερνητικές βιβλιοθήκες.  

9.1 Προσόντα και δομή 
Με εξαίρεση τις μονάδες αποτελούμενες από ένα άτομο, το προσωπικό της βιβλιοθήκης 
πρέπει πάντα να απαρτίζεται από ένα μείγμα από επαγγελματίες και υποστηρικτικό 
προσωπικό της βιβλιοθήκης. Η έλευση της νέας τεχνολογίας έχει σε πολλές περιπτώσεις 
επιφέρει μεταβολή στην ισορροπία μεταξύ των δύο και μειώσει τον αριθμό του 
υποστηρικτικού προσωπικού της βιβλιοθήκης, καθώς η ανάπτυξη των ηλεκτρονικών πηγών 
έχει συμβάλλει στη μείωση του ποσοστού του απαιτούμενου φυσικού χειρισμού, των 
επιστροφών και των τοποθετήσεων στα ράφια. Εντούτοις, οι επαγγελματίες χρειάζονται 
επαρκή αριθμό από υποστηρικτικό προσωπικό για να εξασφαλιστεί ότι τα επαγγελματικά 
προσόντα τους αξιοποιούνται στο έπακρο. Χωρίς την κατάλληλη υποστήριξη, υπάρχει 
πραγματικά ο κίνδυνος ότι τα άμεσα καθήκοντα, όπως η παρακολούθηση των τευχών των 
περιοδικών και η παροχή φωτοαντιγράφων θα υπερισχύσουν εις βάρος καίριων αλλά 
λιγότερο άμεσων και χρονικά κρίσιμων καθηκόντων όπως η καταλογογράφηση. Ωστόσο, η 
καταλογογράφηση και η επεξεργασία των πηγών καθιστούν τις πηγές διαθέσιμες στους 
χρήστες. Η ακριβής ισορροπία μεταξύ επαγγελματιών και υποστηρικτικού προσωπικού 
καθορίζεται από τις ανάγκες και τη φύση τής βιβλιοθήκης, αλλά πρέπει να αξιολογείται 
τακτικά. 

Όλοι οι επαγγελματίες πρέπει να έχουν αναγνωρισμένα βιβλιοθηκονομικά προσόντα 
συνήθως σε επίπεδο βασικού πτυχίου ή ανώτερων σπουδών, αν είναι δυνατόν, παρόλο που 
αυτό σε μερικές βιβλιοθήκες ίσως είναι πιο δύσκολο. Εάν υπάρχει δυνατότητα απόκτησης 
προσόντων για το υποστηρικτικό προσωπικό της βιβλιοθήκης, τότε πρέπει να 
ενθαρρύνονται να τα αποκτούν όπου αυτό κρίνεται κατάλληλο. Η γνώση του θεματικού 
χώρου που καλύπτει ο εργοδοτών οργανισμός δεν χρειάζεται απαραίτητα να θεωρηθεί ως 
βασικό προσόν κατά το στάδιο της ανάθεσης, καθώς οι βιβλιοθηκονόμοι θα το αποκτήσουν 
όταν θα εξοικειωθούν με τη βιβλιοθήκη και τις πηγές της.  

Σε κάποιες χώρες υπάρχουν προγράμματα που παρέχουν εκπαίδευση πριν την εισαγωγή σε 
Σχολή Βιβλιοθηκονομίας σε αυτούς που σκοπεύουν να αποκτήσουν τα απαιτούμενα 
προσόντα ως βιβλιοθηκονόμοι, και κάθε βιβλιοθήκη η οποία δύναται να προσφέρει μια 
αξιοπρεπή βασική γνώση του επαγγέλματος στους νεοεισερχόμενους, πρέπει να εξετάσει 
την παροχή μιας ή περισσοτέρων δραστηριοτήτων κατάρτισης σε ετήσια βάση. Εκτός από 
το ότι είναι μια πολύτιμη συνεισφορά στο επάγγελμα και την επαγγελματική εκπαίδευση, 
παρέχει έναν ικανοποιητικό τρόπο εισόδου μελλοντικών υπαλλήλων στις κυβερνητικές 
βιβλιοθήκες.  



44 

 

9.2 Πρόσληψη 
Οι επαγγελματίες που έχουν στην κατοχή τους βασικό πτυχίο πρέπει να προσλαμβάνονται 
με ανοικτό διαγωνισμό ακολουθώντας τις νόμιμες διαδικασίες πρόσληψης εξειδικευμένου 
προσωπικού της κυβέρνησης. Σύμφωνα με τον αριθμό των εν δυνάμει αιτούντων, μπορεί 
να είναι κατάλληλη η πρόσληψη υποψηφίων για ανώτερα επίπεδα είτε εσωτερικά -άτομα 
τα οποία ανήκουν ήδη στο οργανόγραμμα της κυβερνητικής βιβλιοθήκης- είτε εξωτερικά. 
Το πρώτο έχει αξιοσημείωτα πλεονεκτήματα όπως η δυνατότητα για επαγγελματική 
σταδιοδρομία, η διατήρηση ικανοποιητικού προσωπικού και η υποστήριξη της δικτύωσης 
μέσα στην κυβέρνηση, ωστόσο απαιτεί την ύπαρξη επαρκούς αριθμού υποψηφίων για την 
εξασφάλιση ουσιαστικού ανταγωνισμού. Για το λόγο αυτό μπορεί να μην είναι πάντα 
εφαρμόσιμο, ιδίως για γεωγραφικά απομονωμένες και εξειδικευμένες θέσεις εργασίας.  

Το υποστηρικτικό προσωπικό της βιβλιοθήκης μπορεί να προέρχεται από διαθέσιμους 
υπαλλήλους του οργανισμού οι οποίοι ανήκουν στο διοικητικό προσωπικό και αφιερώνουν 
μέρος της επαγγελματικής σταδιοδρομίας τους στη βιβλιοθήκη, ή μπορεί να προσληφθούν 
ανεξάρτητα, με ανάθεση συγκεκριμένου ρόλου στη βιβλιοθήκη. 

9.3 Εκπαίδευση και ανάπτυξη 
Καθώς η συνεχής επαγγελματική ανάπτυξη αναγνωρίζεται όλο και περισσότερο ως καίριο 
στοιχείο για όλους τους επαγγελματίες, και καθώς τα επαγγελματικά σωματεία εισάγουν 
την επανεπικύρωση και την επαναπιστοποίηση τα οποία επίσης καθιστούν την ανάπτυξη 
απαραίτητη, η παροχή κατάλληλης εκπαίδευσης και ανάπτυξης κρίνεται πολύ σημαντική. Ο 
προϋπολογισμός της βιβλιοθήκης πρέπει να περιλαμβάνει επαρκή χρηματοδότηση για 
εκπαιδευτικά προγράμματα και εκπαιδευτικό υλικό, και να δοθεί ο απαραίτητος χρόνος στο 
προσωπικό ώστε να τα παρακολουθούν. Οι βιβλιοθήκες πρέπει να παρέχουν κατάλληλα 
εισαγωγικά προγράμματα για όλο το προσωπικό και να προσφέρουν πρόσβαση σε βιβλία 
και περιοδικά, ώστε το προσωπικό να ενημερώνεται για επαγγελματικά θέματα που 
σχετίζονται με τη δουλειά τους. Επίσης, καλούνται να ενθαρρύνουν και να διευκολύνουν τη 
συμμετοχή σε επαγγελματικές δραστηριότητες, όπως η συμμετοχή ως μέλη σε 
επαγγελματικές ενώσεις της χώρας τους, η συμμετοχή σε επαγγελματικές αξιολογήσεις, 
καθοδηγήσεις και δικτυώσεις. Η βιβλιοθήκη ως ίδρυμα θα ωφεληθεί τόσο από αυτές τις 
δραστηριότητες, όσο το όφελος που εισπράττει κάθε υπάλληλος μεμονωμένα, καθώς 
εισάγουν καινούρια γνώση και επίγνωση του ευρύτερου κόσμου.  

Το προσωπικό της βιβλιοθήκης πρέπει επίσης να έχει πρόσβαση σε όλη την κατάλληλη 
γενική εκπαίδευση που παρέχεται από το μητρικό οργανισμό, όπως σε θέματα διοίκησης 
και τεχνολογίας των πληροφοριών, και πρέπει να ενθαρρύνεται να συμμετέχει σε 
δραστηριότητες οι οποίες δεν σχετίζονται αποκλειστικά με τη δουλειά, όπως η 
καθοδήγηση, η συμμετοχή σε επιτροπές, κ.λ.π.  

9.4 Αμοιβή και προϋποθέσεις 
Οι βιβλιοθηκονόμοι των κυβερνητικών βιβλιοθηκών κατά κανόνα αμείβονται ανάλογα με 
όμοια καταρτισμένους και πτυχιούχους υπαλλήλους άλλων τμημάτων του οργανισμού, και 
πρέπει να απολαμβάνουν τους ίδιους όρους και προϋποθέσεις. Τακτικές αναθεωρήσεις 
δύνανται να εξασφαλίσουν ότι η αμοιβή τους βρίσκεται στο ίδιο επίπεδο με επαγγελματίες 
εκτός του οργανισμού τους, συνήθως συγκρινόμενοι με άλλους ειδικούς 
βιβλιοθηκονόμους. Εάν για άλλο εξειδικευμένο προσωπικό, όπως οι μηχανικοί που 
απασχολούνται στον οργανισμό, οι εργοδότες πληρώνουν τις συνδρομές τους στα 
επαγγελματικά σωματεία τους, το ίδιο πρέπει να ισχύει και για τους βιβλιοθηκονόμους.  



45 

 

9.5 Επικουρικές υπηρεσίες 
Οι κυβερνητικές βιβλιοθήκες πιθανώς να διαθέτουν εύρος επικουρικών υπηρεσιών 
συνδεδεμένων με αυτές. Για παράδειγμα, μία υπηρεσία της βιβλιοθήκης μπορεί να 
αποτελείται από μια μεγάλη μονάδα μετάφρασης, ή να είναι υπεύθυνη για την ιστοσελίδα 
του οργανισμού. Επίσης, καταρτισμένοι βιβλιοθηκονόμοι μπορούν να αναλαμβάνουν 
ρόλους οι οποίοι αξιοποιούν την ικανότητά τους στο χειρισμό των πληροφοριών και τις 
οργανωτικές ικανότητες και εμπειρία τους, αλλά τα οποία εδράζονται εκτός της 
βιβλιοθήκης, ως μέρος της ομάδας του διαδικτύου, ή των αρχείων ή της διαχείρισης της 
γνώσης. Ο προϊστάμενος βιβλιοθηκονόμος (ή ένα άλλο κατάλληλο πρόσωπο) πρέπει να 
αναλαμβάνει ένα ρόλο ως Επικεφαλής της συγκεκριμένης ειδικότητας για όλο το 
αναλογούν προσωπικό, ακόμα και αν αυτή ή αυτός δεν είναι άμεσα υπεύθυνος για την 
εκτέλεση των αρμοδιοτήτων τους καθώς υπάρχουν πτυχές που αφορούν την 
επαγγελματική τους σταδιοδρομία και την εκπαίδευσή τους οι οποίες χρήζουν 
επαγγελματικής υποστήριξης. Με την πάροδο του χρόνου, και ανάλογα με κάθε 
βιβλιοθήκη, μερικές από αυτές τις πρόσθετες υπηρεσίες ενσωματώνονται πλήρως στις 
υπηρεσίες της βιβλιοθήκης. 

9.6 Προκλήσεις για τις αναπτυσσόμενες χώρες 
Ακόμα και σε αναπτυσσόμενες χώρες, πρέπει να καταβάλλεται κάθε προσπάθεια ώστε να 
προσλαμβάνονται επαγγελματίες βιβλιοθηκονόμοι. Οι ενώσεις βιβλιοθηκών δύναται να 
υποστηρίζουν τη στελέχωση των βιβλιοθηκών με επαγγελματίες και να χρηματοδοτούν 
εκπαιδευτικές δράσεις τις οποίες οι βιβλιοθηκονόμοι κυβερνητικών βιβλιοθηκών μπορούν 
να παρακολουθούν.  

9.7 Συμπέρασμα 
Το προσωπικό όλων των βαθμίδων αποτελεί το πιο σημαντικό κομμάτι των υπηρεσιών της 
βιβλιοθήκης. Η επαφή του με τους χρήστες (και η συνδρομή του υποστηρικτικού 
προσωπικού στο οποίο βασίζεται το προσωπικό της πρώτης γραμμής) θα καθορίσει πώς η 
βιβλιοθήκη εκλαμβάνεται και εκτιμάται από τον οργανισμό. Το προσωπικό χρειάζεται να 
αισθάνεται βασικό κομμάτι του οργανισμού που εξυπηρετεί, να έχει δίκαιη μεταχείριση, 
και οι δεξιότητές του να εκτιμούνται και να τροφοδοτούνται. 



46 

 

Κεφάλαιο 10. 
Διαχείριση Οικονομικών Πόρων & Πηγών / Moira Fraser 

10.0 Πρόλογος 
Ανεξαρτήτως του πόσο μεγάλος ή μικρός είναι ο προϋπολογισμός της βιβλιοθήκης, το έργο 
της διαχείρισης των οικονομικών πόρων πρέπει να εκτελείται με προσοχή. Η σύνταξη του 
προϋπολογισμού είναι συνήθως ετήσιο καθήκον όπου οι χρηματικοί πόροι κατανέμονται 
μεταξύ των διαφόρων δαπανών.  

10.1 Σύνταξη προϋπολογισμού 
Στις κυβερνητικές βιβλιοθήκες, είναι πιθανό το 50%-70% του προϋπολογισμού να 
δαπανάται σε ανθρώπους (μισθοί και σχετικά έξοδα, και επαγγελματική ανάπτυξη). Το 
αμέσως μεγαλύτερο κονδύλι των δαπανών πιθανότατα αφορά στον προϋπολογισμό της 
συλλογής, το οποίο υπολογίζεται σε 12-30% ανάλογα με τη βιβλιοθήκη. Για κάποιες 
κυβερνητικές βιβλιοθήκες, οι κυβερνητικές δημοσιεύσεις αποτελούν ένα μεγάλο μέρος του 
υλικού που ζητείται και ενδεχομένως να επιδοτούνται ή να είναι διαθέσιμες μέσω 
ανταλλαγής. Πολλές κυβερνητικές εκθέσεις, ειδικά αυτές που εκδίδονται από διεθνείς 
φορείς, παρέχονται δωρεάν μέσω διαδικτύου. Καμία βιβλιοθήκη δεν μπορεί να ελπίζει ότι 
πραγματικά θα προμηθευτεί όλο το υλικό που επιθυμεί, συνεπώς στόχος είναι να 
προκριθούν στην ιεραρχία τα πιο χρήσιμα τεκμήρια για τις παρεχόμενες υπηρεσίες. Το 
υλικό που σχετίζεται άμεσα με τη χώρα που βρίσκεται η βιβλιοθήκη πιθανώς να αποτελεί 
το υλικό που χρησιμοποιείται περισσότερο και στο οποίο πρέπει να δοθεί η υψηλότερη 
προτεραιότητα. Επισημαίνεται ότι ακόμη και εάν κάποιο υλικό παραχωρήθηκε δωρεάν στη 
βιβλιοθήκη, το προσωπικό θα δαπανήσει χρόνο για την επεξεργασία και αποθήκευσή του 
στη συλλογή. 

10.2 Εποπτεία 
Η εποπτεία των δαπανών της βιβλιοθήκης σε σύγκριση με τον προϋπολογισμό είναι 
σημαντική. Η αναλογία του προϋπολογισμού που ξοδεύεται για το προσωπικό 
ενδεχομένως να αποτελεί το μεγαλύτερο μέρος του και να έχει το μεγαλύτερο αντίκτυπο 
στις υπηρεσίες που παρέχονται. Συνεπώς, η πληρωμή του προσωπικού πιθανότατα 
αποτελεί την κύρια προτεραιότητα αν τα χρήματα είναι περιορισμένα. Η προμήθεια υλικού 
για τη βιβλιοθήκη μπορεί να αναβληθεί για το επόμενο έτος, παρόλο που αυτό θα 
προκαλέσει μείζονα προβλήματα, εάν συνεχιστεί για πολύ καιρό.  

Εάν ο προϋπολογισμός της βιβλιοθήκης δε χρησιμοποιήθηκε κατά ένα μεγάλο μέρος, τα 
ανώτερα διοικητικά στελέχη θα θεωρήσουν ότι η βιβλιοθήκη δεν χρειάζεται τη 
χρηματοδότηση. Συνεπώς, είναι απαραίτητο να ξοδέψετε τον προϋπολογισμό σας ή να 
αιτιολογήσετε επαρκώς για ποιο λόγο δεν τον ξοδέψατε. Τρεις μήνες πριν το τέλος του 
οικονομικού έτους, κρίνεται χρήσιμο να υπάρχει μία λίστα με τεκμήρια και δραστηριότητες 
για τις οποίες θα ξοδευτούν χρήματα σε περίπτωση που οι χρηματικοί πόροι δεν ξοδευτούν 
επαρκώς. Μία χρήσιμη επένδυση είναι η επιπλέον εκπαίδευση του προσωπικού. 

10.3 Αναφορές 
Ο μητρικός κυβερνητικός οργανισμός δύναται να έχει απαιτήσεις για οικονομικές 
αναφορές. Είναι σύνηθες να παρέχονται μηνιαίες αναφορές, και να συνοψίζονται σε μία 
ετήσια έκθεση για την κατάσταση των οικονομικών της βιβλιοθήκης. Για τους 
περισσότερους οργανισμούς, το επίκεντρο στις οικονομικές αναφορές αφορά την 
κατάσταση του συνολικού προϋπολογισμού και το αν ξοδεύτηκε επαρκώς ή ξεπέρασε τους 



47 

 

υπολογισμούς. Για τις βιβλιοθήκες, ο προγραμματισμός των δαπανών μπορεί να είναι 
άνισος κατά τη διάρκεια του έτους. Ειδικά εάν διατίθεται σημαντική μερίδα του 
προϋπολογισμού για τα περιοδικά, ο οποίος μοιράζεται σε λίγους προμηθευτές περιοδικών 
και με την πλειοψηφία των συνδρομών να λήγουν σε συγκεκριμένο χρονικό σημείο του 
έτους. Πιθανώς να είναι απαραίτητο να τεκμηριωθεί στους άμεσους προϊστάμενους η 
άνιση κατανομή των δαπανών. Μία επιπλέον δυσκολία στις αναφορές μπορεί να 
προέρχεται από τις μεταβολές των συναλλαγματικών ισοτιμιών εάν τα περιοδικά και άλλο 
υλικό αγοράζονται από άλλες χώρες. 

10.4 Αύξηση προϋπολογισμού 
Οι περισσότερες κυβερνητικές βιβλιοθήκες διαθέτουν μία λίστα από υπηρεσίες τις οποίες 
θα παρείχαν εάν είχαν μεγαλύτερη χρηματοδότηση. Ο πιο σημαντικός παράγοντας για να 
αυξηθούν οι οικονομικοί πόροι είναι να ζητηθεί κάτι τέτοιο και να υποστηρίζεται κάθε 
αίτημα για επιπλέον χρηματοδότηση με ένα ικανοποιητικό επεξηγηματικό υπόμνημα. Το τι 
απαιτείται για την υποστήριξη ενός αιτήματος χρηματοδότησης διαφοροποιείται στις 
λεπτομέρειες από οργανισμό σε οργανισμό, αλλά τα κύρια σημεία παραμένουν παντού τα 
ίδια. Πώς οι αυξανόμενοι χρηματικοί πόροι καθιστούν τον κυβερνητικό οργανισμό ικανό να 
εκτελεί καλύτερα το έργο του και να αυξάνει την αποτελεσματικότητά του; 

10.5 Παροχή υπηρεσιών 
Ο τομέας της διαχείρισης των συλλογών καλύπτεται εκτενέστερα σε άλλα σημεία αυτού 
του κειμένου, ειδικά στο Κεφάλαιο 7. Εάν η κυβερνητική βιβλιοθήκη είναι πολύ μικρή, οι 
διαχειριστές της βιβλιοθήκης πιθανότατα ξοδεύουν το μεγαλύτερο μέρος του χρόνου τους 
παρέχοντας υπηρεσίες στους χρήστες. Ακόμα και εάν αυτή είναι η πραγματικότητα, η κατά 
διαστήματα ανασκόπηση των παρεχόμενων υπηρεσιών εξακολουθεί να αποτελεί 
σημαντική διοικητική δραστηριότητα. 

10.6 Ερευνητικά εργαλεία αυτοβοήθειας 
Στην εποχή της πληροφορίας, πολλές κυβερνητικές βιβλιοθήκες προσφέρουν ερευνητικά 
εργαλεία αξιοποιώντας την τεχνολογία ώστε να βοηθούν το προσωπικό του οργανισμού 
τους να διεξάγουν δικές τους έρευνες. Το προσωπικό της βιβλιοθήκης μπορεί να 
συμμετέχει στη δημιουργία των πληροφοριακών εργαλείων όπως η συγγραφή 
ηλεκτρονικών ενημερωτικών δελτίων ή η επιμέλεια του περιεχομένου των εσωτερικών και 
εξωτερικών ιστοτόπων. Αυτές οι δραστηριότητες μπορεί να ωφελήσουν τον κυβερνητικό 
οργανισμό ώστε να βελτιωθεί η πρόσβαση και η χρήση των πληροφοριών εντός ολόκληρου 
του οργανισμού, κάτι που είναι σπουδαιότερο συγκριτικά με τις παραδοσιακές υπηρεσίες 
της βιβλιοθήκης. Αυτές οι δραστηριότητες διαφαίνονται ιδιαίτερα σημαντικές ώστε να 
ληφθούν υπόψη από οργανισμούς που είναι διάσπαρτοι σε διαφορετικές τοποθεσίες. 

10.7 Συμπέρασμα 
Η διαχείριση των οικονομικών πόρων και των πηγών αποτελεί μία από τις καίριες 
λειτουργίες που οι βιβλιοθήκες ενός κυβερνητικού τμήματος καλούνται να εκτελέσουν, 
ώστε να αποφασίσουν ποιος είναι ο βέλτιστος τρόπος να ξοδέψουν τα χρήματά τους και να 
καθορίσουν το ποσό που θα απαιτείται μελλοντικά. 



48 

 

Κεφάλαιο 11. 
Υπεράσπιση του Ρόλου των Κυβερνητικών Βιβλιοθηκών / Nancy Bolt και 
Jane Wu 

11.0 Εισαγωγή 
Αποτελεί θεμελιώδες ζήτημα για μία κυβέρνηση και μία χώρα η εθνική πολιτική 
πληροφόρησης σχετικά με τις αποφάσεις, τα τεκμήρια και την πληροφορία που παράγεται 
από την κυβέρνηση. Οι βιβλιοθήκες καλούνται να διαδραματίσουν σημαντικό ρόλο στην 
ανάπτυξη μιας τέτοιας πολιτικής τόσο για τα έντυπα όσο και για την ηλεκτρονική 
διακυβέρνηση, καθώς και στη συγκέντρωση των πληροφοριών η οποία θα παρέχει βοήθεια 
στους αιρετούς και διορισμένους αξιωματούχους να αναπτύξουν μία τέτοια πολιτική. 

Οι κυβερνητικές βιβλιοθήκες μπορούν επίσης να παίξουν ρόλο στην προάσπιση 
ανεξάρτητων πολιτικών οι οποίες συνδράμουν την πρόσβαση σε πληροφορίες από τους 
πολίτες μιας χώρας. Εντούτοις, οι βιβλιοθηκονόμοι χρειάζεται να εργαστούν εκ των έσω με 
τους οργανισμούς τους, ή με τα επαγγελματικά σωματεία τους ως ιδιώτες.  

11.1 Υπεράσπιση της πρόσβασης για τους πολίτες 
Αν είναι εφικτό, οι κυβερνητικές βιβλιοθήκες πρέπει να υπερασπίζονται την πρόσβαση σε 
κυβερνητικές πληροφορίες για λογαριασμό των πολιτών. Οι πολίτες χρειάζεται να 
αντιλαμβάνονται τις ενέργειες της κυβέρνησής τους, τα αίτια αυτών των ενεργειών και τις 
προθέσεις των ενεργειών αυτών. Στα Συντάγματα πολλών χωρών περιλαμβάνεται το 
δικαίωμα τέτοιου είδους πρόσβασης από τους πολίτες, αλλά το πώς αυτό εφαρμόζεται 
μπορεί να είναι προβληματικό. Πώς μπορούν πραγματικά οι πολίτες να έχουν πρόσβαση σε 
τέτοια τεκμήρια;  

Εάν τα τεκμήρια είναι έντυπα, οι βιβλιοθήκες μπορούν να συνηγορήσουν στο να αποτελούν 
την κύρια πηγή πρόσβασης για πληροφορίες που παράγει ο οργανισμός τον οποίο 
εξυπηρετεί η βιβλιοθήκη. Η βιβλιοθήκη πρέπει να είναι σε θέση να αποκτά, να οργανώνει 
και να διαχειρίζεται την πρόσβαση σε αυτές τις πληροφορίες για λογαριασμό του 
προσωπικού του οργανισμού ή του κοινού. 

Εάν οι πληροφορίες παρέχονται ψηφιακά, η βιβλιοθήκη δύναται να καθοδηγεί τον 
οργανισμό ώστε οι πληροφορίες να διατίθενται στον ιστότοπο του φορέα/τμήματος. Η 
βιβλιοθήκη μπορεί να βοηθά στον καθορισμό της ανάγκης για δημόσια πρόσβαση και των 
τρόπων οργάνωσης των πληροφοριών ώστε το κοινό να έχει εύκολη πρόσβαση. 

Επίσης, η βιβλιοθήκη μπορεί να εργαστεί ώστε να πείσει το μητρικό φορέα της να 
υποστηρίξει νόμους οι οποίοι καθιστούν απαίτηση προς τους οργανισμούς τη δημόσια 
πρόσβαση σε κυβερνητικές πληροφορίες. 

11.2 Υπεράσπιση της στήριξης των βιβλιοθηκών 
Οι βιβλιοθηκονόμοι των κυβερνητικών βιβλιοθηκών πρέπει να υπερασπίζονται τη συνεχή 
υποστήριξη των κυβερνητικών βιβλιοθηκών από τους αιρετούς και τους διορισμένους 
αξιωματούχους, από τα μέλη της κυβέρνησης, από τους πολίτες της χώρας και από 
συναδέλφους βιβλιοθηκονόμους και τις ενώσεις τους. Η ίδια η ύπαρξη των κυβερνητικών 
βιβλιοθηκών είναι καίρια για τη συλλογή και τη διατήρηση των κυβερνητικών 
πληροφοριών. Η σημαντικότητα αυτού του ρόλου χρειάζεται να γίνει αντιληπτή από τους 
αιρετούς και τους διορισμένους αξιωματούχους της κυβέρνησης, το προσωπικό και το 



49 

 

κοινό, κατά περίπτωση. Επιπρόσθετα της συγκέντρωσης τεκμηρίων και πληροφοριών για 
οργάνωση, διατήρηση και πρόσβαση, οι κυβερνητικές βιβλιοθήκες επίσης εντοπίζουν και 
αποκτούν άλλες πληροφορίες τις οποίες οι κυβερνητικοί αξιωματούχοι και το προσωπικό 
αξιοποιούν για να δημιουργήσουν πολιτικές και να πάρουν νομοθετικές αποφάσεις. Η 
υπεράσπιση της υποστήριξης προς τις βιβλιοθήκες είναι ένα λεπτό ζήτημα καθώς μπορεί να 
εκληφθεί ότι οι βιβλιοθήκες προστατεύουν μόνο το δικό τους συμφέρον. Είναι σημαντικό 
να συνεργάζονται με επαγγελματικές ενώσεις, να καταδείξουν την αξία της ίδιας της 
βιβλιοθήκης και της συνεισφοράς της στον οργανισμό, και να τονίζουν τις υπηρεσίες που 
παρέχονται από τις κυβερνητικές βιβλιοθήκες.  

11.3 Υπεράσπιση της δωρεάν, διαρκούς πρόσβασης σε κυβερνητικές 
πληροφορίες 

• Οι κυβερνητικές βιβλιοθήκες πρέπει να υπερασπίζονται τη δωρεάν, διαρκή, 
δημόσια πρόσβαση στα κυβερνητικά και πληροφοριακά τεκμήρια μιας χώρας. 

• Οι πολίτες πρέπει να έχουν δωρεάν πρόσβαση σε κυβερνητικές πληροφορίες. 
• Οι κυβερνητικές πληροφορίες πρέπει να διατηρούνται μόνιμα είτε σε έντυπη ή σε 

ηλεκτρονική μορφή. 
• Οι πολίτες πρέπει να μπορούν να έχουν εύκολα πρόσβαση σε πληροφορίες και 

χωρίς την παρεμβολή ή την έγκριση της κυβέρνησης. 

Οι αποφάσεις που λαμβάνονται από την κυβέρνηση δημιουργούν ένα αρχείο της νομικής 
ιστορίας της χώρας. Καθώς οι κυβερνήσεις αλλάζουν, αυτή η νομική ιστορία καθίσταται 
σημαντική τόσο ως δεδικασμένο όσο και ως νομικό αρχείο. Σε ένα έντυπο περιβάλλον, 
αυτό ερμηνεύεται ως ένας τρόπος διατήρησης προηγούμενων εκδόσεων και εγγράφων, 
ώστε να είναι προσβάσιμα μελλοντικά. Για τα παλαιότερα τεκμήρια αυτό περιλαμβάνει την 
οργάνωση, την αποθήκευση και τα μέσα για πρόσβαση στην πληροφορία, ακόμα και από 
απομακρυσμένη τοποθεσία. Αυτό το θέμα καθίσταται ακόμα πιο περίπλοκο για τις 
πληροφορίες σε ηλεκτρονική μορφή. Ένα από τα οφέλη του ηλεκτρονικού περιβάλλοντος 
είναι η δυνατότητα να πραγματοποιούνται οι αλλαγές γρήγορα και οι πληροφορίες να είναι 
ενημερωμένες. Αυτό το χαρακτηριστικό είναι συγχρόνως και ένα από τα μειονεκτήματα 
όταν η διατήρηση των πληροφοριών κρίνεται σημαντική. Για τη διατήρηση των 
διαδικτυακών πληροφοριών απαιτείται λειτουργία αρχειοθέτησης η οποία συγκρατεί 
ιστοσελίδες και τεκμήρια με τακτικό και επίκαιρο τρόπο για να είναι μελλοντικά 
προσβάσιμα. Οι αρχειοθετημένες πληροφορίες, έντυπες ή ηλεκτρονικές, πρέπει επίσης να 
είναι διαθέσιμες για πρόσβαση από το κοινό.  

11.4 Υπεράσπιση πολιτικών και πρακτικών κατάθεσης των κυβερνητικών 
πληροφοριών 
Είναι αναγκαία η ύπαρξη ενός συνοπτικού κυβερνητικού προγράμματος καταθετηρίου 
τεκμηρίων το οποίο εξασφαλίζει ότι οι κυβερνητικές βιβλιοθήκες αποκτούν κυβερνητικά 
τεκμήρια και δημοσιεύσεις ώστε να διατηρούνται και να είναι διαθέσιμα στο κοινό. 

Πολλές κυβερνήσεις διαθέτουν πρόγραμμα καταθετηρίου το οποίο επιτρέπει στα 
κυβερνητικά τεκμήρια και τις πληροφορίες να διατίθενται μέσω τοπικών βιβλιοθηκών. 
Αυτό καθιστά δυνατή τη δημόσια πρόσβαση σε μία χώρα και δεν απαιτεί από τους πολίτες 
να διανύουν μεγάλες αποστάσεις για να αποκτήσουν τεκμήρια και πληροφορίες. Επίσης, οι 
πληροφορίες τοποθετούνται σε ένα μέρος, ώστε οι πληροφορίες που σχετίζονται με μία 
θεματική ενότητα και οι οποίες εκδίδονται από περισσότερους από έναν οργανισμό να 
βρίσκονται στο ίδιο σημείο. Η ηλεκτρονική δημοσίευση των πληροφοριών σε ιστοτόπους 



50 

 

καθιστούν θεωρητικά τα κυβερνητικά τεκμήρια και τις πληροφορίες διαθέσιμες σε 
οποιαδήποτε βιβλιοθήκη ή άλλη τοποθεσία (συμπεριλαμβανομένης της οικίας) όπου 
υπάρχει υπολογιστής.  

Είναι ξεκάθαρο ότι μερικές πληροφορίες που προκύπτουν από κυβερνητικούς φορείς ή 
τμήματα δεν προορίζονται για δημοσιοποίηση. Αυτές οι πληροφορίες θεωρούνται 
διαβαθμισμένες για διάφορους λόγους συμπεριλαμβανομένης της εθνικής ασφάλειας, 
ζητημάτων που αφορούν στο προσωπικό, κ.λπ. Πρέπει να υπάρχει σαφήνεια σχετικά με τον 
προσδιορισμό και την πρόσβαση σε τεκμήρια τα οποία η κυβέρνηση θεωρεί ότι πρέπει να 
τυγχάνουν περιορισμένης πρόσβασης (διαβαθμισμένα τεκμήρια, εθνική ασφάλεια, κ.λπ.). 

Θα πρέπει να εφαρμόζεται μία πολιτική η οποία καταδεικνύει τη διαδικασία της 
κατηγοριοποίησης και της πρόσβασης σε διαβαθμισμένες πληροφορίες η οποία να είναι 
ξεκάθαρη και κατανοητή από όλους. Οι πληροφορίες δεν θα πρέπει να χαρακτηρίζονται 
διαβαθμισμένες με στόχο την παραπλάνηση του κοινού. Οι βιβλιοθήκες πρέπει να τηρούν 
κάθε πολιτική σχετική με διαβαθμισμένα τεκμήρια ή πληροφορίες, ωστόσο μπορούν 
παράλληλα να ασκούν πίεση για την εφαρμογή πολιτικών που είναι όσο πιο ανοικτές 
γίνεται. 

11.5 Προκλήσεις για τις αναπτυσσόμενες χώρες 
Μία γενική αρχή των κατευθυντήριων οδηγιών είναι ότι οι πολίτες μιας χώρας έχουν 
δικαίωμα στην πληροφορία σχετικά με την κυβέρνησή τους και τις ενέργειές της. Σε μερικές 
χώρες η ελευθερία του Τύπου και η ελευθερία στην έκφραση πιθανώς επίσης να 
δυσχεραίνει τη δυνατότητα των βιβλιοθηκονόμων των κυβερνητικών βιβλιοθηκών να 
παρέχουν ανοικτές πληροφορίες. Αυτές οι κατευθυντήριες οδηγίες μπορούν να 
λειτουργήσουν ως μέσο υπεράσπισης της βελτίωσης των κυβερνητικών βιβλιοθηκών. Η 
ένωση των βιβλιοθηκών μιας χώρας μπορεί να έχει καθοριστικό ρόλο στη διάδοση των 
βέλτιστων πρακτικών για τις κυβερνητικές βιβλιοθήκες.  

11.6 Συμπέρασμα 
Οι βιβλιοθηκονόμοι των κυβερνητικών βιβλιοθηκών μπορούν να διαδραματίσουν ρόλο 
στην ανάπτυξη και εφαρμογή μιας πολιτικής η οποία καθορίζει την πρόσβαση σε 
κυβερνητικές πληροφορίες, στη διατήρηση και πρόσβαση στην κυβερνητική πληροφορία σε 
βάθος χρόνου και στην υποστήριξη των κυβερνητικών βιβλιοθηκών. Αυτές οι πολιτικές 
μπορούν να ορίσουν ποιος έχει πρόσβαση σε πληροφορίες και υπηρεσίες και κάτω από 
ποιες συνθήκες οι πληροφορίες αυτές θεωρούνται διαβαθμισμένες. Έχοντας το ρόλο του 
διαχειριστή των πληροφοριών ενός τμήματος, είναι καθοριστικής σημασίας για τη 
βιβλιοθήκη να αναπτύξει και να εφαρμόσει τέτοιες πολιτικές. 



51 

 

 
 

Μελέτη περίπτωσης 

Υποστήριξη 

Η Congressional Research Service (CRS) των Ηνωμένων Πολιτειών, το παράρτημα της 
Βιβλιοθήκης του Κογκρέσου που εξυπηρετεί το Κογκρέσο, υποστηρίζει το ρόλο των 
κυβερνητικών βιβλιοθηκών με το να καταγράφει κάθε αναφορά που γίνεται από το 
Κογκρέσο σε έρευνες ή αναφορές της. Φυσικά, τα μέλη του Κογκρέσου συχνά αναφέρονται 
σε έρευνες χωρίς να γίνεται αναφορά στην Congressional Research Service, αλλά εάν την 
αναφέρουν, το προσωπικό προσπαθεί να εντοπίσει ποιος έγραψε την έκθεση ή παρείχε στα 
μέλη την έρευνα στην οποία αναφέρονται. Αυτές οι αναφορές συλλέγονται σε εβδομαδιαία 
βάση και αποστέλλονται στο προσωπικό της CRS ως μέρος της ενότητας ηλεκτρονικών 
μηνυμάτων “Tuesday Morning Update”. Θεωρείται μεγάλη τιμή το ότι γίνεται αναφορά στο 
Κογκρέσο, ώστε η πρακτική αυτή λειτουργεί τόσο ως ηθική ενθάρρυνση για το προσωπικό 
όσο και ως ένας τρόπος απόδειξης της σημασίας της υπηρεσίας στο Κογκρέσο των 
Ηνωμένων Πολιτειών. 

 



52 

 

 

Κεφάλαιο 12. 
Συνεργασία μεταξύ Κυβερνητικών και Άλλων Βιβλιοθηκών / Maria 
Goeckeritz 

12.0 Εισαγωγή 
Η συνεργασία και η δικτύωση μεταξύ των κυβερνητικών βιβλιοθηκών αποτελούν έργα 
ύψιστης σημασίας για τις κυβερνητικές βιβλιοθήκες ώστε να ανταποκριθούν στις ανάγκες 
του 21ου αιώνα. Αυτό ισχύει για όλα τα είδη των συνεργασιών, οι οποίες μπορούν να είναι 
περιφερειακές, διαπεριφερειακές, διμερείς ή πολυμερείς. Κάθε βιβλιοθήκη η οποία 
αποτελεί μέρος του ευρύτερου δικτύου συνεργασίας αυξάνει τις πιθανότητές της για 
επιβίωση. Οι συνεργασίες είναι το κλειδί στην εποχή των πληροφοριακών δικτύων 
περισσότερο από ότι τα ατομικά προφίλ και οι διαφορές. 

12.1 Ορισμός 
Γενικά η συνεργασία μεταξύ κυβερνητικών βιβλιοθηκών συμπεριλαμβάνει όλες τις 
διαδικασίες στις οποίες δύο ή περισσότερες κυβερνητικές βιβλιοθήκες συνεργάζονται 
μεταξύ τους ή με εξωτερικά άτομα και οργανισμούς στο βαθμό που όλοι οι συμμετέχοντες 
αποκομίζουν κέρδος από την αποτελεσματικότητα των δραστηριοτήτων τους. Γενικότερα, 
συγκεκριμένα κοινά ενδιαφέροντα διαμορφώνουν τη βάση οποιασδήποτε συνεργασίας.  

Οι συνεργαζόμενοι εταίροι αναμένεται να έχουν κοινό σκοπό, να εξασφαλίζουν ότι η 
δουλειά θα εκτελείται ευκολότερα, καθώς και να ανταλλάσουν πρακτικές εμπειρίες και να 
αυξάνουν την αποτελεσματικότητα της δουλειάς τους μέσω της συνεργασίας. Η αμοιβαία 
συνεργασία μπορεί να έχει συνεργιστική επίδραση και να οδηγήσει σε κοινή παρατήρηση 
των μακροπρόθεσμων εξελίξεων, σε εξοικονόμηση χρημάτων, σε ποιοτική διαχείριση, 
καθώς και στην εξοικονόμηση πηγών και χρόνου. Αυτού του είδους οι συνεργατικές σχέσεις 
μπορούν να είναι επίσημες ή ανεπίσημες, σχετικές με συγκεκριμένες καταστάσεις ή με ένα 
συγκεκριμένο τομέα ειδίκευσης. Επιπλέον, μπορούν να είναι προσωρινές ή μόνιμες 
σχέσεις. Υπάρχουν δομημένες και αδόμητες μορφές συνεργασίας. Οι συνθήκες αυτών των 
συνεργασιών δύναται –όπως απαιτείται– να οριστούν σαφώς, είτε ως προφορικές είτε ως 
γραπτές συμφωνίες συμπεριλαμβανομένων τυχόν δικαιωμάτων και υποχρεώσεων. 

12.2 Η σημασία της συνεργασίας 
Οι απαιτήσεις που έχει να αντιμετωπίσει το προσωπικό των κυβερνητικών βιβλιοθηκών 
σχετικά με την παροχή πληροφοριών και την έρευνα (από τη συλλογή τους και άλλες 
ηλεκτρονικές πηγές) έχουν αυξηθεί σημαντικά τα τελευταία χρόνια και ίσως αυξηθούν 
ακόμα γρηγορότερα στο μέλλον. Οι κυβερνητικές βιβλιοθήκες είναι πολλές φορές 
αντιμέτωπες με αυτό το υψηλό επίπεδο απαιτήσεων και συχνά με ανεπαρκή υποστήριξη 
και κατανόηση από τα ανώτερα διοικητικά στελέχη του μητρικού οργανισμού τους. Οι 
κυβερνητικές βιβλιοθήκες καλούνται να διαχειριστούν αυτή την αντίθεση και να 
ικανοποιούν τις απαιτήσεις, χρησιμοποιώντας κάθε μέσο που έχουν στη διάθεσή τους, και 
καθιστώντας σαφές το τι μπορούν να παρέχουν. Καθώς δεν είναι σε θέση να το κάνουν 
αυτό μόνες τους, χρειάζεται να αναζητήσουν υποστήριξη και βοήθεια από τους ομότιμούς 
τους.  



53 

 

12.3 Οι αρχές της συνεργασίας 
Όλες οι αρχές της αμοιβαίας υποστήριξης, του κινήτρου και του πλεονεκτήματος που 
υποδεικνύονται σε αυτόν τον ορισμό, ισχύουν σε όλα τα είδη των συνεργασιών και των 
συνεργατικών επαφών που είναι δυνατές εντός και μεταξύ των κυβερνητικών βιβλιοθηκών. 

12.3.1 Χρήση υφιστάμενων δομών για συνεργασία και η ανάπτυξη νέων 
συνεργασιών σχετικών με συγκεκριμένες καταστάσεις ή μακροπρόθεσμων 
Είδη συνεργασιών: 

i) Μεταξύ βιβλιοθηκών κυβερνητικών οργάνων (ανεπίσημες επαφές, αμοιβαία 
βοήθεια και διαδανεισμοί, ανταλλαγή διπλών αντιγράφων και ευρετήρια 
περιοδικών, επίλυση προβλημάτων με τους συναδέλφους κ.λ.π.), συχνές ή 
συνεργατικές προσκτήσεις, και κοινές βάσεις δεδομένων 

• εντός των περιφερειών 
• μεταξύ των περιφερειών 
• μεταξύ διαφόρων περιφερειακών ομάδων εργασίας.  

ii) Βάσει επαγγέλματος (ενώσεις βιβλιοθηκών) 
iii) Μεταξύ παρόμοιων κυβερνητικών φορέων (στρατιωτικοί, νομικοί, εκλεγμένα 

όργανα)  
iv) Με άλλους φορείς του δημόσιου τομέα 
v) Με άλλους οργανισμούς με τους οποίους έχουν κοινά θεματικά ενδιαφέροντα, 

γεωγραφικές τοποθεσίες, κ.λ.π. 
vi) Με συναδέλφους σχετικών επιστημονικών κλάδων του μητρικού οργανισμού, για 

παράδειγμα ειδικοί για τη διαχείριση αρχείων και τεκμηριωτές 
vii) Με ειδικούς της τεχνολογίας των πληροφοριών 

Οι κυβερνητικές βιβλιοθήκες ή ομάδες κυβερνητικών βιβλιοθηκονόμων πιθανώς, επίσης, 
να συνεργάζονται με:  

i) Τα πανεπιστήμια και τις βιβλιοθήκες των πανεπιστημίων στην περιφέρειά τους ή σε 
εθνική εμβέλεια  

ii) Τις δημοτικές και ειδικές βιβλιοθήκες  
iii) Τους επαγγελματίες ακαδημαϊκούς και άλλους ερευνητές  
iv) Τον τομέα διαρκούς εκπαίδευσης  
v) Τους αντιπροσώπους τυπογραφείων και των ξενιστών καθώς και άλλων 

σχετιζόμενων με εμπορικά ενδιαφέροντα και  
vi) Τις κατάλληλες διεθνείς ομάδες. 

Εντούτοις, είναι απαραίτητο οι κυβερνητικές βιβλιοθήκες να εξασφαλίσουν την πλήρη 
συνεργασία με όλα τα επίπεδα και μονάδες του μητρικού οργανισμού τους, ειδικά με 
αυτούς που είναι υπεύθυνοι για πληροφοριακές διαδικασίες. 

12.4 Νέες δομές συνεργασίας 
Όταν δεν υπάρχει μια κατάλληλη δομή συνεργασίας, είναι αναγκαίο να συσταθεί μια 
καινούρια. Ένα δίκτυο μπορεί να προκύψει από μια συγκεκριμένη λειτουργία ή αυθόρμητα. 
Η σύσταση και η διατήρηση μπορεί να είναι μια μακροχρόνια διαδικασία, μια ικανότητα 
που χρειάζεται να διδαχτεί, εάν είναι αναγκαίο, με πράξεις. Η σύσταση ενός δικτύου 
απαιτεί υπομονή, αφοσίωση και ενθουσιασμό. 

Οι ομάδες ή οι κύκλοι εργασίας μπορούν να ξεκινήσουν σαν «οργανώσεις αυτοβοήθειας», 
αλλά μπορεί να υπάρξει ένα σημείο όπου πρέπει να σχεδιάσουν καταστατικά και να 
εκλέξουν μία επιτροπή διαχείρισης. Αυτό μπορεί να κάνει ευκολότερη τη διαδικασία 



54 

 

σχεδιασμού και την εφαρμογή αποφάσεων. Επίσης, μπορεί να σημαίνει ότι η διοίκηση, 
άλλες επιτροπές, οι εκδότες, οι προμηθευτές βιβλίων και οι πάροχοι συνεχούς εκπαίδευσης 
σε λαμβάνουν πιο σοβαρά υπόψη τους. 

Πέρα από το γεγονός ότι αυτές οι ανεπίσημες επαφές και τα δίκτυα καθιστούν ευκολότερη 
την καθημερινή εργασία (τηλεφωνικά αιτήματα, γρήγορος δανεισμός βιβλίων σε 
συναδέλφους βιβλιοθηκονόμους), επίσημα οργανωμένες συνεργατικές ομάδες υφίστανται 
παγκοσμίως για πολλά χρόνια στο χώρο της βιβλιοθηκονομίας των κυβερνητικών 
βιβλιοθηκών. Οι βιβλιοθηκονόμοι έχουν κατανοήσει ότι με το να είναι ενωμένοι μπορούν 
να κάνουν τις φωνές τους να ακουστούν τόσο μέσα στους μητρικούς οργανισμούς τους όσο 
και εκτός, όπως στα επαγγελματικά σωματεία τους. 

Άλλες πιθανές δραστηριότητες είναι η δημιουργία ενός ευρετηρίου με τις κυβερνητικές 
βιβλιοθήκες, η υποστήριξη των φοιτητών που ασχολούνται με τις διπλωματικές εργασίες 
τους, και η υποστήριξη αυτών που παρέχουν επαγγελματική εκπαίδευση στη 
βιβλιοθηκονομία. Ένα ακόμα καίριο συμφέρον είναι η υποστήριξη των βιβλιοθηκών στις 
οποίες εργάζεται ένα μόνο άτομο. Σε μερικές χώρες, ένας αξιοσημείωτος αριθμός 
κυβερνητικών βιβλιοθηκών εμπίπτουν σε αυτή την κατηγορία. Είναι επίσης δυνατό να 
υπάρξει συνεργασία στη δημοσίευση υλικού ιδιαίτερου ενδιαφέροντος για τους 
βιβλιοθηκονόμους των κυβερνητικών βιβλιοθηκών καθώς και συζητήσεις σχετικά με τους 
κανόνες καταλογογράφησης, και με άλλα θέματα ειδικών βιβλιοθηκών. Περισσότερο 
προνομιούχες βιβλιοθήκες θα μπορούσαν να συνεργαστούν με αναπτυσσόμενες 
βιβλιοθήκες ώστε να έχουν διευρυμένα οφέλη.  

12.5 Παραδείγματα από περιφερειακές, διαπεριφερειακές και 
επαγγελματικές δραστηριότητες κατά τη συνεργασία 

• Τακτικές συναντήσεις για επαγγελματικά θέματα 
• Συμμετοχική καταλογογράφηση (συλλογικοί κατάλογοι)  
• Υποστήριξη συναδέλφων που αντιμετωπίζουν κλείσιμο της βιβλιοθήκης ή μείωση 

του προϋπολογισμού της 
• Επισκέψεις σε βιβλιοθήκες 
• Ετήσιες εκδηλώσεις για ανταλλαγή πληροφοριών μεταξύ κυβερνητικών 

βιβλιοθηκών 
• Δημιουργία «εικονικής κυβερνητικής βιβλιοθήκης» - μιας «κυβερνητικής 

βιβλιοθήκης χωρίς τοίχους» 
• Κύκλοι εργασίας για ειδικά θέματα ή έργα 
• Δημιουργία και διαχείριση των (ηλεκτρονικών) καταλόγων παραληπτών και 

ιστολογίων των κυβερνητικών βιβλιοθηκών 
• Κοινές συμφωνίες ως μέτρο εξοικονόμησης χρημάτων (για παράδειγμα, η επίτευξη 

καλύτερων τιμών για την αγορά λογισμικού και την αγορά οπτικών δίσκων, νομικών 
ή άλλων βάσεων δεδομένων, συμβάσεων χορήγησης αδειών, κ.λπ.) 

• Επίτευξη χαμηλότερων τιμών ως ομάδα για συνδρομές σε ηλεκτρονικά περιοδικά 
και βιβλία  

• Λίστες με κυβερνητικές βιβλιοθήκες και στοιχεία επικοινωνίας/ευρετήρια των 
περιοδικών, εφημερίδων κ.λπ. που διαθέτουν 

• Παροχή υπηρεσιών για φωτοαντίγραφα και βιβλία μεταξύ κυβερνητικών 
βιβλιοθηκών (διαδανεισμός) 

• Κατανομή πόρων και αρμοδιοτήτων 
• Ειδικά προγράμματα συνεργασιών 



55 

 

• Συνεργασία στην εκπαίδευση και στην ανάπτυξη προσωπικού αποτελούμενο από 
επαγγελματίες ή μη επαγγελματίες: παροχή εσωτερικής εκπαίδευσης και 
ενθάρρυνση εξωτερικών παρόχων, δημόσιων και ιδιωτικών, ώστε να σχεδιαστεί η 
κατάλληλη εκπαίδευση ανάλογα με τον τομέα 

• Ψηφιακή συνεργασία 

Σε όλες αυτές τις συνεργατικές προσπάθειες, περιορισμοί όπως η παροχή ηλεκτρικού 
ρεύματος, η κατάσταση των κτιρίων και η υποδομή, καθώς και το πολιτικό κλίμα πρέπει να 
λαμβάνονται σοβαρά υπόψη στις αναπτυσσόμενες χώρες. Επίσης, υπάρχει η ανάγκη να 
αναγνωριστεί ότι ο αλφαβητισμός και η γλώσσα της παρουσίασης μπορούν να 
δημιουργήσουν προβλήματα. 

12.6 Συμπέρασμα 
Εφόσον καμία βιβλιοθήκη από μόνη της δε δύναται να παρέχει όλες τις υπηρεσίες που 
απαιτούνται, η συνεργασία και η δικτύωση αποτελούν πλέον δραστηριότητες ζωτικής 
σημασίας για αποδοτική εργασία, για γρήγορη προσαρμογή σε νέες καταστάσεις και για 
εκπλήρωση των νέων προκλήσεων ώστε να παρέχουν στους κυβερνητικούς οργανισμούς τις 
πληροφορίες που χρειάζονται.  



56 

 

 
 

Μελέτη περίπτωσης 

Βιβλιοθήκες που συνεργάζονται για την ανάπτυξη βέλτιστης πρακτικής 

Κάποιες φινλανδικές κυβερνητικές βιβλιοθήκες άρχισαν να συνεργάζονται για να 
αναπτύξουν ένα μοντέλο συνεργασίας με συναδέλφους τμημάτων οι οποίοι ασχολούνται 
με προσχέδια νέων νόμων. Όταν αυτά εντοπιστούν, οι επαγγελματίες της πληροφόρησης 
επικοινωνούν και προσφέρουν βοήθεια και υποστήριξη στο άτομο που είναι υπεύθυνο για 
το έργο. Συντάσσεται ένα σχέδιο πληροφοριακής υποστήριξης ώστε να εντοπιστούν οι 
πληροφοριακές και ερευνητικές ανάγκες και αυτό ανατίθεται στους κατάλληλους ειδικούς. 
Με την ολοκλήρωση του έργου, η δουλειά των υπηρεσιών πληροφόρησης αξιολογείται 
τόσο από τους ίδιους όσο και από τους συντάκτες. 

 



57 

 

Κεφάλαιο 13. 
Μελέτη Αγοράς (Μάρκετινγκ) και Δημόσιες Σχέσεις / Maria Goeckeritz 

13.0 Πρόλογος 
Οι κυβερνητικές βιβλιοθήκες είναι συχνά πολύ μικρές σε μέγεθος και οι βιβλιοθηκονόμοι 
τους αισθάνονται πολλές φορές ότι δε διαθέτουν αρκετό χρόνο για το σημαντικό έργο του 
μάρκετινγκ. Δεν είναι αρκετό για τις βιβλιοθήκες το να κάνουν καλή δουλειά εάν δεν 
μπορούν να επικοινωνήσουν την αξία και τη σχέση κόστους-οφέλους των υπηρεσιών τους 
σε άτομα που είναι υπεύθυνα για τη λήψη αποφάσεων5. Εντούτοις, ειδικά σε περιόδους 
περιορισμένων οικονομικών πόρων, το μάρκετινγκ της βιβλιοθήκης μπορεί να έχει ύψιστη 
σημασία. Είναι σημαντικό για τις διοικούσες Αρχές των βιβλιοθηκών, οι χρήστες και το 
προσωπικό να κατανοήσουν ότι η βιβλιοθήκη είναι κάτι περισσότερο από βιβλία – μπορεί 
να είναι και είναι μια πλήρης υπηρεσία πληροφόρησης. 

13.1 Ορισμός 
Το έργο του μάρκετινγκ και των δημόσιων σχέσεων είναι να γνωστοποιήσει στην υπεύθυνη 
Αρχή [διοικητικό όργανο], στους πραγματικούς και πιθανούς χρήστες [γενικά το προσωπικό 
της διοικούσας Αρχής], στους υπαλλήλους της βιβλιοθήκης και, εάν είναι αναγκαίο, στο 
κοινό, την αξία και τη σημασία της βιβλιοθήκης καθώς και τα οφέλη των υπηρεσιών της, και 
με αυτό τον τρόπο να τους δίνει αιτία για κατάλληλη δράση.  

Κατάλληλη δράση σημαίνει: 

• Για την υπεύθυνη διοικούσα Αρχή: παροχή επαρκών οικονομικών μέσων και άλλης 
υποστήριξης εάν είναι αναγκαία 

• Για τους χρήστες: πλήρης χρήση όλων των πηγών που έχει η βιβλιοθήκη στη 
διάθεσή τους 

• Για το προσωπικό της βιβλιοθήκης: ενεργή και αυτορυθμιζόμενη εφαρμογή των 
στόχων τους  

• Για το γενικό και το εξειδικευμένο κοινό: κατάλληλη εκτίμηση και υποστήριξη εάν 
είναι αναγκαία 

Η διαφήμιση και οι δημόσιες σχέσεις αξιολογούνται χρησιμοποιώντας ως μέτρο σύγκρισης 
τον αντίκτυπό τους στους παραπάνω στόχους, δεν είναι αυτοσκοπός. Για να επιτευχθούν 
αυτοί οι στόχοι σύμφωνα με ένα πλάνο μάρκετινγκ η πιο επιτυχημένη προσέγγιση 
βασίζεται σε μία πολιτική μάρκετινγκ η οποία ορίζει ξεκάθαρα τους στόχους και τα μέσα. 

13.2 Πολιτική μάρκετινγκ και σχέδιο μάρκετινγκ  
Η πολιτική μάρκετινγκ πρέπει να επιτρέπει στις κυβερνητικές βιβλιοθήκες να επικοινωνούν 
στη διοίκηση του διοικούντος οργάνου τους, στους υπαλλήλους καθώς και σε κάθε 
επιδιωκόμενο κοινό τη σημασία των υπηρεσιών τους. Συνεπώς, οι βιβλιοθηκονόμοι των 
κυβερνητικών βιβλιοθηκών πρέπει να είναι ενήμεροι για το σημαντικό ρόλο του μάρκετινγκ 
στη δουλειά τους και για τη σημασία στο να παραχθεί μία γραπτή «Πολιτική Μάρκετινγκ» 
για τη βιβλιοθήκη τους η οποία περιλαμβάνει μία στρατηγική επίτευξης του συνολικού 
στόχου ενός αποδοτικού και αποτελεσματικού μάρκετινγκ και του έργου των δημοσίων 
σχέσεων.  

                                                           
5 “It is no good being good, if we don’t make it obvious to everybody that we are good.” (Boekhorst, Peter te: 
Title of the lecture of the same name at the 6th German Library Conference in Dortmund, 1994).  



58 

 

Αυτή η πολιτική μάρκετινγκ πρέπει να συμβαδίζει με τις κατευθυντήριες οδηγίες της Αρχής 
καθώς και με την επιχειρηματική ταυτότητά της, την επιχειρηματική νοοτροπία της, την 
επιχειρηματική επικοινωνία της και το επιχειρηματικό σχέδιό της. Η κυβερνητική 
βιβλιοθήκη πρέπει να είναι εξοικειωμένη με όλα τα παραπάνω και να τα λαμβάνει υπόψη 
της. Όταν συντάσσεται μία πολιτική μάρκετινγκ για τις κυβερνητικές βιβλιοθήκες είναι 
επίσης υποχρεωτικό να αξιοποιηθεί ο τομέας της γενικής διοίκησης και η γνώση του 
μάρκετινγκ. Αυτό επιτρέπει τη δημιουργία μιας πολιτικής μάρκετινγκ και ενός σχεδίου 
μάρκετινγκ τα οποία βασίζονται στα συμφέροντα των εμπλεκομένων μερών.  

Ο κύκλος του μάρκετινγκ αρχίζει με τον ορισμό των εργασιών και των λειτουργιών (όπως 
αναφέρεται στην εταιρική φιλοσοφία του οργανισμού). Αυτό πρέπει να οδηγήσει σε 
συναίνεση μεταξύ αυτών που παίρνουν αποφάσεις, από τη μία μεριά, και την κυβερνητική 
βιβλιοθήκη, από την άλλη. Αυτό ακολουθείται από έρευνα αγοράς και ανάλυση των πηγών 
καθώς και τον καθορισμό των στόχων του μάρκετινγκ. Το τελικό στάδιο του κύκλου του 
μάρκετινγκ αφορά τον ποιοτικό έλεγχο ή την αξιολόγηση βάσει της επιτυχίας, το οποίο 
μπορεί με τη σειρά του να αποτελέσει τη βάση για ένα νέο, ανασυνταχθέντα ορισμό των 
εργασιών και των λειτουργιών αναφορικά με τις λειτουργίες του μάρκετινγκ της άρχουσας 
βιβλιοθήκης. 

Πρέπει να αναπτυχθεί ένα σχέδιο μάρκετινγκ και ένα σχέδιο προώθησης ως μέρος του 
σχεδιασμού και της διαρκούς λειτουργίας της υπηρεσίας. Ένα τέτοιο σχέδιο είναι η 
απόλυτη οδηγία για την υλοποίηση μιας πολιτικής μάρκετινγκ χρησιμοποιώντας γνώση και 
τεχνικές που καθιστούν ικανή την κυβερνητική βιβλιοθήκη να ολοκληρώσει την πολιτική 
μάρκετινγκ. Το σχέδιο πρέπει να βασίζεται σε έρευνα αγοράς και ανάλυση των πηγών 
καθώς και στους στόχους όλων των λειτουργιών του μάρκετινγκ της κυβερνητικής 
βιβλιοθήκης.  

13.3 Έρευνα αγοράς και ανάλυση πηγών 

13.3.1 Έρευνα αγοράς-Ποιο είναι το πρωταρχικά επιδιωκόμενο κοινό;  
Παρόλο που οι χρήστες μιας κυβερνητικής βιβλιοθήκης γενικά ορίζονται με βάση τη 
λειτουργία του οργανισμού, και, ως εκ τούτου, είναι αρκετά ομοιογενείς, στις περισσότερες 
περιπτώσεις μπορούν να εντοπιστούν επιπλέον διαφοροποιημένες ομάδες χρηστών. 

Το επιδιωκόμενο κοινό (κυβερνητικοί υπάλληλοι) ή άλλοι χρήστες των παρεχόμενων 
υπηρεσιών (οι οποίοι συχνά μπορεί να είναι και το ευρύτερο κοινό) πρέπει να ορίζονται 
επακριβώς και οι δραστηριότητες του μάρκετινγκ πρέπει να είναι κατάλληλες για αυτό το 
κοινό. Οι κυβερνητικοί υπάλληλοι, ως μέλη του επιδιωκόμενου κοινού, πρέπει να 
λαμβάνονται υπόψη στο σχεδιασμό και στην αξιολόγηση του σχεδίου του μάρκετινγκ. 

Η βιβλιοθήκη με τη σειρά της πρέπει να έχει πλήρη κατανόηση του ποια είναι η ερευνητική 
συμπεριφορά των αντίστοιχων ομάδων χρηστών, τι είδους πληροφορίες χρειάζονται και τι 
είδους υπηρεσίες προτιμούν. Βλέπε το Κεφάλαιο 4 «Καθορισμός και ικανοποίηση των 
αναγκών των χρηστών» για περισσότερες πληροφορίες στο συγκεκριμένο θέμα. Είναι 
επίσης χρήσιμο να εξεταστούν άλλες πληροφοριακές πηγές διαθέσιμες στην Αρχή (π.χ. 
αρχεία, τράπεζες δεδομένων, και ιστότοποι). Εκτός από την πιθανότητα συνεργασίας με 
αυτούς τους παρόχους πληροφοριών, μια κατάτμηση της αγοράς και της προσφοράς 
πρέπει να συμφωνηθεί βάσει των αντίστοιχων συμπεριλαμβανομένων εργασιών. 

Προσπαθήστε να υιοθετήσετε μια αντίληψη χρήστη. Εξασφαλίστε ότι όταν χρειάζονται 
βοήθεια, η βιβλιοθήκη τους έρχεται αμέσως στο μυαλό.  



59 

 

13.3.2 Ανάλυση πηγών 
Ποιες πηγές θα πρέπει να χρησιμοποιήσει η βιβλιοθήκη στο μάρκετινγκ; Αυτές μπορεί να 
περιλαμβάνουν το προσωπικό της βιβλιοθήκης, τη συλλογή της βιβλιοθήκης, χρόνο και 
συνεργατικές ευκαιρίες. 

13.4 Οι στόχοι του μάρκετινγκ  
Μέσω της μελέτης αγοράς και της ανάλυσης των πηγών, η κυβερνητική βιβλιοθήκη 
ενδέχεται να εντοπίσει ποιες εσωτερικές εργασιακές ρουτίνες και διαδικασίες πρέπει να 
βελτιωθούν. Η σημαντική ερώτηση που πρέπει να τεθεί σε αυτό το σημείο είναι «Τι 
εμποδίζει μια μέθοδο εργασίας η οποία καθορίζεται από την αγορά;» 

Η βιβλιοθήκη μπορεί έτσι να ορίσει τους στόχους που επιθυμεί να επιτύχει με τις 
δραστηριότητες του μάρκετινγκ. Ακόμα κι αν αυτοί οι στόχοι είναι μεμονωμένοι, στο 
σύνολό τους πρέπει να αποσκοπούν στην πραγμάτωση της πολιτικής μάρκετινγκ και 
πρέπει, συνεπώς, να είναι υλοποιήσιμοι από το παρόν προσωπικό, τις οικονομικές και 
οργανωτικές συνθήκες της συγκεκριμένης βιβλιοθήκης. 

• Βελτίωση υπηρεσιών: Αυτό αναφέρεται στη βελτίωση του εύρους των παρεχόμενων 
προϊόντων και υπηρεσιών, για παράδειγμα, στη γρηγορότερη απόκτηση πηγών και 
περισσότερο ενημερωμένων πληροφοριών, στην ανάπτυξη μιας νέας βάσης 
δεδομένων, στη δημοσίευση ενός νέου οδηγού της υπηρεσίας πληροφόρησης, κ.λπ.  

• Προώθηση: Οι δημόσιες σχέσεις και η διαφήμιση αποτελούν τις πιο καίριες πλευρές 
της διαδικασίας του μάρκετινγκ. Οι βελτιστοποιημένες διαδικασίες των βιβλιοθηκών 
και τα άριστα προϊόντα δεν έχουν καμία χρησιμότητα για το προσωπικό του 
οργανισμού εάν δεν προωθούνται με συγκεκριμένο τρόπο. Αυτό βασικά περιλαμβάνει 
τις εσωτερικές δημόσιες σχέσεις, αντί θεαματικών διαφημιστικών εκστρατειών.  

Η βιβλιοθήκη μπορεί να εξασφαλίσει ότι η διαχείριση/διοίκηση έχει λάβει γνώση ότι χωρίς 
τις παρεχόμενες υπηρεσίες της βιβλιοθήκης, οι υπάλληλοί της θα σπαταλούσαν αρκετό 
χρόνο στην προσπάθειά τους να εντοπίσουν από μόνοι τους σχετικές και έγκυρες 
πληροφορίες.  

Οι κυβερνητικές βιβλιοθήκες πρέπει να χρησιμοποιούν διαφορετικές μεθόδους προώθησης 
για να κάνουν αισθητή την παρουσία τους και το εύρος των υπηρεσιών που παρέχουν σε 
κάθε δυνατό τόπο και χρόνο.  

13.5 Τα μέσα του μάρκετινγκ 
Τα μέσα εκτείνονται από απλούς τρόπους και τεχνικές, όπως τα διαφημιστικά φυλλάδια τα 
οποία διαφημίζουν το ωράριο λειτουργίας και τις υπηρεσίες, μέχρι πιο εξελιγμένες 
μεθόδους. Θα μπορούσαν να περιλαμβάνουν:  

• Συνεργασίες με τον επαγγελματικό τύπο/μέσα ενημέρωσης 
• Χρήση των εσωτερικών μέσων επικοινωνίας, όπως τα ενδοδίκτυα 
• Ετήσιες εκθέσεις 
• Σήμανση δημοσιεύσεων με το λογότυπο και το σύνθημα της βιβλιοθήκης 
• Ιστοτόπους 
• Σελιδοδείκτες, φυλλάδια, mouse pads, κ.λπ. 
• Σήμανση στη βιβλιοθήκη 



60 

 

• Σεμινάρια και συνέδρια που αφορούν υπηρεσίες της βιβλιοθήκης και θέματα του 
φορέα 

• Συστήματα καθοδήγησης των χρηστών 
• Παρουσιάσεις στο προσωπικό του τμήματος 
• Έρευνες εκτίμησης αναγκών 
• Διαφημιστικές εκστρατείες μάρκετινγκ 
• Παρουσιάσεις και εκθέσεις 

Άλλα στοιχεία και μέσα μπορεί να είναι εξίσου χρήσιμα και να μπορούν να 
χρησιμοποιηθούν αναλόγως. 

13.6 Προσωπικό με υψηλά κίνητρα 
Οι υπάλληλοι της βιβλιοθήκης πρέπει να αποδεχτούν την πολιτική μάρκετινγκ και να 
συμμετέχουν ενεργά στη διαδικασία του σχεδιασμού. Υλοποιώντας την πολιτική, πρέπει να 
είναι συνεχώς επικεντρωμένοι στο χρήστη, δηλαδή όλα αρχίζουν και τελειώνουν με το 
χρήστη. Τελικά, μια εξ ολοκλήρου επιτυχημένη εφαρμογή των δημοσίων σχέσεων, 
εξαρτάται σε μεγάλο βαθμό από τον τρόπο που το προσωπικό της βιβλιοθήκης προβάλει 
τον εαυτό του στους χρήστες και, ως εκ τούτου, βασίζεται σε έναν σαφώς αναγνωρίσιμο 
προσανατολισμό προς τον χρήστη. Αυτό απαιτεί ένα άνετο εργασιακό περιβάλλον, 
ετοιμότητα στην παροχή βοήθειας, και κατάλληλες απαντήσεις στις παρατηρήσεις των 
χρηστών.  

13.7 Προϋπολογισμός για μάρκετινγκ  
Εάν είναι δυνατό, πρέπει να υπάρχει κάποιος προϋπολογισμός –ακόμη και στοιχειώδης για 
τις δραστηριότητες του μάρκετινγκ. Αν είναι εφικτό, το μάρκετινγκ πρέπει να ανατεθεί ως 
ευθύνη σε συγκεκριμένο μέλος του προσωπικού σύμφωνα με τις ανάγκες του σχεδιασμού. 
Εντούτοις, όλο το προσωπικό μπορεί να συμμετέχει στις δραστηριότητες του μάρκετινγκ. 

13.8 Αξιολόγηση 
Η βιβλιοθήκη χρειάζεται να αποδεικνύει συνεχώς την αξία των υπηρεσιών της. Όλες οι 
προσπάθειες του μάρκετινγκ πρέπει να αξιολογούνται τακτικά και να ανανεώνονται για να 
παρέχουν ενημερωμένα και νέα μηνύματα και να συμβαδίζουν με τις μεταβαλλόμενες 
οπτικές του επιδιωκόμενου κοινού των κυβερνητικών βιβλιοθηκών. Αυτό έχει επίσης 
εφαρμογή στα νεοεισαχθέντα προϊόντα και υπηρεσίες. Με την ολοκλήρωση της 
διερευνητικής περιόδου, τα προϊόντα και οι υπηρεσίες καλούνται να αξιολογηθούν με 
βάση την καταλληλότητά τους αναφορικά με τους στόχους που έχουν τεθεί και την 
ικανότητά τους να αυξάνουν την ικανοποίηση των χρηστών. Μία έρευνα για την 
ικανοποίηση των χρηστών μπορεί να βοηθήσει στην απόκτηση χρήσιμων δεδομένων.  

13.9 Συμπέρασμα 
Μην εγκαταλείπετε την προσπάθεια! Η αξία των βιβλιοθηκών για τις εργασίες του 
οργανισμού είναι αναγκαίο να υπενθυμίζεται συνεχώς στα ανώτατα διοικητικά στελέχη του 
οργανισμού. Πρέπει να τους δείχνουμε ότι οι κυβερνητικές βιβλιοθήκες αποτελούν την 
καλύτερη επένδυση που μπορούν να κάνουν, ώστε να ικανοποιούν τις μεταβαλλόμενες 
ανάγκες του 21ου αιώνα. 



61 

 

 
 

Μελέτη περίπτωσης 

Έγκαιρη συμμετοχή 

Το Υπουργείο Οικονομικών της Φινλανδίας καλεί όλο το νέο προσωπικό σε μία εισαγωγική 
περιήγηση στις υπηρεσίες πληροφόρησης. Κατά τη διάρκεια αυτής της περιήγησης, η οποία 
διαρκεί περίπου δύο ώρες, ο νέος υπάλληλος γνωρίζει όλες τις λειτουργίες των υπηρεσιών 
πληροφόρησης, π.χ. τις υπηρεσίες της βιβλιοθήκης, του αρχείου, τις υπηρεσίες 
πληροφόρησης για θέματα Ευρωπαϊκής Ένωσης και τη διαχείριση εγγράφων. Το κύριο 
πλεονέκτημα αυτής της εισαγωγικής περιήγησης είναι ότι το πληροφοριακό τμήμα και οι 
υπηρεσίες της βιβλιοθήκης έχουν προσωπική επαφή με το νέο υπάλληλο. Αυτό παρέχει 
σημαντική βοήθεια όταν ο σχεδιασμός και η ανάπτυξη του πληροφοριακού τμήματος και 
των υπηρεσιών βιβλιοθήκης βασίζονται σε πληροφορίες γύρω από τις ανάγκες των 
χρηστών. 

 



62 

 

Κεφάλαιο 14. 
Υποχρέωση Προστασίας της Ιδιωτικότητας των Χρηστών / Nancy Bolt 

14.0 Πρόλογος 
Στον τομέα της ιδιωτικότητας, οι κυβερνητικές βιβλιοθήκες πρέπει να ακολουθούν τους 
νόμους της χώρας τους. Εντούτοις, η ιδιωτικότητα είναι ιδιαίτερα σημαντική στη χρήση των 
κυβερνητικών πληροφοριών, καθώς η κυβέρνηση έχει περισσότερες πιθανότητες να 
ενημερώνεται για το τι διαβάζουν και ερευνούν οι χρήστες στις δικές της βιβλιοθήκες. Η 
ιδιωτικότητα στη χρήση των πηγών των κυβερνητικών βιβλιοθηκών είναι σημαντική, είτε ο 
χρήστης είναι εκλεγμένο μέλος της κυβέρνησης, είτε μέλος του προσωπικού της 
κυβέρνησης ή ανήκει στο ευρύ κοινό. 

Τα σημαντικότερα βήματα για την προστασία της ιδιωτικότητας των χρηστών των 
υπηρεσιών της βιβλιοθήκης είναι: 

• Να καθοριστεί εθνική κυβερνητική πολιτική σχετικά με την ιδιωτικότητα στη χρήση 
της βιβλιοθήκης.  

• Να θεσπιστεί πολιτική για την ίδια τη βιβλιοθήκη σχετικά με την ιδιωτικότητα στη 
χρήση της βιβλιοθήκης συμπεριλαμβανομένης μιας μη-κομματικής προσέγγισης 
στη χρήση των πηγών από αιρετούς και διορισμένους υπαλλήλους και προσωπικό.  

• Να αναπτυχθούν διαδικασίες οι οποίες θα ακολουθούνται από το προσωπικό 
αναφορικά με την ιδιωτικότητα στη χρήση της βιβλιοθήκης. 

• Να εκπαιδευτεί το προσωπικό στη φιλοσοφία στην οποία στηρίζεται η πολιτική και 
να εφαρμοστούν οι διαδικασίες που είναι σχετικές με την πολιτική.  

• Εάν είναι νόμιμο να εφαρμοστεί, η βιβλιοθήκη πιθανώς να επιθυμεί να 
καταστρέψει αρχεία τα οποία συνδέουν άτομα με πηγές της κυβερνητικής 
βιβλιοθήκης μόλις οι πηγές επιστρέφονται ή δεν χρησιμοποιούνται πλέον.  

14.1 Καθορισμός εθνικής κυβερνητικής πολιτικής σχετικά με την ιδιωτικότητα 
στη χρήση της βιβλιοθήκης 
Η κυβερνητική Αρχή την οποία εξυπηρετεί η βιβλιοθήκη μπορεί να έχει ήδη μία πολιτική 
αναφορικά με την ιδιωτικότητα στη χρήση των κυβερνητικών πηγών. Για παράδειγμα, όλες 
οι πολιτείες των Ηνωμένων Πολιτειών έχουν μία τέτοια πολιτική. Ως μέρος αυτής, 
προστατεύονται όλα τα αρχεία που σχετίζονται με τη χρήση των βιβλιοθηκών και ακόμα, σε 
κάποιες περιπτώσεις, αυτό είναι εφικτό με την παρακολούθηση και καταγραφή της χρήσης 
(π.χ. κάποιος θέτει ένα πληροφοριακό αίτημα το οποίο ικανοποιείται αλλά δεν διατηρείται 
ένα πραγματικό έντυπο αρχείο σχετικό με το αίτημα). Στις Ηνωμένες Πολιτείες η πρόσβαση 
σε αυτά τα αρχεία γίνεται μόνο με εντολή δικαστή ή δικαστηρίου ή με ειδική άδεια από τον 
χρήστη της βιβλιοθήκης.  

14.2 Θέσπιση πολιτικής για τη βιβλιοθήκη σχετικά με την ιδιωτικότητα στη 
χρήση της βιβλιοθήκης 
Η πολιτική ιδιωτικότητας της βιβλιοθήκης πρέπει να βασίζεται στους νόμους της 
κυβερνητικής Αρχής εάν υπάρχει αντίστοιχος νόμος. Εάν ένας τέτοιος νόμος δεν υπάρχει, η 
βιβλιοθήκη καλείται να αναπτύξει τη δική της πολιτική. Τα μέρη της ιδανικής πολιτικής 
πρέπει να συμπεριλαμβάνουν τα εξής:  



63 

 

i. Η πολιτική πρέπει να έχει εφαρμογή στους αιρετούς και διορισμένους υπαλλήλους, 
στο προσωπικό της κυβέρνησης, και στο ευρύ κοινό εάν χρησιμοποιούν τη 
βιβλιοθήκη. 

ii. Η βιβλιοθήκη δεν πρέπει να αποκαλύπτει ποιο υλικό της βιβλιοθήκης 
χρησιμοποιήθηκε από οποιονδήποτε χρήστη της βιβλιοθήκης, εκτός και αν το 
αίτημα συνοδεύεται από εντολή δικαστηρίου ή άλλη δικαστική απόφαση ή ειδική 
άδεια του χρήστη της βιβλιοθήκης.  

iii. Η βιβλιοθήκη δεν θα αποκαλύψει τι είδους πληροφορίες ζητήθηκαν από τους 
χρήστες της βιβλιοθήκης. 

iv. Η βιβλιοθήκη θα διατηρήσει μία αυστηρά μη-κομματική προσέγγιση στις 
πληροφορίες που ζητιούνται από τους χρήστες της βιβλιοθήκης. Πλήρεις 
πληροφορίες, όσο το επιτρέπουν οι πηγές, πρέπει να παρέχονται για όλες τις 
πτυχές ενός θέματος που ερευνάται χωρίς να υπάρχει εύνοια προς ένα πολιτικό 
κόμμα μέσα ή έξω από την εξουσία.  

v. Όλα τα αρχεία, έντυπα και ηλεκτρονικά, τα οποία συνδέουν άτομα με 
συγκεκριμένες πηγές είτε της βιβλιοθήκης είτε ηλεκτρονικές, πρέπει να 
διαγράφονται αμέσως μόλις το άτομο ολοκληρώσει τη χρήση των πληροφοριών.  

Η βιβλιοθήκη πιθανώς να επιθυμεί τη μελέτη και την έγκριση της πολιτικής της περί 
ιδιωτικότητας από την κυβερνητική Αρχή της βιβλιοθήκης. Αυτό εξασφαλίζει ότι όλοι οι 
αξιωματούχοι και το προσωπικό της κυβέρνησης κατανοούν τα δικαιώματά τους στη χρήση 
του υλικού της βιβλιοθήκης και τα όρια χρήσης καθότι άπτονται της χρήσης των άλλων. 

14.3 Ανάπτυξη διαδικασιών που πρέπει να ακολουθεί το προσωπικό της 
βιβλιοθήκης αναφορικά με την ιδιωτικότητα στη χρήση της βιβλιοθήκης 
Μόλις μία πολιτική έχει διατυπωθεί γραπτώς και εγκριθεί, οι διαδικασίες υλοποίησης 
πρέπει να προετοιμάζονται. Τα μέρη των διαδικασιών πρέπει να περιλαμβάνουν: 

i. Μια δήλωση της πολικής και της έγκρισής της από την κυβερνητική Αρχή και τη 
διοίκηση της βιβλιοθήκης 

ii. Οδηγίες αναφορικά με τις απαντήσεις του προσωπικού της βιβλιοθήκης σε 
αιτήματα που αποκαλύπτουν ποιος χρησιμοποίησε τις πηγές της βιβλιοθήκης 
συμπεριλαμβανομένων σε ποιον πρέπει να αναφερθεί ένα τέτοιο αίτημα 

iii. Οδηγίες για το είδος του νομικού εγγράφου που απαιτείται ώστε η πολιτική της 
ιδιωτικότητας να ανατραπεί σε μία συγκεκριμένη περίσταση 

iv. Διαθέσιμα έντυπα για άτομα με σκοπό να επιτρέπουν στη βιβλιοθήκη να 
αποκαλύπτει τη χρήση των πηγών της βιβλιοθήκης (για παράδειγμα, ένας χρήστης 
που έχει εμπλακεί σε μακροχρόνια έρευνα πάνω σε ένα θέμα οπότε η αποκάλυψη 
του χρήστη της βιβλιοθήκης μπορεί να προκαλέσει αυξημένη πρόσβαση) 

v. Οδηγίες για τη διαγραφή έντυπων και ηλεκτρονικών συνδέσεων μεταξύ του χρήστη 
της βιβλιοθήκης και του υλικού που χρησιμοποιήθηκε κατά τη διάρκεια επίσκεψης 
στη βιβλιοθήκη ή μίας ηλεκτρονικής συνεδρίας 

vi. Συνέπειες και επιπτώσεις των παραβιάσεων της πολιτικής 



64 

 

14.4 Εκπαίδευση προσωπικού στη φιλοσοφία της πολιτικής και εφαρμογή 
διαδικασιών σχετικών με την πολιτική 
Κρίνεται σημαντικό το προσωπικό να κατανοεί πλήρως τη φιλοσοφία που υπάρχει πίσω 
από την πολιτική και ότι δεν θα αποκαλύψει με δική του πρωτοβουλία ή με αίτημα από 
οποιονδήποτε κυβερνητικό αξιωματούχο ή εργαζόμενο, τι είδους πληροφορίες 
χρησιμοποιήθηκαν από κάποιο χρήστη.  

Τα μέλη της κυβέρνησης πρέπει να εκπαιδευτούν στην εφαρμογή των διαδικασιών με 
ιδιαίτερη έμφαση στο ποιος έχει την ευθύνη να απαντήσει σε ένα νομικό αίτημα και σε 
ποιον πρέπει να παραπέμπονται τέτοιου είδους αιτήματα.  

14.5 Καταστροφή αρχείων που συνδέουν άτομα με πηγές κυβερνητικών 
βιβλιοθηκών μόλις οι πηγές επιστρέφονται ή δεν χρησιμοποιούνται πλέον 
Σε έναν ιδανικό κόσμο, πρέπει να υφίστανται διαδικασίες καταστροφής αρχείων τα οποία 
συνδέουν τους χρήστες της βιβλιοθήκης με συγκεκριμένο υλικό της βιβλιοθήκης. Αυτές οι 
διαδικασίες ενδεχομένως να είναι διαφορετικές για τη χρήση του έντυπου υλικού της 
βιβλιοθήκης, τις συναλλαγές με το προσωπικό της βιβλιοθήκης όπως τα πληροφοριακά 
αιτήματα, ή για τη χρήση των ηλεκτρονικών πηγών της βιβλιοθήκης, τόσο εντός της 
βιβλιοθήκης όσο και απομακρυσμένα. 

i. Έντυπες ή οπτικοακουστικές πηγές της βιβλιοθήκης πιθανώς να χρησιμοποιούνται 
μέσα στη βιβλιοθήκη ή να χρεώνονται ώστε να απομακρύνονται από τη βιβλιοθήκη 
από τον χρήστη. Μπορεί να υπάρχει ή να μην υπάρχει έντυπο αρχείο των πηγών 
της βιβλιοθήκης που χρησιμοποιούνται εντός της βιβλιοθήκης. Εάν υπάρχει, πρέπει 
να καταστραφεί μόλις ο χρήστης της βιβλιοθήκης φύγει από τη βιβλιοθήκη. Τα 
αρχεία του δανεισμού που συνδέουν άτομα με έντυπο ή οπτικοακουστικό υλικό της 
βιβλιοθήκης πρέπει να καταστρέφονται μόλις οι πηγές της βιβλιοθήκης 
επιστρέφονται.  

ii. Πληροφορίες σχετικές με το ποσοστό χρήσης του υλικού της βιβλιοθήκης για 
σκοπούς πρόσκτησης και απομάκρυνσης, πιθανώς να διατηρηθούν εφόσον δεν 
συνδέονται με συγκεκριμένα άτομα.  

iii. Μπορεί να διατηρούνται αρχεία βιβλιοθήκης για τις συναλλαγές με το προσωπικό 
της βιβλιοθήκης, ειδικά εάν ο βιβλιοθηκονόμος υποστηρίζει την εν εξελίξει έρευνα 
ενός χρήστη της βιβλιοθήκης. Σε αυτήν την περίπτωση, με την ολοκλήρωση του 
ερευνητικού έργου τα αρχεία πρέπει να καταστραφούν.  

iv. Όλο και περισσότερες πηγές της βιβλιοθήκης είναι διαθέσιμες ηλεκτρονικά. Αυτές 
ενδεχομένως αναζητούνται εντός της βιβλιοθήκης ή απομακρυσμένα. Κάθε 
ηλεκτρονικό αρχείο αποτελούμενο από ατομικές χρήσεις των ηλεκτρονικών πηγών 
πρέπει να διαγράφεται μόλις η συγκεκριμένη χρήση ολοκληρωθεί. Αυτό 
συμπεριλαμβάνει πληροφοριακά αιτήματα μέσω ηλεκτρονικού ταχυδρομείου. Και 
πάλι, αρχεία σχετικά με τη χρήση συγκεκριμένων πηγών και ακόμα και η κατηγορία 
του χρήστη (κυβερνητικός αξιωματούχος, προσωπικό, και ευρύ κοινό) δύναται να 
διατηρούνται όσο δεν υπάρχει σύνδεση σε συγκεκριμένο χρήστη της βιβλιοθήκης. 

14.6 Προκλήσεις για τις αναπτυσσόμενες χώρες 
Αυτή η αρχή βασίζεται κατά πολύ στην πολιτική των πληροφοριών των κυβερνητικών 
φορέων και των κυβερνητικών βιβλιοθηκών. Αυτό πιθανώς να είναι προβληματικό στις 



65 

 

αναπτυσσόμενες χώρες που δεν έχουν ιστορία στο σεβασμό στα ανθρώπινα δικαιώματα ή 
στην ελευθερία των πληροφοριών. Και πάλι, αυτές οι κατευθυντήριες οδηγίες ενδεχομένως 
να λειτουργούν ως μέσο προάσπισης των πολιτικών οι οποίες προστατεύουν την 
ιδιωτικότητα των χρηστών της βιβλιοθήκης.  

14.7 Συμπέρασμα 
Οι χρήστες της βιβλιοθήκης των κυβερνητικών βιβλιοθηκών έχουν δικαίωμα στην 
ιδιωτικότητα για τη χρήση που κάνουν στις πηγές της βιβλιοθήκης. Είναι σημαντικό αυτές 
οι πολιτικές να εγκριθούν γραπτώς για να προστατεύουν το χρήστη της βιβλιοθήκης, το 
προσωπικό της βιβλιοθήκης και την ίδια την κυβέρνηση.  



66 

 

Κεφάλαιο 15. 
Τάσεις στις Κυβερνητικές Βιβλιοθήκες / Jane Wu 

15.0 Πρόλογος 
Ρωτήστε οποιονδήποτε βιβλιοθηκονόμο κυβερνητικής βιβλιοθήκης και αυτός ή αυτή θα 
αποκαλύψει ότι κάθε χρόνο οι πηγές μειώνονται και, έτσι, μνήμες και ανέκδοτα από τις 
παλιές καλές μέρες θα αρχίσουν να ρέουν. Οι κυβερνητικές βιβλιοθήκες έχουν γίνει στόχος 
περικοπών για περισσότερο από μία δεκαετία και η τάση αυτή συνεχίζεται. Σε ακραίες 
περιπτώσεις, όπου οι βιβλιοθήκες βρίσκονται σε προνομιακούς χώρους, πολλοί 
εποφθαλμιούν τους χώρους που καταλαμβάνουν τα ράφια της βιβλιοθήκης κάνοντας 
σχέδια αποδιοργάνωσης της συλλογής και ανακατανομής του χώρου. Κατά κανόνα, οι 
θητείες των κυβερνήσεων διαρκούν τέσσερα με πέντε χρόνια και πολλά από τα κορυφαία 
άτομα που παίρνουν αποφάσεις έχουν τον ίδιο χρονικό ορίζοντα. Οι βιβλιοθηκονόμοι 
έχουν διαφορετική αντίληψη της προοπτικής και βαθιά επίγνωση της αξίας της βιβλιοθήκης 
διαχρονικά. Κρίνεται πολύ σημαντικό να μεταδοθεί αυτή η αξία, με τρόπο ώστε να γίνει 
κατανοητή από τα άτομα που παίρνουν αποφάσεις για να υπερασπιστούν τη βιβλιοθήκη 
και τις συλλογές της.  

Παρόλα αυτά, δεν είναι όλα θλιβερά και απογοητευτικά. Υπάρχουν κάποιες τάσεις που 
βοηθούν τους κυβερνητικούς βιβλιοθηκονόμους και τις βιβλιοθήκες να χειριστούν τους 
κινδύνους και να αναδυθούν δυνατότεροι και καλύτεροι. Είναι απαραίτητο να γνωρίζουν 
τις αναδυόμενες τάσεις καθώς και τους εγγενείς κινδύνους και τις δυνατότητές τους και να 
τις αξιοποιούν και να τις αναπτύσσουν όταν είναι εφικτό. Οι βιβλιοθήκες υπήρξαν τα 
ιδρύματα τα οποία άλλαξαν πολύ λίγα πράγματα κατά το μεγαλύτερο μέρος του 
προηγούμενου αιώνα, αλλά σήμερα, στις βιβλιοθήκες, όπως σε οποιαδήποτε έκφανση της 
κοινωνίας, τίποτα δεν είναι τόσο προβλέψιμο όσο η ίδια η αλλαγή. Επενδύοντας στην 
αλλαγή μπορεί να βελτιωθεί η αποδοτικότητα και η αποτελεσματικότητα των υπηρεσιών 
προς τους χρήστες της βιβλιοθήκης. Αυτή η διαδικασία είναι επίσης ουσιώδης όταν 
καθίσταται ενήμερη η διοίκηση για την αξία της βιβλιοθήκης καθώς και της 
βραχυπρόθεσμης και μακροπρόθεσμης συμβολής της στην αποτελεσματική λειτουργία του 
οργανισμού.  

15.1 Αντιμετώπιση των μεγάλων κινδύνων – από μείωση του 
προϋπολογισμού σε οριστικό κλείσιμο 
Το έτος 2003 χτύπησε ο κώδωνας του κινδύνου για τις κυβερνητικές βιβλιοθήκες των 
Ηνωμένων Πολιτειών της Αμερικής και από τότε δεν έχει σταματήσει να χτυπάει. Στο 
πλαίσιο εφαρμογής ενός μέτρου μείωσης του κόστους, η διοίκηση του Environmental 
Protection Agency (EPA) των Ηνωμένων Πολιτειών Αμερικής αποφάσισε να κλείσει οριστικά 
τις μεγαλύτερες βιβλιοθήκες τού φορέα στην ανατολική ακτή. Η σοβαρή αρνητική 
επίπτωση στη δουλειά και στο προσωπικό που υλοποιούσε τα προγράμματα του EPA έχει 
καταγραφεί σε πολλές πηγές. Το κόστος από τη χαμένη συλλογική γνώση του 
αποκεντρωμένου οργανισμού δεν έχει ακόμη υπολογιστεί και πιθανώς να μη γίνει ποτέ. 
(Εντούτοις, με την αλλαγή στην ηγεσία της κυβέρνησης των Ηνωμένων Πολιτειών της 
Αμερικής το έτος 2006, το οριστικό κλείσιμο αυτών των βιβλιοθηκών επανεξετάζεται. Αυτό 
αποτελεί ένα άριστο παράδειγμα της διαφορετικής προσέγγισης και των δράσεων που 
αναλαμβάνονται όταν η ηγεσία της κυβέρνησης αλλάζει.) Παρόμοιες, πιθανώς λιγότερο 
δραστικές περικοπές, λαμβάνουν χώρα σε κυβερνητικές και διακυβερνητικές βιβλιοθήκες 
σε όλο τον κόσμο, επιδεικνύοντας την έμφαση της ανώτερης διοίκησης για 



67 

 

βραχυπρόθεσμες εξοικονομήσεις χωρίς επαρκή εξέταση των μακροπρόθεσμων 
επιπτώσεων.  

Τα άτομα που παίρνουν αποφάσεις αντιμετωπίζουν το διαδίκτυο όλο και περισσότερο ως 
αντικατάσταση των βιβλιοθηκών και ενδεχομένως να αντιλαμβάνονται ακόμη και ως 
απαρχαιωμένες τις έντυπες πηγές της βιβλιοθήκης. Μια σειρά από παράγοντες 
συμβάλλουν σε αυτή την αντίληψη. Στην πραγματικότητα κάποιες από αυτές τις αντιλήψεις 
προκύπτουν ως αποτέλεσμα των αναβαθμισμένων πρακτικών των βιβλιοθηκών. Για 
παράδειγμα, με σκοπό την αύξηση της αποδοτικότητας, οι κυβερνητικές βιβλιοθήκες με 
υψηλό βαθμό αυτοματοποίησης συνήθως σαρώνουν και προωθούν τις έντυπες πηγές προς 
τους αιτούντες μέσω ηλεκτρονικού ταχυδρομείου ως επισυναπτόμενα αρχεία σε Portable 
Document Format (PDF) συγκαλύπτοντας, έτσι, ακούσια σε κάποιο βαθμό το μέγεθος και τη 
συνάφεια των έντυπων πηγών που χρησιμοποιούνται κατά κόρον. Επιπλέον, οι 
ηλεκτρονικές συνδρομές σε εφημερίδες και σε εργαλεία πληροφοριών / υποστήριξης 
αποφάσεων διαχειρίζονται από τις βιβλιοθήκες και υπό κανονικές συνθήκες προωθούνται 
στους υπολογιστές των ατόμων που παίρνουν τις αποφάσεις (ενώ εκείνοι ταξιδεύουν) 
μέσω ενός εικονικού ιδιωτικού δικτύου. Οι βιβλιοθήκες καταβάλλουν κάθε προσπάθεια 
ώστε οι υπηρεσίες πληροφόρησης και οι πηγές τους να είναι προσβάσιμες με συνεχή τρόπο 
και απρόσκοπτα. Η πολυπλοκότητα στην απάντηση πληροφοριακών αιτημάτων, στην 
καταλογογράφηση και στην οργάνωση του υλικού, στη διαχείριση των έντυπων και 
ηλεκτρονικών συνδρομών και αδειών, και στην παροχή άδειας χρήσης ποιοτικών πηγών 
πληροφόρησης είναι, συνεπώς, κρυμμένα από τους τελικούς χρήστες και, σε τελευταία 
ανάλυση, από τα άτομα που παίρνουν τις αποφάσεις.  

Τα άτομα-κλειδιά που παίρνουν αποφάσεις αποτελούν μία ειδική κατηγορία των χρηστών 
της βιβλιοθήκης. Όπως με όλους τους χρήστες της βιβλιοθήκης, η παροχή σχετικών, 
ποιοτικών και αποτελεσματικών υπηρεσιών αποτελούν απαραίτητα δομικά στοιχεία. 
Εντούτοις, πρέπει να εφαρμοστούν ειδικές μέθοδοι για να επικοινωνήσουν τις δυνατότητές 
τους στα άτομα-κλειδιά που παίρνουν αποφάσεις. Όποτε υπάρχει αλλαγή στη διοίκηση, ο 
βιβλιοθηκονόμος πρέπει να κλείσει έγκαιρα ραντεβού με τον υπουργό και το επιτελείο 
του/της για να παρουσιάσει τη βιβλιοθήκη και τις παρεχόμενες πληροφοριακές υπηρεσίες 
και να είναι προετοιμασμένος να φέρει το έργο αυτό εις πέρας εκτός του χώρου της 
βιβλιοθήκης και ακόμα και εκτός του κανονικού εργασιακού ωραρίου. Η εκτέλεση κάποιων 
ρόλων και η πρακτική με συναδέλφους μπορεί να είναι αναγκαίες για να συλλάβει και να 
ανταποκριθεί στην ορολογία και στις προτεραιότητες της νέας διοίκησης. Μια 
προειδοποίηση: κρίνεται σημαντικό να θυμάστε ότι σε αυτό το επίπεδο όσα διακυβεύονται 
είναι σημαντικά και να μην ενδώσετε στον πειρασμό των ανεδαφικών υποσχέσεων. 
Υποσχεθείτε μόνο όσα μπορούν να παραδοθούν, και παραδώστε όσα έχετε υποσχεθεί.  

Οι πρώτες εντυπώσεις μένουν και αυτή η εισαγωγική επικοινωνία κρίνεται σημαντική. 
Ιδανικά, η βιβλιοθήκη πρέπει να είναι ένας χώρος όπου τα εκτιθέμενα αντικείμενα είναι 
επαρκώς ενδιαφέροντα και ελκυστικά για να προσελκύουν υψηλού επιπέδου επισκέπτες. Η 
αρχιτεκτονική των βιβλιοθηκών έχει δραστικά βελτιωθεί και η φυσική τοποθεσία, η διάταξη 
και ο χώρος μπορούν και πρέπει να είναι τόσο μοντέρνοι και δελεαστικοί όσο είναι 
οικονομικά εφικτό.  

Η εξατομικευμένη παρακολούθηση συγκεκριμένων θεμάτων και η συνεχής επικοινωνία 
είναι επίσης σημαντικές. Συμπεριλάβετε την ανώτερη διοίκηση στις τακτικές επικοινωνίες 
με όλους τους χρήστες της βιβλιοθήκης, συμπεριλαμβανομένων των ενεργών δράσεων 
ευαισθητοποίησης του κοινού για τις υπηρεσίες και τα εργαλεία, τις ανακοινώσεις, τα 



68 

 

δελτία, τα ειδικά γεγονότα, και άλλες στρατηγικές του μάρκετινγκ για να παραμείνει η 
βιβλιοθήκη πάντα παρούσα και σχετική όταν παίρνονται οι αποφάσεις για τις πηγές.  

Οι πολιτικοί και τα άτομα που παίρνουν αποφάσεις δεν είναι υποχρεωτικά εκπαιδευμένοι 
ακαδημαϊκοί οι οποίοι διαθέτουν μία εγγενή εκτίμηση για τη σε-βάθος έρευνα και την 
επιστημονική βιβλιογραφία. Κάποια διαδικασία πειθούς είναι απαραίτητη. Η 
βιβλιογραφική έρευνα των ειδικών βιβλιοθηκών εστιάζεται με αυξανόμενο ρυθμό στο 
κόστος και στα οφέλη των βιβλιοθηκών και υπάρχουν πολλά παραδείγματα όπου ο 
βιβλιοθηκονόμος του πληροφοριακού τμήματος έχει εξοικονομήσει χιλιάδες δολάρια για 
τον μητρικό οργανισμό. Από την άλλη, υπάρχουν μερικά παραδείγματα από άσκοπες, 
πανομοιότυπες έρευνες εξαιτίας της αποτυχίας στο να διεξαχθεί μία έγκυρη βιβλιογραφική 
έρευνα. Οι βιβλιοθήκες πρέπει να φροντίσουν ώστε να υπάρχει επίγνωση του κόστους, του 
οφέλους, και της εκτίμησης των επιπτώσεων στις στρατηγικές του μάρκετινγκ και να 
περιλαμβάνουν διαφωτιστικά παραδείγματα όπου είναι εφικτό.  

Αποδεχτείτε τις δημόσιες προσκλήσεις και γίνετε ενεργοί στα δημόσια προγράμματα 
αλφαβητισμού και προώθησης εάν επιτρέπεται από τους κανονισμούς της κυβέρνησης. 
Ποτέ μη χάνετε μία ευκαιρία προώθησης της βιβλιοθήκης και των υπηρεσιών που μπορεί 
να προσφέρει.  

15.2 Αναδυόμενες τάσεις και δυνατότητες 
Παρακάτω παρατίθενται μερικές τάσεις που έχουν παρατηρηθεί σε κυβερνητικές 
βιβλιοθήκες οι οποίες μπορεί να αξιοποιηθούν για πιο αποτελεσματικές υπηρεσίες και 
μεγαλύτερη προβολή της βιβλιοθήκης:  

i. Ο προσδιορισμός και η ικανοποίηση των αναγκών των χρηστών δεν ήταν ποτέ τόσο 
εύκολα. Νέες επικοινωνίες και εργαλεία έρευνας συνεχώς εξελίσσονται και πολλά 
διατίθενται δωρεάν ή σχεδόν δωρεάν στο διαδίκτυο.  

ii. Οι αποκεντρωμένοι οργανισμοί μπορούν να επωφεληθούν από τις τεχνολογίες, 
όπως τα εικονικά ιδιωτικά δίκτυα για να εξασφαλίσουν καταμερισμό στην 
πρόσβαση σε αδειοδοτημένες πηγές κοινής χρήσης.  

iii. Το διαδίκτυο έχει βελτιώσει σε κάποιο βαθμό το επίπεδο του πεδίου δράσης. Η 
δικτύωση και ο διαμοιρασμός των πληροφοριών καθιστά πιο δύσκολη τη 
συγκάλυψη των κυβερνητικών πληροφοριών. Αυτό λειτουργεί ως χρυσωρυχείο 
ευκαιριών για το βιβλιοθηκονόμο. 

iv. Η συνεργασία και οι συμπράξεις συνεχίζουν να αυξάνονται. Υπάρχει ανακούφιση 
εντός του δικτύου όπου γίνεται ανταλλαγή βέλτιστων πρακτικών και υπάρχουν 
πραγματικά ανταγωνιστικά πλεονεκτήματα συμμετέχοντας σε μια κοινοπραξία. Οι 
κοινότητες εφαρμογής παρέχουν συμβουλές και λειτουργούν ως φερέφωνα. 
Αξιοποιώντας τις με σύνεση μπορούν να συνδράμουν στην ευαισθητοποίηση του 
κοινού και να βοηθούν στην επαγρύπνηση έναντι βιαστικών αποφάσεων και 
μέτρων. 

v. Η βιβλιοθηκονομική βιβλιογραφία προβλέπει συνεχή αλλαγή και περισσότερη και 
καλύτερη τεχνολογία. 

Τα κυβερνητικά τμήματα αναγνωρίζουν όλο και περισσότερο τους εαυτούς τους ως 
οργανισμούς των οποίων η αξία βασίζεται στο «ανθρώπινο κεφάλαιό» τους, κυρίως 



69 

 

οργανισμοί που βασίζονται στη γνώση. Αυτοί οι φορείς που βασίζονται στη γνώση είναι 
μανθάνουσες οργανώσεις οι οποίες «ενθαρρύνουν το διαμοιρασμό των πληροφοριών 
ανάμεσα σε άτομα και μεταξύ τους μέσα από μία ποικιλία επίσημων και ανεπίσημων 
διαδρομών. Αυτός (ο διαμοιρασμός των πληροφοριών) παρέχει διαρκή αξία στον 
οργανισμό μέσω της ενθάρρυνσης της καινοτομίας, μέσω του αποτελεσματικού 
διαμοιρασμού της γνώσης τα οποία οδηγούν στην εξέλιξη της γνώσης... Ο επαγγελματίας 
της πληροφόρησης πρέπει να διαμορφώνει κατάλληλες συμπεριφορές για να βοηθήσει 
στην ανάπτυξη της μανθάνουσας οργάνωσης6». Αυτό περιλαμβάνει τη δημιουργία πηγών 
και την παροχή πρόσβασης σε αυτές, την παροχή δυνατότητας στους χρήστες να τις 
χρησιμοποιούν οι ίδιοι, τη λήψη αξιολογήσεων από τους χρήστες, και να ανταποκρίνονται 
σε αυτές με το να βελτιώνουν, αλλάζουν και προσθέτουν υπηρεσίες και προϊόντα. Ο 
βιβλιοθηκονόμος πρέπει να γνωρίζει όσα περισσότερα μπορεί σχετικά με το ποιος 
δουλεύει πάνω σε ποια έργα και να συμμετέχει στη δημιουργία συνδέσεων μεταξύ 
χρηστών-κλειδιών. 

Όλες αυτές οι παραδοσιακές δραστηριότητες των βιβλιοθηκών, στο πλαίσιο της 
μανθάνουσας οργάνωσης, γίνονται μέρος μιας γενικότερης οργανωτικής απάντησης στο 
σαφές ανταγωνιστικό πλεονέκτημα δημιουργίας και διαμοιρασμού ευκαιριών εκμάθησης 
μέσα στον οργανισμό.  

15.3 Συμπεράσματα 
Αξίζει για τους βιβλιοθηκονόμους να μελετούν περιοδικά το εξωτερικό περιβάλλον ώστε να 
γίνουν κοινωνοί της παγκόσμιας αντίληψης. Για παράδειγμα, το Ινστιτούτο DaVinci, μία 
φουτουριστική δεξαμενή σκέψης έχει συγκεντρώσει δέκα καίριες τάσεις οι οποίες 
επηρεάζουν την ανάπτυξη των βιβλιοθηκών της επόμενης γενιάς.7  

i. Τάση #1 – Τα συστήματα επικοινωνιών συνεχώς αλλάζουν τον τρόπο που τα άτομα 
έχουν πρόσβαση σε πληροφορίες. 

ii. Τάση #2 – Οποιαδήποτε τεχνολογία καθίσταται απαρχαιωμένη. Όλες οι τεχνολογίες 
που χρησιμοποιούνται κατά κόρον σήμερα θα αντικατασταθούν από κάτι 
καινούριο. 

iii. Τάση #3 – Δεν έχουμε ακόμα το απόλυτο μικρό σωματίδιο αποθήκευσης, αλλά 
σύντομα. 

iv. Τάση #4 – Η τεχνολογία αναζήτησης γίνεται όλο και πιο περίπλοκη και θα 
περιλαμβάνει τη δυνατότητα αναζήτησης ιδιοτήτων όπως η γεύση, η οσμή, η υφή, 
η ανακλαστικότητα, η αδιαφάνεια, η μάζα, η πυκνότητα, ο τόνος, η ταχύτητα, και ο 
όγκος.  

v. Τάση #5 – Η συμπίεση του χρόνου αλλάζει τον τρόπο ζωής των χρηστών της 
βιβλιοθήκης. 

vi. Τάση #6 – Με την πάροδο του χρόνου θα μεταβούμε σε μία λεκτική κοινωνία. Οι 
υπολογιστές θα προσιδιάζουν περισσότερο σε ανθρώπους με προσωπικότητα, 

                                                           
6 Schachter, Debbie. The Learning Organization. Information Outlook, v 10, no. 12, pp 9-10.  
7 Frey, Thomas. The Future of Libraries. Beginning the Great Transformation. The DaVinci Institute. 
[http://www.davinciinstitute.com/page.php?ID=120] 



70 

 

γνωρίσματα, και άλλα χαρακτηριστικά τα οποία θα μας δίνουν την αίσθηση ότι 
βρισκόμαστε σε ένα δωμάτιο με άλλους ανθρώπους. 

vii. Τάση #7 – Η ζήτηση για παγκόσμια πληροφόρηση αυξάνεται εκθετικά. Η ικανότητά 
μας να μάθουμε και να κατανοήσουμε τις κουλτούρες του υπόλοιπου κόσμου είναι 
πολύ σημαντική για την ικανότητά μας να προετοιμάσουμε τους εαυτούς μας για 
τις παγκόσμιες κοινωνίες του μέλλοντος. Μια νέα εποχή παγκόσμιων συστημάτων 
θα αρχίσει να αναδύεται.  

viii. Τάση #8 – «Η σκηνή έχει στηθεί» για μία νέα εποχή παγκόσμιων συστημάτων. Οι 
βιβλιοθήκες θα παίξουν σημαντικό ρόλο στην ανάπτυξη των παγκόσμιων 
συστημάτων επειδή επωμίζονται την αποθήκευση και τη διάδοση των θεμελιακών 
μερών των πληροφοριών τα οποία κρίνονται απαραίτητα για τα νέα συστήματα 
ώστε να ριζώσουν. Οι ίδιες οι βιβλιοθήκες είναι ένα παγκόσμιο σύστημα το οποίο 
αντιπροσωπεύει ένα στρατηγικό σημείο για νέα συστήματα και νέες κουλτούρες. 

ix. Τάση #9 – Βρισκόμαστε στη μετάβαση από μία οικονομία βασισμένη στο προϊόν σε 
μία οικονομία βασιζόμενη στην εμπειρία. Τα ίδια τα βιβλία θα μεταλλαχθούν από 
προϊόντα σε εμπειρία. Καθώς τα βιβλία αλλάζουν μορφή από απλές «λέξεις σε μία 
σελίδα», σε ποικίλες ψηφιακές εκφράσεις της πληροφορίας, τα μελλοντικά βιβλία 
θα εκτιμηθούν και θα αξιολογηθούν με βάση την εμπειρία που δημιουργούν. 

x. Τάση #10 – Οι βιβλιοθήκες θα αλλάξουν κατάσταση και από κέντρα πληροφοριών 
θα γίνουν κέντρα πολιτισμού. Μία βιβλιοθήκη βασιζόμενη στον πολιτισμό αγγίζει 
το πνεύμα της κοινότητας, αξιολογώντας τις προτεραιότητες και παρέχοντας πηγές 
για να υποστηρίξουν τα πράγματα που θεωρούνται πιο σημαντικά.  

Από αυτές και άλλες αναλύσεις, κάποιος θα ήταν σωστό να συμπεράνει ότι οι κυβερνητικές 
βιβλιοθήκες πρέπει να είναι έτοιμες για αλλαγές σε όλα τα μέτωπα. Έχοντας κατά νου ότι οι 
ίδιοι οι πολιτικοί ενημερώνονται για τις τάσεις και ότι οι αντιλήψεις αυτών που παίρνουν 
αποφάσεις είναι καθοριστικής σημασίας, οι επαγγελματίες βιβλιοθηκονόμοι των 
κυβερνητικών βιβλιοθηκών χρειάζεται να βρίσκονται σε μόνιμη επαγρύπνηση για το τι 
λέγεται και διαφαίνεται. Αυτό είναι καίριο για την επιτυχία και το μέλλον της κυβερνητικής 
βιβλιοθήκης. Ακόμα κι αν όλοι δεν συμφωνούμε με το όραμα αυτών και άλλων 
φουτουριστικών στοχαστών, η ετοιμότητα είναι κλειδί. Στηρίξτε τις άμυνες και επενδύστε 
στις δυνάμεις. Εξασφαλίστε εποικοδομητική επικοινωνία με τους χρήστες και προσαρμογή 
στις ανάγκες τους. Ενστερνιστείτε και επωφεληθείτε από τις νέες τεχνολογίες προς όφελος 
των χρηστών και εξασφαλίστε ότι η μνήμη του οργανισμού διατηρείται για τις μελλοντικές 
γενιές. Να γνωρίζετε τη θέση της βιβλιοθήκης στην ιστορία του έθνους σας. Πάνω από όλα, 
γνωστοποιείστε τη γοητεία και την τέρψη της διαχείρισης των κυβερνητικών πληροφοριών 
και της βιβλιοθηκονομίας και προσβλέπετε στο μέλλον με φαντασία και επινοητικότητα.  



71 

 

Κεφάλαιο 16. 
Συμπέρασμα / Nancy Bolt 
Σε αυτές τις Κατευθυντήριες Οδηγίες για Κυβερνητικές Βιβλιοθήκες, τα τμήματα της IFLA 
«Government Libraries Section» και «Government Information and Official Publications 
Section» προσπάθησαν να παρουσιάσουν βασικές κατευθυντήριες οδηγίες και βέλτιστες 
πρακτικές για την παροχή ποιοτικών υπηρεσιών από τις κυβερνητικές βιβλιοθήκες σε 
καθορισμένους χρήστες βιβλιοθηκών. Σε αυτούς περιλαμβάνονται οι κυβερνητικοί 
αξιωματούχοι, το προσωπικό, και το ευρύ κοινό ανάλογα με την αποστολή κάθε 
βιβλιοθήκης. Από τις γενικές πληροφορίες που παρέχονται σε αυτές τις κατευθυντήριες 
οδηγίες μπορεί να προκύψουν αρκετές διαχρονικές αρχές. Οι αρχές αυτές μπορούν να 
διαχωριστούν σε δύο μέρη:  

Λειτουργία της κυβερνητικής βιβλιοθήκης 

• Είναι σημαντικό οι υπηρεσίες των κυβερνητικών βιβλιοθηκών να σχεδιάζονται και 
να αξιολογούνται σε τακτική βάση. 

• Οι κυβερνητικές βιβλιοθήκες πρέπει να αναλάβουν ηγετικό ρόλο από το πολιτικό 
περιβάλλον μέσα στο οποίο εργάζονται, να αξιοποιούν κάθε ευκαιρία για να 
αυξήσουν την υποστήριξη για τη βιβλιοθήκη, και να συμπεριφέρονται με ηθικό 
τρόπο.  

• Οι συλλογές πρέπει να είναι και σε έντυπη και σε ηλεκτρονική μορφή, βασιζόμενες 
σε ένα σχέδιο ανάπτυξης της συλλογής, και σχεδιασμένες ώστε να ικανοποιούν τις 
ανάγκες της εξέχουσας πελατείας της βιβλιοθήκης. 

• Η κυβερνητική πληροφορία πρέπει να διατηρείται εσαεί είτε σε έντυπη είτε σε 
ηλεκτρονική μορφή. 

• Οι κυβερνητικές βιβλιοθήκες πρέπει να στελεχώνονται με επαγγελματίες σχετικής 
εκπαίδευσης και αυτοί να αμείβονται δίκαια. 

• Οι κυβερνητικές βιβλιοθήκες πρέπει να υποστηρίζονται οικονομικά με επαρκή 
κεφάλαια ώστε να παρέχουν τις απαιτούμενες υπηρεσίες για να ικανοποιούν τις 
ανάγκες των χρηστών. 

• Οι κυβερνητικές βιβλιοθήκες και οι ενώσεις βιβλιοθηκών σε κάθε χώρα πρέπει να 
προασπίζονται την υποστήριξη των κυβερνητικών βιβλιοθηκών και το ρόλο τους 
στην ανοικτή διακυβέρνηση.  

• Οι κυβερνητικές βιβλιοθήκες πρέπει να συνεργάζονται με άλλες βιβλιοθήκες για να 
παρέχουν την καλύτερη δυνατή πρόσβαση στις πηγές που απαιτούνται. 

• Οι κυβερνητικές βιβλιοθήκες πρέπει να αναπτύσσουν και να υλοποιούν ένα σχέδιο 
για να παρέχουν τις υπηρεσίες τους.  

Ευθύνες προς τον χρήστη της κυβερνητικής βιβλιοθήκης 

Είναι καίριας σημασίας ο προσδιορισμός και, κατόπιν, η ανάπτυξη συλλογών και 
υπηρεσιών για την ικανοποίηση των αναγκών των χρηστών. 

• Οι κυβερνητικές βιβλιοθήκες πρέπει να υπερασπίζονται τη δωρεάν, μόνιμη, 
δημόσια πρόσβαση σε κυβερνητικά τεκμήρια και πληροφοριακά έγγραφα μιας 
χώρας.  

• Οι πολίτες πρέπει να έχουν ελεύθερη πρόσβαση στην κυβερνητική πληροφορία. 
• Οι πολίτες πρέπει να μπορούν να έχουν πρόσβαση στις πληροφορίες εύκολα, και 

χωρίς την παρέμβαση ή την έγκριση της κυβέρνησης.  



72 

 

• Οι κυβερνητικές βιβλιοθήκες έχουν υποχρέωση να προστατεύουν την ιδιωτικότητα 
των χρηστών. 

Ελπίζουμε ότι αυτές οι κατευθυντήριες οδηγίες θα είναι ωφέλιμες στην προσπάθεια των 
βιβλιοθηκονόμων κυβερνητικών βιβλιοθηκών να δημιουργήσουν ποιοτικές κυβερνητικές 
βιβλιοθήκες.  



73 

 

Κεφάλαιο 17. 
Κατάλογος Συγγραφέων 

Η Nancy Bolt είναι πρώην κυβερνητική βιβλιοθηκονόμος στην πολιτεία του Κολοράντο των 
ΗΠΑ όπου υπηρέτησε για 18 χρόνια. Κατά την παραμονή της εκεί επέβλεψε, μεταξύ άλλων 
υπηρεσιών, το Πρόγραμμα Κατάθεσης Κυβερνητικών Τεκμηρίων. Κατά το χρόνο έκδοσης 
του πρωτότυπου κειμένου των ανά χείρας οδηγιών διατηρούσε τη δική της εταιρία 
συμβουλευτικής, τη «Nancy Bolt & Associates». Η Bolt έχει υπηρετήσει στον Τομέα 
Κυβερνητικών Βιβλιοθηκών της IFLA και ήταν πρόεδρος τα έτη 2005-2007. Παράλληλα ήταν 
Πρόεδρος της Μονάδας Ειδικών Βιβλιοθηκών και υπηρέτησε στο Διοικητικό Συμβούλιο και 
στην Επαγγελματική Επιτροπή της IFLA. Ήταν πρόεδρος της Επιτροπής των Κατευθυντηρίων 
Οδηγιών. 

Ο Sanjay K. Bihani ξεκίνησε την επαγγελματική του καριέρα ως βιβλιοθηκονόμος στο Τμήμα 
Εκπαίδευσης της Ομοσπονδιακής Κυβέρνησης του Rajasthan (Ινδία) το 1987 μετά την 
απόκτηση μεταπτυχιακού τίτλου (με Χρυσό Μετάλλιο) στην Επιστήμη της 
Βιβλιοθηκονομίας. Εντάχθηκε ως υπάλληλος της Κυβέρνησης της Ινδίας αναλαμβάνοντας 
τα καθήκοντα επαγγελματία βιβλιοθηκονόμου το 1988 στο Υπουργείο Γεωργίας και 
αργότερα μετακινήθηκε στο Υπουργείο Εξωτερικών το 1990. Υπηρέτησε επίσης ως 
βιβλιοθηκονόμος της Ύπατης Αρμοστείας της Ινδίας στην Ντάκα (Μπαγκλαντές) μεταξύ 
1991-1997 και στην Πρεσβεία της Ινδίας στο Κατμαντού (Νεπάλ) μεταξύ 2000-2003. Τώρα 
εργάζεται στη βιβλιοθήκη του Υπουργείου Εξωτερικών στο Νέο Δελχί (Ινδία). Είναι μέλος 
της επιτροπής για τις Κατευθυντήριες Οδηγίες του Τομέα Κυβερνητικών Βιβλιοθηκών της 
IFLA. Υπήρξε μέλος της μόνιμης επιτροπής του Τομέα Κυβερνητικών Βιβλιοθηκών της IFLA 
για το διάστημα 2007-2011 της οποίας τώρα είναι πρόεδρος (2011-2015). 

Η Suzanne Burge διήγε την καριέρα της εργαζόμενη σε διάφορες κυβερνητικές βιβλιοθήκες, 
ειδικευόμενη στη δημιουργία υπηρεσιών σε οργανισμούς οι οποίοι είχαν παλαιότερα 
απασχολήσει επαγγελματίες της πληροφορίας. Είναι ιδρυτικό μέλος και πρώην πρόεδρος 
της Ομάδας Κυβερνητικών Βιβλιοθηκών και Πληροφοριών του CILIP: Chartered Institute of 
Library and Information Professionals. Έχει γράψει αρκετά άρθρα σχετικά με τις 
κυβερνητικές βιβλιοθήκες και ένα βιβλίο, το «Broken Down by Grade and Sex: The Career 
Development of Government Librarians». Από το 1996 έως το 2002 ήταν εκπρόσωπος του 
Ηνωμένου Βασιλείου στον Τομέα της IFLA για τις Κυβερνητικές Βιβλιοθήκες. Εκτός από το 
ότι συνέγραψε ένα κεφάλαιο των ανά χείρας οδηγιών, είχε την ευθύνη της συνολικής 
επιμέλειας της έκδοσης. 

Η Hannah Fischer είναι Information Research Specialist στη Μονάδα Εξωτερικών 
Υποθέσεων, Άμυνας και Εμπορίου της Congressional Research Service, δηλαδή του 
τμήματος της Βιβλιοθήκης του Κογκρέσου που είναι επιφορτισμένο με την έρευνα για το 
Κογκρέσο. Οι θεματικές ειδικεύσεις της περιλαμβάνουν Ασιατικές υποθέσεις και στατιστικά 
[ανθρώπινων] απωλειών. Είναι αντεπιστέλλον μέλος του Τομέα Κυβερνητικών Βιβλιοθηκών 
και μέλος της Ένωσης Ειδικών Βιβλιοθηκών. 

Η Maria Goeckeritz (MLS, Πανεπιστήμιο του Humboldt στο Βερολίνο) είναι Προϊσταμένη της 
Βιβλιοθήκης του Υπουργείου Παιδείας και Πολιτιστικών Υποθέσεων και του Υπουργείου 
Υποδομών και Μεταφορών της Θουριγγίας, στην Ερφούρτη της Γερμανίας. Είναι μέλος του 
Διοικητικού Συμβουλίου της Ένωσης Κοινοβουλευτικών και Κυβερνητικών Βιβλιοθηκών της 
Γερμανίας (APBB) και συν-ιδρύτρια της Ένωσης Κυβερνητικών Βιβλιοθηκών της Θουριγγίας 
(THABB). Ήταν μέλος της επιτροπής για τις Κατευθυντήριες Οδηγίες του Τομέα 



74 

 

Κυβερνητικών Βιβλιοθηκών της IFLA και αντεπιστέλλον μέλος του Τομέα Κυβερνητικών 
Βιβλιοθηκών για πέντε χρόνια. Για το διάστημα 2007-2011 ήταν μέλος της μόνιμης 
επιτροπής του Τομέα Κυβερνητικών Βιβλιοθηκών της IFLA με θητεία που ανανεώθηκε μέχρι 
και το 2015. 

Η Sue Westcott εργάζεται στη Μονάδα ΤΠΕ του Τμήματος Κοινοτήτων και Τοπικής 
Αυτοδιοίκησης του Ηνωμένου Βασιλείου. Κατά τη διάρκεια της καριέρας της έχει εργαστεί 
σε τέσσερα κυβερνητικά τμήματα του Ηνωμένου Βασιλείου αναλαμβάνοντας ποικιλία 
ρόλων αναφορικά με τη βιβλιοθήκη και την πληροφορία. Επίσης, πέρασε ένα έτος με 
απόσπαση ως προϊσταμένη της διαχείρισης πληροφοριών της Διεθνούς Γραμματείας της 
Διεθνούς Αμνηστίας. Τώρα είναι γραμματέας στην Committee of Departmental Librarians, 
που είναι η βρετανική Committee of Heads of Profession of Government Departments, και 
στο παρελθόν υπήρξε σύμβουλος εκπροσωπώντας τον κυβερνητικό τομέα στην εθνική 
επιτροπή του βρετανικού, επαγγελματικού οργάνου CILIP. 

Η Jane Wu κατέχει πανεπιστημιακούς τίτλους από τα πανεπιστήμια της Μανιτόμπα 
(Μαθηματικά) και Αλμπέρτα (Επιστήμη της Βιβλιοθηκονομίας) καθώς και του St. John στη 
Νέα Υόρκη (MBA). Υποστηρίκτρια της δια βίου μάθησης έχει ολοκληρώσει διάφορους 
πανεπιστημιακούς κύκλους ως ειδική φοιτήτρια. Υπήρξε Υπεύθυνη Βιβλιοθηκονόμος στη 
βιβλιοθήκη «David Lubin Memorial Library» του Οργανισμού Επισιτισμού και Γεωργίας 
(FAO) των Ηνωμένων Εθνών στη Ρώμη της Ιταλίας από τον Αύγουστο του 1993, σε μία 
περίοδο έντονων μεταβολών για τον Οργανισμό και για τη Βιβλιοθήκη. Πριν από αυτό, είχε 
καταλάβει διάφορες θέσεις αυξημένης διαχειριστικής ευθύνης στην ομοσπονδιακή 
κυβέρνηση του Καναδά, στην Εθνική Βιβλιοθήκη του Καναδά, στο Τμήμα 
Καταλογογράφησης, στην Canadiana και το Καναδικό Γραφείο για το MARC, στο Καναδικό 
Τμήμα Δικαιοσύνης και στο Καναδικό Τμήμα Γεωργίας. Έχει ενεργό συμμετοχή στην IFLA 
από όταν ασχολήθηκε με τη διεθνή βιβλιοθηκονομία, ούσα συγγραφέας πολλών 
επιστημονικών άρθρων και αναρτημένων εργασιών, έχοντας την επιμέλεια συλλογών 
επιστημονικών άρθρων για τον Τομέα Κυβερνητικής Πληροφορίας και Επίσημων Εκδόσεων 
(GIOPS), και υπηρετώντας ως μέλος της μόνιμης επιτροπής του GIOPS για δύο πλήρεις 
θητείες, πρώτα ως Αρμόδια Τεκμηρίωσης, κατόπιν ως γραμματέας και τέλος ως πρόεδρος 
από το 2005 έως το 2007. Το 2007 ανακηρύχτηκε μέλος της Μόνιμης Επιτροπής του Τομέα 
Κυβερνητικών Βιβλιοθηκών. 



IFLA Headquarters 
P.O. Box 95312 
2509 CH The Hague 
Netherlands
Tel +31-70-3140884 
Fax +31-70-3834827 
E-mail publications@ifla.org
www.ifla.org

ISSN 0168-1931


	Πίνακας Περιεχομένων
	Πρόλογος / Jerry W. Mansfield
	Πρόλογος της ελληνικής μετάφρασης / Μ. Μονόπωλη και Α. Μάστορα
	Κεφάλαιο 1. Εισαγωγή / Nancy Bolt
	1.0 Πρόλογος
	1.1 Γιατί χρειάζονται οι κατευθυντήριες οδηγίες
	1.2 Ορισμός
	1.3 Χρηματοδότηση
	1.4 Δικαιοδοσία
	1.5 Προκλήσεις για τις αναπτυσσόμενες χώρες
	1.6 Συμπέρασμα

	Κεφάλαιο 2. Είδη Κυβερνητικών Βιβλιοθηκών / Sanjay K. Bihani
	2.0 Πρόλογος
	2.1 Αρχές
	2.2 Ο ρόλος των κυβερνητικών βιβλιοθηκών
	2.3 Είδη κυβερνητικών βιβλιοθηκών
	2.4 Συμπέρασμα

	Κεφάλαιο 3. Γενική Διοίκηση / Moira Fraser
	3.0 Πρόλογος
	3.1 Διοικητικές λειτουργίες
	3.1.1 Προγραμματισμός
	3.1.2 Αναφορές
	3.1.3 Αξιολόγηση

	3.2 Αποτελεσματική παροχή υπηρεσιών βιβλιοθήκης
	3.3 Προκλήσεις για τις αναπτυσσόμενες χώρες
	3.3 Συμπέρασμα

	Κεφάλαιο 4. Καθορισμός και Ικανοποίηση των Αναγκών των Χρηστών / Nancy Bolt
	4.0 Πρόλογος
	4.1 Καθορισμός των χρηστών
	4.2 Προσδιορισμός των αναγκών χρηστών και μη-χρηστών της βιβλιοθήκης
	4.2.1 Έμμεσοι μέθοδοι αποτίμησης αναγκών
	4.2.1.1 Δεδομένα για Κυκλοφορία Υλικού και Πληροφοριακό Τμήμα
	4.2.1.2 Νέα έργα
	4.2.1.3 Ερωτήσεις Πληροφοριακού Τμήματος

	4.2.2 Άμεσοι μέθοδοι αποτίμησης αναγκών
	4.2.2.1 Έρευνες χρηστών
	4.2.2.2 Συνεντεύξεις και ομάδες εστίασης
	4.2.2.3 Συγκέντρωση αξιολογήσεων σχετικά με τη χρήση
	4.2.2.4 Απόκτηση πληροφοριών για τους μη-χρήστες


	4.3 Σύσταση επιτροπής βιβλιοθήκης
	4.4 Είδος αναγκών
	4.4.1 Συλλογή και πηγές
	4.4.2 Υπηρεσίες
	4.4.3 Οργάνωση των πληροφοριών
	4.4.4 Διευκολύνσεις
	4.4.5 Ανάγκες κοινότητας χρηστών

	4.5 Πρόοδος και ετήσιες αναφορές
	4.6 Προκλήσεις για τις αναπτυσσόμενες χώρες
	4.7 Συμπέρασμα

	Κεφάλαιο 5. Προκλήσεις και Ευκαιρίες Απασχόλησης Δουλεύοντας σε Πολιτικό Περιβάλλον / Sue Westcott
	5.0 Πρόλογος
	5.1 Ανάπτυξη, προώθηση και παροχή υπηρεσιών
	5.2 Ανάπτυξη συλλογής και διοίκηση
	5.3 Τρέχουσα ενημέρωση και ανταπόκριση στα γεγονότα
	5.4 Πολιτική πληροφόρησης
	5.5 Υπηρεσίες για το κοινό
	5.6 Ατομική συμπεριφορά
	5.7 Προκλήσεις για τις αναπτυσσόμενες χώρες
	5.8 Συμπέρασμα

	Κεφάλαιο 6. Ανάπτυξη Συλλογής / Sanjay K. Bihani
	6.0 Πρόλογος
	6.1 Ορισμός
	6.2 Παράγοντες που συμβάλλουν στην ανάπτυξη της συλλογής
	6.3 Πολιτική ανάπτυξης συλλογής
	6.4 Διαστάσεις προς μελέτη κατά την επιλογή υλικού
	6.4.1 Επιπλέον κριτήρια για τις ηλεκτρονικές πηγές
	6.4.2 Άλλες διαστάσεις

	6.5 Ευθύνη για την ανάπτυξη της συλλογής
	6.5.1 Εργαλεία για αποδοτική ανάπτυξη της συλλογής

	6.6 Απόσυρση
	6.6.1 Κατευθυντήριες οδηγίες απόσυρσης

	6.7 Προκλήσεις για τις αναπτυσσόμενες χώρες
	6.8 Συμπέρασμα

	Κεφάλαιο 7. Οργάνωση και Διαχείριση της Πρόσβασης σε Φυσικές και Ηλεκτρονικές Συλλογές / Hannah Fischer και Linda Sjogren
	7.0 Πρόλογος
	7.1 Πρόσβαση έναντι διατήρησης
	7.2 Πρόσβαση σε έντυπες και ηλεκτρονικές συλλογές
	7.3 Υλοποίηση προγράμματος καταθετηρίου τεκμηρίων
	7.4 Δημιουργία καταλόγου
	7.5 Παροχή πρόσβασης σε ηλεκτρονικές συλλογές
	7.6 Παροχή πρόσβασης σε χρήστες με ειδικές ανάγκες
	7.7 Ενημέρωση για τρέχοντα γεγονότα
	7.8 Ανάπτυξη σχέσεων με σχετικούς κυβερνητικούς φορείς
	7.9 Προώθηση πληροφοριακής παιδείας για κυβερνητικά τεκμήρια
	7.10 Προκλήσεις για τις αναπτυσσόμενες χώρες
	7.11 Συμπέρασμα

	Κεφάλαιο 8. Διατήρηση Φυσικών και Ηλεκτρονικών Συλλογών / Hannah Fischer
	8.0 Πρόλογος
	8.1 Η φύση του τεκμηρίου
	8.2 Διάδοση πληροφοριών μέσω ψηφιοποίησης
	8.3 Σχεδιασμός για καταστροφές
	8.4 Προκλήσεις για τις αναπτυσσόμενες χώρες
	8.5 Συμπέρασμα

	Κεφάλαιο 9. Στελέχωση και Προσωπικό / Suzanne Burge και Moira Fraser
	9.0 Πρόλογος
	9.1 Προσόντα και δομή
	9.2 Πρόσληψη
	9.3 Εκπαίδευση και ανάπτυξη
	9.4 Αμοιβή και προϋποθέσεις
	9.5 Επικουρικές υπηρεσίες
	9.6 Προκλήσεις για τις αναπτυσσόμενες χώρες
	9.7 Συμπέρασμα

	Κεφάλαιο 10. Διαχείριση Οικονομικών Πόρων & Πηγών / Moira Fraser
	10.0 Πρόλογος
	10.1 Σύνταξη προϋπολογισμού
	10.2 Εποπτεία
	10.3 Αναφορές
	10.4 Αύξηση προϋπολογισμού
	10.5 Παροχή υπηρεσιών
	10.6 Ερευνητικά εργαλεία αυτοβοήθειας
	10.7 Συμπέρασμα

	Κεφάλαιο 11. Υπεράσπιση του Ρόλου των Κυβερνητικών Βιβλιοθηκών / Nancy Bolt και Jane Wu
	11.0 Εισαγωγή
	11.1 Υπεράσπιση της πρόσβασης για τους πολίτες
	11.2 Υπεράσπιση της στήριξης των βιβλιοθηκών
	11.3 Υπεράσπιση της δωρεάν, διαρκούς πρόσβασης σε κυβερνητικές πληροφορίες
	11.4 Υπεράσπιση πολιτικών και πρακτικών κατάθεσης των κυβερνητικών πληροφοριών
	11.5 Προκλήσεις για τις αναπτυσσόμενες χώρες
	11.6 Συμπέρασμα

	Κεφάλαιο 12. Συνεργασία μεταξύ Κυβερνητικών και Άλλων Βιβλιοθηκών / Maria Goeckeritz
	12.0 Εισαγωγή
	12.1 Ορισμός
	12.2 Η σημασία της συνεργασίας
	12.3 Οι αρχές της συνεργασίας
	12.3.1 Χρήση υφιστάμενων δομών για συνεργασία και η ανάπτυξη νέων συνεργασιών σχετικών με συγκεκριμένες καταστάσεις ή μακροπρόθεσμων

	12.4 Νέες δομές συνεργασίας
	12.5 Παραδείγματα από περιφερειακές, διαπεριφερειακές και επαγγελματικές δραστηριότητες κατά τη συνεργασία
	12.6 Συμπέρασμα

	Κεφάλαιο 13. Μελέτη Αγοράς (Μάρκετινγκ) και Δημόσιες Σχέσεις / Maria Goeckeritz
	13.0 Πρόλογος
	13.1 Ορισμός
	13.2 Πολιτική μάρκετινγκ και σχέδιο μάρκετινγκ
	13.3 Έρευνα αγοράς και ανάλυση πηγών
	13.3.1 Έρευνα αγοράς-Ποιο είναι το πρωταρχικά επιδιωκόμενο κοινό;
	13.3.2 Ανάλυση πηγών

	13.4 Οι στόχοι του μάρκετινγκ
	13.5 Τα μέσα του μάρκετινγκ
	13.6 Προσωπικό με υψηλά κίνητρα
	13.7 Προϋπολογισμός για μάρκετινγκ
	13.8 Αξιολόγηση
	13.9 Συμπέρασμα

	Κεφάλαιο 14. Υποχρέωση Προστασίας της Ιδιωτικότητας των Χρηστών / Nancy Bolt
	14.0 Πρόλογος
	14.1 Καθορισμός εθνικής κυβερνητικής πολιτικής σχετικά με την ιδιωτικότητα στη χρήση της βιβλιοθήκης
	14.2 Θέσπιση πολιτικής για τη βιβλιοθήκη σχετικά με την ιδιωτικότητα στη χρήση της βιβλιοθήκης
	14.3 Ανάπτυξη διαδικασιών που πρέπει να ακολουθεί το προσωπικό της βιβλιοθήκης αναφορικά με την ιδιωτικότητα στη χρήση της βιβλιοθήκης
	14.4 Εκπαίδευση προσωπικού στη φιλοσοφία της πολιτικής και εφαρμογή διαδικασιών σχετικών με την πολιτική
	14.5 Καταστροφή αρχείων που συνδέουν άτομα με πηγές κυβερνητικών βιβλιοθηκών μόλις οι πηγές επιστρέφονται ή δεν χρησιμοποιούνται πλέον
	14.6 Προκλήσεις για τις αναπτυσσόμενες χώρες
	14.7 Συμπέρασμα

	Κεφάλαιο 15. Τάσεις στις Κυβερνητικές Βιβλιοθήκες / Jane Wu
	15.0 Πρόλογος
	15.1 Αντιμετώπιση των μεγάλων κινδύνων – από μείωση του προϋπολογισμού σε οριστικό κλείσιμο
	15.2 Αναδυόμενες τάσεις και δυνατότητες
	15.3 Συμπεράσματα

	Κεφάλαιο 16. Συμπέρασμα / Nancy Bolt
	Κεφάλαιο 17. Κατάλογος Συγγραφέων



