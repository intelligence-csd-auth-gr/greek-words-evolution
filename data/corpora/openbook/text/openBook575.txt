





































MergedFile


Το χάρτινο 
σπέρμα

Κώστια 
Κοντολέων

Μυθιστόρημα



www.openbook.gr

Το χάρτινο σπέρμα
Μυθιστόρημα

Κώστια Κοντολέων

Παρακαλούμε σκεφτείτε το περιβάλλον πριν εκτυπώσετε

http://www.openbook.gr/
http://www.openbook.gr/


ΚΩΣΤΙΑ ΚΟΝΤΟΛΕΩΝ
____________________________________________________________________________________________

2_

Το χάρτινο σπέρμα
Μυθιστόρημα

ISBN 978-618-81465-5-6

2017

Ανοικτή Βιβλιοθήκη & Κώστια Κοντολέων

Πρώτη έκδοση: Ρόπτρον (1991)
Δεύτερη έκδοση: Δελφίνι (1993)
Τρίτη έκδοση: Πατάκης (1999)

Επιμέλεια έκδοσης:

Γιάννης Φαρσάρης [ www.open-sesame.me ]

Εικόνα εξωφύλλου: 
Από το βιβλίο The year's at the spring, εικονογράφος: Harry Clarke, New York: 

Brentanos, 1920

[ Ελεύθερη πνευματικών δικαιωμάτων – Κοινό κτήμα (Public domain) ]

Το μυθιστόρημα Το χάρτινο σπέρμα της Κώστιας Κοντολέων διανέμεται 
ελεύθερα στο διαδίκτυο σε μορφή ψηφιακού βιβλίου υπό άδεια Creative 
Commons

[ Αναφορά δημιουργού - Μη Εμπορική Χρήση – Όχι παράγωγα έργα ]

http://www.creativecommons.gr/
http://www.open-sesame.me/
http://www.openbook.gr/public-domain/
https://creativecommons.org/licenses/by-nc-nd/3.0/gr/
https://creativecommons.org/licenses/by-nc-nd/3.0/gr/
https://creativecommons.org/licenses/by-nc-nd/3.0/gr/


ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

3_

Η Κώστια Κοντολέων είναι συγγραφέας και μεταφράστρια.

Στις πρώτες της συγγραφικές εμφανίσεις είχε χρησιμοποιήσει το ψευδώνυμο Άννα

Δομηνίκου.

Το πρώτο δικό της μυθιστόρημα κυκλοφόρησε το 1989, ενώ δυο χρόνια πιο πριν

είχε αρχίσει να ασχολείται επαγγελματικά με την μετάφραση λογοτεχνικών έργων.

Τέσσερα μυθιστορήματα και μια συλλογή διηγημάτων συνθέτουν το έως τώρα

συγγραφικό της έργο, ενώ τα αγγλικά και αμερικανικά βιβλία που μέχρι σήμερα έχει

μεταφράσει είναι περισσότερα από 100 και τα οποία ανήκουν  σε διάφορα λογοτεχνικά

 είδη (ενηλίκων, εφηβικά, παιδικά).

Ανάμεσα στους συγγραφείς που έργα τους έχει μεταφέρει στη ελληνική γλώσσα

είναι: η Τζ. Κάρολ Όουτς, η Μάγια Αγγέλου, ο Τόμας Σάβατζ, ο Φίλιπ Πούλμαν, ο Ρόαλντ

Νταλ, ο Μάρκους Ζούσακ, ο Ρόμπερτ Κόρμιερ, ο Ρ. Κ. Νάραγιαν, η Πηνελόπη

Φιτζέραλντ, ο Μέλβιν Μπέρτζες κ.α.

Τόσο για το συγγραφικό της έργο, όσο και για το μεταφραστικό έχει τιμηθεί με

διάφορα βραβεία. Ανάμεσά τους ξεχωρίζουν:

-Βραβείο Μυθιστορήματος της Εταιρείας Ελλήνων Λογοτεχνών 1990



ΚΩΣΤΙΑ ΚΟΝΤΟΛΕΩΝ
____________________________________________________________________________________________

4_

-Κρατικό Βραβείο Μετάφρασης 1992

-Βραβείο της Ελληνικής Εταιρείας Μεταφραστών Λογοτεχνίας 2003

-IBBY Βραβείο Μετάφρασης 2014

-IBBY Βραβείο Μετάφρασης 2015

Στο εξωτερικό είναι γνωστή με την διπλή αναγραφή της στο Τιμητικό Πίνακα της

Διεθνούς Οργάνωσης Βιβλίων για τη Νεότητα (ΙΒΒΥ).

Συμμετέχει σε Διεθνή Συνέδρια και κείμενό της έχει αναγραφεί στον τόμο Handbook

of Research on Children’s and Young Adult Literature (Routledge, 2011). Συνεργασίες

της έχουν κατά καιρούς δημοσιευθεί στα περιοδικά Τραμ, Ελίτροχος και στην εφημερίδα

Αυγή της Κυριακής.

Παράλληλα με τη μεταφραστική και συγγραφική της ενασχόληση, υπήρξε

σύμβουλος – αναγνώστης σε δυο μεγάλους εκδοτικούς οίκους, είχε για πέντε χρόνια την

ευθύνη του ένθετου για το βιβλίο «Κουλτούρα» της εφημερίδας «Αδέσμευτος της

Κυριακής», ενώ υπήρξε μέλος της συντακτικής ομάδας του περιοδικού «Κλεψύδρα».

Τα βιβλία της

ΜΥΘΙΣΤΟΡΗΜΑΤΑ ΚΑΙ ΔΙΗΓΗΜΑΤΑ

1) Τα χρόνια του δράκου

μυθιστόρημα

1η έκδ. Ρόπτρον 1989, 2η έκδ. Δελφίνι 1993

(το βιβλίο κυκλοφόρησε με το ψευδώνυμο Άννα Δομηνίκου)



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

5_

2) Το χάρτινο σπέρμα

μυθιστόρημα

1η έκδ. Ρόπτρον 1991, 2η έκδ. Δελφίνι 1993, 3η έκδ. Πατάκης 1999

(το βιβλίο στην 1η και 2η έκδοση κυκλοφόρησε με το ψευδώνυμο Άννα Δομηνίκου)

3) Σιγανά, σιγανά πατώ τη γη

διηγήματα

1η έκδ. Δελφίνι 1996, 2η έκδ. Πατάκης 1999, 3η έκδ. Έναστρον 2013

4) Το κίτρινο φουστάνι

μυθιστόρημα

Πατάκης 2000

5) Φεύγω

μυθιστόρημα

Ψυχογιός 2011

6) Μέσα από τις ζωές των άλλων

μυθιστόρημα

Ψυχογιός 2015



ΚΩΣΤΙΑ ΚΟΝΤΟΛΕΩΝ
____________________________________________________________________________________________

6_



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

7_

1.

«Ένα εισιτήριο παρακαλώ», η κοπέλα στο ταμείο με κοιτάζει παράξενα 

την ώρα που μου δίνει τα ρέστα. Σκύβω το κεφάλι, προσπαθώ να 

αποφύγω το βλέμμα της. Έτσι γίνεται πάντα, οι άλλοι με κοιτούν παράξενα 

κι εγώ σκύβω το κεφάλι κι εξαφανίζομαι όσο πιο γρήγορα μπορώ. Στο 

σινεμά μπαίνω πάντα μόλις σβήσουν τα φώτα, κάθομαι άκρη άκρη και 

φεύγω λίγο πριν ανάψουν. Βαρέθηκα πια τις κλεφτές ματιές τους, τα 

μισόγελά τους. Είναι στιγμές που αποφασίζω να κλειστώ στο σπίτι, να μην 

ξαναβγώ έξω. Μα είναι εκεί η γριά η μάνα καθισμένη στην πολυθρόνα, 

βουβή κι αγέλαστη, πάντα, να πεθάνει λέει θέλει, βαρέθηκε πια να ζει, έτσι 

απλά το λέει, βαρέθηκε.

Κι ούτε που νοιάζεται τι θ’ απογίνω εγώ, βαρέθηκε λέει, μακάρι να 

μπορούσα να πω κι εγώ το ίδιο, μα πώς μπορείς να βαρεθείς μια ζωή που 

δεν την έζησες, που δεν γνώρισες τις χαρές της. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

8_

2.

Οι δυο γιοι της, τα καμάρια της, είναι ίδια η ζωή προσωποποιημένη, τα 

ροδαλά μαγουλάκια τους, τα γερά κορμάκια τους, όλοι τα καμαρώνουν, 

έτσι που τρέχουν ώρες ατέλειωτες στους δρόμους και τα χωράφια της 

επαρχιακής πόλης τους. Δεν υπάρχει άνθρωπος που να μη σταματήσει να 

τα χαϊδέψει κι εκείνη καμαρώνει, το ίδιο κι ο άντρας της.

Περιμένουν μέρα τη μέρα το τρίτο τους παιδί, το κοριτσάκι τους, είναι 

σίγουροι πως θα ’ναι κορίτσι, βαρέθηκε πια λέει εκείνη τόσους αρσενικούς 

γύρω της. Από τώρα ονειρεύεται τις μπούκλες και τα φιογκάκια που θα της 

φτιάχνει, τα τραγούδια που θα της τραγουδάει.

Τι κι αν η ζωή τους σ’ αυτήν την επαρχιακή πόλη είναι μονότονη και 

άχαρη, τι κι αν τον τελευταίο καιρό μαύρα έρχονται τα μαντάτα από την 

Ευρώπη, τι κι αν ο πόλεμος μέρα τη μέρα τους σιμώνει όλο και πιο κοντά.

Εκείνη έχει τους γιους της, κι αύριο μεθαύριο θα ’χει και την κόρη της. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

9_

3.

Με λένε Τούλα Καρανάσου, είμαι πενηντάρα, μια πενηντάρα που δεν 

έπαιξε, δεν χόρεψε, δεν φλέρταρε ποτέ στη ζωή της. Μια πενηντάρα που 

δεν έφτιαξε δίκιά της οικογένεια. Με λένε Τούλα Καρανάσου, ανήκω στην 

κατηγορία των ατόμων με ειδικές ανάγκες. Σπαστική. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

10_

4.

Την έκανε την κόρη και δεν χόρταιναν να την κοιτάζουν. Μιας βδομάδας 

βρέφος κι οι ξανθές του μπούκλες. στεφάνωναν το κουκλίστικο 

προσωπάκι. Πάνω στη δεύτερη βδομάδα την έπιασαν ρίγη τη μάνα, τέτοια 

που δεν την άφηναν να ησυχάσει μήτε μέρα μήτε νύχτα. Ελονοσία είπε 

κάποιος, να πάρεις κινίνο. Κι εκείνη τον άκουσε, το κόκκινο χαπάκι 

διαλύθηκε στο αίμα της, σωτήρας και φονιάς αντάμα, έφτασε στα στήθια 

της, απλώθηκε στο γάλα, το γάλα έγινε δηλητήριο, το δηλητήριο πέρασε 

στο μωρό την ώρα που το θήλαζε. Καθαρό και χορτάτο το απόθεσε στην 

κούνια του κι εκείνο αποκοιμήθηκε. Ήταν το άλλο πρωί, που η φωνή της τής 

ξέσκισε τα στήθια κι απλώθηκε εφιαλτική πάνω από την πόλη. Ξύπνησαν 

όλοι αλαφιασμένοι, άνοιξαν πόρτες και παράθυρα, την είδαν να τρεκλίζει 

παραλογισμένη, στα χέρια της κράταγε την κόρη της, κορμάκι ακίνητο σαν 

πεθαμένο. Το παιδί έλεγε, και οι κραυγές της είχαν γίνει τώρα θρήνος, το 

παιδί μου είναι παράλυτο. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

11_

5.

Πέφτουν οι τίτλοι της ταινίας «Ο άνθρωπος της βροχής». Στη μεσαία 

σειρά, μια παρέα παιδιών κάνει ακόμη φασαρία. Έρχεται η ταξιθέτρια, 

σταματάνε. Το έργο έχει πια αρχίσει, ο ήρωας αυτιστικός, άτομο με ειδικές 

ανάγκες κι αυτός, στο ίδρυμα που ζει υπάρχουν καθυστερημένα παιδιά, 

κάποιο από αυτά κάνει ένα πέρασμα στην οθόνη. Η παρέα των παιδιών 

ξεσπάει σε γέλια. Χώνομαι ακόμη πιο βαθιά στην πολυθρόνα μου. Ένα 

παιδάκι γελάει κι αυτό πίσω μου, η μάνα του το μαλώνει. Η παρέα των 

παιδιών ξεσπάει πάλι σε γέλια. Κι εγώ ανατριχιάζω, μετράω με το βλέμμα το 

ξανθό κορίτσι με την αλογοουρά, το μελαχρινό τ’ αγόρι με τη χρυσή 

καδένα, το σγουρομάλλικο πιτσιρίκι που πρωτοστατεί στη φασαρία, κι 

αναρωτιέμαι ποιος να ’ναι άραγε ο τυχερός που στα χείλη του αύριο θα 

παγώσει το γέλιο, την ώρα που θα σκύβει πάνω από την κούνια του 

μωρού του και θα συνειδητοποιεί πως έγινε γονιός ενός παιδιού από αυτά 

που έχουμε μάθει πια να τα ονομάζουμε άτομα με ειδικές ανάγκες. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

12_

6.

Φωνάζουν τον παπά, να προλάβουμε να το βαφτίσουμε τουλάχιστον, 

λένε.

Έρχεται ο παπάς, το παίρνει από τα χέρια της, μόνο το στηθάκι του που 

ανεβοκατεβαίνει αδύναμα δείχνει πως υπάρχει ακόμη ζωή μέσα του. Είναι 

θέμα ωρών τους λέει. Μα οι ώρες γίνανε μέρες, μήνες, χρόνια. Κι η μάνα 

της την έβλεπε να μεγαλώνει, να περνάει από την εφηβεία στην ενηλικίωση 

και από εκεί στην ώριμη ηλικία, είδε τη νιότη της να μαραίνεται, τις ρυτίδες 

να αυλακώνουν το πρόσωπό της, μα τώρα δεν θέλει πια να βλέπει, δεν 

θέλει να είναι εκεί όταν θα έρθει το τέλος, βαρέθηκε λέει να ζει, και θέλει να 

πεθάνει. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

13_

7.

Ο γυρισμός από την Αθήνα τής φαίνεται ατέλειωτος της Μαρίας, ο 

Γιώργης πλάι της, αμίλητος, χαμένος στις σκέψεις του, κοιτάζει χωρίς να 

βλέπει έξω από το παράθυρο του τρένου. Η Μαρία κάνει να του πιάσει το 

χέρι, μόλις που μπήκαν στο μεγάλο τούνελ, και η Μαρία φοβάται το 

σκοτάδι. Δεν προλαβαίνει, καπνός και κάρβουνο μπαίνουν από τα ανοιχτά 

παράθυρα, τα βλέφαρά της βαραίνουν, η μονότονη κίνηση του τρένου της 

φέρνει νύστα, πάντα της φέρνει-νύστα, το σκληρό φως του ιατρείου της 

πληγώνει τα μάτια, τον βλέπει να τραβάει χέρια, να λυγίζει πόδια, να γυρίζει 

πέρα δώθε το κεφαλάκι του μωρού, «σιγά την πονάτε» κάνει να του πει, η 

φράση μένει μισοτελειωμένη, τον φοβάται αυτόν τον άνθρωπο η Μαρία 

έτσι που τους κοιτάζει παγερός και ανέκφραστος, μα είναι εκείνον που 

φοβάται ή αυτά που περιμένει να τον ακούσει να ξεστομίζει σαν θα ’χει πια 

τελειώσει την εξέταση. «Πάσχει από βαριάς μορφής εγκεφαλική παράλυση, 

θ’ αργήσει πολύ να μιλήσει, κι ακόμη πιο πολύ να περπατήσει, ίσως μετά 

από καιρό να καλυτερέψει λιγάκι η κατάστασή της, μα δεν θα γίνει ποτέ 

καλά, θα έχει πάντα δυσκολία στην κίνηση, στο περπάτημα, στην ομιλία, 

πρέπει να οπλιστείτε με δύναμη αν θέλετε να την κρατήσετε στη ζωή».

«Και το μυαλό, το μυαλό της γιατρέ; Έχει πειραχτεί κι αυτό;» είναι ο 

Γιώργης τώρα που ρωτάει. «Πολύ νωρίς ακόμη για να μιλήσει κανείς με 

σιγουριά, αυτό θα το δείξει ο χρόνος», «Τι έφταιξε γιατρέ; Το κινίνο; Η γέννα; 

Τι;». Η Μαρία θέλει να μάθει, να φύγει επιτέλους από πάνω της τούτο το 

βάρος, να σταματήσουν τα γιατί, τα ίσως να τη βασανίζουν, «είναι 

δύσκολο να πει κανείς, γεννιούνται πολλά παιδιά μ’ αυτό το πρόβλημα 

κάθε χρόνο, πολλές οι αιτίες γνωστές και άγνωστες, κυρία Καρανάσου, 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

14_

όμως αυτό που τώρα προέχει είναι το πρόβλημα και ο καλύτερος τρόπος 

αντιμετώπισής του».

Είναι στο δρόμο για το σταθμό, που η Μαρία αρνείται να δεχτεί τη 

λογική της επιστήμης, σφίγγει το μωρό στην αγκαλιά της, παραμιλάει, «Θα 

σε πάω και σ’ άλλους γιατρούς, σ’ όσους χρειαστεί θα σε πάω... θα σε 

κάνω καλά, στο υπόσχομαι πως θα το κάνω, θα μιλήσεις, θα περπατήσεις, 

θα γίνεις σαν όλα τα άλλα τα παιδιά, και μεις θα σε καμαρώνουμε, η κόρη 

μας θα λέμε, η νεράιδα μας. Μίλησέ της κι εσύ Γιώργη, πες της πως έτσι θα 

γίνει, πως πρέπει να γίνει. Μη με κοιτάς έτσι, δεν φταίω Γιώργη, δεν ήξερα 

Γιώργη, κι ο γιατρός το είπε, κανείς δεν ξέρει, κανείς δεν φταίει. Δεν με 

πιστεύεις, το βλέπω στο βλέμμα σου πως δεν με πιστεύεις, μα πρέπει να με 

πιστέψεις, μαζί οι δύο θα πορευτούμε, μαζί στις χαρές, μαζί στις λύπες, μαζί 

θα την αναστήσουμε, μα πρέπει να με πιστέψεις, πρέπει...».

Το τρένο τραντάζεται, ένα χέρι τής σφίγγει το δικό της, η Μαρία 

αλαφιάζεται, ανοίγει τα μάτια, ύστερα χαλαρώνει, είναι το δικό του που το 

κρατάει, της χαμογελάει, ύστερα της βάζει το μωρό στην αγκαλιά της, «ώρα 

να το θηλάσεις, Μαρία». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

15_

8.

Είχε δοθεί ολάκερη σε τούτο το παιδί, κι αν έζησε, ήταν που εκείνη του 

έδινε ζωή από τη ζωή της, κάθε μέρα στάλα τη στάλα, δάκρυ το δάκρυ. Και 

τώρα γριά πια, καθισμένη ολημερίς στην πολυθρόνα της κοιτάζει το 

ρυτιδιασμένο πρόσωπο της κόρης της, τα θλιμμένα της μάτια, δεν το 

αντέχει άλλο αυτό το γιατί που διακρίνει μέσα τους, η σκέψη της φεύγει 

κυνηγημένη λες, χρόνια και χρόνια πίσω, σ’ εκείνη την επαρχιακή 

κωμόπολη που την είχαν διορίσει δασκάλα, σ’ εκείνο το σπίτι με τη 

λουλακιά πρόσοψη και τα πολλά δωμάτια που νοίκιαζαν σ’ εργένηδες 

δημόσιους υπάλληλους, ανύπαντρους στρατιωτικούς, νεοδιοριζόμενες 

δασκάλες. Εκεί τον άκουσε να τραγουδά, πίσω από τον τοίχο που χώριζε 

τα δωμάτιά τους, κι όταν αυτός σταμάτησε εκείνη πήρε το τραγούδι του και 

γέμισε μ’ αυτό καρδιά και κάμαρα, έτσι ερωτεύτηκαν πριν ακόμη καλά καλά 

γνωριστούνε, έτσι παντρεύτηκαν με το τραγούδι, κι έτσι πορεύτηκαν στη 

ζωή τους τραγουδώντας, και το σταυρό τους με το τραγούδι τον σήκωναν, 

μπας κι αλαφρύνει λιγάκι. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

16_

9.

Νιόπαντρο ακόμη τον στείλανε τον Γιώργη στη Θράκη, κι η Μαρία από 

κοντά του, παραιτήθηκε από δασκάλα, γυναίκα στρατιωτικού πια, η θέση 

της ήτανε κοντά του. Άσε που είχε αρχίσει να φουσκώνει η κοιλιά της, το 

πρώτο τους παιδί, ο πρώτος τους γιος. Ήθελε να του χαρίσει έναν ακόμη 

γιο κι ύστερα μια κόρη. Θα αφοσιωνόταν πια στην οικογένειά της, θα’χε 

δικά της παιδιά να τους μαθαίνει γράμματα, τι τα ’θελε τα ξένα.

Είναι σαν να τον βλέπει λες τον πρώτο της γιο να τρέχει από δω κι από 

κει ροδοκόκκινος, με κρύο ή με ζέστη, να μπλέκεται στα πόδια της, να της 

τραβάει την άκρη από το φουστάνι της, «τραγούδησέ μου» να της λέει και 

να ακουμπάει το κεφαλάκι του πάνω στην κοιλιά της που είχε πάρει πάλι να 

φουσκώνει. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

17_

10.

Κι εκείνη τραγουδάει και το ένα κεφαλάκι γίνεται δύο, που ακουμπάνε 

πάνω στην κοιλιά της κι ακούνε το τραγούδι της αντάμα με τους κτύπους 

της καρδιάς μιας καινούργιας ζωής.

Ο Γιώργης καμαρώνει τους γιους του, μετράει τις μέρες ως να ’ρθει στη 

ζωή κι η κόρη του.

Με τη Μαρία δεν μιλάνε, όλη η ζωή γι’ αυτούς ένα τραγούδι, κι αν η ζωή 

το κάνει μοιρολόι, αυτοί θ’ αγωνιστούνε, το μοιρολόι θα το ξανακάνουν 

τραγούδι, το τραγούδι θα αλαφρώσει τις καρδιές τους. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

18_

11.

Η Μαρία πιάνει το μάνταλο της πόρτας, από μέσα ακούγεται η φωνή 

της θείας Λεονής που ψέλνει φάλτσα. Στο άνοιγμά της βλέπει τη γριά, να 

κάνει μετάνοιες και να σταυροκοπιέται, όλο το καμαράκι της θαρρείς ένα 

εικονοστάσι, η Μαρία δεν μιλάει, περιμένει να τελειώσει η θειά τα 

γονατίσματα και τις προσευχές, της έρχεται αναγούλα, όλη η κάμαρη 

μυρίζει λιβάνι, κάτουρο και ξυνισμένο φαγητό.

Ακουμπάει στο τραπέζι, με τον σκισμένο πλαστικό μουσαμά, το 

κατσαρόλι, το φαγητό ζεστό ακόμη, νοτίζει την καρρώ πετσέτα που το 

σκεπάζει. Το μωρό σαλεύει στην κοιλιά της, η Μαρία τη φοβάται τούτη την 

αλλόκοτη γριά, μα κι από την άλλη τη λυπάται, συχνά πυκνά τής κουβαλάει 

ένα πιάτο φαγητό. Η γριά ορθώνει το κορμί της, «κόπιασε κόρη μου», λέει, 

«τι καλά μου έφερες σήμερα;». «Μακαρόνια με το κρέας, θειά», η Μαρία 

βιάζεται να φύγει, μα η γριά έχει όρεξη για κουβέντα, «τώρα που βρίσκεσαι 

κοντά στη γέννα, θα λιβανίζεις κάθε μέρα το σπιτικό σου, να φύγει το 

κακό». Δεν ήταν θρήσκα η Μαρία, και τούτη η τρελόγρια όλο για 

σατανάδες που κυβερνούν τον κόσμο μίλαγε. «Συμπάθα με θειά, μα πρέπει 

να βιαστώ, με περιμένει ο Γιώργης για φαγητό», είπε, και βιάστηκε να κλείσει 

πίσω της την πόρτα.

Ήταν η τελευταία της επίσκεψη στη γριά, η τελευταία πριν τη γέννα. Μετά 

ήρθαν όλα... όλα τ’ άλλα. Το μωρό, η αρρώστια του... Η Μαρία 

ξαναθυμήθηκε τη θειά Λεονή, μετά από δυο μήνες. Κι έτσι τύλιξε ξανά το 

κατσαρόλι, με την καρρώ πετσέτα, και κίνησε για της θειάς το καμαράκι. 

Την βρήκε να κάθεται στο κατώφλι, να λιάζεται. «Γεια σου θειά», έκανε η 

Μαρία. Την είδε να πετάγεται όρθια, «έξω από το σπίτι μου καταραμένη», 

ούρλιαζε, στις άκρες των χειλιών της, το σάλιο της είχε αφρίσει, «μικρός 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

19_

θεός θαρρούσες πως ήσουν. Εγώ θα σου πω τι ήσουν, τί είσαι 

αφορισμένη, μικρός σατανάς, και η σπορά σου, διαβόλου γέννα κι αυτή, 

γι’ αυτό σου ήρθε το σακάτικο, τις αμαρτίες τις δικές σου κι εκείνου του 

προκομμένου του άντρα σου, πληρώνει και δαύτο. Αμαρτίες γονέων 

παιδεύουσι τέκνα!». Άρπαξε το τσίγκινο κατσαρόλι από τα χέρια της 

Μαρίας, του ’δώσε μια και το πέταξε πέρα στο δρόμο, μακαρόνια με κρέας 

ήταν πάλι, κι άνοιξε η πετσέτα, και έγιναν όλα ένα, χώματα, πέτρες, λάδια, 

φαγητό και ζύγωσαν οι σκύλοι, κι η Μαρία τούς έβλεπε και η φωνή της 

γριάς «δεν το θέλω το φαγητό σου», να ουρλιάζει, «μόνο οι σκύλοι 

αντέχουν να το τρώνε, και μην ξαναπατήσεις το πόδι σου εδώ μέσα, γύρνα 

σ’ αυτόν τον προκομμένο τον άντρα σου, και στο σακάτικο σου, δεν θα 

’βρεις ησυχία πια, μην ψάχνεις τον ένοχο Μαρία, καθρέφτης ο ένας του 

άλλου είσαστε, τις δικές σας πομπές και αμαρτίες, πληρώνει το δύστυχο»...

Αμαρτίες γονέων παιδεύουσι τέκνα, έλεγε τότε η γριά και είναι τώρα 

εκείνοι μέσα στο καμιόνι για το Κάιρο, που κοιτάζουν μια τη Μαρία μια το 

μωρό, κι ύστερα κουνάνε το κεφάλι τους , και πότε θα ’ναι εκείνες οι γριές 

δυο δρόμους παραπέρα, που θα σταυροκοπιούνται, θα φτύνουν τους 

κόρφους τους, «αμαρτίες» θα φωνάζουν, «πολλές αμαρτίες», κι οι άλλες οι 

μανάδες στα πάρκα, στο σχολείο, στις παιδικές χαρές, «αμαρτίες» 

φώναζαν, φωνάζουν, θα φωνάζουν κι αυτές, και τον ύπνο της Μαρίας 

στοιχειώνουν πάντα τα ουρλιαχτά της θειάς Λεονής, «αμαρτίες, Μαρία», 

της λένε, «αμαρτίες γονέων παιδεύουσι τέκνα!». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

20_

12.

Το κορίτσι τους έζησε, ένα τόσο δα ανήμπορο πλασματάκι, τόσο 

μηνών και δεν μπορεί ούτε το κεφαλάκι του να σηκώσει. Το καλοκαίρι πάει 

τελείωσε, τα νέα που φτάνουν από την Ευρώπη γκρίζα και απειλητικά, 

όπως τα σύννεφα που κουβαλάει μαζί του το φθινόπωρο, που ήρθε λίγο 

νωρίτερα φέτο. Να φύγετε λέει ο Γιώργης, να πάτε στην Αθήνα, ίσως και να 

’χουμε πόλεμο, δεν πρέπει να μείνετε εδώ, είναι επικίνδυνο, εγώ πήρα φύλλο 

πορείας για τα σύνορα, είναι πονηρές οι μέρες τούτες, να φύγετε επιμένει, 

στην Αθήνα θα είστε καλύτερα.

Η Μαρία και ο Γιώργης στέκονται αντίκρυ στην έρημη αποβάθρα του 

σταθμού. Είναι πρωί ακόμη, και το κρύο περονιάζει τα κόκαλα, εκείνος της 

ανεβάζει το γιακά του παλτού της και παίρνει στην αγκαλιά του το μωρό 

τους, το κοριτσάκι τους, το αδύναμο κλαματάκι του ταράζει την απόλυτη 

ησυχία του σταθμού την ώρα που ο Γιώργης ανασηκώνει την κουβερτούλα 

του, να το δει, να το φιλήσει, ποιος ξέρει ίσως να ’ναι και για τελευταία 

φορά, ύστερα το βλέμμα του πλανιέται στους δυο του γιους, που 

αλαφροκοιμούνται αγκαλιασμένοι στο μοναδικό πάγκο του σταθμού, 

περιτριγυρισμένοι μπόγους, καλάθια και βαλίτσες. Κοιτάζει πάλι, κατάματα 

την Μαρία. Τα μάτια τους γεμίζουν δάκρυα, «Μαρία γλυκιά μου», κάνει να 

πει ο Γιώργης, εκείνη βάζει το χέρι της στα χείλια του, «μη σκιάζεσαι» του 

ψιθυρίζει, «θα είμαι κοντά της ότι κι αν συμβεί, όπου κι αν βρεθούμε». Το 

τρένο μπαίνει στο σταθμό, γεμίζει καπνούς και θόρυβο το γκρίζο πρωινό, κι 

εκείνος σε λίγο γίνεται κουκίδα κι ύστερα χάνεται από τα μάτια της, κοιτάζει 

ακόμη έξω από το παράθυρο, θολό από την πρωινή πάχνη, αφηρημένη 

κάνει να το σκουπίσει, το χέρι της μένει μετέωρο, πάνω στο κρύο τζάμι, 

κείνα τα μάτια πάλι την καταδιώκουν, γιατί, γιατί ρωτάνε και η Μαρία δεν 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

21_

ξέρει τι να απαντήσει. Αποστρέφει το βλέμμα, τα μάτια την ακολουθούν 

παντού, δεν είναι πια στο κρύο τζάμι, είναι στο κουρασμένο πρόσωπο της 

κόρη της, «κουράστηκα πια και θέλω να πεθάνω», κάνει να πει, τα μάτια 

αλλάζουν, είναι του Γιώργη τώρα που την κοιτάζουν, «μου υποσχέθηκες», 

της λένε «ό,τι κι αν γίνει, θυμάσαι Μαρία;»• θυμάται, δεν πάτησε τον όρκο 

της όλα τούτα τα χρόνια, πότε μονάχη, πότε μαζί του, έστεκε στο πλευρό 

της, μάνα, και φίλη και νοσοκόμα, μα απόστασε πια, «κι εσύ Γιώργη, 

έφυγες πρώτος, κι εγώ να πάψω θέλω να θυμάμαι και όρκους και 

υποσχέσεις, κι αυτά τα μάτια να πάψουν πια να με τυραννάνε, να πάψουν 

πια να με ρωτάνε, γιατί, γιατί, γιατί; Δεν ξέρω την απάντηση Γιώργη, τόσα 

χρόνια πέρασαν κι εκείνη ρωτάει, συνέχεια ρωτάει, έτσι βουβά μόνο με τα 

μάτια, γιατί, γιατί, γιατί; Δεν ξέρω Γιώργη, απόστασα πια και θέλω να 

πεθάνω». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

22_

13.

Στην Αθήνα βολεύονται όπως όπως, στο σπίτι της αδελφής της, μαία η 

Ευριδίκη το επάγγελμα κι ανύπαντρη ακόμη. Τα γράμματα του Γιώργη, από 

τα σύνορα, γιομάτα ερωτήσεις, για κείνη, για τα παιδιά, γεμίζουν το κενό 

της απουσίας του. Η ζωή κυλάει με το τραγούδι της Μαρίας, τα γέλια των 

παιδιών, σαν να ζωντάνεψε το σπίτι της Ευριδίκης, κι εκείνη ευτυχισμένη 

γελάει μαζί τους. Γελάνε, τραγουδάνε, ως το πρωί εκείνο του Οκτώβρη, δεν 

είναι τραγούδι αυτό που τους ξυπνάει, κι αλαφιάζονται, είναι ήχος 

μακρόσυρτος, σαν να μοιρολογάνε χιλιάδες στόματα μαζί, τρυπάει τ’ αυτιά 

τους, το μυαλό, λαβώνει την καρδιά τους. Φωνές ακούγονται απ’ έξω, μα η 

σειρήνα δυνατότερη,• σκεπάζει τα πάντα. «Πόλεμος», ουρλιάζει «Πόλεμος». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

23_

14.

Η Μαρία ανοίγει το παράθυρο, η Ευριδίκη το ραδιόφωνο. 0 κόσμος 

τρομαγμένος τρέχει άσκοπα από δω κι από κει, οι καμπάνες στις εκκλησιές 

προσθέτουν το δικό τους ήχο στο γενικό πανδαιμόνιο. Η Μαρία έχει γείρει 

σχεδόν ολάκερη έξω από το παράθυρο, μόλις που καταφέρνει να 

σταματήσει κάποιον απ’ αυτούς που περνούν τρέχοντας μπροστά από το 

σπίτι τους. Τα μάτια της ρωτάνε, μα εκείνος δεν περιμένει ν’ ακούσει την 

ερώτηση. «Έχουμε πόλεμο», της λέει καθώς κοντοστέκεται να πάρει ανάσα 

«οι Ιταλοί μας κήρυξαν τον πόλεμο», λέει πάλι κι ύστερα συνεχίζει το τρέξιμο. 

Η Μαρία φεύγει από το παράθυρο, πάει κοντά στα παιδιά της, που 

μυξοκλαίνε τρομαγμένα, κείνο το μικρό της μόλις που ακούγεται, το παίρνει 

στην αγκαλιά της, έχουμε πόλεμο, λέει, κι ίσως να κάνουμε καιρό να 

ξαναδούμε τον πατέρα σας. Να είσαστε φρόνιμα, και να μην 

απομακρύνεστε από το σπίτι. Μπόρα είναι και θα περάσει. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

24_

15.

Μπόρα ήταν μα δεν πέρασε, έγινε καταιγίδα, θύελλα και τα σάρωσε 

όλα. Και η Μαρία που ως χτες τραγουδούσε, «Παιδιά της Ελλάδος, παιδιά 

που ψηλά πολεμάτε», που είχε μάθει τους γιους της να φωνάζουν «Αέρα-

Αέρα», καθώς κυνηγούσαν ο ένας τον άλλο από δωμάτιο σε δωμάτιο, 

ένιωθε τα σωθικά της να τα ταράζει η πείνα, μέρα τη μέρα και χειρότερα, 

μέρα τη μέρα τη γερμανική μπότα να την πατάει όλο και αγριότερα στο 

στήθος. Κι ούτε μια λέξη από τον Γιώργη, ζει, πέθανε, ποιος ξέει; Ο Γιώργης 

της, σαν χτες της φαίνεται που χωρίσανε σ’ εκείνον τον παγωμένο σταθμό. 

Όμως η Μαρία δεν το βάζει εύκολα κάτω, σ’ αυτές τις δύσκολες μέρες 

συνεχίζει να τραγουδάει ακόμη, πού βρίσκει το κουράγιο; Θα φύγω λέει μια 

μέρα της Ευριδίκης, θα πάω στο χωριό μας, τουλάχιστον εκεί κάτω θα 

βρίσκω λίγο γάλα, κανένα αυγό, να δεις θα τα καταφέρω να τ’ αναστήσω 

και τα τρία. Και ζώστηκε η Μαρία πάλι τους μπόγους, τις βαλίτσες και να 

’την στο δρόμο για τη Ζαχάρω, εκεί ήταν βλέπεις το πατρικό της, εκεί θα 

κούρνιαζε ως να περάσει το κακό, μαζί με τα παιδιά της, κι όταν όλα θα 

ησύχαζαν θα έψαχνε να βρει και τον Γιώργη της, καλή του ώρα όπου κι αν 

βρισκόταν όπου κι αν πορευόταν. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

25_

16.

Κούρνιασε λοιπόν στη Ζαχάρω η Μαρία, το γάλα και τ’ αυγά δεν 

έλειψαν στα παιδιά της, άκουγε με φρίκη ιστορίες απ’ την Αθήνα, για 

σκελετωμένα παιδιά που σκάλιζαν σκουπίδια, για όλους αυτούς με τις 

φουσκωμένες κοιλιές που πέθαιναν από την πείνα στα πεζοδρόμια, κι 

ύστερα γύριζε και κοίταζε τους γιούς της, τα κόκκινα μάγουλά τους, μα δεν 

ντρεπόταν, άγριο θηρίο γίνεται ο άνθρωπος, άσχημο πράγμα ο πόλεμος. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

26_

17.

Κι ήρθε μήνυμα κρυφό στη Ζαχάρω, από τον Γιώργη ήταν, έφυγε λέει 

στην Αίγυπτο, μαζί με άλλους αξιωματικούς, θα έφτιαχναν μια μικρή 

αδούλωτη Ελλάδα εκεί κάτω στα ξένα χώματα. Και θα τους πάρει το δίχως 

άλλο κοντά του, γι’ αυτό να κάνουν υπομονή, να γυρίσουν πίσω στην 

Αθήνα και να περιμένουν νέα του. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

27_

18.

«Αμαρτίες γονέων, αμαρτίες γονέων», το ’βλεπα στα μάτια τους Γιώργη, 

ακόμη κι όταν δεν υπήρχε. Έβγαζα βόλτα το παιδί με το καρότσι και κίναγα 

πάντα για τα χωράφια, δεν τόλμησα ποτέ να πάω να κάτσω ανάμεσά 

τους, στην πλατεία, εκείνες καμάρωναν τα μωρά τους Γιώργη, εγώ τι είχα 

να καμαρώσω; Τράβαγα την κουβερτίτσα της ως επάνω στο κεφαλάκι της, 

να την εξαφανίσω ήθελα από το αδιάκριτο βλέμμα τους, κι αν κάποιος 

τύχαινε να σιμώσει το καρότσι, να δει και να ’χει ύστερα να λέει, εγώ τον 

σταματούσα «κοιμάται τώρα, άστε μια άλλη φορά», βιαζόμουν να φτάσω 

στα χωράφια και από κει στον γκρεμό του παλιού λατομείου, την έπαιρνα 

αγκαλιά, κι άρχιζα το τραγούδι. «Στην Πόλη σού παράγγειλα κόρη μου τα 

προικιά σου...». «Νεράιδα μου», της έλεγα «Πριγκίπισσά μου», ήταν όμορφο 

το μικρούλι μας Γιώργη μου, όμορφο σαν νεράιδα. Κι ήταν ύστερα που 

έρχονταν οι φωνές, εκείνες οι καταραμένες οι φωνές, «αμαρτίες γονέων», 

μου λέγανε, «αμαρτίες γονέων» και τότε παραλογιζόμουνα Γιώργη μου, 

κοίταγα μια το μικρό μας, μια τον γκρεμό, «να πέσω έλεγα, να σταματήσω 

τις φωνές, το φόβο για το μέλλον, το άγνωστο που κουβαλούσε, το γιατί 

που θα ρωτούσε σαν θα μεγάλωνε». Κι ύστερα πάλι, «μαζί θα πέσουμε», 

της έλεγα, «εγώ σ’ έφερα στη ζωή, εγώ θα σε πάρω από αυτήν, δεν θα 

τους αφήσω να σε πληγώσουν, στο υπόσχομαι, δεν θα τους αφήσω». Κι 

όταν ο πανικός μού σάλευε το λογικό, ήταν εκείνη μοναχά που ήθελα να 

ρίξω, να δώσω ένα τέλος στο μαρτύριο, τι σήμερα τι αύριο, έλεγα μέσα 

μου, μια κίνηση μόνο, μια ανεπαίσθητη κίνηση, κι ύστερα όλα θα 

τελειώσουν, μα άκουγα τη φωνή της από το βάθος του γκρεμού. «Γιατί, 

γιατί;» ρωτούσε, «μη με σκοτώνεις για δεύτερη φορά μάνα, δικό σου 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

28_

κατασκεύασμα είμαι, δεν θα ξεφύγεις από μένα, μαζί θα πορευτούμε, μαζί 

στη ζωή, μαζί στο θάνατο». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

29_

19.

Ζώνεται ξανά η Μαρία, παιδιά, μπόγους, βαλίτσες, ελπίδες και να ’την 

πάλι στην Αθήνα, στης Ευριδίκης. Κουρνιάζει εκεί και περιμένει. Κι οι μέρες 

κυλούν, η μία πιο μαύρη από την άλλη, κρύο, πείνα, φόβος μα εκείνη 

καρτεράει, θες σήμερα, θες αύριο, θα ’ρθει το μήνυμα από τον Γιώργη της, 

θα φύγουν από την κόλαση, θα ανασάνουν λεύτερα πάλι. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

30_

20.

Κι ήρθε το καινούργιο μήνυμα, νύχτα ήταν, πήχτρα σκοτάδι έξω, κι ο 

άγνωστος τυλιγμένος το κασκόλ του, με το γιακά του παλτού του 

σηκωμένον, ίσα που φαίνονταν τα μάτια του, «αύριο», είπε, «τα μεσάνυχτα, 

κάτω από το ναό στο Σούνιο, εκεί στα βράχια, θα ’ναι κι άλλοι μαζί, θα 

περιμένετε το σύνθημα, κι ύστερα πέντε κάθε φορά, θα κατεβείτε στη 

θάλασσα, άχνα μη βγάλετε. Ο καπετάν Σώζος, θα περιμένει στο καΐκι του, 

στις μία θα σαλπάρετε για τα παράλια της Μικρασίας. Εκεί θα σας 

περιμένουν δύο αξιωματικοί, αυτοί θα σας οδηγήσουν στην Αίγυπτο». 

Σταμάτησε να πάρει ανάσα, ύστερα ρώτησε «πόσα άτομα είσαστε κυρία 

Καρανάσου;». «Τέσσερα» απάντησε η Μαρία, «εγώ και τα τρία παιδιά μου». 

«Πόσο χρονών είναι τα παιδιά;» ξαναρώτησε ο άγνωστος, «ο Σάκης πάει 

στα έξι, ο Τάκης στα πέντε, και το κορίτσι μου», εδώ σαν να δίστασε η 

Μαρία, σταμάτησε λίγο πριν απαντήσει, ύστερα με μια ανάσα είπε «και το 

κορίτσι είναι δεν είναι στα τέσσερα». Ο άγνωστος ζάρωσε τα φρύδια του, 

«τόσο μικρό», είπε σκεφτικός και λιγάκι ανήσυχος, «είναι επικίνδυνο αυτό 

που πάμε να κάνουμε, κυρία Καρανάσου, αν κλάψει το μικρό πάτε χαμένοι 

όλοι σας, όλοι μας». Η Μαρία σήκωσε το κεφάλι, κοίταξε στα μάτια τον 

ξένο, «δεν θα κλάψει» είπε, «σας δίνω το λόγο μου, δεν θα κλάψει». Ο ξένος 

έσιαξε το κασκόλ του, «εντάξει λοιπόν», είπε, «αύριο βράδυ, στα βράχια 

κάτω από το ναό στο Σούνιο», έκανε να φύγει, ύστερα σαν κάτι να ξέχασε, 

κοντοστάθηκε, «λίγο ακόμη και θα το ξέχναγα», είπε, «το σύνθημα είναι 

“Θησέας”, το παρασύνθημα “Μινώταυρος”, και να μην πάρετε μαζί σας 

πολλά πράγματα, τα απαραίτητα μόνο». Άνοιξε την πόρτα, «άντε γεια σας, 

λοιπόν», είπε και χάθηκε στο σκοτάδι της νύχτας. Η Μαρία σίμωσε τα 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

31_

κρεβατάκια των παιδιών της, φίλησε τα ξανθά κεφαλάκια τους. «Αύριο», 

"ψιθύρισε, «Θησέας-Μινώταυρος-Κάιρο». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

32_

21.

Ήταν μια νύχτα αφέγγαρη, συννεφιασμένη. Κι ο άνεμος φυσούσε 

μανιασμένα. Κανείς δεν μίλαγε, κρυμμένοι πίσω από θάμνους και βράχια 

περίμεναν ν’ ακούσουν το σύνθημα. Η Μαρία καθόταν κατάχαμα, έσφιγγε 

στην αγκαλιά της τα παιδιά της, και πιο πολύ εκείνο το μικρότερο τ’ 

αδύναμο, και παραμιλούσε, παραμιλούσε και προσευχόταν, κι έταζε 

λαμπάδες και μαλαματένια τάματα, στην Παναγιά, «κάνε το θαύμα σου 

Παρθένα μου», έλεγε στο παραμιλητό της «Κάνε το θαύμα σου, κάν’ το να 

μη μιλήσει, μήτε να κλάψει, άχνα μη βγάλει, να φύγουμε Παναγιά μου από 

τούτη την κόλαση». Θες ήταν θαύμα θες ήταν τύχη δεν έκλαψε κι ούτε που 

σάλεψε. Σαν ψίθυρος ήρθε το σύνθημα, κι ανακατεύτηκε αμέσως με τη 

βουή της θάλασσας, κι ο άνεμος το πήρε, και το ’φερε στα βράχια, στους 

θάμνους, «Θησέααας, Θησέααας», περίμεναν να σβήσει κι η τελευταία 

ηχώ, κι ύστερα ένας ένας, δύο δύο, σκιές αθόρυβες, σάλεψαν μες στο 

σκοτάδι, έγιναν ένα μ’ αυτό. «Μινώταυρος» έκαναν τα χείλια τους, τόσο 

σιγά που μόνο εκείνοι τ’ άκουσαν, έσερναν τα βήματά τους αργά, 

προσεκτικά, μην παρασύρουν στο διάβα τους μια πέτρα, μη και πατήσουν, 

κάποιο χαμόκλαδο. Η Μαρία ακολουθούσε σαν μέσα σε λήθαργο, στην 

αγκαλιά της κρατούσε το κορίτσι της, τα δυο αγόρια δυο βήματα μπροστά 

της, έλεγε ξανά και ξανά, «Θησέας-Μινώταυρος-Κάιρο-Θησέας-

Μινώταυρος-Κάιρο», λες κι οι λέξεις τούτες ήταν μαγικές, λες κι από το 

άκουσμά τους να έπαιρνε δύναμη. Λίγα βήματα ακόμη, και να ’το φάνηκε 

το καΐκι, ούτε ένα φως στο κατάστρωμα, μαύρο κατάμαυρο, με τα πανιά 

του όλα ανοιγμένα, έτοιμο για σαλπάρισμα. Η Μαρία κοντοστάθηκε να 

πάρει ανάσα, μαύρα της φάνηκαν τα πανιά του, κι εκείνη η σκοτεινή 

φιγούρα στο κατάστρωμα, έτσι που έσκυβε και βοηθούσε τις άλλες σκιές, 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

33_

που η μια πίσω από την άλλη περίμεναν να ανέβουν στο καΐκι, ίδιος 

ψυχοπομπός της φάνηκε, και οι σκιές μια μια να χάνονται στο σκοτεινό 

αμπάρι. Σαν ήρθε η σειρά της, δίστασε εκεί στο άνοιγμα του αμπαριού, να 

κάνει πίσω θέλησε, σαν να περνούσε την πύλη του Άδη της φάνηκε. Και ο 

ψυχοπομπός στο πλάι της να ψιθυρίζει, «πιο γρήγορα, κάντε πιο 

γρήγορα», «πιο γρήγορα για πού;» της ήρθε της Μαρίας, «Κάιρο» ήθελε να 

συμπληρώσει, «Κάιρο» όπως χτες, όπως σήμερα, όπως όλες τούτες τις 

ώρες της αναμονής, μα τούτο το κατάμαυρο καΐκι την τρόμαζε, 

«Μινώταυρος-Μινώταυρος» σφηνώθηκε στο μυαλό της, «βορά θα γίνουμε 

του Μινώταυρου» ψέλλισε, κι ένιωσε τον πανικό να τη ζώνει. Το μικρό 

σάλεψε στην αγκαλιά της, η Μαρία συνήλθε, το έσφιξε πάνω της, 

«Θησέας-Μινώταυρος- Κάιρο», είπε με πείσμα κι άρχισε να κατεβαίνει με 

βήμα σταθερό στ’ αμπάρι. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

34_

22.

Και το καΐκι το μαύρο σαλπάρισε, το κατάπιε η νύχτα, το σκοτάδι. Κι 

εκείνοι στριμωγμένοι στο αμπάρι του, κοιτούσαν με μάτια άδεια στο κενό, 

το μισοτελειωμένο σύνθημα στον τοίχο γραμμένο με κόκκινη μπογιά, 

«Λευτεριά, θάνατος στον καταχτη...» κι άκουγαν τις ριπές του πολυβόλου, 

την μπότα του καταχτητή, κι έβλεπαν το πεζοδρόμιο να βάφεται με αίμα 

κόκκινο ζεστό. Έβλεπαν το μισοτελειωμένο σύνθημα στον τοίχο κι έκλειναν 

τα αυτιά τους, να μην ακούνε πια το θόρυβο της μπότας στο πεζοδρόμιο, 

τα άγρια χτυπήματα στις πόρτες. Κι η Μαρία, κοίταζε κι εκείνη στο κενό, δεν 

έβλεπε τοίχους και συνθήματα, μόνο τα τεράστια τα μάτια της κόρης της, 

έβλεπε, να την κοιτάζουν κατάματα, να τη γαζώνουν σαν τις ριπές του 

πολυβόλου και να ρωτάνε ασταμάτητα, «γιατί, γιατί, γιατί;» και η Μαρία να 

μην έχει απάντηση να δώσει, μήτε τώρα μήτε αύριο στην ξενιτιά, ούτε και 

σαν θα γυρνούσαν πίσω στην πατρίδα, κι όταν οι άλλοι θα είχαν ξεχάσει 

και τοίχους και συνθήματα η Μαρία δεν θ’ άντεχε άλλο τούτο το βλέμμα, μα 

θα το κουβαλούσε μαζί, στη ζωή και στο θάνατο, αυτόν το θάνατο που θ’ 

αργούσε τόσο πολύ να ’ρθεί. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

35_

23.

Πέρασαν δύο μερόνυχτα στο σκοτεινό αμπάρι, παρέα με το βουητό της 

θάλασσας. Σκοτάδι ήταν ακόμη σαν πάτησαν τα χώματα της Ιωνίας, μόλις 

που έπαιρνε να χαράζει. Μαζεύτηκαν εκεί στην έρημη ακτή, τρέμοντας στο 

πρωινό τ’ αγιάζι, μάτια θολά από την αϋπνία, κορμιά γυρτά, πιασμένα από 

την άβολη στάση, δυο μέρες και δυο νύχτες τώρα, στο σκοτεινό αμπάρι να 

παραδέρνουν στο μανιασμένο πέλαγο. Κι έμοιαζαν πλάσματα, απ’ άλλο 

κόσμο, έτσι βουβά που στέκονταν κι απορημένα, τι πρόσμεναν κι αυτοί δεν 

ήξεραν. Ξένοι ανάμεσά τους, σε ξένη χώρα, μόνον η κοινή καταγωγή ήταν 

που τους ένωνε. Κι έμειναν ώρα μία, σε κείνη την απόμερη ακτή. Και το 

καΐκι, από ώρα πια φευγάτο, εκτελούσε μυστική αποστολή. Μόνον ο 

ψυχοπομπός έμεινε κοντά τους, για να τους οδηγήσει πού άραγε; Στα 

Τάρταρα ή στην Ελευθερία; Είχε πια φέξει για τα καλά όταν ακούστηκε από 

μακριά θόρυβος μηχανής αυτοκινήτου, κι κείνοι κοιταζόντουσαν ακόμη 

μεταξύ τους, σαν να ’θελαν να αποτυπώσουν τα πρόσωπα, που είχαν 

μοιραστεί μαζί τους το εφιαλτικό ταξίδι. Ο θόρυβος του αυτοκινήτου 

ακούστηκε κοντύτερα τώρα, κι οι προβολείς του διαπέρασαν την πρωινή 

ομίχλη, διαπέρασαν τα κορμιά τους, πέρασαν στα βράχια πίσω τους, σαν 

να χτένιζαν ολάκερη την ακτή. Το αυτοκίνητο σταμάτησε καμιά δεκαριά 

μέτρα μακριά τους, ήταν ένα μεγάλο καμιόνι, η μια του πόρτα άνοιξε και 

πήδησαν έξω δυο μεγαλόσωμοι άντρες με στολή αξιωματικού. Ο 

ψυχοπομπός τούς πλησίασε, ό,τι και να είπαν στα γρήγορα ειπώθηκε, στα 

γρήγορα τους έκανε νόημα να σκαρφαλώσουν στο καμιόνι, στα γρήγορα 

εκείνο ξεκίνησε, μα ο ψυχοπομπός έμεινε πίσω στην ακτή, είχε κι άλλες 

ψυχές να συνοδέψει, κι η Μαρία τον έβλεπε να μικραίνει, να γίνεται 

σημαδάκι, κι ύστερα τίποτα, κι ύστερα παρελθόν, κι αντί γι’ αντίο πήγε να 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

36_

ψελλίσει «Θησέας-Μινώταυρος...» κι ύστερα σταμάτησε αφήνοντας 

μισοτελειωμένη τη φράση. «Σου ξέφυγα Μινώταυρε», είπε και γέλασε 

θριαμβευτικά «σου ξεφύγαμε». Ύστερα «Κάιρο-Κάιρο-Κάιρο» φώναξε κι ένα 

γέλιο αυθόρμητο τράνταξε το κορμί της. Οι άλλοι γύρισαν και την κοίταξαν 

απορημένοι. Η Μαρία σταμάτησε να γελά, τους κοίταξε αμήχανα. Σφάλισε 

τα χείλια. «Έχε γεια Μινώταυρε», είπε από μέσα της «έχε γεια ψυχοπομπέ». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

37_

24.

Το καμιόνι τρανταζόταν ολάκερο και ο αέρας περνούσε τον μουσαμά 

και τους περόνιαζε. Μα εκείνοι πήραν να ξεθαρρεύουν, στην αρχή δειλά, 

ύστερα χείμαρρος ορμητικός οι ερωτήσεις διαδέχονταν η μία την άλλη. 

Βρέθηκαν φίλοι, κοινοί γνωστοί, μοιράστηκαν αναμνήσεις, ελπίδες, 

βάσανα, πόθους, σχέδια στην καινούργια πατρίδα. Η Μαρία τους άκουγε 

και δεν μιλούσε, κοιτούσε τις χρυσαφένιες μπούκλες της κόρης της, 

αδύναμη και ήσυχη καθόταν στην αγκαλιά της, τι κρίμα σκεφτόταν η 

Μαρία κοντεύει στα τέσσερα κι ούτε να στήσει το κορμάκι της δεν μπορεί 

ακόμη. Χαμένη στις σκέψεις της ένιωσε να τη σκουντάνε, ύστερα «εσείς, 

πούθε έρχεστε; Πού πάτε;» άκουσε κάποιον να την ρωτάει. «Εγώ» ψέλλισε η 

Μαρία, «εγώ από τον Μινώταυρο έρχομαι, στο Κάιρο πάω, Θησέας-

Μινώταυρος-Κάιρο», είπε, ύστερα τους είδε να την κοιτάζουν παράξενα, μια 

εκείνη μια το παιδί, «σαλεμένο το ’χει η καημένη», της φάνηκε πως άκουσε, 

κι ύστερα «αμαρτίες γονέων παιδεύουσι τέκνα», η Μαρία περιχαρακώθηκε 

πάλι στον κόσμο της, ο εφιάλτης ξαναγυρνούσε, «Θησέας-Μινώταυρος-

Κάιρο» είχε σφηνωθεί στο μυαλό της, δεν άκουγε, δεν έβλεπε, δεν μίλαγε, 

μόνο να λέει ήθελε, ξανά και ξανά, λες κι έπαιρνε κουράγιο από αυτό, 

«Θησέας-Μινώταυρος-Κάιρο». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

38_

25.

Κάιρο. Φτάσαμε στο Κάιρο. Ακούστηκε μια φωνή, κι ύστερα κι άλλη, κι 

άλλη, οι φωνές πλήθυναν, έκαναν το καμιόνι να τραντάζεται, κάποιος 

σήκωσε το μουσαμά στο πίσω μέρος, η θέα της πολύβουης πόλης, έβγαλε 

τη Μαρία από το λήθαργο. Κάιρο, φτάσαμε στο Κάιρο, είπε κι εκείνη λίγο 

καθυστερημένα. Ύστερα ξύπνησε τα παιδιά της, που αλαφροκοιμόνταν 

πλάι της, άρχισε να τους μιλάει χωρίς σταματημό, να τους δείχνει το ένα, να 

τους δείχνει τ’ άλλο κι αυτά με νυσταγμένα ακόμη μάτια να κοιτάζουν 

απορημένα την πόλη. Κι η Μαρία να μιλάει, όλο να μιλάει και να εξηγεί, 

συνέχεια να εξηγεί κι αυτό και τ’ άλλο. Κι ο Γιώργης τόσο κοντά τους πια, 

και το ταξίδι έφτανε στο τέλος. Μαζί και ο Θησέας με τον Μινώταυρο, η 

Μαρία τους έθαψε στο λαβύρινθο του μυαλού της, κράτησε μόνο το 

«Κάιρο», μα τούτη τη λέξη θα την έλεγε τόσο συχνά, που θα ’μοιάζε, σαν να 

’λεγε καλημέρα. Καλημέρα Κάιρο, καλημέρα ζωή, καλημέρα ελπίδα. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

39_

26.

Το καμιόνι σταμάτησε. Οι επιβάτες του σηκώθηκαν όρθιοι, άρχισαν 

ένας ένας να κατεβαίνουν. Η Μαρία έμεινε τελευταία. Σαν έφτασε στο 

κεφαλόσκαλο κοντοστάθηκε, έψαξε με τα μάτια τον Γιώργη. Τον είδε να 

στέκεται πλάι στη σκάλα, ο νους της πέταξε πάλι σ’ εκείνον τον γκρίζο το 

σταθμό στα σύνορα, σ’ όλους τους γκρίζους τους σταθμούς που ’χε 

περάσει από τότε ζωσμένη μπόγους και παιδιά προσμένοντας το μήνυμα 

του Γιώργη. Το κλάμα της μικρής την έφερε πίσω, την είδε σωριασμένη στο 

χώμα, τα γόνατά της να τρέχουν αίμα, «Γιώργη το παιδί», φώναξε, τον είδε 

να σκύβει πάνω από την κόρη τους και να τη σηκώνει στην αγκαλιά του, 

δίπλα του ένας αξιωματικός κάτι ψέλλιζε. Η Μαρία κατέβηκε δυο δυο τα 

σκαλοπάτια, πήγε κοντά τους, «δεν ήξερα», τον άκουσε να λέει, «δεν ήξερα, 

λυπάμαι πολύ», «εντάξει Νίκο», είπε ο Γιώργης, «δεν είναι δικό σου το λάθος, 

έπρεπε να σε είχα ενημερώσει την ώρα που την κατέβαζες από το καμιόνι 

πως δεν μπορεί ακόμη να σταθεί μόνη της». Η Μαρία πήρε τη μικρή στην 

αγκαλιά της, δεν έκλαιγε πια, την κοίταζε μόνο, βαθιά στα μάτια όπως 

πάντα, «δεν είναι δικό σας το λάθος», ψέλλισε «δεν είναι δικό μου το λάθος, 

δεν είναι κανενός», τα μάτια της κόρης της καρφωμένα όπως πάντα στα 

δικά της, «δικό σου είναι, μάνα», της λένε, «εσύ το πήρες το κινίνο, μάνα, 

εσύ», «δεν ήξερα, ακούς δεν ήξερα!», κάνει να φωνάξει η Μαρία, ύστερα 

μετανοιώνει, σφίγγει τη μικρή πάνω της, «πάψε να με κοιτάς έτσι», της 

ψιθυρίζει στ’ αυτί, «δεν φταίω, κανείς δεν φταίει, αλήθεια στο λέω, κανείς», η 

Μαρία σηκώνει το κεφάλι, «η ώρα η κακιά, αυτή φταίει» λέει, κι ακολουθεί 

τον Γιώργη με τ’ αγόρια στο τζιπ που θα τους πάει στο καινούργιο τους 

σπιτικό. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

40_

27.

Το πρώτο τους βράδυ ο Γιώργης κι η Μαρία το περνάνε έξω, στο 

παγκάκι της αυλής τους. Η Μαρία μιλάει, μιλάει για τρένα, σταθμούς, 

καΐκια, ψυχοπομπούς, πολέμους, για την κόλαση που άφησε πίσω της. 

«Ησύχασε Μαρία», της λέει ο Γιώργης και της χαϊδεύει τα μαλλιά, «πάνε 

πέρασαν πια, δεν θα ξαναχωρίσουμε Μαρία μου, μαζί στη ζωή μαζί και 

στο θάνατο, θα πορευτούμε από σήμερα», «μαζί στη ζωή μαζί και στο 

θάνατο», έτσι έλεγες Γιώργη τότε, μα έφυγες πρώτος Γιώργη, μ’ άφησες 

πίσω, κάθομαι ολημερίς στην πολυθρόνα και περιμένω το θάνατο, 

κουράστηκα Γιώργη, και κείνη κάθεται αντίκρυ μου και με κοιτάζει, αυτό το 

βλέμμα Γιώργη, χρόνια με καταδιώκει, κι εσύ το ξέρεις Γιώργη, δεν έφταιξα, 

δεν ήξερα, δεν φταίω, δεν ξέρω, κι εκείνη περιμένει απόκριση, χρόνια τώρα 

περιμένει, κι εσύ δεν κράτησες το λόγο σου Γιώργη, «μαζί στη ζωή, μαζί και 

στο θάνατο», έλεγες μα έφυγες πρώτος Γιώργη, ξέχασες και εμάς, μας 

ξέχασε κι ο θάνατος ακόμη. Απόκαμα, Γιώργη μου και θέλω να πεθάνω. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

41_

28.

Κάθεται εκεί ολημερίς στην πολυθρόνα. «Μίλα μου, μάνα» της λέω, 

«μίλα μου, μίλα μου». Μείναμε οι δυο μας, σ’ αυτό το σπίτι που γνώρισε 

χαρές, τραγούδια, γέλια. Μείναμε οι δυο μας και το σπίτι βουβάθηκε, δεν 

μιλάμε πια και τι να πούμε; «Μίλα μου», της λέω, μα κείνη αποστρέφει το 

βλέμμα, από όσο τη θυμάμαι, ποτέ δεν με κοίταξε κατάματα, καημένη μάνα, 

πώς να τ’ αντέξεις πια πενήντα χρόνια τώρα, τούτο το πρόσωπο -το 

πρόσωπό μου- γεμάτο ρυτίδες κι ασχήμια, αυτό το κεφάλι -το κεφάλι μου- 

που ακόμη δεν έμαθε να στέκεται όρθιο, που κουνιέται πέρα δώθε, πέρα 

δώθε, σ’ αυτό το ρημαγμένο κορμί -το κορμί μου- πως να την αντέξεις 

τούτη την εικόνα - την εικόνα μου. Τι απόμεινε μάνα, από το ξανθόμαλλο 

μωρό που λαχταρούσατε στα όνειρά σας; Ένα ερείπιο έμεινε, μάνα. 

Θυμάμαι τις βεγγέρες που με παίρνατε μαζί σας μάνα, πόσο θα πρέπει να 

ντρεπόσαστε, ο οίκτος κι η συμπόνια των ανθρώπων περίσσευαν. 

Κρυβόμουνα πίσω σας γιατί δεν άντεχα τα βλέμματά τους, τα βλέμματα 

των ξένων, όμως το δικό σου το βλέμμα το είχα ανάγκη, μάνα, γι’ αυτό σου 

λέω έστω και τώρα θέλω να με κοιτάξεις, μείναμε οι δυο μας μάνα, εσύ κι 

εγώ, μείναμε μόνες, κλεισμένες εδώ μέσα, πάψε να ντρέπεσαι για μένα, 

μείναμε οι δυο μας, μάνα, σ’ έχω ανάγκη, πάψε να ντρέπεσαι κοίταξέ με. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

42_

29.

Μείναμε οι δυο μας, σ’ αυτό το έρημο σπίτι, μοιάζουμε ξένες μάνα, κι 

όμως προσπάθησα, το ξέρεις πως προσπάθησα να βγω έξω ανάμεσά 

τους, έκανα αγώνα μάνα, με τ’ αδύναμα πόδια μου, πάταγα στ’ αγκάθια 

κοβόμουν, έπεφτα κάτω μα ξανασηκωνόμουν, μάταια όλα, σκληρός που 

είναι ο κόσμος μάνα, κι ακόμη σκληρότερα τα παιδιά. Σήμερα θα σου δείξω 

φωτογραφίες μάνα, κιτρινιασμένες από τα χρόνια, τσακισμένες από τη 

ζωή, σήμερα θα σου δείξω φωτογραφίες μάνα, από τότε που μπορώ να 

θυμάμαι. Θ’ αρχίσω από το Κάιρο, τότε, θυμάσαι κι εσύ το ξέρω, θα στις 

δείξω και θα σου μιλήσω γι’ αυτές και μέσα από αυτές για μένα, όλα όσα 

δεν έμαθες, όλα όσα δεν ξέρεις, θα μιλήσουμε απόψε μάνα, θα μιλήσουμε 

για όλα, θα ξετυλίξουμε τη ζωή μας, ένα κουβάρι είναι, μάνα, κι ύστερα θα 

κοιταχτούμε στα μάτια, θα κοιταχτούμε ώρα πολύ, κι ύστερα θα 

γαληνέψουμε, μάνα, κι εσύ κι εγώ θα γαληνέψουμε. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

43_

30.

Δες μάνα, από δω θ’ αρχίσουμε την ιστορία μας. Τούτη η κιτρινισμένη 

φωτογραφία είναι που θα γίνει το Α κι η άλλη η μισοσκισμένη το Β κι όσο 

να φτάσουμε στο Ω έχουμε πολλά να πούμε, κι ακόμη περισσότερα να 

θυμηθούμε, πρόσωπα αγαπημένα, μορφές που θάμπωσε ο χρόνος, 

στιγμές που πέρασαν στη μνήμη και φώλιασαν εκεί, σύντροφοι αχώριστοι 

στην πορεία μιας ζωής που δεν μας χαρίστηκε, μιας ζωής που έφτασε 

σχεδόν στο τέλος της κι ακόμη πληγώνει. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

44_

31.

Μου δείχνει τη μια φωτογραφία μετά την άλλη, κιτρινισμένες από το 

χρόνο, μισοσκισμένες από τη χρήση φωτογραφίες, πρόσωπα γελαστά, 

μάσκες που κρύβουν την αλήθεια, χαμόγελα το δάκρυ, ξέχειλα από ευτυχία 

στιγμιότυπα, η ιδανική οικογένεια, γελάει η μάνα, γελάει ο πατέρας, γελάνε 

τα παιδιά, γελάνε όλοι, γελάνε να μην κλάψουν. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

45_

32.

«Θυμάσαι;» λέει, και μου βάζει στα χέρια, μια μεγάλη φωτογραφία. Τη 

φέρνω κοντά στα μάτια μου, πάει καιρός πια που όλα τα βλέπω θολά, δεν 

βλέπω καλά, θα ’θελα να μην έβλεπα καθόλου, πιότερο το απόλυτο 

σκοτάδι όπως τότε στ’ αμπάρι, στο καΐκι, όταν δεν βλέπεις δεν βασανίζεσαι, 

ζεις μόνο με αναμνήσεις κι αυτές τις διαλέγεις να ’ναι οι καλύτερες, αφήνεις 

απ’ έξω ό,τι πονάει, ό,τι ματώνει, κι εκεί στ’ απόλυτο σκοτάδι γαληνεύεις, 

ώσπου να μείνετε μόνοι εσύ κι εκείνος, εσύ κι ο θάνατος. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

46_

33.

Θυμάσαι μάνα; Ήταν η πρώτη μέρα που με πήγε ο πατέρας σχολείο. Η 

σχολική χρονιά είχε αρχίσει. Εγώ είχα αργήσει να πάω. Ήμουν κρυωμένη ή 

ήταν που εσείς διστάσατε να με στείλετε; Δεν το έμαθα ποτέ. Μου ’χες 

κολλάρει την ατλατζένια την ποδιά, το άσπρο γιακαδάκι. Με χτένιζες ώρες 

«θέλουνε τέχνη οι κοτσίδες, κόρη μου», έλεγες, κι ύστερα μου ’δωσες την 

τσάντα, έκανες δυο βήματα πίσω και με κοίταξες, «να μην σε βασκάνω», 

είπες, «κούκλα είσαι, πάω στοίχημα πως δεν θα υπάρχει ομορφότερο παιδί 

στην τάξη». Σε πίστεψα μάνα, το ’χα ανάγκη να σε πιστέψω, πέρασα το 

μεγάλο καθρέφτη στο χωλ, ούτε που γύρισα να κοιτάξω, οι καθρέφτες δεν 

λένε ποτέ ψέματα, κι εγώ είχα ανάγκη το δικό σου το ψέμα, μάνα. Ανέβηκα 

τη σκάλα του σχολείου, κρατώντας τον πατέρα από το χέρι, 

προσπαθούσα να κρύψω την αστάθεια που είχα στο περπάτημα, τις 

ασυντόνιστες κινήσεις των χεριών μου. Στο κεφαλόσκαλο ο πατέρας με 

άφησε για λίγο μόνη, «περίμενέ με, εδώ», είπε, «πάω να βρω τη δασκάλα 

σου». Έμεινα εκεί φοβισμένη, παιδιά περνούσαν συνέχεια από μπροστά 

μου, γυρνούσαν και με κοιτούσαν, άλλα αδιάφορα κι άλλα κάτι 

σιγοψιθύριζαν το ένα στ’ άλλο. Σε λίγο γύρισε ο πατέρας με μια κυρία μ’ 

άσπρα μαλλιά. «Τούλα, να σου γνωρίσω τη δασκάλα σου, η κυρία Πόπη 

είναι η δασκάλα σας της πρώτης δημοτικού», είπε και η κυρία Πόπη με 

προσποιητή ευγένεια με πήρε από το χέρι να με πάει στην τάξη μου. Σαν 

μπήκαμε μέσα όλα τα παιδιά σηκώθηκαν όρθια, «Να σας γνωρίσω μια 

ακόμη συμμαθήτριά σας» είπε και προχώρησε προς την έδρα της.

Είκοσι εννιά ζευγάρια μάτια καρφώθηκαν πάνω μου, ούτε

ένα παιδί δεν μου μίλησε, ούτε ένα παιδί δεν μου έκανε χώρο να καθίσω 

πλάι του στο θρανίο. Δεν άντεχα άλλο αυτά τα μάτια καρφωμένα πάνω 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

47_

μου. «Με λένε Τούλα Καρανάσου», είπα, με το μπερδεμένο τρόπο που 

μιλούσα τα παιδιά έβαλαν τα γέλια, «ησυχία» φώναξε η δασκάλα, 

«Ιωάννου, κάνε χώρο να καθίσει η Τούλα πλάι σου», είπε, η Ιωάννου ένα 

κοκκινομάλλικο γεμάτο φακίδες κοριτσάκι μάζεψε απρόθυμα τα πράγματά 

του και μου ’κάνε χώρο. Όση ώρα κάθισα πλάι του μου είχε γυρισμένη την 

πλάτη. «Με λένε Τούλα», είπα δειλά, «εσένα πώς σε λένε;» «Μαρία», είπε η 

Ιωάννου, και μου ξαναγύρισε την πλάτη. «Θέλεις να γίνουμε, φίλες;» έκανα 

πάλι μια προσπάθεια. Η Ιωάννου δεν απάντησε, γύρισε μόνο και με κοίταξε 

κοροϊδευτικά. Την άλλη μέρα η δασκάλα της άλλαξε θρανίο. Εγώ η Τούλα 

Καρανάσου, μαθήτρια της πρώτης Δημοτικού, πέρασα όλη εκείνη τη 

σχολική χρονιά μόνη, μόνη στο θρανίο, μόνη στα διαλείμματα, εγώ η 

νεράιδα, το πιο όμορφο παιδί της τάξης, ήμουνα μόνη, τα παιδιά δεν 

πιστεύουν πια στις νεράιδες μάνα, τις φοβούνται! 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

48_

34.

Δες μάνα τούτη τη φωτογραφία, ενθύμιον της πρώτης Δημοτικού λέει. 

Θυμάσαι πόση ώρα, μου κολλάριζες την ποδιά, το άσπρο γιακαδάκι, κι οι 

δυο φιόγκοι, άσπροι ήταν κι αυτοί, πλεγμένοι μαζί με τις ξανθές κοτσίδες. 

Πιάσε το μολύβι και χαμογέλα, μου είχε πει ο φωτογράφος κι εγώ έκανα 

ακριβώς ό,τι μου είπε, έπιασα το μολύβι και χαμογέλασα, άλλωστε οι 

πληγές στα δάχτυλα εκεί που ακουμπούσε το μολύβι δεν φαίνονταν, μια 

φωτογραφία ήταν αυτή, μια φευγαλέα στιγμή, ένα χαμόγελο, που να 

χωρέσει μέσα της, πόνο, δάκρυα, αγωνία ενός ολάκερου χρόνου, θυμάμαι 

ακόμη τις πληγές στα δάχτυλα, πόσο πονούσα μάνα, μα έπρεπε να 

κρατήσω σφιχτά το μολύβι, πολύ σφιχτά, να σταματήσω το τρέμουλο του 

χεριού, να γεμίσω με γράμματα ακανόνιστα τις άδειες γραμμές. Έπρεπε να 

είμαι η πρώτη στην τάξη. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

49_

35.

Στέκομαι μπροστά στον καθρέφτη, φοράω της μάνας τα παπούτσια με 

τα ψηλά τακούνια, στον ώμο κρεμασμένη η κροκόδειλέ τσάντα που 

αγόρασε, τότε στο Κάιρο, και το καπέλο που φόρεσε η μάνα μετά το γάμο 

τους και το φυλάει από τότε σαν αντίδωρο, κάτω από τα εικονίσματα, τα 

χείλια βαμμένα κόκκινα και από τα αυτιά κρέμονται τα σκουλαρίκια της τα 

χρυσά, δώρο του πατέρα στην πρώτη τους επέτειο. Ντύνομαι συχνά έτσι, 

με βγάλατε και φωτογραφία κάποτε, η μικρή μας δεσποινίδα λέγατε και 

χαμογελάγατε, κι εγώ καμάρωνα μπρος στον καθρέφτη και προσπαθούσα 

να ισορροπήσω στα ψηλοτάκουνα παπούτσια. Κρατάω τη φωτογραφία 

στα χέρια μου και γίνομαι πάλι δεκατριώ χρονώ, ο καθρέφτης είναι 

μπροστά μου, κι εγώ καμαρώνω το είδωλό μου -είναι φορές που ο 

καθρέφτης αντικατοπτρίζει τα όνειρα- όμορφη σαν νεράιδα όπως συνήθιζε 

να λέει η μάνα μου. Και τότε είναι που νιώθω αυτό το ζεστό πηχτό υγρό να 

τρέχει ανάμεσα στα μπούτια μου, αλαφιάζομαι, σκύβω να δω, πάνω στην 

προσπάθεια, μπερδεύομαι στα τακούνια, και πέφτω φαρδιά πλατιά στο 

πάτωμα. Τα κάτασπρα σοσόνια μου έχουν γίνει κόκκινα, τα πόδια μου 

γεμάτα αίματα. «Τρέξε μάνα, πεθαίνω», φωνάζω, «σχίστηκαν τα σωθικά 

μου, τρέξε μάνα, μόλις που προλαβαίνουμε». Τρέχει η μάνα, τρέχει και 

παρασέρνει καρέκλες, τραπέζια στο πέρασμά της, σκύβει κατάχλωμη πάνω 

μου, «τι έπαθες κόρη μου; Πού χτύπησες ρωτάει ξέπνοα. Κοιτάζει τα 

ματωμένα πόδια μου, τις κάλτσες, ύστερα σηκώνει διστακτικά το φουστάνι 

μου, η άσπρη μου κιλότα κόκκινη κι αυτή και το αίμα κυλάει τώρα με 

γρηγορότερους ρυθμούς. Η μάνα ανασηκώνεται και βάζει τα γέλια, «εγώ 

πεθαίνω, μάνα», λέω, «κι εσύ γελάς!». «Δεν είναι τίποτα κόρη μου, άντε με το 

καλό, έγινες γυναίκα, αυτό είναι όλο. Σήκω τώρα να πας να πλυθείς κι εγώ 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

50_

τρέχω να ψήσω μια γιαουρτόπιτα για τα καλωσορίσματα». Το βράδυ η 

μάνα με φωνάζει κοντά της, τ’ αγόρια έχουν πάει για ύπνο και ο πατέρας 

αποσύρεται διακριτικά. «Τώρα που έγινες γυναίκα», λέει η μάνα, «θα ’θελα 

να σου πω μερικά πράγματα που πρέπει να ξέρεις». Την κοιτάζω 

απορημένη, «τι θα πει έγινα γυναίκα, μάνα; Μήπως γυναίκα δεν ήμουνα ως 

τώρα;». «Έγινες γυναίκα, θα πει κουτούτσικο, πως από σήμερα μπορείς να 

κάνεις παιδιά, γι’ αυτό από δω και πέρα πρέπει να προσέχεις, όχι πολλά 

πολλά με τους άντρες, η εγκυμοσύνη παραμονεύει». Ακολούθησα τη 

συμβουλή της μάνας, χρόνια ολάκερα, και μόνο η παρουσία ενός άντρα 

στο ίδιο δωμάτιο με μένα, με αναστάτωνε. Έπρεπε να μεγαλώσω αρκετά για 

να μάθω πως τα παιδιά, δεν πιάνονται με τα βλέμματα, ούτε με τα 

αγγίγματα των χεριών. Δόθηκα ολάκερη στους ήρωες των σινερομάντζων 

που διάβαζα, δόθηκα απόλυτα, χωρίς ενδοιασμούς και προκαταλήψεις. Ο 

ένας εραστής διαδεχόταν τον άλλον. Κι εγώ στην αγκαλιά τους περνούσα 

νύχτες αξέχαστες, ηδονικές. Κάθε βράδυ την ώρα που πήγαινα να 

πλαγιάσω, ήθελα να φωνάξω της μάνας να τ’ ακούσει να ησυχάσει, 

μετάνιωνα όμως και το ανέβαλα πάντα για το επόμενο βράδυ, «κοιμήσου 

ήσυχη μάνα», ήθελα να της πω, «κοιμήσου ήσυχη, δεν πρόκειται ποτέ να 

μείνω έγκυος, το σπέρμα των εραστών μου είναι χάρτινο, όπως χάρτινοι 

είναι κι οι εραστές που με συντροφεύουν τις νύχτες, και πως μπορεί το 

χάρτινο σπέρμα να δώσει ζωή στη μήτρα μου, μάνα, αφού κι αυτή χάρτινη 

είναι, όπως χάρτινος είναι όλος ο κόσμος μου».



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

51_

36.

Είμαι ερωτευμένη, δεν ξέρω πώς έγινε, μα είναι το πιο όμορφο πράγμα 

στον κόσμο. Κοιμάμαι και ξυπνάω κι όλο μπροστά μου τον έχω. Εγώ η 

Τούλα Καρανάσου, τόλμησα να σηκώσω τα μάτια μου στο πιο όμορφο 

αγόρι της τάξης μου. Όλα τα κορίτσια είναι ερωτευμένα μαζί του, όλα 

αγωνίζονται να τον κερδίσουν, κι εκείνος ως νέος Νάρκισσος ερωτευμένος 

με το ίδιο του το είδωλο, ούτε που γύρισε ποτέ να τις κοιτάξει. Και ο δικός 

μου έρωτας απελπισμένος, μου καίει τα σωθικά. Θέλω να κόψω τις ξανθιές 

μου μπούκλες, το μόνο όμορφο πράγμα που έχω πάνω μου, να του τις 

προσφέρω, σπονδή στον έρωτα, και πάνω τους να του δοθώ, όπως ποτέ 

γυναίκα δεν δόθηκε σε άντρα. «Κλείσε τα μάτια», θα του πω, «μη βλέπεις, μη 

βλέπεις την ασκήμια, κι άσε με να σε ταξιδέψω στις ζώνες εκείνες του 

έρωτα, που νους ανθρώπου δεν έχει φτάσει. Βάψε τις μπούκλες μου 

κόκκινες, απόψε θυσιάζομαι στο βωμό του έρωτα, προσφέρω το αίμα μου, 

πρόσφερε το δικό σου, κι άσε να φτάσουμε στο απόλυτο της ένωσης, το 

ύψιστο του οργασμού, να ’μαι, κιόλας σπαρταράω στην αγκαλιά σου, και 

η ανάσα σου καυτή, μου ψιθυρίζει λόγια ανείπωτου πόθου, όρκους 

αιώνιας αγάπης». «Ξύπνα Τούλα πια, κοντεύει μεσημέρι», η φωνή της 

μάνας ακούγεται θυμωμένη πίσω από την κλειστή μου πόρτα. Το χέρι μου 

μένει ακίνητο πάνω στα γεννητικά μου όργανα, ύστερα κλείνω τα μάτια 

μου, βρίσκομαι πάλι στην αγκαλιά του, το χέρι που χαϊδεύει την ήβη μου, 

είναι το δικό του, ζεστό γεμάτο πόθο, παραδίνομαι στα χάδια του, η μάνα 

φωνάζει πάλι, δεν την ακούω, οι σπασμοί του οργασμού μάς έρχονται 

έντονοι, κύματα απανωτά και μας πνίγουν. Απλώνω το χέρι να τον 

αγκαλιάσω, τα δάχτυλά μου γαντζώνονται στο κρύο σεντόνι, κανείς, είμαι 

μόνη όπως χτες, όπως σήμερα, όπως αύριο. «Καλέ μου Ορέστη, είσαι 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

52_

ακόμη όμορφος και γελαστός, όπως τότε στη φωτογραφία; Υπήρξες 

σύντροφος πολύτιμος κι αγαπημένος. Καλή σου ώρα όπου και να ’σαι». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

53_

37.

Τόσες πολλές φωτογραφίες, τόσες πληγές, το σιδερένιο κουτί που 

γράφει στο καπάκι του Μπισκότα Παπαδοπούλου είναι ξέχειλο ακόμη, κι 

εκείνη μου δείχνει, μου δείχνει, μιλάει χωρίς σταματημό, θυμάται, πληγώνεται 

και πληγώνει, κι εγώ παρακαλάω να τελειώσει το μαρτύριο, δεν το αντέχω 

να τα περάσω για δεύτερη φορά, περίσσειες οι τρύπες των καρφιών στα 

σωθικά μου, δεν μένει χώρος για καινούργιες, δεν θέλω να θυμάμαι, να 

ξεχάσω θέλω. Τώρα στο τέλος της ζωής μου που δεν λέει να ’ρθει, μόνο 

τον Γιώργη μου θέλω να θυμάμαι, τον Γιώργη που μου τραγούδαγε, που με 

κοίταζε στα μάτια, και μου ψιθύριζε, «Μαζί θα πορευτούμε Μαρία, μαζί εσύ, 

εγώ και το μικρούλη μας, θα δεις Μαρία μου και θα τα καταφέρουμε». Τι 

καταφέραμε Γιώργη μου; Κι εσύ δεν κράτησες το λόγο σου, μ’ άφησες 

μόνη μου, να παλεύω τους ζωντανούς, τους πεθαμένους. Πώς έγιναν τα 

πράγματα και μείναμε οι δυο μας, θαμμένες ζωντανές σ’ αυτό το σπίτι, με 

τα ρολά κατεβασμένα νύχτα μέρα, μες στο σκοτάδι σαν τυφλοπόντικες. Οι 

εποχές αλλάζουν, οι νύχτες διαδέχονται τις μέρες, κι οι μέρες τις νύχτες, κι 

εμείς εκεί οι δυο μας, στις ίδιες πολυθρόνες πάντα, να ζούμε με το 

παρελθόν σ’ ένα μέλλον που δεν μας ανήκει. Θυμάμαι Γιώργη μου κείνο το 

άλλο μας το σπίτι, που αντηχούσε από τα γέλια των παιδιών μας. Που οι 

χαρές μας ήταν πιότερες από τις λύπες, που το τραγούδι σκέπαζε το 

κλάμα. Θυμάμαι τα αγόρια μας, Γιώργη μου, σωστοί λεβέντες 

μεγαλώσανε, και το μικρό μας από κοντά το είχανε, νεράκι πέρασαν τα 

χρόνια Γιώργη μου, κι άδειασαν οι χούφτες μας οι γεμάτες, απόμειναν 

στεγνές κι αδρόσιστες, κι ο κόσμος ένα γύρω μας κουβάρι.



ΚΩΣΤΙΑ ΚΟΝΤΟΛΕΩΝ
____________________________________________________________________________________________

54_

38.

Τούτη τη φωτογραφία δεν θα τη δείξω της μάνας. Θα αρχίσει πάλι τα 

δικά της, γέρασε πια και δεν θυμάται, την έρμη τη λυπάμαι, του γέρου το 

μυαλό σφουγγάρι γίνεται κι όσα δεν θέλει να θυμάται, σβήνονται, κι όσο 

εσύ κι αν επιμένεις, μάταια όλα, «εγώ δεν είχα γιούς» σου λέει, «ένα κορίτσι 

μόνο έκανα, όμορφο σαν νεράιδα». «Άσε τις νεράιδες, μάνα, προσπάθησε 

να θυμηθείς», επιμένω και της δείχνω τις φωτογραφίες των γιών της. «Δεν 

τους έχω ξαναδεί», επιμένει, «εγώ δεν είχα γιούς ποτέ μου, μόνο μια κόρη, 

όμορφη σαν νεράιδα». Κι όμως οι γιοί της ήταν τα καμάρια της, χρόνια 

ολάκερα ήταν τα καμάρια της, πρώτοι στο σχολείο, πρώτοι στο 

Πανεπιστήμιο, πρώτοι σε όλα. Πρώτος παντρεύτηκε ο μεγάλος, η γυναίκα 

του δασκάλα στο επάγγελμα, νόστιμη μα και λιγάκι αυταρχική. Η μάνα κι ο 

πατέρας, δώσανε αμέσως την ευχή τους, κι άρχισαν να κάνουν όνειρα για 

το εγγόνι που πίστευαν πως δεν θα αργούσε να συμπληρώσει την ευτυχία 

του ζευγαριού. Η μάνα άρχισε τα καλέσματα, «Κάθε Κυριακή να τρώμε όλοι 

μαζί, όπως πρώτα», κι ο Σάκης ο πρωτότοκός της, «Ναι μάνα, όπως 

πρώτα» της έλεγε, δεν σου χαλώ χατίρι», μα η νύφη μας είχε άλλες απόψεις, 

τα κυριακάτικα τραπέζια αραίωσαν, ώσπου σταμάτησαν τελείως, σπάνια 

τα καλέσματα στο σπίτι του γιού, κι ο Σάκης όλο και ξεμάκραινε, τον 

βλέπαμε πια στις επίσημες βεγγέρες. Ούτε η γέννηση της Μαρίας της 

Νεώτερης δεν στάθηκε ικανή να κλείσει τον κρίκο, που είχε από καιρό τώρα 

χαλαρώσει.



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

55_

39.

«Τον Σάκη τον γνώρισα σε κάποια φιλική βεγγέρα. Όμορφος άντρας, 

ψηλός, μελαχρινός, λεβέντης. Μου ζήτησε από το ίδιο κιόλας βράδυ να 

ξαναϊδωθούμε, να γνωριστούμε καλύτερα. Καλή περίπτωση φαίνεται, μόνο 

η δουλειά του είναι το πρόβλημα, αξιωματικός του στρατού κι από όσο 

ξέρω, αυτοί γυρνάνε από δω κι από κει με τις οικογένειές τους, σαν τους 

τσιγγάνους που λένε. Τέλος πάντων, ας προχωρήσει το πράγμα και 

βλέπουμε, όλο και κάποια λύση θα βρεθεί. Γιατί εγώ, εδώ που τα λέμε, δεν 

είμαι διατεθειμένη ν’ αφήσω τη δουλειά μου και να τρέχω από κατσάβραχο 

σε κατσάβραχο κι από ραχούλα σε ραχούλα. Τόσα χρόνια στην 

Παιδαγωγική Ακαδημία δεν θα τ’ αφήσω να πάνε χαμένα. Και τη θέση που 

έχω σ’ ένα από τα καλύτερα ιδιωτικά της Αθήνας, εύκολα την ξαναβρίσκω; 

Ας είναι, κάποια λύση θα βρεθεί στο τέλος». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

56_

40.

«Με την Καίτη γνωριστήκαμε σε μια φιλική βεγγέρα. Όμορφη γυναίκα, 

αριστοκρατική. Έπεσε το μάτι μου επάνω της, από την πρώτη στιγμή. Της 

ζήτησα να βγούμε να γνωριστούμε καλύτερα. Μάλλον για σοβαρό σκοπό 

το πάμε. Να δεις που θ’ αρέσει της μάνας, όσο για τον πατέρα αυτός 

δύσκολα εκφράζεται και είναι και η Τούλα, θα την αγαπήσει την Καίτη, θα 

γίνουν φίλες γρήγορα. Είμαι σίγουρος γι’ αυτό. Ν’ αποκτήσει κι αυτή η 

καημένη μια συντροφιά, να ’χει κάπου να λέει τα μυστικά της, αν και πια 

μυστικά μπορεί να έχει μια κοπέλα σαν την Τούλα, που να τα βρει η έρμη, 

ας είναι, το θέμα είναι να μείνουν όλοι ευχαριστημένοι». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

57_

41.

«Ο Σάκης με πήγε σήμερα να γνωρίσω τους δικούς του. Δεν λέω καλοί 

άνθρωποι φαίνονται, αλλά το έχω αρχή να μην υπάρχουν πολλά σούρτα 

φέρτα με το σόι του γαμπρού, δεν θέλω δα, να μπει το τρίτο μάτι στο 

νοικοκυριό μου, κι είναι κι εκείνη η αδελφή του, ανήμπορο πλάσμα, κι ο 

άλλος αδελφός, χρόνια τώρα σπουδάζει στη Γαλλία, καλά το ’χει βρει 

αυτός, ώρες είναι να μου τη φορτώσουν εμένα την Τούλα. Α όλα κι όλα, 

αυτό θα το ξεκόψω στον Σάκη, εγώ δεν γίνομαι σκλάβα κανενός, θέλω την 

ελευθερία μου, τα λούσα μου, να παίζω το χαρτάκι μου, δεν είμαι εγώ για 

τέτοια. Κι όσο πιο γρήγορα το καταλάβουν και το πάρουν απόφαση τόσο 

το καλύτερο». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

58_

42.

Ο Σάκης μας έφερε να γνωρίσουμε τη γυναίκα που θα παντρευτεί. Καίτη 

τη λένε. Η μάνα έχανε χαρές, «Καιρός να μπει και κανένα εγγονάκι στο 

σπίτι», είπε και άρχισε τα μαγειρέματα από νωρίς, για να την ευχαριστήσει, ο 

πατέρας όπως πάντα λιγόλογος, δεν κατάφερνε ωστόσο να κρύψει την 

ταραχή του, ήταν βλέπεις ο πρώτος του κανακάρης που θα ξεπόρτιζε, που 

θα έφτιαχνε τη δικιά του οικογένεια, κι όπως και να το κάνεις, αγωνιούσε να 

γνωρίσει την Μαρία του γιου του, δεν την έλεγαν Μαρία την κοπέλα, μα για 

τον πατέρα, το πρότυπο κάθε συζύγου και μητέρας ήταν η Μαρία του, η 

δικιά του η Μαρία. Και για να ’ναι πετυχημένος ο γάμος του γιού του, 

έπρεπε η νύφη να μοιάζει της Μαρίας, έπρεπε να μαθητεύσει στις γνώσεις 

και στις ικανότητες της Μαρίας του. Καημένε πατέρα, μια ζωή έτσι 

πορεύτηκες με προκατασκευασμένα πρότυπα. Τη γυναίκα του κανακάρη 

σου δεν την λένε Μαρία, είναι η Καίτη, και είμαι σίγουρη πως το μόνο κοινό 

που έχουν με τη μάνα είναι το επάγγελμα. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

59_

43.

Η Καίτη μπήκε στο σπιτικό μας και στη ζωή του γιου μου. Κι όπως 

γρήγορα μπήκε, το ίδιο γρήγορα φρόντισε και να βγει. Λίγο μετά το γάμο, 

έπαψαν τα πολλά σούρτα φέρτα. Ο Σάκης όταν ερχόταν ήταν μόνος και 

βιαστικός τις περισσότερες φορές. «Την Καίτη, να τη συμπαθάτε», έλεγε, μα 

έχει τόσα πολλά γραφτά να διορθώσει, είναι και το σπίτι, που να τα 

προλάβει όλα η καημένη. Προσπαθούσε έτσι ξεδιάντροπα να 

δικαιολογήσει τα αδικαιολόγητα. Και μέσα από τις διηγήσεις του, του 

ξέφευγαν οι βεγγέρες που είχαν κάνει, τα θέατρα που είχαν πάει, οι ταινίες 

που είχαν δει. Κάποτε που τόλμησα να προτείνω, «βρε Σάκη μου, πάρτε το 

κι αυτό το καψερό μαζί σας στο θέατρο καμιά φορά, που το ’φαγε η 

κλεισούρα εδώ μέσα», ο Σάκης αγρίεψε, «τι είναι αυτά που λες μάνα; Ώρες 

ώρες δεν ξέρω τι σε πιάνει και λες ό,τι κατεβάζει το μυαλό σου, δεν το 

καταλαβαίνεις πως δεν μπορεί να γίνει κάτι τέτοιο; Η Καιτούλα και 

δικαιολογημένα, δεν θα νιώθει διόλου άνετα με την Τούλα πλάι της σε 

δημόσιους χώρους, άσε που υπάρχει φόβος να την δει και κάποιος από το 

σχολείο της, πόσο θα ντρέπεται η καημένη ύστερα. Μην κοιτάς, εμείς με τα 

χρόνια το συνηθίσαμε, και θες να ξέρεις και κάτι; Δεν ήταν λίγες οι φορές 

που ντρεπόμουνα, όταν με ανάγκαζες έφηβο πια να την παίρνω μαζί μου 

στους χορούς και στα πάρτυ, όλοι γύρναγαν και μας κοίταζαν, 

κρυφογελούσαν και μουρμούριζαν πίσω από την πλάτη μας, λοιπόν 

ξέχασέ τα αυτά μάνα, δεν γίνονται». Έσφιξα τη γροθιά μου, να μην τον 

χαστουκίσω, σφάλισα ερμητικά το στόμα μου, για να μην αφήσω να 

βγουν τα λόγια και η οργή που μ’ έπνιγαν. Μόνο σαν έφυγε ο Σάκης, πήρα 

τον πιο χοντρό μαρκαδόρο στοσπίτι, κι αφού ξεδιάλεξα όλες εκείνες τις 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

60_

φωτογραφίες, με τα ψεύτικα χαμόγελα και τη ζαχαρωμένη ευτυχία, τράβηξα 

ένα μεγάλο X πάνω στο πρόσωπο του Σάκη. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

61_

44.

Η μάνα σαν να τρελάθηκε μου φαίνεται. Τι άλλο να υποθέσω, με τα 

καμώματά της. Πήγα και βρήκα τον πατέρα, «Κάτι δεν πάει καλά με τη 

μάνα», του είπα ανήσυχη. «Μάζεψε όλες τις φωτογραφίες και όπου έβλεπε 

τον Σάκη, άρπαζε τον μαρκαδόρο και του κοπάναγε ένα τεράστιο X από 

πάνω, ήταν τόσο αγριεμένη και το βλέμμα της τόσο αλλοπαρμένο, που 

ούτε που τόλμησα να την πλησιάσω. Ανησυχώ πατέρα, κάτι σοβαρό της 

συμβαίνει, και δεν ξέρω τον τρόπο να τη βοηθήσω». Ο πατέρας με κοίταξε 

με το ήρεμο βλέμμα του. «Ας τη μόνη της», μου είπε, «βιώνει ένα θάνατο και 

δεν της είναι εύκολο, μην ανησυχείς θα της περάσει, μα μην της κάνεις ποτέ 

κουβέντα γι’ αυτό, κατάλαβες; Ποτέ!». Δεν ξαναρώτησα, την άφησα μόνη 

να βιώσει εκείνον το θάνατο που δεν ήξερα ποιον αφορούσε, μόνο μάζεψα 

τις φωτογραφίες και τις έκρυψα, να μην τις δει ο Σάκης, ποιος ξέρει τι θα 

έβαζε με το μυαλό του. Μετά από ένα χρόνο, ο Σάκης πήρε μετάθεση, 

μακριά από την Αθήνα, η Καίτη έμεινε πίσω, ήταν η δουλειά της, ήταν και το 

μωρό που περίμενε, σπάνια την ακούγαμε στο τηλέφωνο κι ακόμη πιο 

σπάνια τη βλέπαμε. Μόνο σαν ήρθε το μωρό, η Μαρία η Νεώτερη, 

πύκνωσαν οι επισκέψεις και τα γλυκόλογα, η Μαρία η Νεώτερη έμενε μαζί 

μας, βδομάδα ολάκερη, «Να, να μπορέσουμε να βγούμε κι εμείς λιγάκι, να 

κάνουμε και κανένα ταξιδάκι, νέοι άνθρωποι, κοντεύουμε να σκάσουμε από 

την κλεισούρα», έλεγε ο Σάκης που στο μεταξύ είχε πάρει πάλι μετάθεση για 

την Αθήνα, λόγω μωρού, ο πατέρας είχε κάποιο γνωστό στο Επιτελείο και 

τα κατάφερε να τον φέρει πίσω. Η μάνα κρατούσε τη Μαρία τη Νεώτερη και 

την νταχτάρντευε, όχι για να τους κάνει το χατίρι, μα γιατί ήταν το πρώτο 

της εγγόνι και το λάτρευε, και η Μαρία η Νεώτερη μεγάλωνε, κι άπλωνε τα 

χεράκια της και μ’ αγκάλιαζε, «Σ’ αγαπώ πολύ θεία μου», μου έλεγε, «ως τον 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

62_

ουρανό σ’ αγαπώ», κι εγώ την έσφιγγα στην αγκαλιά μου, κι έτρεμα τη 

μέρα που θα με κοιτούσε βαθιά στα μάτια, τη μέρα που θα με ρωτούσε, 

«Γιατί θεία μου είσαι αλλιώτικη από μας;» κι όσο πιο πολύ έτρεμα, τόσο πιο 

σφιχτά την κρατούσα στην αγκαλιά μου, και της -ψιθύριζα, «Μη με 

ρωτήσεις ποτέ γλυκιά μου, μη με ρωτήσεις». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

63_

45.

Η Μαρία η Νεώτερη, μεγάλωνε, τώρα πια μπορούσαν να την αφήνουν 

μόνη στο σπίτι ή και να την παίρνουν μαζί τους. Οι επισκέψεις στο σπίτι της 

γιαγιάς αραίωσαν, έγιναν τηλεφωνήματα, που και αυτά με τη σειρά τους 

αραίωσαν, καθώς η Μαρία η Νεώτερη, μεγάλωνε κι έμπαινε στην εφηβεία. 

Δεν ρώτησε ποτέ σ’ όλα αυτά τα χρόνια, γιατί η θεία της, που αγαπούσε 

ως τον ουρανό, όπως έλεγε, δεν έμοιαζε μ’ όλους τους άλλους της 

οικογένειας, γιατί δεν μίλαγε καθαρά, γιατί κουνούσε συνέχεια το κεφάλι 

της, την είχαν ορμηνέψει ως φαίνεται καλά, μα δεν μου ζήτησε ποτέ να πάμε 

κάπου μαζί, στην ασφάλεια του σπιτιού μας η αγάπη της για μένα 

πλημμύριζε τα πάντα, έβγαινε από τους τοίχους, έβγαινε από τα 

παράθυρα, έφτανε ως τον ουρανό, μα σαν διάβαινε το κατώφλι κι έκλεινε 

την πόρτα πίσω της, η αγάπη της μίκραινε, ένα τόσο δα κουβαράκι γινόταν 

και η Μαρία η Νεώτερη, την έβαζε στη τσέπη του παλτού της και την 

ξέχναγε εκεί, ως την άλλη τη φορά, ως την επόμενη επίσκεψη στο σπίτι του 

παππού και της γιαγιάς, με το καημένο το άρρωστο παιδί τους, εκεί η 

αγάπη της θέριευε και πάλι, έβγαινε από την τσέπη της Μαρίας, κι 

απλώνονταν παντού ασφυκτική, οδυνηρή, μια φλόγα ήταν που κατάτρωγε 

τα πάντα στο πέρασμά της, μαζί και την καρδιά της θείας της Τούλας, που 

το ’βλεπε πως το παιδί δεν ήταν πια το ίδιο, πως η τωρινή αγάπη που τόσο 

επιδεικτικά της πρόσφερε, δεν είχε τίποτα να κάνει, με την αγάπη του παιδιού 

εκείνου, που άπλωνε τα χεράκια του και την αγκάλιαζε σφικτά. Έκλεινε τα 

μάτια της η θεία, πάσχιζε να ξανακούσει τη φωνή της ανιψιάς της να λέει 

όπως τότε, «Σ’ αγαπώ θεία μου, σ’ αγαπώ ως τον ουρανό», μα τα 

ξανάνοιγε αμέσως, ο τρόμος φωλιασμένος μέσα τους, δεν ήταν η φωνή 

της ανιψιός της που έλεγε, «εγώ η Μαρία η Νεώτερη, δεν σ’ αγαπώ πια, δεν 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

64_

σ’ αγαπώ, μόνο ντρέπομαι, ντρέπομαι πολύ που σ’ έχω θεία», δεν ήταν η 

φωνή της Μαρίας της Νεώτερης που τα έλεγε αυτά, δεν μπορεί να ήταν. 

Παιχνίδι της φαντασίας της ήταν, ναι αυτό ήταν. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

65_

46.

Εγώ, η Μαρία Καρανάσου, η Νεώτερη, κόρη του Σάκη και της Καίτης, 

καμάρι της γιαγιάς μου της Μαρίας και του παππού μου του Γιώργη κι 

εκείνης της απερίγραπτης της θείας μου της Τούλας, πηγαίνω να περάσω, 

ένα ακόμη ανιαρό, στα τόσα άλλα, Σαββατοκύριακο μαζί τους. «Είναι 

καθήκον σου», μου λέει ο πατέρας μου, «Άντε να μην αρχίσουμε να μιλάμε 

για καθήκοντα», θέλω να του πετάξω κατάμουτρα, «Μήνες έχετε να 

πατήσετε και οι δυο σας εκεί πέρα». Εγώ όμως πρέπει στο όνομα δεν ξέρω 

ποιας υποχρέωσης Σάββατο μπαίνει, Σάββατο βγαίνει, να είμαι εκεί, 

παρούσα στα οικογενειακά τραπέζια της γιαγιάς, με τα άνοστα φαγητά, και 

τις ανόητες συμβουλές. Μεγάλωσα πια κι αυτοί ούτε που το έχουν 

καταλάβει, έχω κι εγώ τα δικά μου προβλήματα, κι αυτοί ούτε που τα 

υποψιάζονται, όλο «Έφαγες το φαγητό σου; Ντύθηκες καλά;» είναι, 

ασφυκτιώ εκεί μέσα. Κι αυτή η θεία μου η Τούλα, δεν την αντέχω πια έτσι 

που με κοιτάζει, με το θλιμμένο ύφος της, α στο καλό, σκέτο μελό 

κατάντησε. Αν πεις για τα φιλιά και τ’ αγκαλιάσματα, σιχαίνομαι μωρέ, 

μιλάει και πετάει σάλια, σκύβει να με φιλήσει στο μάγουλο κι έτσι που τρέμει 

το κεφάλι της, δεν ξέρω σε ποιο σημείο του προσώπου μου θα καταλήξει 

το φιλί της, άστα σκέτη σιχασιά και μήπως και πιάνω πάντα ό,τι μου λέει; 

Έτσι μπερδεμένα που μιλάει το μόνο που καταφέρνω να μαντέψω είναι το 

γνωστό της τροπάρι κι αυτό γιατί έχω βαρεθεί πια να τ’ ακούω. «Μ’ 

αγαπάς Μαρία μου, μ’ αγαπάς;» και να της απαντάω «Σ’ αγαπάω, αμέ σ’ 

αγαπάω, ως τον ουρανό σ’ αγαπάω», ξέρω ότι τη βρίσκει μ’ αυτό, άλλος 

άνθρωπος γίνεται. Τη λυπάμαι την κακομοίρα, μα δεν μου περισσεύουν 

πιααγάπες, κατά βάθος δεν αγαπάω κανέναν. Βαρέθηκα να βλέπω γέρους 

και αρρώστους. Βαρέθηκα τον Σάκη και την Καίτη όλο καυγάδες είναι πια 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

66_

και δαύτοι, για τα χαρτιά, τα λούσα, που έχουν γίνει πάθος της Καίτης. 

Θέλω να φύγω μακριά τους, δεν είμαι εγώ για οικογένειες και γάμους, τον 

κόσμο ολάκερο θέλω να γνωρίσω, κι όσο για παιδιά ούτε που να το 

σκέφτομαι δεν θέλω, κινίνα ή όχι, της γιαγιάς, ποιος μου το λέει εμένα, πως 

δεν θα ’μαι εγώ από όλην την οικογένεια που θα διαιωνίσω τούτη την 

καταπληκτική σπορά του παππού και της γιαγιάς, φέρνοντας στον κόσμο 

την Τούλα την Νεώτερη! Απαπά ούτε που να το σκέφτομαι δεν τ’ αντέχω 

κάτι τέτοιο. Έφτασα πια, έτσι να κάνω να σηκώσω το χέρι μου και χτύπησα 

το κουδούνι, όμως εδώ έξω από την πόρτα τους στα πόδια θέλω να το 

βάλω, τι σχέση μπορεί να ’χω εγώ μ’ αυτούς; Εγώ η Μαρία Καρανάσου η 

Νεώτερη, θα ’θελα να ’μουν η Μαρία η ανώνυμη, μια ακόμη Μαρία, 

ανάμεσα στις τόσες άλλες, χωρίς παππούδες, χωρίς γιαγιάδες, χωρίς 

άρρωστες θείες να ικετεύουν την αγάπη μου. Χτυπάω όμως το κουδούνι, κι 

ακούω από μέσα το συρτό βήμα της θειάς μου, την μπερδεμένη της φωνή 

να λέει, «Τρέχα μάνα, ήρθε το παιδί, ήρθε η Μαρία μας η Νεώτερη», κι 

αναγουλιάζω. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

67_

47.

Η μάνα στεναχωριόταν μα δεν το ’δείχνε, παρηγοριόταν με το μικρότερο 

το γιό της, «Αυτός είναι άλλο πράγμα, συναισθηματικός, ευαίσθητος», 

έλεγε, περίμενε πολλά από αυτόν, πολύ περισσότερα από όσα μπορούσε 

και ο ίδιος να της δώσει. Όταν ο Τάκης ο δευτερότοκος της πήγε για 

σπουδές στη Γαλλία, γιατρός ήθελε να γίνει, η μάνα έχασε για λίγο το γέλιο 

της, το τραγούδι της, ύστερα άρχισαν να έρχονται τα γράμματα, τρυφερά, 

γεμάτα υποσχέσεις. «Να τελειώσω, μάνα, κι ύστερα να δεις, μαζί σας θα 

’μαι, πλάι σας πάντα, σε χαρές και λύπες, και το μικρό μας εγώ θα το 

φροντίσω». Κι η μάνα μέρεψε. «Τώρα μπορώ να κλείσω τα μάτια μου 

ήσυχη», έλεγε, «Έχεις τον Τάκη, αυτός είναι άλλο πράγμα, δεν θα σ’ αφήσει 

μόνη σου ποτέ». Ο Τάκης τέλειωσε τις σπουδές του, τον περιμέναμε από 

μέρα σε μέρα να επιστρέψει, κι η μάνα είχε αρχίσει να ψάχνει για ιατρείο στη 

συνοικία που μέναμε. «Είναι καλή περιοχή», έλεγε «εργατούπολη βέβαια, μα 

τι πειράζει, εδώ έχει το ψωμί, έπειτα ξέρουμε κόσμο, η πελατεία 

εξασφαλισμένη», έβλεπε το ένα μαγαζί μετά το άλλο, κανένα δεν της άρεσε, 

το ένα ήταν σκοτεινό, το άλλο παραήταν φωτεινό, το ένα ήταν μικρό, το 

άλλο παραήταν μεγάλο. «Άσε μάνα», της έλεγα, «άσε να ’ρθει ο Τάκης, 

«εκείνος ξέρει καλύτερα, θα βρει μόνος του αυτό που θέλει», 

«Κουραφέξαλα», μου απαντούσε, «Τι θα πει, ξέρει καλύτερα;. Τίποτα δεν 

ξέρει, παιδί πράγμα είναι ακόμη», κι η μάνα συνέχιζε να ζει στον πυρετό του 

ψαξίματος και της αναμονής, «Να αποκατασταθεί επαγγελματικά πρώτα κι 

ύστερα να βρούμε κι ένα καλό κορίτσι να τον παντρέψουμε», μέχρι και λίστα 

από υποψήφιες νύφες είχε φτιάξει η μάνα, και πρώτη πρώτη φιγουράριζε η 

Κάτια, η κόρη του γιατρού, που έμενε στο πλαϊνό διαμέρισμα, «Καλό 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

68_

κορίτσι, συμφωνούσε κι ο πατέρας, όμορφο, μορφωμένο, δεν υπάρχει 

καλύτερο στη γειτονιά». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

69_

48.

Η Κάτια μπήκε στη ζωή μου, ξαφνικά κι απρόσμενα, θυμάμαι ακόμη την 

ημέρα, που η μάνα μάς δήλωσε θριαμβευτικά στο τραπέζι, «Τα μάθατε; 

Νοικιάστηκε το διπλανό διαμέρισμα, γιατρός το πήρε, έχουν και μια κόρη, 

Κάτια την λένε, πάει ακόμη στο Γυμνάσιο, καλή περίπτωση Τούλα, πρέπει να 

τους κάνουμε επίσκεψη, το συντομότερο δυνατό, πού ξέρεις Γιώργη μου, 

μπορεί να είναι τυχερή η Τούλα μας, να βρει μια φίλη, βαρέθηκα να την 

ακούω να γκρινιάζει πως δεν έχει συντροφιά, πως δεν έχει φίλες, κάποιον 

τελοσπάντων να τα λένε. Αν μοιάζει το κορίτσι της μάνας, θα είσαι πολύ 

τυχερή Τούλα μου, κυρία, με όλη τη σημασία της λέξης. Συναντηθήκαμε το 

πρωί στις σκάλες, “Κοπιάστε κι από το σπίτι, κυρία Καρανάσου”, μου είπε, 

“θα χαρώ πολύ να γνωριστούμε κι από κοντά”». Αυτό το κακό έχει η μάνα, 

άμα αρχίσει να μιλάει δεν ξέρει πού να σταματήσει, «Φάε το φαγητό σου», 

της λέω «Θα κρυώσει». Κατάφερε πάλι να μ’ εκνευρίσει, ποιος της είπε πως 

θέλω φιλίες και κουβέντες; Όλο στην επιφάνεια στέκεται. Έχω το δικό μου 

κόσμο εγώ, φίλους, φίλες, εραστές, μια μικρή κοινωνία είναι, δικιά μου, 

καταδικιά μου, δεν χωράνε να μπουν άλλοι, δεν θέλουμε άλλους. Άσε με 

στον κόσμο μου, μάνα, πάει καιρός τώρα, που έχω γαληνέψει, κι εσύ ούτε 

που το κατάλαβες. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

70_

49.

«Σήμερα θα κάνουμε επίσκεψη δίπλα», λέει η μάνα, η φωνή της δεν 

σηκώνει αντιρρήσεις, εγώ όμως τολμάω, «Εμένα να μην με υπολογίζετε», 

λέω, «Θα μείνω σπίτι. Βαριέμαι, είναι και κάτι που θέλω να δω στην 

τηλεόραση». «Άσε τις βλακείες», μου λέει «θα πάμε όλοι μαζί, εγώ για σένα 

σκοτίζομαι όλη μέρα, κι εσύ τώρα πας να μου τα χαλάσεις, τι φοβάσαι πια, 

δεν είναι δα και θηρία ο κόσμος, δεν πρόκειται να σε φάνε, άλλωστε τι 

νομίζεις πως έχεις; Μια μικρή αναπηρία είναι, τόσο μικρή, που δύσκολα την 

καταλαβαίνει ο άλλος, άντε βγες κάποια ώρα από το καβούκι σου, 

συμφιλιώσου με τη ζωή, εμπιστέψου τον κόσμο...», λέει, λέει, έχει αγριέψει 

για τα καλά, προβάλλει ατράνταχτα επιχειρήματα, ρωτάει και απαντάει 

μόνη της, αμάν πια δεν υποφέρεται. Κι ο πατέρας στο δικό του κόσμο 

όπως πάντα, διαβάζει ατάραχος την εφημερίδα του. Τρέμω από το κακό 

μου. «Να πας μόνη σου», λέω από μέσα μου, «κι αν θες πάρε μαζί και το 

Γιώργη σου, να διαβάσει σε άλλο ντεκόρ την εφημερίδα του, έτσι για 

ποικιλία». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

71_

50.

Η μάνα τελικά πήγε μόνη της δίπλα. Παρ’ όλη την γκρίνια και τα πες πες 

δεν κατόρθωσε να μας πείσει να πάμε μαζί της. Ντύθηκε, στολίστηκε, 

γύρισε και μας κοίταξε θυμωμένα, «Μονόχνωτοι, μα την αλήθεια, 

καταντήσατε και οι δυο σας», είπε, κι ύστερα βρόντηξε πίσω της την πόρτα. 

Σαν γύρισε τα λόγια περίσσευαν για να εκφράσουν τον ενθουσιασμό της, 

έλαμπε ολάκερη. «Τέτοιοι άνθρωποι σπανίζουν», έλεγε και ξανάλεγε, μ’ 

έτρωγε η περιέργεια να μάθω για την Κάτια, μα ο εγωισμός μου δεν μ’ 

άφηνε να ρωτήσω. Απ’ την άλλη κιόλας μέρα, άρχισε η παρακολούθηση 

της Κάτιας, από το μισάνοιχτο παραθυράκι της πόρτας, πίσω από τις 

κουρτίνες της μπαλκονόπορτας, την έβλεπα να φεύγει την έβλεπα να 

έρχεται, ζήλευα τη ζωντάνια της, κατασκόπευα με κάθε τρόπο τη ζωή της. Η 

φαντασία μου οργίαζε, έβαζα το αυτί μου στο λεπτό τοίχο που χώριζε τα 

σπίτια μας, πάσχιζα να πιάσω λέξεις, όταν την άκουγα να μιλάει στο 

τηλέφωνο. Μου είχε γίνει πια μονομανία, μέρα και νύχτα την έβλεπα 

μπροστά μου, άλλοτε στην αγκαλιά πρόσκαιρων εραστών κι άλλοτε πάλι 

να κουρνιάζει στη δίκιά μου αγκαλιά, της χάιδευα τα μαλλιά κι αποζητούσα 

τα χείλη της, την ήθελα δικιά μου καταδικιά μου, ζήλευα ακόμη και τη μάνα 

της. Εγώ η Τούλα Καρανάσου, βρίσκομαι στα πρόθυρα της τρέλας, είμαι 

ερωτευμένη, για δεύτερη φορά στη ζωή μου, ερωτευμένη μ’ ένα κορίτσι. 

Ερωτευμένη με όλα αυτά που αντιπροσωπεύει η Κάτια. Τα βήματά μου με 

φέρνουν στην πόρτα τους, το χέρι μου τρέμει, έτσι όπως το σηκώνω να 

χτυπήσω το κουδούνι, στο άνοιγμά της η Κάτια με κοιτάιει γελαστή. Η 

καρδιά μου πάει να σπάσει, «Ήρθα να σε γνωρίσω, Κάτια», μόλις που 

καταφέρνω να ψελλίσω. «Πέρασε μέσα Τούλα», μου λέει, και με πιάνει από 

το χέρι, στο άγγιγμά της ανατριχιάζω, τα μάτια μου δεν λένε να 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

72_

ξεκολλήσουν από τα δικά της. Η Κάτια μοιάζει λιγάκι απορημένη, ύστερα 

αρχίζει τις ερωτήσεις, κοινότοπες ερωτήσεις, ανθρώπων που μόλις έχουν 

γνωριστεί. «Τι λες πάμε κινηματογράφο το βράδυ; Άκουσα πως ο Αστέρας 

παίζει μια μεγάλη επιτυχία του χειμώνα», λέει ξαφνικά. «Όπου θες εσύ 

Κάτια», θέλω να της πω «Όπου θες εσύ φτάνει να βρίσκομαι κοντά σου», 

«Ωραία ιδέα» κατορθώνω να ψελλίσω. Ύστερα, «Πρέπει να φύγω τώρα», 

λέω, «Το βράδυ λοιπόν». Εκείνο το βράδυ, έφερε άλλα βράδια, 

κινηματογράφους, θέατρα, βόλτες, κι εγώ πάντα στο πλάι της Κάτιας. Την 

έχω θεοποιήσει. Ό,τι κι αν λέει έχει μια μαγική επιρροή πάνω μου. Η Κάτια 

μου, η δικιά μου η Κάτια, στέκεται πλάι μου, χαίρεται τη συντροφιά μου, με 

κάνει να ξεχνάω πια είμαι. Γι’ αυτήν δεν υπάρχουν κεφάλια που τρέμουν, 

στόματα που ψελλίζουν, δεν υπάρχει ασκήμια, είμαι εγώ, η Τούλα 

Καρανάσου, φίλη της στενή κι αγαπημένη. Έχουμε γίνει σχεδόν αχώριστες. 

Κι ύστερα, «Τούλα», μου είπε μια μέρα. «Νομίζω πως είμαι ερωτευμένη», 

άρχισε να μου μιλάει για κείνον, ήταν η αρχή του τέλους, το ένιωθα, η 

ζήλεια μου έσκιζε τα σωθικά, την έχανα την Κάτια μου, και δεν μπορούσα 

να το αντέξω. Οι βόλτες μας αραίωσαν πια, πού και πού όταν η Κάτια 

μάλωνε μαζί του, μα ήταν αργά τα βράδια που είχα την Κάτια ολότελα δικιά 

μου. Μιλούσε συνέχεια γι’ αυτόν, τον τρόπο πού μίλαγε, τα φλογερά του 

μάτια, τα καυτά του χείλια, τη ζεστή αγκαλιά του κι έτσι, σιγά σιγά, χωρίς να 

το καταλάβω, έχασα τη δικιά μου ταυτότητα, η Κάτια είχε καταλάβει κάθε 

μόριο του κορμιού μου, ήμασταν δυο γυναίκες σε μια, αγαπούσαμε τον 

ίδιο άντρα, ζούσαμε τις ίδιες ερωτικές στιγμές, παλεύαμε κι οι δυο σαν μια 

γυναίκα να κερδίσουμε την αγάπη του. Έχουμε γίνει μια Κάτια δισυπόστατη, 

η μια ζει την πραγματικότητα κι η άλλη το όνειρο. Η Κάτια είναι συνάμα 

αντίζηλη κι αγαπημένη, τα βράδια στο παρθενικό μου κρεβιτι, που δεν 

αξιώθηκε να βάψει η σπονδή του έρωτα, όπως ο κόκκορας που βάφει τα 

θεμέλια των σπιτιών, σπονδή κι αυτός και μέρωμα μιας αδυσώπητης 

μοίρας, πέφτω στην αγκαλιά του, «Είμαι δική σου» του λέω «δική σου για 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

73_

πάντα», μου χαϊδεύει τα μαλλιά, τα χείλια του ζεστά, γεμίζουν κάθε κοιλότητα 

του κορμιού μου, «Κάτια μου αγαπημένη», μου ψιθυρίζει, «Δικιά μου Κάτια», 

«Είμαι η Τούλα, κοίταξέ με» του φώναξα κάποτε «Είμαι η Τούλα, η Τούλα... 

κοίταξέ με λοιπόν», με πήρε και με τράνταξε, «Όχι, είσαι η Κάτια μου η δικιά 

μου η Κάτια, εκείνη είναι άσκημη, εσύ μου το ’πες Κάτια, άσκημη σαν 

ξωτικό, τσιμπούρι σου ’χει γίνει τελευταία, έτσι μου είπες Κάτια, έχεις αρχίσει 

να τη φοβάσαι Κάτια, αυτά τα μάτια της σ’ ακολουθούν παντού, έχεις 

αρχίσει να τη σιχαίνεσαι, ήταν η μάνα σου που σε πίεζε, έτσι έλεγες Κάτια, κι 

ύστερα ήταν πια αργά, να την κάνεις να φύγει. Σε πότιζε σαν δηλητήριο, 

Κάτια, ένα χταπόδι ήταν που είχε απλώσει τα πλοκάμια του και σ’ έσφιγγε, 

ήθελες να φύγεις Κάτια, πάντα θέλεις να φύγεις, τι ζητάς μαζί της, διώξ’ την 

από πάνω σου, διώξ’ την, άσ’ την να γυρίσει στο χάρτινο κόσμο της, εκεί 

ανήκει, μόνο οι χάρτινοι εραστές της αντέχουν να την κοιτάζουν, στις 

χάρτινες αγκαλιές τους μονάχα μπορεί να κουρνιάζει, γι’ αυτό σου λέω 

Κάτια, διώξ’ την, σήμερα, τώρα, τόλμησε να σταθεί δίπλα σου με ίσια 

δικαιώματα, τιμώρησέ την Κάτια, στείλ’ την εκεί που ανήκει, κι έλα να 

φύγουμε μακριά της, αύριο κι όλα θα είναι μια άσκημη ανάμνηση, και μη 

ρωτήσεις ποτέ τι απόγινε, ξωτικό ήταν και χάθηκε». «Είμαι η Κάτια, τ’ ακούς 

η Κάτια», ουρλιάζω «Κοίταξέ με, είμαι η Κάτια», τα χέρια μου απλώνονται να 

τον κρατήσουν, με σπρώχνει, πέφτω στο πάτωμα, σέρνομαι προς το 

μέρος του, «Είμαι η Κάτια», φωνάζω «Κοίταξέ με λοιπόν», γυρνάει αλλού το 

πρόσωπο, «Δεν είσαι η Κάτια», λέει «Είσαι η Τούλα το ξωτικό, αυτό είσαι, 

ξωτικό, ξωτικό, ξωτικό...», η νύχτα έχει γεμίσει ήχους, κι αυτός χάνεται, τον 

ρούφηξε λες το σκοτάδι, κι η Κάτια μαζί του, για πάντα, η Κάτια η δικιά μου, 

μόνη πάλι, εγώ η Κάτια, η Τούλα το ξωτικό.



ΚΩΣΤΙΑ ΚΟΝΤΟΛΕΩΝ
____________________________________________________________________________________________

74_

51.

Γύρισε ο Τάκης μας επιτέλους, στο τραπέζι της υποδοχής όλο διηγήσεις 

από τα φοιτητικά του χρόνια ήταν, έδειχνε χαρούμενος, μα εγώ που τον 

ήξερα καλά -τον ήξερα στ’ αλήθεια- το ’βλεπα πως κάτι δεν πήγαινε καλά, 

πως κάτι αδιόρατο τον απασχολούσε, τρώγαμε το φρούτο μας όταν η 

μάνα είπε «Να μου δώσεις αύριο το πτυχίο σου, να πάω να το 

κορνιζώσουμε, κι από Δευτέρα αρχίζουμε το ψάξιμο για ιατρείο, κι η Κάτια 

από δίπλα, μια χαρά κοπέλα είναι, πρέπει να τη γνωρίσεις, σήμερα, αύριο, 

το συντομότερο πάντως, χαράς σ’ αυτόν που θα την κάνει γυναίκα του, 

υπόδειγμα κοπέλας, έχουν να το κάνουν στη γειτονιά μαζί της». «Σταμάτα 

πια Μαρία», μπήκε στη μέση ο πατέρας, «Το ζάλισες το παιδί, τόσα χρόνια 

το περιμέναμε να γυρίσει, και θέλεις σε μια μέρα να γίνουν όλα, μαγαζιά, 

γνωριμίες, έχουμε καιρό, γι’ αυτά σου λέω», ο Τάκης ξερόβηξε, γέμισε το 

ποτήρι του κρασί από την καράφα, ήπιε δυο γουλιές, ξερόβηξε ξανά, κι 

ύστερα «Δεν έχουμε καιρό», είπε, «Θα σας το έλεγα αργότερα, ας είναι τι 

τώρα τι αργότερα, το πήρα απόφαση, θα μείνω στη Γαλλία, θα 

εγκατασταθώ μόνιμα εκεί, θ’ ανοίξω το ιατρείο μου, υπάρχει και κάποια 

κοπέλα που με ενδιαφέρει, λυπάμαι αν σας απογοητεύω, μα μου είναι πια 

δύσκολο να προσαρμοστώ σ’ έναν καινούργιο τρόπο ζωής. Όμως θα 

σας νοιάζομαι πάντα, νοερά θα βρίσκομαι κοντά σας, τίποτα δεν θα 

αλλάξει», η μητέρα έμεινε με το πιρούνι μετέωρο, ο πατέρας προσπάθησε 

να κρύψει την ταραχή του, «Όλα θ’ αλλάξουν γιέ μου», είπε «Μα κάνε εσύ 

όπως νομίζεις», «Τίποτα δεν θ’ αλλάξει» είπε πάλι ο Τάκης, «τίποτα δεν θ’ 

αλλάξει» κι όμως όλα αλλάξανε, ο Τάκης γύρισε στη Γαλλία, άνοιξε το 

ιατρείο του, έφτιαξε την πελατεία του, σας περιμένω το καλοκαίρι μας 

έγραψε. Η μάνα άλλαξε, τα τραγούδια της αραίωσαν», πρέπει να μάθουμε 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

75_

γαλλικά», δήλωσε, «Τώρα που θα πηγαινοερχόμαστε στη Γαλλία, δεν πρέπει 

να ντροπιάσουμε το γιο μας», η Γαλλίδα βρέθηκε στο μάνι μάνι, τα 

μαθήματα άρχισαν μ’ εντατικό ρυθμό, κι όταν το καλοκαίρι 

κουβαληθήκαμε στη Γαλλία, ο Τάκης μάς περίμενε στο αεροδρόμιο, μ’ ένα 

κατάξανθο κορίτσι δίπλα του. «Αυτή είναι η Michelle», μας είπε «Θα γίνει 

σύντομα γυναίκα μου, είναι καλή κοπέλα, να δείτε θα την αγαπήσετε», η 

μάνα ψέλλισε. «Je suis heureuse de votre connaissance». Είχε μάθει καλά 

το μάθημά της. Η Michelle μας αγκάλιασε και μας φίλησε όλους με την 

σειρά, «Καλή κοπέλα», είπε η μάνα σαν βρεθήκαμε μόνοι μας, η Michelle 

παντρεύτηκε τον Τάκη το επόμενο καλοκαίρι, κι αρχίσαμε να τους 

επισκεπτόμαστε μια δυο φορές το χρόνο, η Michelle ήταν ευγενικιά μαζί 

μας, μ’ αγκάλιαζε συχνά και μου έλεγε, «N’aie pas peur Toula, tu seras 

toujours avec moi». Κι εγώ ήμουν σίγουρη πια, πως θα ’χα κάπου ν’ 

απαγκιάσω, σαν θα χάνονταν η μάνα και ο πατέρας, η Michelle μ’ 

αγαπούσε, η Michelle δεν θα με άφηνε μόνη μου, το είπε άλλωστε, «Tu 

seras toujours avec moi». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

76_

52.

«Κι ο Θησέας όταν σκότωσε τον Μινώταυρο, πήρε τους νιους, τις νιες, 

τα παλικάρια του κι ανοίξανε στα γρήγορα πανιά, σαν βρέθηκαν στο 

πέλαγο, μακριά από του Μίνωα την οργή, αρχίσανε τα γλέντια, τους 

χορούς και τα τραγούδια, και μες στην παραζάλη του κεφιού, λησμόνησε ο 

Θησέας τον όρκο που ’χε δώσει του πατέρα του, ν’ αλλάξει τα πανιά του 

καραβιού του, και ο Αιγαίας, φιγούρα τραγική, σαν είδε το καράβι να 

επιστρέφει μ’ ολάνοιχτα τα μαύρα πανιά του, έδωσε μια και βούτηξε στο 

πέλαγο. Χάθηκε ο καλός βασιλιάς ο Αιγαίας, μα το όνομά του το πήρε το 

πέλαγο, κι έμεινε έτσι στους αιώνες, το πέλαγο το Αιγαίο, να μας θυμίζει, 

κείνη την εποχή, που την Ελλάδα κατοικούσαν, θεοί και ήρωες». Η μητέρα 

της έκλεισε το βιβλίο, της έσιαξε τις κουβέρτες, την φίλησε στο μέτωπο, 

έσβησε το φως και βγήκε ακροπατώντας από το δωμάτιο. Από μικρό παιδί 

έτσι την κοίμιζε τα βράδια, διαβάζοντάς της έργα και ημέρες ηρώων και 

θεών της Αρχαίας Ελλάδας. Λάτρευε κάθε τι ελληνικό, και ο μεγάλος της 

καημός ήταν που δεν είχε παντρευτεί με Έλληνα. Τέτοια μανία είχε με την 

Ελλάδα, που βάφτισε τα δίδυμα αδέλφια της Περσέα και Ανδρομέδα, εκείνη 

τη γλίτωσε, γιατί ο πατέρας της πάτησε πόδι, «Α, όλα κι όλα Φρανσουάζ, 

τρία παιδιά κάναμε, τούτο το στερνοπούλι μας θα πάρει όνομα 

χριστιανικό», ήταν φανατικός καθολικός, «θα τη βγάλουμε Michelle, το 

όνομα της μάνας μου, και πάνω σ’ αυτό δεν σηκώνω κουβέντα», είδε κι 

απόειδε η μάνα της, πως δεν θα της περνούσε, γι’ αυτό φρόντισε να την 

μπολιάσει ελληνολατρεία σε μεγαλύτερες δόσεις απ’ αυτές των αδελφών 

της. Μεγάλωνε και πίστευε πως οι Έλληνες ήταν κάτι σαν εξωγήινοι, κανείς 

λαός δεν μπορούσε να παραβγεί μπροστά τους, και η Ελλάδα, μια χώρα 

που την κατοικούσαν θεοί κι ημίθεοι. Τα οικονομικά της οικογένειας δεν 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

77_

επέτρεψαν ποτέ ένα ταξίδι στην Ελλάδα, ένα ταξίδι που, ποιος ξέρει, θα 

συντηρούσε ή θα διέλυε το μύθο. Μεγάλωσε και στο κομοδίνο της δέσποζε 

η μορφή του Ερμή του Πραξιτέλη, το σύμβολο του κάλους, η ιδανική 

ομορφιά, η αψεγάδιαστη φυλή. «Εγώ θα παντρευτώ Έλληνα», έλεγε 

πεισματικά του πατέρα της, πίστευε πως κάθε Έλληνας ήταν κι ένας μικρός 

θεός. Στη γειτονιά τους, έμαθε, άνοιξε ιατρείο ένας Έλληνας οδοντογιατρός, 

Monsieur Caras τον έλεγαν, και κουβεντιαζόταν πολύ τον τελευταίο καιρό. 

Ζητούσε αφορμή να τον γνωρίσει. Τι τύχη θεέ μου, έναν ημίθεο από κοντά. 

Στον πρώτο πόνο που ένιωσε σε κάποιο δόντι, ντύθηκε, στολίστηκε και σε 

λίγο με χέρι που έτρεμε χτυπούσε το κουδούνι του ιατρείου του. Της άνοιξε 

την πόρτα, ένας μελαχρινός, νόστιμος άντρας, δεν τον ξεχώριζες από 

Γάλλο. Έμεινε άφωνη για λίγο, εκείνος την παρατηρούσε με κάποια 

έκπληξη, «Περάστε παρακαλώ», της είπε, και οι ελπίδες της 

αναπτερώθηκαν, θα είναι ο βοηθός του σκέφτηκε, και πήρε βαθιά ανάσα, 

για τη συνάντησή της με τον ημίθεο. Γρήγορα έμαθε πως δεν υπήρχαν πια 

ημίθεοι στην Ελλάδα. Ο Τάκης, δηλαδή, ο Monsieur Caras, γέλασε πολύ, 

όταν του εξομολογήθηκε την ουτοπία μιας ολάκερης ζωής. «Όχι 

Mademoiselle Michelle», της είπε, «δεν υπάρχουν πια θεοί, ούτε ημίθεοι 

στην Ελλάδα, άνθρωποι καθημερινοί είμαστε, όπως εσείς, κι υπάρχει 

ασκήμια και πόνος και καθημερινότητα- πάντα υπήρχαν. Μόνο που τότε, 

στα χρόνια τα Αρχαία, κρύβανε όσο καλύτερα μπορούσαν, τ’ άτυχα εκείνα 

πλάσματα, που κάποιο λάθος της φύσης ή δικό τους, τ’ άφηνε απέξω από 

τις στρατιές θεών και ημίθεων, εκεί λίγο πιο έξω από τη Σπάρτη, έκρυβαν οι 

Αρχαίοι Έλληνες τις ντροπές τους, κι ο μύθος της χώρας που την 

κατοικούσαν μόνο θεοί και ημίθεοι, αδηφάγος τρεφόταν με το αίμα που 

έβαφε τις πέτρες στο σκοτεινό το βάραθρο του Καιάδα».

53.

Στις επισκέψεις της που ακολούθησαν στο ιατρείο του Monsieur Caras, 

ο μύθος της Ελλάδας των θεών και των ημίθεων διαλύθηκε σιγά σιγά, της 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

78_

μιλούσε συνέχεια για την Ελλάδα, τη δικιά του Ελλάδα, λουσμένη στο φως 

και στο γαλάζιο της θάλασσας. Την έμαθε ν’ αγαπά την Ελλάδα μ’ έναν 

άλλο τρόπο, πρωτόγνωρο. Μιλούσε απλά, ήρεμα κι αποκαθήλωνε 

συνέχεια θεούς, ημίθεους, είδωλα μιας άλλης εποχής, που στοίχειωναν 

ακόμη, τα όνειρα μιας ολάκερης ζωής. Έτσι απλά και ήρεμα της μίλησε για 

την οικογένειά του, τη μάνα, τον πατέρα, το μεγαλύτερο αδελφό του. Έτσι 

απλά και ήρεμα της μίλησε για την άρρωστη αδελφή του, την Τούλα. «Είναι 

καλή κοπέλα Michelle, να δεις θα την αγαπήσεις κι εσύ όταν τη γνωρίσεις 

από κοντά, έχει τόσο ανάγκη η καημένη από ανθρώπινη επαφή», τόνισε το 

ανθρώπινη, ενώ η απόχρωση της φωνής του άλλαζε και η συγκίνηση ήταν 

έκδηλη στο πρόσωπό του, της πήρε τρυφερά τα χέρια, τ’ ακούμπησε για 

λίγο στο στήθος του, ύστερα την κοίταξε ίσια στα μάτια, «Michelle θα 

’θελες να γίνεις γυναίκα μου;» είπε, ήρεμα σαν να έλεγε καλημέρα. Η καρδιά 

της κτυπούσε σαν τρελή, το όνειρό της, το όνειρο μιας ολάκερης ζωής, 

γινόταν πραγματικότητα. Ο Τάκης δεν έμοιαζε διόλου στον Ερμή του 

Πραξιτέλη, δεν ανήκε στην κάστα των θεών και των ημίθεων, ήταν ένας 

συμπαθητικός, καθημερινός άντρας, μαζί του θα γνώριζε από άλλη 

διάσταση, αυτόν τον κόσμο τον ονειρικό που είχε πλάσει, ο Τάκης θα 

γινόταν γι’ αυτήν σύντροφος και θεός αντάμα, μαζί θα πορεύονταν σ’ 

έναν κόσμο που έχουν πεθάνει οι μύθοι, σ’ έναν κόσμο που δεν υπάρχουν 

πια θεοί μήτε ημίθεοι.



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

79_

54.

«Η Michelle μπήκε στο ιατρείο και στη ζωή μου κάποιο χειμωνιάτικο 

βράδυ. Με ξάφνιασε, είναι αλήθεια, η λατρεία της για κάθε τι ελληνικό, ξέρει 

τόσα πολλά για την Ελλάδα, που ούτε εμείς οι ίδιοι οι Έλληνες θαρρώ δεν 

γνωρίζουμε. Μιλάει συνέχεια για θεούς και ημίθεους, γι’ αυτά τα υπέροχα 

πλάσματα που στη φαντασία της κατοικούν τη σύγχρονη Ελλάδα. 

Χρειάστηκαν πολλές επισκέψεις της Michelle στο ιατρείο μου, για να 

ανατρέψω σιγά σιγά, τα είδωλα που είχε στήσει, μα κι ακόμη για να 

σιγουρευτώ και να πάρω την απόφαση που καιρό τώρα με βασάνιζε. Η 

Michelle θα γινόταν η άγκυρα που θα με κρατούσε γερά σ’ αυτόν τον 

τόπο, που είχα αρχίσει πια να τον θεωρώ δικό μου τόπο. Ήξερα τα σχέδια 

που έκαναν η μάνα και ο πατέρας να μου ανοίξουν ιατρείο, στη λαϊκή 

γειτονιά που μένουν. Τα προξενιά έχουν αρχίσει και η Τούλα, το νιώθω, δεν 

βλέπει την ώρα να γαντζωθεί επάνω μου. Την καταλαβαίνω την καημένη, 

μα δεν μπορώ τώρα πια να προσαρμοστώ σ’ έναν καινούργιο τρόπο 

ζωής. Νιώθω μέσα μου απόλυτα Ευρωπαίος, εδώ όλα είναι διαφορετικά. 

Άλλου είδους κόσμος. Δεν έχω διάθεση γι’ αλισβερίσια μ’ ανθρώπους που 

εκπέμπουν σε άλλο μήκος κύματος από το δικό μου, δεν έχω διάθεση για 

παζαρέματα στις τιμές, για σκόντα στις προσφερόμενες εργασίες, για 

παρελάσεις ανεγκέφαλων υποψήφιων συζύγων, που το μόνο ενδιαφέρον 

πράγμα που κουβαλούν είναι οι παχουλές τους προίκες. Εγώ εδώ θα 

ζήσω, εδώ θα πεθάνω, κι αν θέλουν η μάνα κι ο πατέρας, ας έρχονταν 

εκείνοι εδώ, όσο για την Τούλα, η Michelle είναι Ευρωπαία, ανώτερος 

άνθρωπος, κάτι τέτοια δεν την ενοχλούν, θα την αποδεχτεί την Τούλα μας, 

είμαι σίγουρος πως θα την αποδεχτεί».



ΚΩΣΤΙΑ ΚΟΝΤΟΛΕΩΝ
____________________________________________________________________________________________

80_

55.

«Σήμερα έρχεται η οικογένεια του Τάκη. Ο γάμος ορίστηκε σε μια 

βδομάδα. Νιώθω άβολα, είμαι σίγουρη πως οι γονείς του Τάκη δεν είδαν με 

καλό μάτι την εγκατάσταση του γιου τους στη Γαλλία, χωρίς αμφιβολία θα 

προτιμούσαν μια Ελληνίδα για νύφη τους, δεν τους αδικώ τους 

ανθρώπους. Είναι και το εμπόδιο της γλώσσας, κάτι μου είπε ο Τάκης πως 

μάνα και κόρη παίρνουν μαθήματα γαλλικών, μα αυτά είναι για τα 

απαραίτητα, πώς να ανοίξεις την καρδιά σου όταν ο άλλος δεν μπορεί να 

σε καταλάβει; Πώς να τον κάνεις να νιώσει αυτό που αισθάνεσαι μέσα 

σου; Είναι και η αδελφή του Τάκη, η άρρωστη, δεν δίνω σημασία σ’ αυτά, 

όμως στ’ αλήθεια δεν θα ήθελα να την φορτωθώ εξ ολοκλήρου εγώ. Ας 

είναι, θα την καλωσορίσω όσο πιο ζεστά μπορώ, θα της πω, “N’aie pas 

peur, Toula, tu seras toujours avec moi”». Οι υποσχέσεις χωρίς αντίκρισμα 

δεν έχουν κόστος ιδιαίτερο, όσο ζουν οι γονείς του Τάκη, η Τούλα θα είναι 

μαζί τους, ύστερα βλέπουμε, κάτι θα βρεθεί, ίσως και τα πράγματα να μην 

είναι στο βαθμό που τα περιγράφει ο Τάκης, ίσως στο μέλλον η Τούλα να 

είναι σε θέση να γίνει γκουβερνάντα των παιδιών μας, η γεροντοκόρη θεία 

που αναλαμβάνει την ανατροφή των παιδιών του αδελφού της, κι εκείνη 

κάτι θα έχει να κάνει κι εγώ πολύ πιο ελεύθερο χρόνο στη διάθεσή μου. “Tu 

seras, Toula, toujours avec moi”, μα αυτό το “toujours” θα είμαι εγώ που θα 

το καθορίσω».



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

81_

56.

Λοιπόν πάει τελείωσε κι αυτό. Έγινε η συνάντηση που τόσο περίμενε και 

φοβόταν συνάμα. Οι γονείς του Τάκη, έτσι, ακριβώς όπως τους είχε 

φανταστεί. Κι όσο για την Τούλα, εδώ τα πράγματα ξεπέρναγαν κι αυτές 

ακόμη τις πιο απαισιόδοξες προβλέψεις της. Το πρόωρα μαραμένο 

πρόσωπό της, εξέπεμπε απεγνωσμένα μηνύματα επαφής, αποδοχής, 

αγάπης. Μάταια προσπαθούσε να σταθεροποιήσει το κεφάλι της, που 

πήγαινε πέρα δώθε και με μεγάλη προσπάθεια κατάφερε να ψελλίσει, «Je 

suis heureuse de votre connaissance». Την έσφιξε στην αγκαλιά της και δεν 

ήξερε αν ήταν οίκτος ή αγάπη αυτό που ένιωθε για κείνη. Μυαλό και καρδιά 

δούλευαν γρήγορα κι αλληλοσυγκρούονταν. Ήθελε τόσο πολύ να τη 

βοηθήσει, μα ο φόβος πως θα βρισκόταν μια ζωή αντιμέτωπη μαζί της, 

νύχτα και μέρα, μέρα και νύχτα την παρέλυε. Ντράπηκε για τα σχέδια που 

είχε κάνει να τη χρησιμοποιήσει για γκουβερνάντα των μελλοντικών της 

παιδιών, η Τούλα ήταν εκείνη που θα χρειαζόταν κάποιον να τη φροντίζει κι 

έτρεμε με την σκέψη πως τούτο το ρόλο θα έπρεπε να τον παίξει εκείνη. 

Χαλάρωσε το σφίξιμο, ενώ η φουρτούνα μέσα της δεν έλεγε να κοπάσει. 

«N’aie pas peur Toula, tu seras toujours avec moi», κατάφερε να ψελλίσει. 

«N’aie pas peur», ξαναείπε, και δεν ήξερε σε ποια από τις δυο τους 

απευθυνόταν. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

82_

57.

«Η Michelle είναι εντάξει κοπέλα», είπα στον Γιώργη, σαν μείναμε μόνοι 

στο δωμάτιο του ξενοδοχείου που μας είχε κλείσει ο Τάκης. Εκείνος κούνησε 

αφηρημένα το κεφάλι του, και συνέχισε να διαβάζει απορροφημένος την 

εφημερίδα που κουβαλούσε προσεκτικά σαν αντίδωρο από την Αθήνα. 

«Γιώργη, σου μιλάω», του είπα ελαφρά εκνευρισμένη, «μιλάμε για το μέλλον 

του παιδιού μας, τι λέω για το μέλλον και των δυο τους, του Τάκη και της 

Τούλας, κι εσύ δεν μπορείς ν’ αφήσεις την εφημερίδα για λίγο από τα χέρια 

σου; Το ξέρω πως γνοιάζεσαι για τις τύχες του κόσμου, μα τώρα άλλα 

προέχουν, πολύ σημαντικότερα και καλά θα κάνουμε μιας και είμαστε 

μόνοι μας να τα κουβεντιάσουμε. Είναι ευκαιρία τώρα που λείπει και η 

Τούλα, πολύ ευγενικό εκ μέρους της Michelle να την πάρουν μαζί τους όλη 

μέρα. Καταπληκτικό κορίτσι, μέσα στην καρδιά μου την έβαλα από την 

πρώτη στιγμή που την είδα, όχι σαν την άλλην την προκομμένη του Σάκη, 

Ευρωπαία παιδί μου όπως και να το κάνουμε. Άντε μπράβο Γιώργη, την 

παράτησες αυτήν τη ρημάδα την εφημερίδα, μόλις που προφταίνουμε να 

τα κουβεντιάσουμε, σε κάνα δυο ώρες θα ’ρθουν τα παιδιά να μας 

πάρουν, δεν βλέπω την ώρα να ξαναδώ τον Τάκη μου, κι αυτό το χρυσό 

μου τη Michelle, μέσα στην καρδιά μου την έχω, μέσα στην καρδιά μου». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

83_

58.

Η Μαρία μιλάει, μιλάει συνέχεια, δεν μ’ αφήνει να συγκεντρωθώ στην 

εφημερίδα μου, βιαστική όπως πάντα στις κρίσεις και στις αποφάσεις της. 

Ακόμη δεν ήρθαμε και ξελογιάστηκε με την καινούργια νύφη της, δεν λέω 

συμπαθητική κοπέλα, μα είναι πολύ νωρίς ακόμη να κάνουμε σχέδια και να 

παίρνουμε αποφάσεις. Έχουμε χρόνο μπροστά μας και το μέλλον της 

Τούλας εμείς θα το εξασφαλίσουμε, να μην έχει ανάγκη αδέλφια και 

νυφάδες. Πρέπει να τη σπρώξουμε να βγει στον κόσμο, να παλέψει, να 

κερδίσει μόνη της το μερίδιο της ζωής που της ανήκει, ν’ απαιτήσει ίση 

μεταχείριση από όλους. Κρατάει τη ζωή της μέσα στα χέρια της και πρέπει 

να μάθει να την κρατάει γερά, στα πόδια τα δικά της θα στηριχθεί όσο 

αδύναμα κι αν είναι, όταν εμείς θα κλείσουμε τα μάτια μας. Ο Σάκης, η 

Καίτη, ο Τάκης, η Michelle θα της γυρίσουν την πλάτη, και άσε τη Μαρία να 

ελπίζει σε γιούς και νυφάδες, το παιδί μας εμείς θα το εξασφαλίσουμε, εμείς 

θα το μάθουμε πως ο κόσμος μια ζούγκλα είναι, και πρέπει να παλεύεις, 

μέρα τη μέρα, με νύχια και δόντια για να την περάσεις. Η Μαρία με κοιτάζει 

πικραμένη. «Δεν μπορεί το παιδί μας να κάνει όλα αυτά που ονειρεύεσαι 

Γιώργη, δεν το βλέπεις, ανήμπορο θα μένει πάντα, όπως χτες, όπως 

σήμερα, όπως αύριο, θα έχει ανάγκη πάντα κάποιον να τη φροντίζει, 

σήμερα είμαστε εμείς, αύριο ο Τάκης μας και η Michelle». Αχ, αυτή η 

Μαρία, μια ζωή προσπαθώ να την πείσω, να πάψει να προστατεύει το 

παιδί σ’ αυτόν το βαθμό, έτσι έκανε και με τους γιους της, άπλωνε τις 

φτερούγες της, τους σκέπαζε και κούρνιαζε πάνω τους, τι κέρδισε, τ’ 

αγόρια της πάει πέταξαν έφυγαν από τη φωλιά, καλά κακά πήραν το 

δρόμο τους, κι έμεινε τούτο το μικρότερο, ζαρώνει κάτω από τη φτερούγα 

της μάνας της, άτολμη να πετάξει, να κάνει το μεγάλο άλμα, όμως εγώ 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

84_

Μαρία μου θα τη σπρώξω, να μη με λένε Γιώργη αν δεν το κάνω, θα τη 

μάθω να πετάει, όσες φορές κι αν χρειαστεί να πέσει, να κτυπήσει. Θα 

πετάξει στο τέλος μόνη της Μαρία μου, να δεις θα πετάξει. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

85_

59.

«Tu seras toujours avec moi», η Michelle με σφίγγει στην αγκαλιά της, 

πόσο ζεστά είναι εκεί μέσα. Δεν θέλω να μ’ αφήσει, γαντζώνομαι κι εγώ 

πάνω της, «tu seras toujours avec moi», μου λέει και τα λόγια της, βάλσαμο 

γίνονται και λιώνουν τον πάγο μέσα μου. Ξεθαρρεύω, την κοιτάζω ίσια στα 

μάτια, ύστερα της χαϊδεύω το ξανθό κεφάλι. «Oui, Michelle. Je serai 

toujours avec toi, toujours, toujours, toujours...». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

86_

60.

Ο Τάκης και η Michelle απόκτησαν δυο παιδιά, την Ελένη και τον 

Στέφανο και μεις μοιραζόμαστε το χρόνο μας πότε στην Ελλάδα και πότε 

στη Γαλλία, ως την ημέρα που «έπεσε ο κεραυνός κι έκαψε τα πάντα στο 

πέρασμά του. «Σκοτώθηκε ο Τάκης», μας είπε η Michelle κλαίγοντας στο 

τηλέφωνο, «έπεσε με το αυτοκίνητό του πάνω σ’ έναν τοίχο την ώρα που 

πήγαινε να πάρει τα παιδιά από το σχολείο». Η μάνα έχασε το τραγούδι της 

για πάντα, ο πατέρας έμεινε ορθός, το άντεξε κι αυτό όπως τόσα άλλα, 

γέρικο δέντρο, κόντρα στο κρύο και την ζέστη, κόντρα στη ζωή και στο 

θάνατο. «Εμένα η ζωή μου τέλειωσε», είπε η Michelle μετά την κηδεία, «Δεν 

πρόκειται να ξαναπαντρευτώ, και τα παιδιά μου Έλληνες θα μείνουν, 

Έλληνες σαν τον πατέρα τους, κι εσύ Τούλα, “Tu seras toujours avec moi”». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

87_

61.

«Toujours toujours, toujours...». Μόνη όπως πάντα, κλεισμένη ερμητικά, 

στον αδυσώπητο μικρόκοσμό μου, όπως χτες, όπως σήμερα, όπως 

αύριο, έμαθα πια το «toujours», τι σημαίνει για μένα. Τα μαθήματα των 

γαλλικών σταμάτησαν, μαζί και τα πηγαινέλα στη Γαλλία. Κι ο καθένας μας 

χωριστά, προσπαθεί όπως όπως να σταθεί στα πόδια του, ν’ αντισταθεί 

στη λαίλαπα που πέρασε και δεν άφησε τίποτα στο πέρασμά της. 

«Toujours», έλεγες Michelle κι εγώ σε πίστευα, κι ύστερα «Takis est mort», 

είπες εκείνη την ημέρα στο τηλέφωνο, και δεν σε πίστεψα Michelle, κι εγώ 

σου απάντησα «toujours, toujours, toujours», κι εσύ άρχισες να κλαις 

Michelle, «Oui Toula», μου είπες «Takis est mort, pour toujours!». Τότε που 

μου έλεγες ψέματα Michelle σε πίστευα, τώρα που μου λες αλήθεια δεν 

θέλω, δεν μπορώ να σε πιστέψω. «Θα μείνω για πάντα Ελληνίδα», λες «Και 

τα παιδιά μου Ελληνόπουλα κι αυτά», κλαις κι ορκίζεσαι Michelle πως 

άλλος άντρας στη ζωή σου δεν θα υπάρξει, κι εσύ Τούλα «Tu seras toujours 

avec moi», λες, στο χρόνο επάνω ξαναπαντρεύεσαι Michelle. ΚιοΤάκης 

«est mort, Michelle, il est mort pour toujours». 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

88_

62.

Στο χρόνο επάνω η Michelle ξαναπαντρεύτηκε. Τάκης κι Ελλάδα 

ξεχάστηκαν. Εγώ σταμάτησα τα μαθήματα γαλλικών κι άρχισα να διαβάζω 

με πάθος αισθηματικές ιστορίες και σινερομάντζα στα λαϊκά περιοδικά. Η 

ταύτιση μου με κάθε αδικημένον από τη φύση, με κάθε κατατρεγμένον από 

τη μοίρα, μου έγινε ψύχωση. Μέσα από φτηνά σινερομάντζα και αφελείς 

πονεμένες ιστορίες έζησα τους δικούς μου έρωτες, πάλεψα για την αγάπη 

του ήρωα, κι έζησα νύχτες φλογερές στην αγκαλιά του. Τα χρόνια 

πέρναγαν κι εγώ κλεινόμουν στον ψεύτικο κόσμο μου, μ’ αμπάρες και 

σύρτες, και τότε μόνο ένιωθα προφυλαγμένη. Ο Σάκης κι ο Τάκης υπήρξαν 

κάποτε στη ζωή μου, είναι τα ίδια τα χαμογελαστά αγόρια που με κρατάνε 

αγκαλιά σ’ αυτήν την ξεθωριασμένη φωτογραφία τη μέρα που τέλειωσα το 

Γυμνάσιο; Υπήρξαν στ’ αλήθεια ή μήπως είναι κατασκεύασμα του νου; 

«Δεν θα στη δείξω τούτη τη φωτογραφία μάνα, ίσως και να ’χεις δίκιο όταν 

λες “Εγώ δεν είχα γιούς, μόνο μια κόρη είχα, όμορφη σαν νεράιδα!”». 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

89_

63.

«Πρέπει να βγεις στον κόσμο», με πίεσε κάποτε ο πατέρας «πρέπει να 

τους αντιμετωπίσεις, δεν είναι δα και άγρια θηρία, κι αν τύχει να 

συναπαντηθείς στο δρόμο σου με το κακό, με την ανθρώπινη βλακεία, 

κάνε πως δεν κατάλαβες, συνέχισε το δρόμο σου με το κεφάλι σου ψηλά. 

“Είμαι η Τούλα Καρανάσου”, πες, “είμαι από την ίδια πάστα καμωμένη 

όπως κι εσείς, έχω μια καρδιά που πονάει και χαίρεται όπως η δίκιά σας 

καρδιά, αγαπώ και μισώ με το ίδιο πάθος όπως κι εσείς, κι αν δεν μπορώ 

να περπατήσω και να μιλήσω το ίδιο καλά όπως κι εσείς, μικρό το κόστος 

το δικό σας, είμαι άνθρωπος πάνω από όλα, άνθρωπος όπως κι εσείς, και 

θέλω να ζήσω, να χορέψω, να τραγουδήσω όπως κι εσείς, αρπάχτε το χέρι 

που σας απλώνω, κρατήστε με την ώρα που παραπαίω, με τη δικιά σας 

φωνή καλύψτε την παράφωνη δικιά μου, κάντε ό,τι θέλετε, μόνο μη, μη γίνει 

το χέρι σας, ένα ακόμη από εκείνα τα πολλά, που σπρώχνουνε πεισματικά 

στο χείλος του Καιάδα, κάθε αντίγραφο του είδους που χάλασε στο 

πρόπλασμα. Είμαι η Τούλα Καρανάσου”, πες “κάντε μου χώρο να 

περάσω, κι αν δεν αντέχετε το βλέμμα σας να ρίξετε επάνω μου, μικρό το 

κόστος το δικό σας, όμως το χώρο το δικό μου δεν σας αφήνω να τον 

πάρετε, δεν σας αφήνω να μου πάρετε τίποτα από όσα μου ανήκουν, μήτε 

μυαλό, μήτε καρδιά, μήτε το δικαίωμα να ζω και ν’ αναπνέω στο δικό σας 

κόσμο που είναι και δικός μου, γι’ αυτό σας λέω, κάντε μου χώρο να 

περάσω”».



ΚΩΣΤΙΑ ΚΟΝΤΟΛΕΩΝ
____________________________________________________________________________________________

90_

64.

«Πρέπει να βγεις στον κόσμο», μου έλεγες πατέρα, «Πρέπει να βγεις, 

πρέπει να τους αντιμετωπίσεις». Σ’ άκουσα, μετά το θάνατο του Τάκη, ήξερα 

πως ό,τι έκανα θα ’πρεπε να το κάνω μόνη μου, στ’ αδύναμα πόδια μου 

έπρεπε να στηριχτώ, και ν’ απαιτήσω από τη ζωή το κομμάτι το δικό μου, 

που μου τ’ αρνιόταν. «Όλα θα πάνε καλά», έλεγες, «Να δεις όλα θα πάνε 

καλά». Τίποτε δεν πήγε καλά πατέρα, κι όμως προσπάθησα το ξέρεις πως 

προσπάθησα. Γράφτηκα σ’ εκείνο το μεγάλο φροντιστήριο, στην 

Πατησίων, θα έκανα μαθήματα αγγλικών, θα έπαιρνα το Lower, πού ξέρεις 

ίσως και να ’βρισκα κάποια δουλίτσα μετά. Έβαλα τα δυνατά μου, πρώτη 

στην τάξη, και τα παιδιά με αποδέχτηκαν εύκολα, ακόμη και τον τρόπο που 

μιλάω συνήθισαν - τον συνήθισαν ή μήπως ήταν ένας καθωσπρεπισμός 

της ηλικίας. Τα δεκαοχτάχρονα δεν είναι παιδιά της πρώτης δημοτικού. 

Έχουν μάθει να κρύβουν τα λόγια. Έχουν από καιρό ανακαλύψει τον οίκτο - 

μα εγώ δεν μπόρεσα να συνηθίσω πατέρα, δεν μπόρεσα να συνηθίσω 

εκείνα τα βλέμματα, άλλοτε συμπόνιας κι άλλοτε κοροϊδίας, που με 

κάρφωναν σαν έμπαινα στο λεωφορείο, ένιωθα σαν το ποντίκι μέσα στη 

φάκα, άκουγα τα σχόλιά τους κι ήθελα ν’ ανοίξει η γη να με καταπιεί, ήθελα 

να τους φωνάξω να πάψουν να με βασανίζουν, να πάψουν να με 

κοιτάζουν, να πάψουν ν’ ασχολούνται μαζί μου. Δεν έκανα τίποτε από όλα 

αυτά πατέρα, έμενα εκεί καρφωμένη στη θέση μου, έκανα πως δεν έβλεπα, 

δεν άκουγα, δεν καταλάβαινα, έκανα όπως μου είπες πατέρα, «Κάνε μου 

χώρο να περάσω», είπα με τα μάτια στο νεαρό που μου έφραξε το δρόμο, 

έξω από το σχολείο, «Δεν θα περάσεις, μου έκανε κοροϊδευτικά, δεν θα 

περάσεις».



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

91_

Στάθηκε αντίκρυ μου, κι άρχισε να κουνάει το κεφάλι του πέρα δώθε και 

να μορφάζει ίδια κι απαράλλαχτα μ’ εμένα, το κορμί του λες κι είχε λυθεί 

ολάκερο και οι κινήσεις του άναρχες, τον πήγαιναν πότε από δω και πότε 

από κει, πάγωσα, ήταν σαν να ’χα έναν καθρέφτη απέναντι μου, που 

πάνω του καθρεφτιζόταν το δικό μου είδωλο, αυτό το είδωλο, που πάσχιζα 

χρόνια ολάκερα να διώξω, κι αυτό μ’ ακολουθούσε πατέρα, σαν την σκιά 

μου μ’ ακολουθούσε. Κι ύστερα αυτός άρχισε να γελάει, πατέρα, κούναγε 

το κεφάλι του και γελούσε, κι εγώ έκλαιγα, και γέμισαν τα μπαλκόνια κόσμο, 

και οι ταράτσες, και τα πεζοδρόμια, και τ’ αυτοκίνητα σταμάτησαν, κι 

απλώθηκαν χέρια, χιλιάδες χέρια από παντού, κι άρχισαν να με δείχνουν. 

«Είμαι η Τούλα Καρανάσου, αφήστε με να περάσω», φώναξα, κι εκείνοι 

άρχισαν να με ζυγώνουν, τα χέρια τους πάντα απλωμένα, τα ’βλεπα να 

μου φράζουν τον δρόμο, κι ύστερα κάποιος φώναξε, «Στον Καιάδα», το 

πήρανε οι άλλοι κι έγινε κραυγή, με δείχνανε και ούρλιαζαν, «Στον Καιάδα, 

στον Καιάδα, στον Καιάδα», κι εγώ έκλεισα τ’ αυτιά μου, πονούσα πατέρα, 

φοβόμουν πατέρα. «Έλεος», φώναξα «Αφήστε με να φύγω», κι εκείνοι στον 

«Καιάδα», έλεγαν, «στον Καιάδα», δεν υπάρχει έλεος, δεν υπάρχει διέξοδος, 

δεν υπάρχει ελπίδα. «Στον Καιάδα, εκεί ανήκεις Τούλα Καρανάσου, στον 

Καιάδα».



ΚΩΣΤΙΑ ΚΟΝΤΟΛΕΩΝ
____________________________________________________________________________________________

92_

65.

Δεν μ’ άφησαν πατέρα να περάσω στον κόσμο τους, στον «Καιάδα», 

μου φώναζαν στον «Καιάδα», κι εγώ τρόμαξα και γύρισα πίσω στην 

ασφάλεια και την πλήξη του σπιτιού μας. Η μάνα μετά το θάνατο του Τάκη, 

δεν τραγουδάει πια, χάνεται με τις ώρες στα παλιά, στους γιούς της που 

έχασε, στην κόρη της που ήταν όμορφη σαν νεράιδα, και πάει χάθηκε κι 

αυτή, κι εσύ χωμένος πάντα στην εφημερίδα σου, περιμένεις ακόμη το 

μαγικό κόσμο που ονειρεύτηκες, κι εγώ μέρα τη μέρα κλείνομαι στο δικό 

μου ψεύτικο κόσμο, αφήνομαι στην αγκαλιά των χάρτινων εραστών μου, 

ζω μόνο για κείνους, και κείνοι για μένα. Στο δικό τους χάρτινο κόσμο, 

βυθίζομαι όλο και πιο βαθιά, μπερδεύω πια το όνειρο με την αλήθεια, το 

σήμερα με το χτες, ξεχνάω το αύριο, την απειλή και το άγνωστο που 

κουβαλάει, τον Καιάδα που θέλουν να με ρίξουν, ονειρεύομαι τα παιδιά που 

δεν θ’ αποκτήσω ποτέ, γιατί το σπέρμα των χάρτινων εραστών μου, 

χάρτινο είναι κι αυτό, όπως χάρτινη είναι η ηδονή που μου προσφέρουν οι 

χάρτινες αγκαλιές τους. 



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

93_

66.

Πάει, έφυγε κι ο πατέρας, μάνα. Μείναμε οι δυο μας στο έρημο σπίτι. 

Δυο ξένες μάνα. Τέλειωσαν οι φωτογραφίες, ξετυλίξαμε το κουβάρι της 

ζωής μας, μιλήσαμε για όλα, για κείνα που ήξερες για κείνα που έμαθες, 

μιλήσαμε, λέω, μα ήμουν εγώ μονάχα που μίλαγα, εσύ άκουγες, άκουγες 

κλεισμένη στον κόσμο σου, κι απόκριση δεν μου έδινες. Μα τώρα μάνα 

θέλω να με κοιτάξεις, βαθιά στα μάτια να με κοιτάξεις, να πάψεις να μιλάς 

για νεράιδες και θάνατο. Μείναμε οι δυο μας μάνα, πρέπει να ζήσεις, πες 

πως θα ζήσεις, φοβάμαι μάνα, μη μ’ αφήσεις μόνη, μην τους αφήσεις να 

με ρίξουν στον Καιάδα. 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

94_

67.

Τόσες πολλές φωτογραφίες, άδειασε το σιδερένιο κουτί που γράφει 

ακόμη στο καπάκι του Μπισκότα Παπαδοπούλου, κι εκείνη έπαψε να μου 

δείχνει, έπαψε να μιλάει, να θυμάται, να πληγώνεται και να πληγώνει. Ο 

Σάκης, ο Τάκης, η Michelle, η Καίτη, η Μαρία η Νεώτερη, ονόματα, 

πρόσωπα, αποτυπωμένα στο κιτρινισμένο χαρτί, νεκροί, ζωντανοί, αντάμα 

όλοι. «Θυμήσου», μου λέει «Σε ικετεύω θυμήσου», μα εγώ δεν θέλω να 

θυμάμαι, τώρα στο τέλος της ζωής μου να ξεχάσω θέλω, μόνο τον Γιώργη 

μου θυμάμαι, τον Γιώργη μου που μου τραγούδαγε, που με κοίταζε στα 

μάτια και μου ψιθύριζε, μαζί θα πορευτούμε Μαρία μου, μαζί εσύ, εγώ και 

το μικρούλη μας. Έφυγες Γιώργη και μ’ άφησες μόνη να παλεύω τους 

ζωντανούς, τους πεθαμένους. Έφυγες Γιώργη και μ’ άφησες μόνη μ’ αυτό 

το άσχημο πλάσμα που με κοιτάζει νύχτα μέρα στα μάτια, φοβάμαι Γιώργη, 

έφυγες και μ’ άφησες με μια άγνωστη που με βασανίζει με φωτογραφίες 

και ονόματα, έφυγες Γιώργη και μ’ άφησες μόνη μαζί της, «Κόρη σου 

είμαι», μου λέει «Κόρη σου», δεν είναι κόρη μου Γιώργη, στοιχειό είναι, 

φύγατε όλοι σας και κάθισε εδώ απέναντι μου και με βασανίζει. «Μίλα», μου 

λέει «Κοίτα, θυμήσου». Θυμάμαι Γιώργη, θυμάμαι, μια κόρη μόνο είχαμε, 

όμορφη σαν νεράιδα.



ΤΟ ΧΑΡΤΙΝΟ ΣΠΕΡΜΑ
____________________________________________________________________________________________

95_

ΤΟ ΜΥΘΙΣΤΟΡΗΜΑ
ΤΟ ΧΑΡΤΙΝΟ ΣΠΕΡΜΑ

ΤΗΣ ΚΩΣΤΙΑΣ ΚΟΝΤΟΛΕΩΝ

ΕΠΑΝΕΚΔΟΘΗΚΕ ΣΕ ΨΗΦΙ 
ΑΚΗ ΜΟΡΦΗ ΤΟΝ ΔΕΚΕΜ 
ΒΡΙΟ ΤΟΥ 2017 ΣΤΟ ΗΡΑΚ 
ΛΕΙΟ ΚΡΗΤΗΣ ΥΠΟ ΤΗΝ ΕΠΙ 
ΜΕΛΕΙΑ ΤΟΥ ΓΙΑΝΝΗ ΦΑΡ 
ΣΑΡΗ ΜΕ ΣΚΟΠΟ ΤΗΝ ΕΛΕΥ 
ΘΕΡΗ ΔΙΑΝΟΜΗ ΣΤΟ ΔΙΑΔΙ 
ΚΤΥΟ ΑΠΟ ΤΗΝ ΑΝΟΙΚΤΗ 
ΒΙΒΛΙΟΘΗΚΗ
  

 



ΚΩΣΤΙΑ ΚΟΝΤΟΛΕΩΝ
____________________________________________________________________________________________

96_

ISBN 978-618-81465-5-6

http://www.openbook.gr/

