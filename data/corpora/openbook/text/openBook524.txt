
















































1 
 

 



 

2 
 

 

 

 

 

 

 

 

 

 

 

 

 

 

 

 

 

 

 

 

  



3 
 

 

Απόστολος Λαγαρίας 

 

 

 

 

 

Μυθο-λογίες 
 

- Δ Ι Η Γ Η Μ Α Τ Α - 
 

 

 

 

 

 

 

 

 



 

4 
 

 

 

 

 

 

 

 

 

 

 

 

 

Τίτλος: “ Μυθο-λογίες”  

Συγγραφέας: Απόστολος Λαγαρίας 

Εξώφυλλο: «Μέδουσα», Α.Λαγαρίας, Σκίτσο με κάρβουνο 

ISBN: 978-960-93-6815-5 

Επίλεκτες Ψηφιακές Εκδόσεις: 24grammata.com 

Σειρά: εν καινώ, Αριθμός σειράς: 110  

Τόπος και Χρονολογία πρώτης έκδοσης: Αθήνα, 2015 

Μέγεθος Αρχείου: 1,1 Mb  

Σελίδες: 64 

Μορφή αρχείου: pdf 

Γραμματοσειρά: cambria 

Απαγορεύεται η αναδημοσίευση δίχως την έγγραφη άδεια 

του δημιουργού ή του εκδότη. 

http://www.24grammata.com/
http://www.24grammata.com/?page_id=27474


5 
 

 

Περιεχόμενα 

 
σελ. 

Ο Πήγασος 7 

Ο δρόμος με τα δέντρα 15 

Το Χωνί 25 

Μίτος της Αριάδνης 33 

Βυθισμένη Πολιτεία 39 

Mad 41 

Ορφέας και Ευρυδίκη 55 

Κανένας 59 

 

 

 

 

 

 

 

 



 

6 
 

 

 
 

 

 
 
 

 

 

 

 

 

 

 

 

 

 

 

 

 

 

 

 

 

 

 

 



 

7 
 

 

 

 

 

 

 

 

Ο Πήγασος 

 
Λένε ότι το αίμα που τρέχει από την ανοιχτή πληγή 

ενός Πήγασου δεν ξεπερνάει το ένα τέταρτο του λίτρου, 
ότι είναι τόσο ακριβώς όσο θα χωρούσε στο κέρας της 
Αμάλθειας, στις μπότες του Παπουτσωμένου Γάτου, στη 
χούφτα του χάλκινου Γίγαντα, του Τάλου. Και έπειτα ο 
Πήγασος στραγγίζει από αίμα. Και το ονειρεμένο 
πλάσμα κείτεται στα πόδια σου και σε κοιτάζει με ένα 
βλέμμα γεμάτο εμπιστοσύνη και νιώθεις τις τελευταίες 
ανάσες του να σε ζεσταίνουν, όπως εσύ κρατάς ακόμη 
δυνατά τη λαβή από τη λεπίδα που έσκισε το δέρμα του 
και παρακολουθείς τη ζωή να εγκαταλείπει σταγόνα με 
σταγόνα το ολόλευκο κορμί.  

Τόσο ελάχιστο αίμα που κάθε του σταγόνα γίνεται 
αυτόματα πολύτιμη. Και εάν μπορέσεις -συνεχίζει ο 
μύθος- να αλειφθείς με το αίμα αυτό όσο ακόμα είναι 
ζεστό, τη στιγμή ακριβώς που η ψυχή του Πήγασου 
γίνεται αιώνια και αναδύεται στους ουρανούς, θα 
μεταμορφωθείς εσύ με τη σειρά σου σε ένα τέτοιο 
πλάσμα, θα ανυψωθείς στο ανώτατο επίπεδο αγνότητας 
και ιπποσύνης βλέποντας ξαφνικά τα όρια ανάμεσα 
στον καλπασμό στη γη και στην πτήση στους αιθέρες να 
γίνονται δυσδιάκριτα, και θα αναζητάς από ψηλά ως 
τιμωρός τις χίμαιρες του κόσμου όπως ο μυθικός 



Μ Υ Θ Ο – Λ Ο Γ Ι Ε Σ 

8 
 

Βελλεροφόντης. Και είναι –λένε πάλι– αυτός ο λόγος που 
ο Πήγασος δείχνει τόση αγάπη και αφοσίωση μέχρι την 
τελευταία στιγμή στον δολοφόνο του. Γιατί 
διαισθάνεται, γνωρίζει τη δυνατότητα να υπάρξει αυτή 
η διαδοχή, και έτσι το σώμα του και ίσως και ένα 
κομμάτι από τη ψυχή του να μεταγγίζεται σε ένα νέο 
σώμα. Να συνεχίζει με τον τρόπο αυτό να ζει.  

Κάθε σταγόνα του πολύτιμη και εκείνος να σου τις 
χαρίζει παραδομένος πια μέσα στην αγκαλιά σου, 
παραδομένος μετά από ένα ατελείωτο κυνήγι μέσα από 
ονειρικά τοπία, μέσα από δάση σκοτεινά και βράχια που 
φωτίζονται εκθαμβωτικά από το ολόγιομο φεγγάρι, 
μέσα από τις παλίρροιες επτά ωκεανών και τους 
γκρεμούς αιώνιων παγετώνων. Ένα ατελείωτο κυνήγι 
σε γη και ουρανό, μια καταδίωξη μέχρι τα όρια της 
ανθρώπινης δύναμης, μέχρι την τελευταία ανάσα. 
Κάποιοι πιστεύουνε ότι ο Πήγασος στο τέλος επιλέγει ο 
ίδιος να ηττηθεί και ότι με τη δική του βούληση 
αφήνεται, πηγαίνει ολοένα πιο αργά, σταδιακά ώστε εσύ 
να μην μπορείς να το αντιληφθείς και προσαρμόζει την 
ταχύτητά του στις δικές σου ανθρώπινες δυνάμεις. Και 
ότι αυτό το κάνει γιατί σου αναγνωρίζει το πάθος και 
όχι την ανωτερότητα, τη θέληση και όχι την πραγματική 
σου δυνατότητα να τον νικήσεις. Γιατί βλέπει κάποια 
στιγμή σε εσένα τον διάδοχο του. Αν είναι πράγματι έτσι 
θα πρέπει να αποδεχτούμε ότι ο Πήγασος αυτοκτονεί.  

Πώς βρέθηκα στην ίδια ακριβώς θέση; Πώς βρέθηκα 
στη θέση να αυτοκτονώ μόνο και μόνο επειδή 
κουράστηκα να με καταδιώκουν, επειδή ένιωσα ότι 
ακόμα και το άγγιγμα της λεπίδας πάνω στο κορμί μου, 
το μέταλλο να σχίζει διάπλατα το δέρμα μου θα ήταν 
περισσότερο επιθυμητό από τη συνέχιση αυτού του 
αιώνιου κυνηγητού, από αυτό το χωρίς έλεος κυνήγι; 



 

9 
 

Πώς βρέθηκα στη θέση να επιθυμώ να δώσω την ίδια τη 
ζωή μου για της χαρίσω ένα ονειρικό ταξίδι μέσα στο 
μυθολογικό μας σύμπαν;  

Ίσως να πρέπει να πάρω τα γεγονότα από την αρχή για 
να μπορέσω να το εξηγήσω.  

Τη μέρα που την γνώρισα είχα μία επίμονη διαίσθηση 
ότι κάτι σημαντικό επρόκειτο να συμβεί. Και όμως όλα 
έμοιαζαν απολύτως ίδια, ακόμη και η πυκνή ομίχλη των 
τελευταίων ημερών που έπεφτε από νωρίς το βράδυ και 
δεν αποσυρότανε παρά τις πρωινές ώρες νοτίζοντας με 
υγρασία τους τοίχους και τα αυτοκίνητα της πόλης, 
κάνοντας τους ανθρώπους να μοιάζουν με φαντάσματα 
που περιφερόντουσαν τη νύχτα. Τη θεατρική 
παράσταση της Παρασκευής την είχα επιλέξει με 
ιδιαίτερη επιμέλεια αξιολογώντας τα πάντα προσεκτικά 
από την περίληψη της υπόθεσης, μέχρι το βιογραφικό 
του σκηνοθέτη και τις αμφιλεγόμενες κριτικές στον 
τύπο. Δεν μπορούσε να γίνει λάθος στην περίπτωση 
αυτή, ο "Πήγασος" ήταν ένα εν δυνάμει αριστούργημα, 
ένα υπόγειο θαύμα, ένας σκοπός από μόνος του για το 
βράδυ εκείνο.  

Ο κόσμος δεν ήτανε πολύς αλλά ούτε και λίγος, μια 
ιδανική συγκέντρωση ανθρώπων σε ένα υπόγειο στην 
πιο απόμερη γειτονιά του κέντρου, κατέβαινες από μια 
σκάλα χωρίς κουπαστή, μαύρη και σκοτεινή, τριάντα 
σκαλοπάτια που σε κατέβαζαν στα έξι μέτρα από την 
επιφάνεια της γης. Στην άκρη, αριστερά από τη σκηνή, 
υπήρχε ένα αυτοσχέδιο μπαρ, ένας ξύλινος πάγκος και 
ένα ψυγείο με ποτά. Κάποιοι στεκόντουσαν όρθιοι 
κοντά στον πάγκο και μιλούσανε σε πηγαδάκια, αφού 
ήτανε ακόμη αρκετά νωρίς. Την είχα δει να στέκεται εκεί 
ανάμεσά τους, αλλά δε θα μπορούσα να φανταστώ όλα 
αυτά που θα ακολουθούσαν, δε θα μπορούσα να 



Μ Υ Θ Ο – Λ Ο Γ Ι Ε Σ 

10 
 

φανταστώ τίποτα απολύτως. Μικρόσωμη, με κάτωχρο 
πρόσωπο και μελαχρινά μαλλιά, καθόταν σιωπηλή και 
έπινε από ένα ποτήρι ενώ το βλέμμα απλανές εστίαζε 
στο οτιδήποτε εκτός από το Εκεί, εκτός από το Τώρα. 
Και έτσι έμοιαζε ακίνδυνο να την κοιτάξω διερευνητικά 
καθώς περνούσα από δίπλα της και πήγαινα στο μπαρ. 
Και τότε εκείνη τη στιγμή, οι κόρες των ματιών της που 
έλαμπαν στο ημίφως σαν διαμάντια, μονάχα οι κόρες 
κινήθηκαν προς το πλάι και με κοίταξαν για ένα 
δευτερόλεπτο και έπειτα χωρίς να κουνήσει ούτε 
βλέφαρο, ούτε έναν μυ στο πρόσωπό της, ούτε ένα 
νεύρο, επέστρεψε στο αρχικό ανεστίαστο και 
απευθυνόμενο στο σύμπαν βλέμμα. Ούτε για μια στιγμή 
δεν αμφέβαλλα για τη σημασία του βλέμματος αυτού. 
Δεν ήταν απορία, περιέργεια ή θυμός. Ήτανε πρόκληση.  

Αλλά το έργο κόντευε πια να αρχίσει και όλοι λάβαμε 
θέσεις. Εγώ στους ξύλινους πάγκους στη δεύτερη σειρά 
κοντά στο κέντρο, εκείνη πίσω από τη σκηνή, έτοιμη για 
το ρόλο της. Γιατί ο "Πήγασος" δεν ήτανε παρά εκείνη. 
Και εγώ θα έπρεπε από εδώ και στο εξής να παίξω το 
ρόλο του καταδιώκτη και ας μην μπορούσα εκείνη τη 
στιγμή να το φανταστώ. Βγήκε με ένα κατάλευκο 
φόρεμα, εφαρμοστό πάνω στο ισχνό κορμί της. Τα 
στήθη της μικρά, να διακρίνονται μέσα από τη 
διαφάνεια του υφάσματος. Στην πλάτη της δύο φτερά 
που σέρνονταν μέχρι το πάτωμα, βαριά, κλειστά, 
αδύναμα.  

Στάθηκε απέναντι στο πλήθος και άρχισε να μιλά.  
Ένιωθα σαν να μιλούσε απευθείας σε εμένα και ότι η 

φωνή της που έμοιαζε ψιθυριστή ακόμα και όταν 
υψωνόταν δυνατή, απήγγελνε φράσεις σε μια γλώσσα 
άγνωστη, σε μια γλώσσα που μόνο εγώ μπορούσα να 
καταλάβω και ότι αυτά που έλεγε ήταν τα μεγαλύτερα 



 

11 
 

μυστικά, οι πιο απόκρυφές της σκέψεις. Κάθε της λέξη 
με διαπερνούσε και τα νοήματά φώλιαζαν μέσα μου σαν 
να αναζητούσαν ένα μέρος να ξαποστάσουνε και να το 
βρήκανε μετά από πολύ καιρό, οι ανάσες μου έγιναν πιο 
αργές και πιο βαθιές, το στήθος μου φούσκωνε με αέρα 
καθώς η άγνωστη αυτή γλώσσα μου αποκάλυπτε έναν 
καινούριο κόσμο, έναν κόσμο που είχα έως τότε μονάχα 
ονειρευτεί και που εκείνη την στιγμή γινότανε αληθινός 
μπροστά μου. Και φυσικά όταν τελείωσε ο υπέροχος 
μονόλογός της, δεν ήμουν πια σε θέση να ανακαλέσω 
ούτε μία από τις λέξεις του ονειρικού της βασιλείου, 
αφού μόνο στο στόμα της τα λόγια έμοιαζαν να 
νοηματοδοτούνται και εγώ δε θα μπορούσα ούτε καν να 
ψελλίσω μία από αυτές τις άγνωστες συλλαβές.  

Ο "Πήγασος" στο τέλος του έργου, απογυμνώνεται από 
την κατάλευκη στολή και μένει εντελώς γυμνός, ενώ τα 
φτερά του -που κάποια στιγμή καταφέρνει να τα κάνει 
με κάποιο μηχανισμό να ανοίξουν και που τότε 
βλέπουμε ότι πιάνουν ολόκληρο το μήκος της σκηνής- 
κείτονται στο πάτωμα, άψυχα, νεκρά. Εκείνη έμεινε 
πραγματικά γυμνή, διπλωμένη στο πάτωμα, 
κουλουριασμένη και το ισχνό κορμί της κατάφερνε να 
αποτελεί περισσότερο ένα έργο τέχνης, ένα γλυπτό, 
παρά ένα αντικείμενο του πόθου. Το κόκκαλα στους 
ώμους, οι κλείδες προεξείχαν, οι κνήμες της τόσο λεπτές 
που μοιάζανε ότι θα μπορούσανε να σπάσουν, τα 
λαγόνια οστά συρρικνωμένα, το στήθος της ανύπαρκτο 
σχεδόν, οι ρώγες της άχρωμες, μικρές. 
Καταχειροκροτήθηκε την ώρα που έσβησαν τα φώτα 
και όταν ξανάναψαν εκείνη τυλιγμένη πρόχειρα σε ένα 
άσπρο σάλι υποκλίθηκε προς το κοινό και εξαφανίστηκε 
πίσω από τις κουρτίνες.  



Μ Υ Θ Ο – Λ Ο Γ Ι Ε Σ 

12 
 

Ο κόσμος έφευγε ήδη αλλά για κάποιο λόγο ήξερα ότι 
θα έπρεπε να περιμένω δίπλα από το μπαρ. Και 
πραγματικά δεν άργησε να έρθει να με βρει. Μου είπε 
πράγματι «καταδίωξέ με μακριά από εδώ» ή το 
φαντάστηκα; Είναι κάτι που δεν την ρώτησα ποτέ. Και 
από εκείνη τη στιγμή ξεκίνησε η καταδίωξη μας. Γιατί ο 
έρωτας δεν έχει τίποτα το σταθερό, τίποτα το σίγουρο 
και ασφαλές και υπάρχουνε φορές που παίρνει τη 
μορφή αέναης πάλης. Με εκείνη ήταν ακριβώς αυτό. 
Πότε γινόμασταν το θήραμα και πότε ο κυνηγός, το 
θήραμα που παραμένει άπιαστο, ο κυνηγός του 
ανέφικτου, του ονειρικού. Σε μια διαρκή εναλλαγή των 
ρόλων. Τα πάντα στα όρια της φαντασίας.  

Μέσα στη μνήμη μου υπάρχουνε μόνο θραύσματα από 
τις στιγμές μας, σκηνές, εικόνες από το γυμνό κορμί της 
να εξαφανίζεται ανάμεσα στα χέρια μου, εικόνες 
πάθους, βίας και απόλυτης σιωπής, εικόνες από εκείνα 
τα αδύναμα τεράστια φτερά της που δεν μπορούνε να 
πετάξουν, ο ψίθυρος από τη φωνή της και όλες εκείνες 
οι φράσεις στην ακατανόητη γλώσσα που πάντοτε μου 
διαλύουν την ψυχή και με επαναπροσδιορίζουν σε 
ανώτερα επίπεδα της ύπαρξης. Και ο χρόνος έμοιαζε να 
πλέει, να μην ακολουθεί τις νόρμες και τις συμβατικές 
διαδοχές, μέρες και νύχτες, Τετάρτες-Κυριακές, οι 
βόλτες μας στο πάρκο δίπλα από τον ποταμό, τα 
νυχτοπερπατήματα στα πιο τρισάθλια μπαρ, τα 
εξαφανισμένα μέσα στην αγκαλιά της πρωινά, τα 
μεσημέρια ενός ομηρικού καβγά, τα απογεύματα της 
θλίψης. Οι κόρες των ματιών της, η οργή μέσα σε αυτές, 
η απόγνωση, η απελπισία. Κάθε της μέρα, κάθε της 
στιγμή, μια αναπαράσταση του Πηγάσου, μία ακόμα 
εκτέλεση, μια πρόβα πριν το final act.  



 

13 
 

Δεν ξέραμε πόσος καιρός είχε περάσει πια, δεν ξέραμε 
εάν βρισκόμασταν ακόμα κάπου ζωντανοί, ή εάν 
σερνόμασταν χαμένοι σε άγνωστα μονοπάτια. Κάποια 
στιγμή όμως ξέραμε ότι όλο αυτό θα έπρεπε επιτέλους 
να τελειώσει. Εγώ τουλάχιστον το ήξερα. Την έβλεπα να 
αγκομαχά, έβλεπα τις δυνάμεις της να τελειώνουν, τις 
αναπνοές να γίνονται ολοένα πιο αργές, τις λέξεις, 
ακόμα και αυτές τις μαγικές και υπέροχες λέξεις της να 
αρχίζουν να στερεύουν. Ίσως εγώ να είχα ακόμη 
εναπομείνασες δυνάμεις. Αλλά εκείνη δεν μπορούσε πια 
να ακολουθήσει σε αυτόν τον υπαρξιακό χορό. Και έτσι 
δεν απέμενε παρά μονάχα μία λύση.  

Λένε ότι το αίμα που τρέχει από την ανοιχτή πληγή 
ενός Πήγασου δεν ξεπερνάει το ένα τέταρτο του λίτρου. 
Και έπειτα ο Πήγασος στραγγίζει από αίμα. Ομολογώ ότι 
η αίσθηση ήταν πολύ γλυκιά, σχεδόν εθιστική. Και 
εκείνη το κατάλαβε εγκαίρως, ευτυχώς. Και κράτησε το 
κεφάλι μου ανάμεσα στα γόνατά της. Και μου ψιθύρισε 
στη μαγική της γλώσσα λόγια αιώνιας υποταγής, και 
ήξερα ότι ένα κομμάτι από τη ψυχή μου θα 
μεταγγιζότανε σε αυτή και θα ταξίδευε με νέα δύναμη 
στα πέρατα της γης, μακριά και ότι με τον τρόπο αυτό 
θα ήμασταν για πάντοτε μαζί, εγώ, αυτή και ο Πήγασός 
μας. 

 
 
 
 

 

 

 



Μ Υ Θ Ο – Λ Ο Γ Ι Ε Σ 

14 
 

 

 

 

 

 

 

 

 

 

 

 

 

 

 

 

 

 

 



 

15 
 

 

 

 

 

 
 

Ο δρόμος με τα δέντρα 
 
Νύχτωνε από νωρίς μετά την αλλαγή της ώρας. Από 

νωρίς και η ανάμνησή της. Το πρόσωπο, τα φλογισμένα 
μάτια, η σαγηνευτική φωνή με τις ευμετάβλητες 
διακυμάνσεις, γλυκιά και αυστηρή ταυτόχρονα, ψίθυρος 
και ουρλιαχτό. Το πρόσωπο, τα μάτια, η φωνή, όλα μαζί 
και όμως να μην αρκούνε πια. Επέλεξες να την ξεχάσεις. 
Επέλεξες να αποσυρθείς. Το επέλεξες και πρέπει 
επιμείνεις σε αυτή σου την επιλογή. 

Σηκώνεσαι. Διστάζεις. Στο τέλος της τηλεφωνείς. 
Έχουν περάσει πέντε μήνες από τον τελευταίο σας 
καβγά, το οριστικό σας τέλος. Οι πέντε μήνες μοιάζουν 
να μη σημαίνουν τίποτα την ώρα που σηκώνεις το 
τηλέφωνο. Νεκροί και άδειοι. Οι πέντε μήνες δεν 
υπήρξαν, το συνειδητοποιείς εκείνη τη στιγμή. Καλείς 
τον αριθμό. Πρώτος χτύπος. Δεύτερος. Θα απαντήσει ή 
στον τρίτο ή ποτέ. Σηκώνει το ακουστικό αλλά δεν μιλά. 
Ανασαίνετε και οι δύο. Καλύτερα έτσι. Η καλύτερη 
δυνατή αρχή. Οτιδήποτε άλλο θα ήταν απογοητευτικό. Ο 
πόνος, η θλίψη και η οργή συγκεντρωμένα σε εκείνες τις 
ανάσες. Πρέπει στο τέλος να μιλήσεις. 



Μ Υ Θ Ο – Λ Ο Γ Ι Ε Σ 

16 
 

«Ξέρω ότι θα παίξεις σε παράσταση σε εκείνο το μέρος 
με το παράξενο όνομα». 

«Ο δρόμος με τα δέντρα».  
Ξανά η ανάσα της στο ακουστικό. Σιωπή. 
«Είσαι έτοιμη για απόψε;». 
«Προσπαθώ». 
«Λοιπόν, θα σου το θέσω ως εξής. Εάν εμφανιζόμουνα 

απρόσμενα εκεί απόψε τι συναισθήματα θα σου 
προκαλούσε αυτό; Δέχομαι και το κανένα ως 
απάντηση». 

«Δέχεσαι και το δεν ξέρω;». 
«Ίσως. Οπότε οn va voir που λένε και οι Γάλλοι». 
« À tout à l'heure». 
Νεκρή γραμμή. Το καλύτερο δυνατό φινάλε σε μία 

πολυαναμενόμενη κλήση, σε μία κλήση που συνέβη 
απρόβλεπτα, σε μια κλήση θα συνέβαινε αργά ή 
γρήγορα, σε μια κλήση που μπορεί να μη γινότανε ποτέ, 
όλα μαζί ταυτόχρονα. Ντύνεσαι αργά, είναι ακόμα 
αρκετά νωρίς. Χαζεύεις τις ειδήσεις. Στο τέλος βγαίνεις 
και πηγαίνεις στο μετρό, θα κατέβεις στον τερματικό 
σταθμό και πάλι θα χρειαστεί να περπατήσεις αρκετά. 
Τόσο το καλύτερο. Η σκέψη σου νανουρίζεται από την 
επιτάχυνση στις ράγες. Ο κόσμος είναι αρκετός αλλά 
σταδιακά αραιώνει. Στο τέλος βγαίνεις μαζί με τους 
ελάχιστους που απομένουν και το βαγόνι αδειάζει. 
Παίρνεις το δρόμο προς τα δυτικά, επικρατεί ερημιά που 
γίνεται όλο και πιο επιβλητική. Στρίβεις δεξιά και 
στέκεσαι κοιτώντας την αρχή από το στενό που τόση 
ώρα αναζητάς.  

Ο δρόμος με τα δέντρα είναι ένας εφιάλτης. Η πόλη έχει 
φορέσει εδώ το μυστηριακό της πέπλο.  
Εγκαταλελειμμένες βιοτεχνίες, μάντρες με υλικά, 
φράχτες παντού, φέιγ βολάν από μια πρόσφατη 



 

17 
 

απεργία που τα παρασέρνει ο άνεμος. Και η σειρά με τα 
καταραμένα δέντρα φυσικά. Στην αριστερή πλευρά 
φυτεμένα σε μία τέλεια σειρά, με ίσες αποστάσεις και 
επιβλητικό ρυθμό. Ψηλές και σαπισμένες λεύκες. Ξερές 
με ελάχιστα φύλλα να απομένουν στα ξερακιανά κλαριά 
τους. Παρά τον φανοστάτη στη γωνία το σκοτάδι 
επιβάλλεται, κυριαρχεί. Βαδίζεις τώρα, βαδίζεις 
αποφασιστικά στο δρόμο με τα δέντρα και κάθε βήμα 
θα έπρεπε να είναι πιο βαρύ αφού σας φέρνει πιο κοντά.  

Τυλίγεσαι στο παλτό και συνεχίζεις. Μια παρέα 
πλησιάζει με φωνές από την απέναντι γωνία. Μπαίνουν 
σε μία από τις εισόδους των ερειπίων που κάποτε θα 
ήταν πολυκατοικίες γεμάτες με εργαζόμενους και 
εμπορεύματα, γεμάτες με ζωή. Εκεί που όλα έχουν 
παρηκμάσει ανθίζει μόνο ο πόνος. Ο πόνος και η τέχνη, 
το ίδιο είναι εξάλλου τις περισσότερες φορές. Ο ίδιος 
τρόπος για να συνεχίζεις. Η ίδια λύση. Στέκεσαι για ένα 
δευτερόλεπτο και τους ακολουθείς. Τα σκαλοπάτια 
γεμάτα ακαθαρσίες, οι τοίχοι ξεφτισμένοι, γεμάτοι από 
γκράφιτι και συνθήματα από μια άλλη εποχή. Η 
παράσταση είναι δωρεάν και έτσι δεν υπάρχει κάποιος 
στο πλατύσκαλο του ορόφου. Είκοσι άτομα περίπου 
καθισμένα οκλαδόν και κάποιοι λίγοι όρθιοι περιμετρικά 
με την πλάτη να ακουμπά στον τοίχο. Στέκεσαι εκεί στην 
είσοδο, απόμερος και αφανής όσο αυτό είναι δυνατόν. Η 
ώρα είναι ακριβώς εννιά. Κουδούνι πρώτο-δεύτερο και 
τρίτο, όλα μαζί. Εκείνη θα εμφανιστεί και όλα θα 
επιστρέψουν στην αρχική κατάσταση, όλα θα είναι 
όπως παλιά. Κάποιοι άνθρωποι απλά δεν μπορούνε να 
ξεχάσουν και η κατάρα αυτή νοηματοδοτεί την ύπαρξη 
τους. Θα τους ακολουθεί μέχρι τον τάφο.  

Κουδούνι πρώτο-δεύτερο και τρίτο, όλα μαζί. Πίσω 
από μια κουρτίνα εμφανίζονται τέσσερις γυναικείες 



Μ Υ Θ Ο – Λ Ο Γ Ι Ε Σ 

18 
 

μορφές. Μάσκες κρύβουνε τα πρόσωπά τους. Ένα 
εξαιρετικό κουίζ. Θα την αναγνωρίσεις; Η πρώτη μάσκα 
θυμίζει αρχαιοελληνικές δαφνοστεφανωμένες μαινάδες. 
Κέρινο προσωπείο, μόνο τα μάτια να διακρίνονται πίσω 
από δύο τρύπες. Η δεύτερη ένα τέρας με φιδίσια 
πλοκάμια αντί για μαλλιά, μια μέδουσα. Η τρίτη ένας 
αρουραίος με μουστάκια και αυτιά. Η τέταρτη ένα φυτό 
με κλαδιά, επιχρυσωμένα φύλλα και καρπούς. Από 
ένστικτο θα διάλεγες αυτήν. Το σώμα της διακρίνεται 
ασθενικό κάτω από τη στολή. Άλλες λεπτομέρειες δεν 
προλαβαίνεις όμως να δεις αφού οι τέσσερις φιγούρες 
περιστρέφοντας ακανόνιστα μπροστά από το καθισμένο 
πλήθος και μουρμούριζαν ακατανόητες λέξεις, ξόρκια, 
προσευχές, ύμνους σε έναν άγνωστο και παγανιστικό 
Θεό. 

Τώρα τα βήματά τους εξελίσσονται σε έναν άγριο 
χορό, αρχίζουν να αλληλεπιδρούν, πότε αγκαλιάζονται, 
πότε αρπάζονται με μίσος, επιτίθενται και υποχωρούν, η 
ένταση των κινήσεων κορυφώνεται σταδιακά, καθώς 
από τα ηχεία αναδύεται ένας αντίλαλος από 
προηχογραφημένες προσευχές  που κατακλύζει την 
αίθουσα και προσπαθεί απεγνωσμένα να σε τρέψει σε 
φυγή. Θα στέκεσαι εκεί όμως όσο χρειαστεί. Μέχρι να 
σωπάσουν οι φωνές. Μέχρι να βγουν τα προσωπεία. 
Μέχρι να δεις ξανά το πρόσωπό της. Μέχρι να 
κοιταχθείτε. Τότε θα ξέρεις. Τότε αναμφισβήτητα θα 
ξέρεις. Όχι, το δεν ξέρω δεν υπάρχει ως απάντηση. Δεν 
γίνεται δεκτό. Θα έπρεπε ήδη να της το έχεις πει. Αλλά 
δεν είναι ακόμα αργά, για τίποτε δεν είναι αργά αρκεί να 
σταματήσει πια να περιστρέφεται σαν την τρελή 
ανάμεσα στις άλλες, αρκεί ο Αρουραίος, η Μαινάδα ή 
όποια άλλη μεταμφίεση έχει επιλέξει να εξαφανιστεί και 
να αποκαλυφθεί η πραγματική μορφή της, αρκεί εκείνα 



 

19 
 

τα καταραμένα ηχεία να πάψουν επιτέλους και να 
ακουστεί η φωνή της, η φωνή με τις ευμετάβλητες 
διακυμάνσεις, γλυκιά και αυστηρή ταυτόχρονα, ψίθυρος 
και ουρλιαχτό.  

Στέκεσαι στην πόρτα ακριβώς. Με ένα βήμα είσαι 
μέσα-με ένα βήμα έξω. Ήτανε ίσως λάθος όλο αυτό. 
Αυτή η αιώνια περιστροφή των μεταμφιεσμένων 
γυναικών σου προκαλεί αποστροφή. Οι ψίθυροι 
πολλαπλασιασμένοι από τα ηχεία εξελίσσεται σε έναν 
ιδιότυπο βασανισμό. Θέλεις να τις αρπάξεις από τα 
μαλλιά, να σκίσεις με μια κίνηση τις λεπτεπίλεπτες 
στολές και να τις περιφέρεις γυμνές ως θέαμα ανάμεσα 
στο πλήθος. Να τις τιμωρήσεις όλες για να τιμωρήσεις 
ανάμεσά τους και αυτήν. Και έπειτα αφού θα 
αναγνωρίσεις το ουρλιαχτό του τρόμου που θα βγει από 
τα χείλη της πίσω από το προσωπείο, να την σύρεις έξω 
εκεί στο δρόμο με τα δέντρα, στο εφιαλτικό σκοτάδι με 
τα περιστρεφόμενα στον άνεμο φέιγ βολάν των 
απεργών, να την οδηγήσεις έως το φανοστάτη στη 
γωνία και εκεί να αφαιρέσεις επιτέλους από το 
πρόσωπο τη μάσκα και να αντικρίσεις τον τρόμο μέσα 
στα αγαπημένα μάτια.  

Ένα βήμα μέσα-ένα βήμα έξω. Ξανά στο δρόμο, μακριά 
από τα ουρλιαχτά τους. Θα στέκεσαι εκεί για όσο 
χρειαστεί. Η υγρασία πυκνώνει καθώς ο αέρας σταδιακά 
υποχωρεί. Χειροκροτήματα από μακριά. Σιωπή. 
Χειροκροτήματα ξανά. Τώρα αρχίζουνε να αποχωρούν. 
Τους άρεσε το έκτρωμα, οπωσδήποτε. Πάντοτε τους 
αρέσει. Εκείνες είναι ακόμη μέσα. Το κτίριο αδειάζει 
αλλά δεν μπορείς να ξαναμπείς, τώρα πια δεν μπορείς. 
Τώρα που εκείνη δεν φοράει πια το απεχθές της 
προσωπείο είσαι ευάλωτος, παραδομένος στην αιώνια 
γοητεία της. Θα έπρεπε να φύγεις εκείνη τη στιγμή. Να 



Μ Υ Θ Ο – Λ Ο Γ Ι Ε Σ 

20 
 

έχεις ήδη φύγει. Αλλά είναι αργά ακόμη και για αυτό. 
Στέκεσαι εκεί σαν άγαλμα στη μέση του δρόμου. Το 
βλέμμα σου στραμμένο προς την πόρτα, τα πόδια σου 
ριζωμένα στο έδαφος, η πλάτη σου σκυφτή, ακίνητος, 
βαλσαμωμένος, δίπλα στους γέρικους ψηλόλιγνους 
κορμούς, μοιάζεις και εσύ τώρα με έναν από αυτούς. 

Και ξαφνικά καταλαμβάνεσαι από την επίμονη 
αίσθηση ότι έχεις βρεθεί εκεί ξανά ότι όλο αυτό το έχεις 
ξαναζήσει σε μία διαφορετική εκδοχή. Να είναι ίσως το 
γεγονός ότι την περιμένεις να βγει χωρίς να ξέρεις πότε 
και εάν θα επιλέξει να το κάνει; Να είναι η ανάμνηση 
κάποιας από τις επίμονες παρακολουθήσεις σου στο 
παρελθόν; Από τότε που υποψιαζόσουνα το κάθε βήμα 
της; Την κάθε πρόφαση της για να βγει μόνη; Που 
ζήλευες εμμονικά την κάθε στιγμή της καθημερινότητάς 
της από την οποία σε άφηνε εκτός; 

Είναι απίστευτο το πώς ο άνθρωπος μπορεί να 
ολοκληρώνει ολόκληρες διαδρομές, διανοητικές ή 
συναισθηματικές μόνο για να επανέρχεται στο ίδιο 
ακριβώς σημείο, μονάχα λίγο πιο μακριά στον άξονα του 
χρόνου. Το απίστευτο σπιράλ της εμμονής. Να 
οφειλότανε σε αυτό η αίσθηση του déjà vu; Αλλά όχι, η 
αίσθηση που έχεις είναι διαφορετική αυτήν τη φορά. 
Κάτι παράξενο, κάτι τρομαχτικά διαφορετικό. Κάτι που 
ενυπάρχει στο τοπίο. Στον άδειο δρόμο. Στις σκιές. Στον 
φανοστάτη και στις φυλλωσιές των δέντρων. Στον ήχο 
του αέρα, στην διαπεραστική υγρασία, στην απουσία 
φεγγαριού.  

Έχεις την επίμονη αίσθηση ότι έχεις πραγματικά 
βρεθεί εκεί ξανά. Στο ίδιο μέρος ακριβώς. Στην ίδια θέση. 
Και όσο το σκέφτεσαι δεν είναι αίσθηση απλώς, είναι 
μια  βεβαιότητα, ένα αναμφισβήτητο γεγονός. Σαν ένα 
θραύσμα μνήμης που είχε χαθεί προσωρινά την ώρα που 



 

21 
 

προσέγγιζες το δρόμο αυτό, το κτίριο, τον πολυχώρο 
εναλλακτικών δραστηριοτήτων και που είχε επανέλθει 
ξαφνικά εκείνη τη στιγμή που ήσουν τυλιγμένος στο 
παλτό και την περίμενες να βγει. Θα ορκιζόσουν τώρα 
ότι αναγνωρίζεις τα πάντα, τον κάθε ρόζο του διπλανού 
κορμού, την κάθε πέτρα στον μαντρότοιχο απέναντι 
ακριβώς, κάθε γκράφιτι στους ρημαγμένους τοίχους. Τα 
πάντα. Όλα ίδια ακριβώς, εκτός από τα φέιγ βολάν και 
αυτό ωστόσο μοιάζει να επιβεβαιώνει τη θεωρία σου. 
Σκύβεις και σηκώνεις ένα από αυτά που έχει 
παρασυρθεί από τον αέρα και έχει σταματήσει ανάμεσα 
ακριβώς στα πόδια σου. Το μανιφέστο των απολυμένων 
εργατών. Μια βιοτεχνία υφασμάτων. 25 εργαζόμενοι. Οι 
αναπόφευκτες περικοπές προσωπικού. Η καταδίκη της 
ασκούμενης πολιτικής. Η απελευθέρωση των 
απολύσεων κατά τις μνημονιακές επιταγές. Πάνω από 
τους μισούς στο δρόμο. Δε σε ενδιαφέρουν όλα αυτά 
εκείνη τη στιγμή. Το βλέμμα σου σκανάρει ταχύτατα το 
κείμενο αναζητώντας την ημερομηνία στην υπογραφή. 4 
του Νοέμβρη. Έξι ημέρες πριν. Έξι ημέρες ακριβώς. Ίσως 
και να ήταν δυνατόν. Νιώθεις μια ανατριχίλα να σε 
διαπερνά και εύχεσαι εκείνη να καθυστερήσει τώρα πια 
να βγει από την είσοδο, να καθυστερήσει μέχρι 
τουλάχιστον να λύσεις το μυστήριο. Γιατί θα το έλυνες. 
Γιατί ήταν πια ο μόνος λόγος που παρέμενες εδώ. Τα 
πόδια σου που πριν από ελάχιστα λεπτά έμοιαζαν να 
είναι ριζωμένα στο έδαφος, κινούνται τώρα ταχύτατα 
προς την είσοδο.  

Μπαίνεις στον προθάλαμο ξανά. Στον τοίχο, όπως το 
περίμενες, υπάρχει η αφίσα. Παραστάσεις κάθε Σάββατο 
τις 9:00. Από τις 3 του Νοέμβρη έως τα τέλη του 
Δεκέμβρη. Το προηγούμενο Σάββατο. Το απίστευτο 
σενάριο αρχίζει πια να μοιάζει αληθινό. Ήσουνα 



Μ Υ Θ Ο – Λ Ο Γ Ι Ε Σ 

22 
 

πράγματι εκεί. Η σκέψη αυτή σου δημιουργεί για λίγα 
δευτερόλεπτα μια ανεπαίσθητη ζαλάδα. Δεν έχεις 
κάποια ανάμνηση από αυτό ωστόσο, μόνο την αίσθηση 
του déjà vu. Μπορεί να είναι απλώς η φαντασία σου. Σε 
κάθε περίπτωση ο χώρος αυτός δείχνει να σε επηρεάζει. 
Ένας χορός φαντασμάτων μοιάζει να ξεπηδά από τις 
σκιές του. Ένα χορός με μέδουσες, μαινάδες, αρουραίους 
και φυτά. Ψηλά από τις σκάλες ακούγονται φωνές. Ένα 
γέλιο νευρικό, ένα γέλιο απόκοσμο. Τα πάντα ήταν 
σκηνοθετημένα επομένως και είσαι εσύ ο εν αγνοία 
πρωταγωνιστής. Βρίσκεσαι σε μία εγκεφαλική παγίδα 
και με την δική σου θέληση θα βυθιστείς ακόμη πιο 
βαθιά. Τα γέλια γίνονται τώρα περισσότερα, δύο ή τρεις 
φωνές που αναμειγνύονται και βήματα στις σκάλες.  

Θα έβγαιναν και οι τέσσερις μαζί. Και το πρόσωπο μιας 
μονάχα από αυτές θα μπορούσε με ένα βλέμμα του να σε 
πετρώσει. Τώρα πια το καταλαβαίνεις. Τώρα πια ξέρεις 
ποια από τις τέσσερις ήταν εκείνη, ποια θα επέλεγε να 
είναι, ποια ήταν πάντοτε για εσένα. Ο εφιαλτικός χορός, 
τα ακατάληπτα μουρμουρητά, οι παγανιστικές τους 
προσευχές, το εφιαλτικό τοπίο. Κρατούσες όλο αυτό το 
καιρό αγκαλιά στον κόρφο σου ένα φίδι. Τα ονειρεμένα 
της μαλλιά φιδίσιες δηλητηριώδεις απολήξεις. Η 
σαγηνευτική φωνή της μία αποτρόπαια παγίδα. Το 
άγγιγμα της η φωτιά που απανθρακώνει ανθρώπινους 
ιστούς. Το βλέμμα της ο θάνατος ο ίδιος. 

Κάνεις αυτές τις σκέψεις αλλά δεν απομακρύνεσαι 
ούτε βήμα. Γιατί οι σκέψεις αυτές δεν ανήκουνε στο 
τώρα, στο παρόν. Είναι αναμνήσεις που επανέρχονταν. 
Είχες υπάρξει εδώ ξανά. Είχες σταθεί στο δρόμο με τα 
δέντρα όπως και πριν. Θυμόσουν πια. Όχι την ίδια την 
στιγμή, αλλά τις σκέψεις, όλες αυτές τις σκέψεις που σε 
οδήγησαν να φύγεις από εκεί πριν από λίγες μέρες, να 



 

23 
 

δραπετεύσεις πριν συναντηθείς με τον φόβο σου, με τον 
εφιάλτη σου, με την κατάρα που σε καταδιώκει στο 
πρόσωπό της. Είχες επιλέξει να ξεχάσεις τη φυγή σου 
αυτή. Δε θα σου ήταν εύκολο να την αποδεχτείς. Εκείνη 
δεν το έμαθε ποτέ. 

Τα βήματα στις σκάλες πλησιάζουν. Είσαι εκεί ακόμα. 
Θα είσαι εκεί αυτήν τη φορά, εκεί στον προθάλαμο με 
την πλάτη ακουμπισμένη στον ερειπωμένο τοίχο, τις 
σκόνες να δηλητηριάζουν την αναπνοή σου στερώντας 
σου το οξυγόνο που χρειάζεσαι περισσότερο από ποτέ. 
Το αίμα μοιάζει να έχει αποτραβηχτεί από το πρόσωπό 
σου, είσαι πια ένα κέρινο ομοίωμα, ένα αγαλματένιο 
ανθρωποειδές. Οι ανάσες σου τελειώνουν. Τα βήματα 
παίρνουν την τελευταία στροφή στο πλατύσκαλο. Είναι 
και οι τέσσερις μαζί, κρατιούνται χέρι-χέρι. Μοιάζει με 
αστείο, μπορεί να είναι ακόμη μια ψευδαίσθηση, αλλά 
φορούν ακόμα τις αποκρουστικές τους μάσκες. Μέσα 
από το κτίριο δεν βγαίνει όπως περίμενες μία χαρούμενη 
παρέα γυναικών, αλλά μια συνοδεία τεράτων που 
γελούν και κατεβαίνουν δύο-δύο τα σκαλιά πιασμένα 
χέρι-χέρι, κοιτάζεις τώρα πια κατάματα την Μέδουσα 
και σε κοιτάζει και αυτή και ξέρετε ήδη και οι δύο ότι η 
οπτική σας επαφή δε θα έπρεπε να έχει συμβεί, ότι εσύ 
είσαι ο Περσέας της και εκείνη η Μέδουσά σου και ότι το 
μέλλον και των δυο σας είναι προδιαγεγραμμένα 
τραγικό, το χέρι της αφήνει το χέρι της Μαινάδας από τα 
αριστερά, του Αρουραίου από τα δεξιά και όλες 
σταματούν και σε κοιτάζουν, ενώ την πλησιάζεις πια 
αποφασιστικά και με μια κίνηση τραβάς απότομα το 
προσωπείο και είναι σαν το κεφάλι της το ίδιο να 
αφαιρείται με την κίνηση αυτή, το σώμα της σωριάζεται 
στο πάτωμα μέσα σε ουρλιαχτά από τις άλλες τρεις και 
εσύ μένεις πετρωμένος τώρα πια οριστικά κοιτάζοντας 



Μ Υ Θ Ο – Λ Ο Γ Ι Ε Σ 

24 
 

το κεφάλι με τα φίδια που έχει απομείνει μες στα χέρια 
σου, οι κόγχες των ματιών του τώρα άδειες, τα φίδια 
του νεκρά και μέσα σου γνωρίζεις ότι αυτή ήτανε η 
τελευταία σου επιλογή, η τελευταία κίνηση, η τελευταία 
πράξη και ότι στο εξής θα μείνεις εκεί μαρμαρωμένος, 
ένα ακόμη φάντασμα στο εφιαλτικό στενό, μία σιλουέτα 
απογυμνωμένη από ζωή, ένα ακόμη ερείπιο στο δρόμο 
με τα δέντρα. 
 

 

 

 

 

 

 

 

 

 

 

 

 

 

 

 



 

25 
 

 

 

 

 

 

 

 
Το Χωνί 

 

Θα μπορούσε να είναι μια ιστορία των παραμυθιών και 
τότε όλα θα ήτανε αμέσως δυνατά, όλα τα παρακάτω θα 
μπορούσαν να συμβούν. Αλλά θα πρέπει να 
αποδεχτούμε φυσικά ότι ακόμα και οι πιο ευφάνταστες 
μυθοπλασίες, οι πιο παράξενες παραβολές, τα 
παραληρήματα ονείρων, καταλήγουνε κάποιες φορές να 
ωχριούν μπροστά στη φαντασία της πραγματικότητας. 

Λένε ότι εάν ανοίξεις μία τρύπα βαθιά μέσα στη γη και 
ουρλιάξεις εκεί το μυστικό σου, θα νιώσεις το βάρος του 
να φεύγει και όμως το μυστικό θα παραμείνει μυστικό. 
Ασφαλές στα έγκατα της γης. Για κάποιο λόγο η ιστορία 
του αγαπητού μου φίλου, φίλου από τα παιδικά μου 
χρόνια που στο ενδιάμεσο είχαμε χαθεί αλλά που η 
μοίρα τον έφερε ξανά στο δρόμο μου για να μου τα 
αφηγηθεί όλα αυτά, μου φέρνει στο μυαλό αυτήν την 
τρύπα μες στη γη. Και θα προτρέξω να σημειώσω ότι θα 
περιοριστώ στο να μεταφέρω την ιστορία του ακριβώς, 
λέξη προς λέξη, χωρίς καμία προσθήκη, παράλειψη ή 
υπερβολή.  



Μ Υ Θ Ο – Λ Ο Γ Ι Ε Σ 

26 
 

Ας τον βαπτίσουμε για λόγους συντομίας Ηρακλή. 
Ακούγεται όμορφα και δε θυμίζει σε τίποτα το αληθινό 
όνομά του, όπως μου ζήτησε επίμονα, μέχρι που με 
έβαλε και να ορκιστώ. Γιατί εκείνη λέει, θα το διαβάσει 
και δε θα ήθελε να είναι προφανές. Και άλλωστε το 
μυστικό του δεν έχει μόνο εκείνη ως αποδέκτη. «Είναι το 
δώρο μου προς όλη την ανθρωπότητα». Έτσι μου είπε, 
κατά λέξη. 

Εκείνη. Μα φυσικά, κάθε ιστορία σπαραγμού, 
μυθοπλασία ή απόλυτη αλήθεια, εμπεριέχει μια γυναίκα. 
Εκείνη έμοιαζε με ένα υπερβατικό όν, με μία οπτασία. Σα 
να ήτανε φτιαγμένη από αιθέρα, από αστερόσκονη, 
τόσο πολύ έλαμπε από το εσωτερικό της φως, το δέρμα 
της κάτασπρο και διάφανο, η φωνή της ένα τρυφερό 
νανούρισμα, οι μπούκλες της από χρυσό. Στα μάτια της 
συσσωρευμένοι οι κυματισμοί ωκεανών.  

Έμοιαζε σα να ξεχάστηκε στη γη από την εποχή του 
κήπου της Εδέμ, από την εποχή των νεράιδων, από τις 
απαρχές του χρόνου. «Το πλάσμα αυτό» -έτσι την έλεγε 
συνέχεια, 'πλάσμα'- «με πήρε από το χέρι και με οδήγησε 
μακριά, πολύ μακριά. Δεν ξέρω να απαντήσω στο 'γιατί 
εγώ', δεν ξέρω πότε, πού ή πώς, δεν ξέρω τίποτα, το 
μόνο που θυμάμαι είναι να βυθίζομαι σε ένα νέο κόσμο 
καθώς με οδηγούσε σταθερά κρατώντας τ' 
ακροδάκτυλά μου. Σε ένα νέο κόσμο είπα; Σε ένα νέο 
σύμπαν, σε παρακαλώ διόρθωσέ το», μου είπε και 
έσκυψε από πάνω μου να ελέγξει εάν είχα ήδη κάνει την 
αντικατάσταση της λέξης.  

«Σε ένα σύμπαν μέσα στο οποίο εμπεριέχονταν τα 
πάντα, μόνο που δεν ήτανε αυτό στο οποίο βρισκόμαστε 
εσύ και εγώ και όλοι οι υπόλοιποι ετούτη τη στιγμή. Σε 
ένα σύμπαν με πλανήτες και αστερισμούς, με 
ατμόσφαιρα και όζον, με ωκεανούς, ηφαίστεια και 



 

27 
 

ανεξερεύνητες ηπείρους, κήπους των Εσπερίδων. Και 
στο σύμπαν αυτό, που έβλεπα τα βήματα μου να 
αποτυπώνονται στο χώμα του για πρώτη φορά, στο 
απάτητο, αμόλυντο, στο ονειρικό εκείνο σύμπαν, έγινε 
δική μου. Απόλυτα δική μου. Στις ανθισμένες στέπες και 
στα βράχια των ωκεανών, στις κρυστάλλινες γαλάζιες 
λίμνες. Κλείνω τα μάτια και την βλέπω ξαπλωμένη, 
γυμνή και με τα μάτια της κλειστά σα να ονειρεύεται, τα 
στήθη της να αντιστέκονται στη βαρύτητα και να 
σχηματίζουνε δυο τέλειες καμπύλες, την βλέπω να με 
καλεί κοντά της με ένα μόνο νεύμα και να αφήνεται 
στην αγκαλιά μου, την βλέπω να μου δίνεται πέρα από 
το χώρο πέρα από το χρόνο, αιώνια. Και έπειτα να 
βυθίζομαι στην αγκαλιά της σε έναν ύπνο όπου το μόνο 
όνειρο είναι η ίδια η στιγμή, η απουσία κάθε ενοχλητικής 
παρεμβολής, κάθε αντιπερισπασμού, και οι δυο μας να 
βρισκόμαστε μαζί μέσα σε μία συμπαντική φούσκα, 
παράλληλη με αυτόν τον κόσμο, με μια ασπίδα 
προστασίας να μας περιβάλλει και να κρατάει τους 
κινδύνους μακριά». 

«Τη φούσκα αυτή τη λένε αγάπη, σημείωσέ το» μου 
είπε και έσκυψε πάλι από πάνω μου για να ελέγξει τα 
ορνιθοσκαλίσματά μου. Χαμογέλασα όπως το έγραφα. 
Αγάπη. Λέξη κενή περιεχομένου για κάποιον σαν εμένα. 
Αλίμονο και ευτυχώς, ταυτόχρονα. Αλλά τον πίστευα, 
κάτι στον τρόπο που τα έλεγε με έπειθε πέρα από κάθε 
αμφιβολία.  

«Και τι απέγινε η νεράιδα σου;» δεν άντεξα, τον 
ρώτησα εκείνη τη στιγμή ακριβώς.  

Και τότε τον είδα να χλωμιάζει, να παραπαίει, να χάνει 
τα λόγια του, να μην μπορεί να πάρει ανάσα.  

«Μα φυσικά... βρίσκεται ακόμα εκεί», μου είπε τελικά. 
«Στο παράλληλο σύμπαν σας;». 



Μ Υ Θ Ο – Λ Ο Γ Ι Ε Σ 

28 
 

Η ιστορία είχε αρχίσει να γίνεται σουρεαλιστική. Στο 
κάτω-κάτω άνθρωποι ήμαστε, καλό είναι να 
προσγειωνόμαστε κάποιες στιγμές και στην 
πραγματικότητα που μας περιβάλλει. 

«Εκεί... ακριβώς εκεί…». 
« Και εσύ τι κάνεις μόνος σου εδώ;». 
Το σάλιο του είχε στεγνώσει, κατάπινε με δυσκολία. 

«Άσε με σε παρακαλώ να συνεχίσω την ιστορία. Οι 
ερωτήσεις σου με οδηγούνε στο μηδέν». 

Κάθισα πίσω και άρχισα να περιστρέφω το μολύβι 
μηχανικά με τα δάκτυλα του αριστερού χεριού. Στο 
τέλος συγκέντρωσε τις δυνάμεις του και συνέχισε να 
διηγείται. 

«Αυτά που σου διηγούμαι είναι έτσι ακριβώς. 
Ελάχιστοι θα τα πιστέψουν. Ο κόσμος αυτός, ο κόσμος 
της, υπήρχε, υπάρχει ακόμα. Με οδήγησε εκεί και εγώ 
την ακολούθησα ξέροντας ότι δε θα υπήρχε επιστροφή. 
Και μη με ρωτήσεις πώς ζούσαμε πέρα εκεί μακριά. 
Ζούσαμε με ελάχιστα, όλα όσα χρειαζόμασταν 
βρισκότανε εκεί. Δε σας είχαμε ανάγκη. Δεν είχαμε 
τίποτα ανάγκη! Το καταλαβαίνεις;». 

Είχε αρχίσει να φωνάζει. Από το στόμα του έτρεχαν 
αφροί. Τα μάτια του γυάλιζαν και με κοιτούσανε με 
μίσος. Εμένα και ταυτόχρονα πέρα από εμένα, πέρα από 
την μίζερη και αποπνικτική πλατεία καταμεσήμερο 
Σαββάτου, με τα μπετά να ακτινοβολούνε ζέστη και μια 
παρέα με παιδιά να τρέχουν δεξιά και αριστερά με 
αλαλαγμούς. Σκέφτηκα ότι ήτανε τρελός. Αλλά συνέχισα 
να γράφω. 

«Μια μέρα της μπήκε μία παράξενη ιδέα. Μια ιδέα που 
ποτέ δεν μπόρεσα ακριβώς να καταλάβω. Ας πούμε ότι 
πίστεψε πως το δρόμο προς το αποκλειστικό μας 
σύμπαν τον είχε βρει και κάποιος άλλος. Κάποιος 



 

29 
 

διαρρήκτης, εισβολέας; την ρώτησα εγώ - κάποιος σαν 
εμένα, μου απάντησε. Έδειξα να μην καταλαβαίνω και 
έτσι αναγκάστηκε να μου εξηγήσει. Εσύ ήρθες εδώ 
επειδή σε οδήγησα εγώ. Δεν είχες μόνος σου την 
ικανότητα να βρεις το δρόμο. Όμως ο νέος κάτοικος, ο 
επισκέπτης μας, την έχει. Και επειδή είναι ελεύθερος και 
δεν έχει κάποιον υπό την ευθύνη του όπως εγώ εσένα, 
μπορεί να πηγαινοέρχεται ελεύθερα ανάμεσα σε αυτό 
και το άλλο σύμπαν. Μη με ρωτάς πού είναι τώρα και 
πώς τα ξέρω όλα αυτά. Άλλωστε δεν τον έχω δει. Τον 
διαισθάνομαι. Νιώθω την παρουσία του. Θα πρέπει να 
τον βρούμε. 

Αυτά είπε και άρχισε να ψάχνει. Παντού, από τους 
παγετώνες του Βορρά έως τις στέπες και τις αμμοθίνες 
της ερήμου. Διένυε χιλιόμετρα κάθε μέρα με τα πόδια 
της γυμνά, γεμάτα με πληγές, το βλέμμα απλανές, το 
στόμα της στεγνό. Και έπεφτε αποκαμωμένη για ύπνο 
όταν πια είχε αρχίσει να βραδιάζει, μόνη εκεί μακριά. 
Στην αρχή την ακολουθούσα αλλά δεν ενστερνιζόμουν 
το σκοπό. Κατέρρεα νωρίς, έμενα πίσω, τα βράδια 
κουλουριαζόμουν μακριά από την αγκαλιά της και 
ένιωθα να παγώνω σε έναν τόπο αφιλόξενο, άγνωστο 
και εχθρικό. Ο υποθετικός της επισκέπτης όμως δε 
βρισκόταν πουθενά. Έχει την ικανότητα να 
πηγαινοέρχεται -μου θύμιζε όταν κατάφερνα επιτέλους 
να τη βρω σε κάποιο απόκρημνο λαγκάδι, σε έναν 
καταρράκτη, στη κορυφή του πιο άγριου βουνού. Μου 
έδειχνε σημάδια που πίστευε ότι αποδείκνυαν το 
πέρασμά του. Σπασμένα κλαδάκια, κάποια υπολείμματα 
φωτιάς, πέτρες που είχανε κυλήσει από μια 
βουνοπλαγιά. Πρέπει να συνεχίσω να τον αναζητώ, 
έλεγε και συνέχιζε όλο και πιο μακριά. 



Μ Υ Θ Ο – Λ Ο Γ Ι Ε Σ 

30 
 

Στο τέλος αποδέχτηκα ότι την είχα χάσει. Επέστρεψα 
στη λίμνη των ονείρων μας, και βυθίστηκα στη λήθη των 
νούφαρων. Ένιωσα το σώμα μου να το τραβούν οι ρίζες 
προς τον πυθμένα και με κλειστά τα μάτια σκεφτόμουν 
μόνο εκείνη, μόνο εκείνη όπως ήταν κάποτε, γυμνή και 
αιθέρια να γίνεται δικιά μου. Και τότε ένιωσα την ανάσα 
μου  να τελειώνει, η αίσθηση του πνιγμού με ξύπνησε 
και τίναξα τα πόδια προς τα πάνω, να βγω στην 
επιφάνεια, να της τα συγχωρήσω όλα, να ψάξω πάλι να 
την βρω, να την ακολουθήσω στην αναζήτηση του 
μυστηριώδους επισκέπτη, στην αναζήτηση του τίποτα 
που κυνηγούσε. 

Όμως οι ρίζες με κρατούσαν πια σφιχτά σα να μου 
έλεγαν ότι αφού επέλεξα τη λήθη τότε ήμουνα δικός 
τους πια, δικός τους στον κατάμαυρο πυθμένα, δικός 
τους έως το τέλος των πραγμάτων και τότε -και εδώ 
κορυφώνεται το νόημα αυτής της ιστορίας αγαπητέ μου 
φίλε- τότε ούρλιαξα, έβγαλα μία απάνθρωπη κραυγή, 
μια κραυγή που τίποτα παρόμοιο δεν είχε ποτέ ακουστεί 
σε αυτόν τον κόσμο και η κραυγή αυτή εγκλωβίστηκε 
μέσα στα απύθμενα νερά και πολλαπλασιάστηκε με 
άπειρες αντηχήσεις και δυνάμωσε ακόμη πιο πολύ και 
έμοιαζε με ένα γιγάντιο χωνί που εξαπέλυε πόνο, πόνο 
και οδύνη και τότε είδα να ανοίγει ένα ρήγμα στο βυθό, 
να συντελείται ένας κυριολεκτικός σεισμός και όλα τα 
νερά της λίμνης αποτραβήχτηκαν εκεί μαζί με έμενα και 
τα νούφαρα της λήθης και στέγνωσε ο τόπος και 
χάθηκα εκεί μέσα και βρέθηκα εδώ, εδώ ακριβώς εδώ 
που σου μιλάω».  

«Στο σύμπαν της πραγματικής ζωής; Στο μίζερο και 
θλιβερό μας σύμπαν;». 

«Εδώ ακριβώς...». 



 

31 
 

Έτρεμε, τα χέρια του είχαν παγώσει και με άγγιξε με 
αυτά σα να ήθελε να δώσει έμφαση στην τελευταία 
φράση. 

«Κάλεσε την πίσω να με πάρει. Σε παρακαλώ. Μόνος 
μου δεν μπορώ ποτέ να ξαναβρώ τον δρόμο. Μόνος μου 
δεν μπορώ». 

Τον κοίταξα. Άφησα το μολύβι στο τραπέζι. Τα παιδιά 
συνέχιζαν να τρέχουν γύρω μας με αλαλαγμούς. 
Σκέφτηκα την αγάπη. Λέξη κενή περιεχομένου για 
κάποιον σαν εμένα. Αλίμονο και ευτυχώς. 
  



Μ Υ Θ Ο – Λ Ο Γ Ι Ε Σ 

32 
 

  



 

33 
 

 

 
 
 
 
 
 

 
 

Μίτος της Αριάδνης 
 

«Γιατί θέλεις να μιλάμε συνέχεια για το παρελθόν;». 
Δύσκολη ερώτηση. Ενδιαφέρουσα. Ουσιαστική. 

Ευτυχώς εκείνη την ώρα ήρθαν τα ποτά. Ρούμι με κόλα 
για εκείνη, Jameson με ένα κομμάτι πάγο για εμένα. Η 
σερβιτόρα, όμορφη και γύρω στα τριάντα, άφησε τα 
ποτήρια στο τραπέζι, όπως έσκυβε τα μαλλιά της 
άγγιξαν τον πρόσωπό μου και αισθάνθηκα το άρωμά 
της.  

Μείναμε ξανά οι δυο μας. Η μουσική στο μπαρ 
βασανιστικά χαμηλή, ο κάθε ψίθυρος θα μπορούσε να 
ακουστεί. Ήπια το ένα τρίτο με τη μία. Εκείνη έβρεξε 
απλά τα χείλη της. Δε θα με συνόδευε επομένως απόψε 
στην επιθυμία μου, στην ανάγκη μου να μεθύσω. Γιατί 
την είχα απέναντί μου και δεν είχα τίποτα απολύτως να 
της πω. Εκτός από το παρελθόν φυσικά. Το δικό μου, το 
δικό της, το δικό μας. Το παρελθόν μοιάζει με ένα 
ανεξάντλητο πηγάδι με αποθέματα ιστοριών.  

«Δε βλέπω τίποτα στο μέλλον».  
Έδειξε προετοιμασμένη για την απάντηση αυτή. Ήπια 

ξανά από το ποτήρι. Έβγαλε τον καπνό από την τσέπη 
του παλτού της και άρχισε να στρίβει ένα τσιγάρο, 



Μ Υ Θ Ο – Λ Ο Γ Ι Ε Σ 

34 
 

έδειχνε απόλυτα προσηλωμένη σε αυτό σαν να ήταν 
κάτι που είχε τεράστια σημασία και που θα έπρεπε να 
εκτελεστεί άψογα, αριστοτεχνικά. 

«Μα δεν εννοώ αυτό», είπε στο τέλος αφού της έδωσα 
φωτιά και εξέπνευσε τον καπνό απολαυστικά. «Δε σε 
ρωτάω για ποιο λόγο δε συζητάμε για το μέλλον. 
Άλλωστε εγώ αυτό συνήθως το αποφεύγω, νομίζω πώς 
το μέλλον διαμορφώνεται από την κάθε μας στιγμή, 
μεταβάλλεται, μεταμορφώνεται, είναι ένα άμορφο 
κουβάρι με νήματα που ξεκινούν από το τώρα και που 
τα ίχνη τους χάνονται σε ένα λαβύρινθο από εκδοχές. Το 
μόνο που μπορείς να κάνεις είναι να τα ακολουθήσεις 
και να δεις που οδηγούνε. Φαντάζομαι ότι τα 
περισσότερα σε οδηγούνε πιο βαθιά μέσα στα αδιέξοδα 
στενά. Ή ίσως σε θανάσιμες παγίδες, σε υπόγειες 
καταπακτές, τέρατα και μινώταυρους. Στην 
παρομοίωσή μου το παρελθόν μοιάζει και αυτό με ένα 
νήμα, με μια εκδοχή, που είναι όμως η μόνη που 
γνωρίζουμε την πορεία της. Και έτσι μπορείς να την 
εμπιστευτείς και να την πάρεις προς τα πίσω, να 
αγκιστρωθείς σε αυτή, να την αφήσεις να σε οδηγήσει 
έξω». 

«Ο μίτος της Αριάδνης. Η επιστροφή από το λαβύρινθο 
στο φως. Το να μιλάς για το παρελθόν είναι επομένως 
ένας τρόπος να δραπετεύεις;».  

«Ναι. Αλλά μοιάζει με το κρίσιμο σημείο μιας πορείας 
που αποδέχεσαι ότι έχεις πια εγκλωβιστεί και ότι 
φοβάσαι το άγνωστο και ότι το μόνο που επιθυμείς είναι 
να επιστρέψεις». 

«Βρισκόμαστε σε αυτό το σημείο εγώ και εσύ;». 
«Ναι, φυσικά». 
Ζήτησα ακόμη ένα Jameson και έμεινα να την 

παρατηρώ. Δεν έδειχνε να έχει αλλάξει καθόλου με τα 



 

35 
 

χρόνια. Τα ίδια διάφανα μάτια, η ίδια γλυκιά και απαλή 
φωνή, ο ίδιος τρόπος να κρατάει το τσιγάρο, να φυσάει 
τον καπνό και το βλέμμα της να χάνεται για λίγα 
δευτερόλεπτα στο σύμπαν. Τα χείλη της που είχαν 
σχηματίσει το όνομα μου άπειρες φορές, και που εγώ ως 
ανταπόκριση τα είχα φιλήσει άλλες τόσες. Το σώμα της 
ακόμα όμορφο και ευλύγιστο, τα δάκτυλα των χεριών 
της λεπτά, σκασμένα από το κρύο, πλησίαζαν γιορτές 
για ακόμη μια φορά, στις παρυφές της πόλης στον κήπο 
του σπιτιού μας είχε πέσει από το πρωί το πρώτο χιόνι. 
Είχα ξυπνήσει πρώτος όπως πάντα και το είχα δει, 
έπειτα πήγα στην κουζίνα έκανα καφέ και έμεινα εκεί 
μόνος να τον πίνω κοιτάζοντας τις νιφάδες να 
σκεπάζουν λεπτό με το λεπτό το παρτέρι με τις 
τριανταφυλλιές.  Η πόρτα της κλειστή. Την 
σκεφτόμουνα όπως ήταν κοιμισμένη, με εκείνο το 
γαλήνιο πρόσωπο, με εκείνο το ζεστό άγγιγμα, με εκείνο 
το ονειρεμένο σώμα γυμνό κάτω από τα σκεπάσματα. Η 
πόρτα της κλειστή και εγώ απλώς περίμενα να ανοίξει. 
Απλώς περίμενα. 

Γιατί θέλεις να μιλάμε συνέχεια για το παρελθόν; 
Δύσκολη ερώτηση. Το παρελθόν που με έφερε στο 

τώρα, το αγαπούσα. Είχα απολαύσει την κάθε του 
στιγμή. Και εκείνο με οδήγησε εδώ. Σε αυτή τη στιγμή, 
με τη σερβιτόρα να καθυστερεί απελπιστικά να φέρει το 
δεύτερο ποτό, τη μουσική να παίζει πάντα τόσο χαμηλά, 
τα αυτοκίνητα να συνωστίζονται έξω από το τζάμι στο 
φανάρι της λεωφόρου, τη θάλασσα να διακρίνεται 
αγριεμένη μέσα στην καταχνιά. Και ναι αυτή η στιγμή 
έμοιαζε αδιέξοδη. Και ο μίτος της Αριάδνης μια παγίδα. 
Να σου απαντήσω λοιπόν. Γιατί είναι το μόνο που μου 
απομένει. Γιατί δεν έχω κάτι άλλο να σου πω. Γιατί σε 
ξέρω και με ξέρεις και το μόνο που μπορεί να μας 



Μ Υ Θ Ο – Λ Ο Γ Ι Ε Σ 

36 
 

εκπλήξει πια είναι το πώς φτάσαμε ως εδώ. Γιατί όταν 
ξυπνάω κάθομαι και κοιτάζω την κλειστή σου πόρτα και 
εύχομαι να βγεις αλλά και να μη βγεις, ταυτόχρονα και 
τα δύο, αφού επιλέγω ως αγαπημένη μου στιγμή της 
μέρας τη στιγμή αυτής της αναμονής, τη στιγμή που σε 
σκέφτομαι, που σε αναπολώ, χωρίς πραγματικά να σε 
έχω εκεί, χωρίς να σε έχω εδώ, χωρίς να σε έχω τώρα, 
τώρα που για μιλήσουμε επιτέλους και για να πούμε όλα 
αυτά πρέπει να πιώ δυο ή και τρία ποτήρια, πρέπει να 
νιώσω ότι δραπετεύω από τη στιγμή, πρέπει να αρχίζω 
να σε ονειρεύομαι και όχι να σε αντικρίζω. Εκείνη άρχισε 
να στρίβει ένα δεύτερο τσιγάρο. Το ποτήρι της ακόμη 
μισογεμάτο. Όχι, δεν πρόκειται να με συνόδευε απόψε 
στην επιθυμία μου να μεθύσω.  

«Εάν βρισκόμαστε όντως στο σημείο αυτό, τότε 
είμαστε από καιρό νεκροί», της είπα και την κοίταξα 
μέσα στα μάτια. 

Γέλασε. 
«Δεν είναι υπέροχα;». 
«Πώς δηλαδή υπέροχα;». 
«Μα είναι ο παράδεισος μας. Δεν είναι κάτι φοβερό, 

απλώς περιφερόμαστε σαν τα φαντάσματα και 
κοιτάζουμε από ψηλά το παρελθόν, τις μέρες που ήταν 
αληθινές».  

«Μπορεί και να έχεις δίκιο». 
Έσκυψε μπροστά και μου άρπαξε το χέρι.  
«Σταμάτα να συμφωνείς μαζί μου. Τι έχεις πάθει 

επιτέλους; Σου λέω μαλακίες τόση ώρα και εσύ πίνεις 
απλώς και συμφωνείς. Σε τι ακριβώς συμφωνείς, στο ότι 
είμαστε νεκροί; Αν νιώθεις έτσι τρέξε μακριά, μακριά 
από μένα, όσο πιο μακριά μπορείς».  

Τις τελευταίες λέξεις τις είπε δυνατά και κάποιοι 
γύρισαν να μας κοιτάξουν. Καταραμένο μπαρ, κάθε 



 

37 
 

ψίθυρος θα μπορούσε να ακουστεί. Η αναπνοή της είχε 
γίνει γρήγορη, νόμιζα ότι την ακούω μεγεθυμένη από 
μια ηχώ που αντηχούσε μέσα μου, ένιωθα τους παλμούς 
της, το αίμα να χτυπάει στις φλέβες της, την ένταση, την 
αγωνία, το θυμό. Έπειτα ηρέμησε, κάθισε ξανά πίσω, 
άδειασε επιτέλους το ρούμι με την κόλα. Είδα για μια 
στιγμή ξανά το απλανές της βλέμμα. Ταξίδευε τώρα, στις 
δικές της σκέψεις, στο δικό της παρελθόν.  

Αλλά η φράση είχε ειπωθεί. Σε μια στιγμή παρόρμησης, 
σε ένα ξέσπασμα, σε μια δική της κρίση, μια κρίση που 
διήρκησε ελάχιστα δευτερόλεπτα απέναντι στην αιώνια 
δικιά μου, είχε μπορέσει να μου πει το προφανές. «Τρέξε 
μακριά μου». Αλλά δεν ήθελα πραγματικά να τρέξω, 
ήταν σαν κάποια αόρατα δεσμά, κάποιο νήμα να με 
κρατούσε εκεί μέσα στην αγκαλιά της να ακούω την 
απαλή ανάσα της κάθε πρωί έξω από την κλειστή πόρτα, 
πίνοντας μόνος τον καφέ, κοιτάζοντας τον κήπο. Και 
έμοιαζε να έχει δίκιο και το παρελθόν να ήτανε 
πράγματι ο μίτος της Αριάδνης και εγώ αφού τον είχα 
τραβήξει από την άκρη και τον είχα δέσει πάνω μου, να 
είχα τυλιχτεί με αυτόν σφιχτά, να είχα ακινητοποιηθεί 
και έτσι να μην υπήρχε πια καμία ασφαλής διαδρομή 
προς το έξω, καμία επιστροφή, μόνο το τώρα τυλιγμένο 
μέσα στο παρελθόν, εγκλωβισμένο, αδιέξοδο, κενό. 

Συνέχιζε να είναι αποτραβηγμένη στον εαυτό της. Και 
τότε επιτέλους είδα την αλήθεια. Την είδα στο κρεβάτι 
ξαπλωμένη με τα μάτια της κλειστά να περιμένει να 
σηκωθώ να πάω στην κουζίνα και να κάνω τον καφέ, να 
μένει επιτέλους μόνη πίσω από την κλειστή της πόρτα, 
και να τραβάει λίγο την κουρτίνα στα κρυφά να δει και 
εκείνη τις νιφάδες να προσγειώνονται στις 
τριανταφυλλιές. Την είδα τυλιγμένη στα δεσμά της, στα 
ίδια όμοια δεσμά, την ένιωσα πάνω μου δεμένη να 



Μ Υ Θ Ο – Λ Ο Γ Ι Ε Σ 

38 
 

ασφυκτιά, να μην μπορεί να φύγει, να ξέρει ότι δεν 
υπάρχει επιστροφή στο παρελθόν αλλά ούτε πια και 
μέλλον.  

Πάντοτε νόμιζα ότι για εκείνη θα ήτανε αλλιώς. Ότι 
είχα το προνόμιο του να εγκλωβίζομαι αυτόβουλα σε μια 
προσωπική παγίδα. Αλλά εκείνη τα ήξερε όλα αυτά από 
καιρό. Τα είχε αναλύσει, τα είχε περιγράψει 
παραστατικά, τα είχε αποκρυσταλλώσει, τους είχε 
δώσει όνομα, μορφή. Δε ζητούσε από εμένα να τρέξω 
μακριά. Το έλεγε απλώς στον εαυτό της. Σήμερα. Το ίδιο 
βράδυ. Θα επέλεγε να φύγει. Θα έσπαγε τα αιώνια 
δεσμά. Θα διάλεγε μια νέα πορεία στο λαβύρινθο, 
άγνωστη, εφιαλτική, χωρίς καμία προστασία, 
ανυπεράσπιστη και ναρκωμένη από αιώνες απραξίας. 
Θα χανόταν σίγουρα, θα φώναζε το όνομα μου μες στα 
σκοτεινά, αλλά θα ήταν επιτέλους ζωντανή. 

Ζήτησα το λογαριασμό, Δύο ουίσκι και ένα ρούμι κόλα, 
24 ευρώ. Η σερβιτόρα έψαχνε τα ρέστα. Έδειξε να 
ξυπνάει. Μου χαμογέλασε.  

«Φεύγουμε;» είπε και ένιωσα στη φωνή της εκείνη τη 
γλυκιά κούραση που πάντοτε την έπιανε μετά από το 
ποτό, θα ξάπλωνε στον καναπέ και θα έβαζε χαμηλά ένα 
δίσκο της Sibylle Baier, θα έκλεινε τα μάτια όσο εγώ θα 
ετοίμαζα το βραδινό. Ποιόν κοροϊδεύαμε και οι δυο; Δε 
θα δραπετεύμαμε ποτέ. Εκεί στο κέντρο του 
λαβύρινθου, μαζί, με το νήμα της Αριάδνης σφιχτά 
δεμένο πάνω μας, ηδονικά. Σήμερα, αύριο, κάθε πρωί, 
για πάντα. 

 
 
 
 
 



 

39 
 

 

 
 
 
 
 
 

Βυθισμένη Πολιτεία 

Tη Βυθισμένη Πολιτεία σου την ξέρω. 
Μέσα στις πέτρες της φωλιάζουν πλάσματα του Νηρέα 
που σέρνουν τα πτερύγια τους αναζητώντας μάταια 
τροφή. 
Μάταια. 
Μάταια και σιωπηλά 
αφού κάθε μουσική εδώ έχει στερέψει. 
Tη Βυθισμένη Πολιτεία σου την ξέρω. 
Γύρω από τους ιστούς της συσσωρεύεται η απόγνωση 
τα ουρλιαχτά που δεν μπορέσανε ποτέ να ακουστούν. 
Και μέσα στα θεμέλια βαθιά οι ξεχασμένες νάρκες 
απενεργοποιημένες από τον καιρό, ανίσχυρες και 

αυτές. 
 
Tη Βυθισμένη Πολιτεία σου την ξέρω. 
Με ρώτησες θυμάμαι αν θα έπρεπε να επιστρέψεις. 
Ένα απόγευμα πριν από άπειρο καιρό. 
Και εγώ σου είπα ότι εκεί ανήκεις 
ότι είναι το Βασίλειο σου 
και ας είναι ξεχασμένο κάτω από τόνους ωκεάνιων 
κυμάτων 
και ότι σε περιμένει. 
Οι αναμνήσεις σου ανάμεσα από τις πέτρες και αυτές 



Μ Υ Θ Ο – Λ Ο Γ Ι Ε Σ 

40 
 

και κάθε μία ένα βάρος που σου πιέζει τη ψυχή. 
Διέσχισες τις Πύλες της σαν νικηφόρο άρμα 
και αποζητούσες από το πλήθος να σε υποδεχτεί με 
αλαλαγμούς 
ως άσωτη πριγκίπισσα, ξενιτεμένη  
ως σωτηρία από όλα τα δεινά. 
Το μόνο που συνάντησες  
μία απέραντη σιωπή 
ψίθυροι απόμακροι πίσω από τις πέτρες 
σκιές που τις φυγάδευαν τα ρεύματα μακριά. 
 
Με ρώτησες θυμάμαι αν θα έπρεπε να επιστρέψεις. 
Σου είπα ναι, αλλά δε ρώτησες γιατί. 
Πίστεψες ότι όπως άλλαζες εσύ έτσι θα αλλάξουν όλα. 
Μα τίποτε δεν μπορεί να αλλάξει εκεί όπου το 

παρελθόν 
απλώνει τα πλοκάμια του 
και αγκιστρώνεται για να επιβάλλει τον αιώνιο θρήνο. 
Και τώρα είσαι μέσα της βαθιά παγιδευμένη 
όπως μπορούσα να προβλέψω. 
Tη Βυθισμένη Πολιτεία σου την ξέρω. 
Μέσα της βρίσκομαι από καιρό και εγώ, φυλακισμένος 
σκιά από τις σκιές της - σιωπή από τις σιωπές. 

 

 
 
 
 
 
 
 
 



 

41 
 

 

 

 

 

 

 

 

Mad 
 

Ήταν το κορίτσι των ονείρων του. Ή τουλάχιστον ό,τι 
πιο κοντά σε αυτό μπορούσε να ελπίζει ότι θα έβρισκε 
ποτέ του.  

Mad. Έτσι την φώναζαν, πιο σύντομο από το Madalena 
και σίγουρα πιο ταιριαστό. Την είχε γνωρίσει στα 
εγκαίνια μιας έκθεσης γλυπτικής, η εκδήλωση θα 
γινόταν με κλειστή λίστα καλεσμένων σε ένα 
αυτοδιαχειριζόμενο χώρο που είχε στηθεί στο ισόγειο 
μιας ετοιμόρροπης οικοδομής στην Skalitzer Straße στην 
καρδιά του Kreutzberg.  

Ήταν Κυριακή, θα μεθούσε από νωρίς και φυσικά δεν 
σκόπευε να πάει. Ο δρόμος έξω ντυμένος στα άσπρα, 0 
βαθμοί και ένας βορειοανατολικός άνεμος που έκανε το 
κρύο διαπεραστικό. Είχε ξυπνήσει γύρω στις δώδεκα, θα 
έβγαινε για να προμηθευτεί κρασί από τα kaiser’s, το 
μοναδικό κατάστημα της γειτονιάς που έμενε ανοιχτό 
τις Κυριακές, θα γυρνούσε, θα κρεμούσε το παλτό του 
στην κρεμάστρα, θα άφηνε το δίλιτρο κρασί στο τραπέζι 
της κουζίνας βήχοντας με εκείνο το ξερό βήχα που είχε 
εγκατασταθεί μόνιμα στα πνευμόνια του τον τελευταίο 
καιρό, θα έβριζε το καταραμένο βερολινέζικο κλίμα και 
θα καθόταν στον υπολογιστή του να δουλέψει.  



Μ Υ Θ Ο – Λ Ο Γ Ι Ε Σ 

42 
 

Ήταν από τους ανθρώπους που παίρνουνε το χρόνο 
τους όταν βρίσκονται μπροστά σε κάτι που έχει 
δυνατότητες. Που δεν το «βιάζουν», αυτή ήταν λέξη που 
θα επέλεγε για να περιγράψει την επίμονη και 
επίπλαστη δημιουργικότητα άλλων καλλιτεχνών, που η 
ανάγκη διατήρησή της τους έφερνε κάποιες φορές στη 
δυσάρεστη θέση να προκαλούν βίαιες εξορύξεις στον 
εσωτερικό τους κόσμο, εξορύξεις που κατευθύνονταν 
από τεχνητές εκρήξεις «εν σειρά» πάνω στην 
ευθύγραμμη πορεία ενός μετροπόντικα που διάνοιγε 
σήραγγες στα βάθη του εαυτού τους. Αλλά η 
πραγματική δημιουργία δεν εμπεριέχει μετροπόντικες, 
ελεγχόμενες εκρήξεις και εκσκαφές. Εμπεριέχει 
αυθόρμητα ηφαίστεια που αφού συσσωρεύσουν για 
αιώνες την ενέργεια στα έγκατα της γης, κάποια στιγμή 
αυθόρμητα και ανεξέλεγκτα εξαπολύουνε την κόλαση, 
φέρνουν το μέσα-έξω, ξερνούν τη λάβα στην 
ατμόσφαιρα. Η τέχνη είναι εμετός. 

Και έτσι η νέα συλλογή ποιημάτων του είχε αισίως 
κλείσει εννέα μήνες ζωής, ή μάλλον εγκυμοσύνης, 
μεγαλώνοντας ως υβρίδιο μέσα στο μυαλό του, 
συσσωρεύοντας την απαραίτητη ενέργεια, 
εκκολαπτόμενη στα σκοτεινά. Κάποιες φορές, είχε 
βρεθεί σε δημιουργικό πυρετό και είχε τελειώσει 
ολόκληρα ποιήματα σε ένα-δυο λεπτά, αυτές τις 
αυθόρμητες εκφράσεις του ταλέντου του, αυτά τα 
strokes of lightning τα άφηνε επίτηδες ανεπεξέργαστα, 
επέτρεπε στον εαυτό του μόνο να διορθωθούν 
συντακτικά και ορθογραφικά λάθη, τις νοηματικές 
ασάφειες τις άφηνε ανέγγιχτες ακόμη και αν πολλές 
φορές δεν έβγαζε άκρη ούτε ο ίδιος. 

Άλλες φορές μπορούσε να επεξεργάζεται τον ίδιο στίχο 
για ολόκληρες ημέρες. Τον άφηνε στην οθόνη με μεγάλη 



 

43 
 

γραμματοσειρά, έτσι ώστε να γεμίζει όλη την οθόνη σαν 
να ήταν κάτι το αυτοτελές, σηκωνόταν και τον κοιτούσε 
από μακριά και έπειτα πλησίαζε και άλλαζε θέση σε δυο 
λέξεις ή προσέθετε ακόμα μία, σαν να ήταν πίνακας 
ζωγραφικής και εκείνος να έβαζε την τελευταία πινελιά, 
η διαδικασία αυτή μες στο μυαλό του προσέδιδε 
τεράστια αξία στην δουλειά του και επαναλάμβανε 
πολλές φορές στον εαυτό του έτσι όπως στεκόταν από 
μακριά κοιτάζοντας το στίχο, «πρέπει να αναζητάς την 
φόρμα, πρέπει να αναζητάς την φόρμα», είχε μια εμμονή 
με αυτό, όχι με τον φορμαλισμό per se, άλλωστε τους 
κανόνες και τυπολογίες τις απεχθανόταν όπως και όλο 
το σινάφι των κριτικών της τέχνης για τους οποίους 
συνήθιζε να λέει ότι θα έπρεπε να εκτελούνται δημοσίως 
μετά από πολυήμερο βασανισμό.  

Αυτό που τον απασχολούσε ήταν η «δομή», η δομή που 
εμπεριέχεται ακόμα και μέσα στα πιο μικρά μέρη του 
λόγου, στις μικρές και ασήμαντες λέξεις, σε έναν μόνο 
στίχο. Η δομή ήταν αυτό που θα επέτρεπε στα χαοτικά 
νοήματά του να υπάρξουν, να ριζώσουν σταθερά και να 
ανθίσουν στις καρδιές των αναγνωστών του 'εκεί έξω'. 
Όχι φυσικά, δε σκόπευε να πάει στα εγκαίνια με την 
κλειστή λίστα καλεσμένων, απορούσε άλλωστε για το 
γεγονός ότι κάποιοι συνέχιζαν να τον καλούν μετά από 
τόσες απορρίψεις και άκαρπες προσπάθειες να τον 
εντάξουν στον καλλιτεχνικό τους κύκλο.   

Αλλά ο προγραμματισμός της μέρας του ανατράπηκε 
από έναν παράγοντα που δε θα μπορούσε να έχει 
προβλέψει αφού δε διάβαζε ποτέ ειδήσεις και δεν 
σπάνια έβγαινε από το μοναχικό καβούκι του: Η 
γερμανική κυβέρνηση από εκείνη την Κυριακή έθετε σε 
πιλοτική εφαρμογή την καθολική απαγόρευση 
λειτουργία των σουπερμάρκετ τις Κυριακές. Στεκόταν 



Μ Υ Θ Ο – Λ Ο Γ Ι Ε Σ 

44 
 

μπροστά από τις κλειστές πόρτες του Kaiser’s με 
απορία, περίμενε λίγο να βεβαιωθεί ότι δεν είχε γίνει 
κάποιο λάθος, μέχρι που σκέφτηκε να καλέσει το 
τηλέφωνο εκτάκτου ανάγκης, έπειτα το μετάνιωσε και 
πήρε το δρόμο της επιστροφής. Θα πρέπει ίσως να 
διευκρινίσω στο σημείο αυτό την εύλογη απορία του 
αναγνώστη, για ποιο λόγο δε θα μπορούσε να αγοράσει 
κρασί από το μαγαζάκι με τα ψιλικά του Τούρκου που 
ήταν δυο στενά πιο πέρα, δίπλα από την γέφυρα του 
Tempelhofer Hafen. Η απάντηση είναι απλή. Γιατί δε θα 
ήταν το «κρασί του», έπινε μανιακά τους τελευταίους 
μήνες μια φθηνή ιταλική μάρκα σε οικονομική 
συσκευασία δύο λίτρων και δε σκόπευε να αλλάξει τη 
συνήθεια αυτή. Ούτε ή άλλως η μέρα είχε γαμηθεί και 
στα εγκαίνια θα έβρισκε αρκετό δωρεάν ποτό.  

Κοιμήθηκε ξανά μέχρι τις 8, έπειτα ξύπνησε, έφαγε 
κάτι πρόχειρο και βγήκε. Όταν έφτασε στην έκθεση, 
τυλιγμένος ακόμα στο παλτό με τα χέρια παγωμένα και 
διάστικτα με μικρές πληγές από το κρύο, η Mad ήταν η 
πρώτη γυναίκα που πρόσεξε. Ο χώρος αποτελούνταν 
από μια ενιαία αίθουσα που στηριζόταν σε μια ισόγεια 
και ψηλοτάβανη μεταλλική κατασκευή που είχε στηθεί 
στον ακάλυπτο του παλιού πενταόροφου κτιρίου, η 
πρόσβαση στο χώρο γινότανε από την είσοδο του 
κτιρίου, άνοιγες την πόρτα του ακαλύπτου δίπλα από το 
κλιμακοστάσιο και μία στεγασμένη διαδρομή σε έφερνε 
σε αυτό το εφήμερο μεταλλικό περίπτερο που άλλοτε 
λειτουργούσε ως χώρος για εκθέσεις και άλλοτε για 
διάφορα events.  

Στο κέντρο είχε στηθεί η έκθεση με τίτλο «Μήδειες» 
ενώ περιμετρικά σε επαφή με τους εξωτερικούς τοίχους 
που ήταν αδιαφανείς, κατασκευασμένοι από μονωτικά 
μεταλλικά πανέλα, είχαν τοποθετηθεί πέντε-έξι 



 

45 
 

καναπέδες, όλοι διαφορετικοί και σε κακή κατάσταση, 
αντίκες με σκαλιστά χερούλια και υφάσματα διάστικτα 
με άνθη ή τετραγωνισμένοι μαύροι από δερματίνη, οι 
καναπέδες αυτοί λειτουργούσαν ως σημεία αναφοράς 
για τους καλεσμένους αφού είχαν αρχίσει να 
σχηματίζονται πηγαδάκια γύρω από αυτούς, κάποιες 
παρέες καθισμένες, οι άλλοι κοντά τους με ένα ποτό στο 
χέρι, οι συζητήσεις ευνοούνταν από την υποτονική 
ορχηστική μουσική που έπαιζε το The heroic weather-
Conditions of the universe, του Alexandre Desplat. 

Μέσα σε όλο αυτό το σκηνικό η Mad καθόταν μόνη της 
στο πάτωμα, ανάμεσα από δύο καναπέδες στο 
περιθώριο των παρεών που είχανε σχηματιστεί δεξιά 
και αριστερά της, με την πλάτη ακουμπισμένη στο 
περιμετρικό τζάμι είχε ήδη αδειάσει δύο μπύρες και 
έπαιζε νευρικά με τα κουτάκια συνθλίβοντάς τα μέσα 
στα χέρια της, ενώ παρατηρούσε τα πάντα και τίποτα 
μαζί, το βλέμμα της εστιασμένο στο κενό. Όχι πάνω από 
τριάντα, κατάμαυρο μαλλί, ένας κρίκος να διαπερνά τη 
μύτη της, λεπτά σφιγμένα χείλη, γραμμικό πρόσωπο με 
ελαφρά προτεταμένο πηγούνι, ιδιαίτερα λεπτή μέση και 
πλούσιο στήθος που διαγραφόταν κάτω από ένα 
κολλητό αμάνικο μπλουζάκι. 

Μια τέτοια γυναίκα δεν μπορεί να μείνει έτσι μόνη για 
πολύ, αυτό σκέφτηκε και πήγε ως το μπαρ. Ζήτησε δυο 
μπύρες και στράφηκε προς την μεριά της, πλησίασε 
επίτηδες πολύ κοντά της και στάθηκε όρθιος μπροστά 
της, με το ψηλό ανάστημα του και την σκιά του να 
πέφτει πάνω της επιβλητική, μεγεθυμένη από τους 
προβολείς πίσω του την ανάγκασε να σηκώσει το 
βλέμμα και να τον κοιτάξει με απορία και θυμό. Της 
έδωσε τη μία από τις μπύρες. Εκείνη την πήρε μηχανικά, 
την άνοιξε, ήπιε μια γουλιά και επέστρεψε στην 



Μ Υ Θ Ο – Λ Ο Γ Ι Ε Σ 

46 
 

προηγούμενη φάση αδιαφορώντας επιδεικτικά για την 
παρουσία του κοντά της.  

«Ούτε ένα ευχαριστώ ρε κούκλα;» 
«Ούτε. Εκτός και αν έχεις τίποτα καλύτερο από μπύρες 

και ποτά». 
Η φωνή της είχε μια μεταλλική χροιά, κάτι το σκληρό 

και άγριο και ταυτόχρονα κάτι το απαθές. Του άρεσε 
αυτό. Διάολε. Μια τέτοια γυναίκα δεν μπορεί να μείνει 
έτσι μόνη για πολύ. 

«Έλα μαζί μου». 
 Την άρπαξε από το χέρι και την τράβηξε να σηκωθεί, 

εκείνη τον ακολούθησε σαν υπνωτισμένη. Πλησίασαν 
μαζί τους δυο οικοδεσπότες που στέκονταν στο βάθος, 
ένα αρκετά διάσημο ζευγάρι που από τη στιγμή που 
είχαν γνωριστεί είχαν παρατήσει τις προηγούμενες 
ενασχολήσεις τους και είχαν αφοσιωθεί από κοινού σε 
μια τεχνοτροπία παραγωγής γλυπτών με συγκολλήσεις 
άχρηστων ανακυκλώσιμων μετάλλων που μάζευαν από 
μάντρες υλικών και που τα μετασχημάτιζαν σε 
ευφάνταστες μορφές, τέρατα ή θεότητες βγαλμένα από 
τους μύθους αρχαίων πολιτισμών. Ο Άξελ και η Λίζε, 
δέκα χρόνια πια μαζί, κλεισμένα τα σαράντα. Τους 
σεβόταν αυτούς τους δύο, το έργο τους είχε δομή, τους 
το αναγνώριζε αυτό, όσο και αν ζήλευε τον Άξελ που όχι 
απλά κρατούσε δίπλα του μια τέτοια γυναίκα, αλλά που 
είχε μπορέσει να βρει στο πρόσωπο, στο σώμα της και 
τη ψυχή της τον ιδανικό του παρτενέρ, τη σύντροφο του 
στο αιώνιο βαλς της τέχνης. Η Λίζε τον είδε πρώτη και 
στράφηκε να τον χαιρετίσει με ένα φιλί στο μάγουλο. 
Μύριζε σαν εξωτικό λουλούδι και οι απαλές ρυτίδες 
κάτω από τα πράσινα διαπεραστικά της μάτια 
περισσότερο προσέθεταν στη γοητεία της παρά 
αφαιρούσαν.  



 

47 
 

«Maxi, αυτό και αν είναι έκπληξη, μπορώ να πω». 
«Αν μου πεις και ότι η παρουσία μου σας τιμά θα 

ξεράσω». 
«Μάλιστα. Άρα δεν αποφάσισες επιτέλους να 

κοινωνικοποιηθείς. Ήρθες απλώς για το ποτό;». 
Τα μάτια της τον μαγνήτιζαν και το χαμόγελό της τον 

αφόπλιζε. 
«Τα γαμημένα τα Kaiser ήταν κλειστά, οπότε η μοίρα 

με έφερε εδώ». 
«Lucky us then». Ο Άξελ μπήκε στη συζήτηση, τα γένια 

του είχαν αρχίσει να γκριζάρουν επικίνδυνα, το 
πρόσωπο του ωστόσο παρέμενε απίστευτα νεανικό. 
Κοίταξε τη Mad και έπειτα τα χέρια τους που ήταν 
ενωμένα. «Και ξέρεις ποια είναι η γυναίκα που σέρνεις 
πίσω σου;».  

«Όχι, ήρθαμε απλώς μαζί να σου ζητήσουμε το πράμα 
το καλό». 

Ο Άξελ αντάλλαξε μια ματιά όλο νόημα με τη Λίζε.   
«Διάολε πολλές φορές ο Θεός παίζει παράξενα 

παιχνίδια». 
Η Λίζε συμφώνησε κουνώντας το κεφάλι. Έπειτα 

γύρισε στον Maxi. 
«Η Mad είναι η πιο ελπιδοφόρα νέα είσοδος στο χώρο 

της ποίησης. Και σίγουρα σε γνωρίζει χωρίς να σε 
γνωρίζει, αν καταλαβαίνεις τι εννοώ». 

Τώρα και οι τρεις τους είχαν γυρίσει και κοιτούσαν την 
Mad που επιτέλους εγκατέλειψε το απλανές βλέμμα, 
απόσπασε απότομα το χέρι της από το χέρι του Maxi και 
τους κοίταξε με εκείνο το βλέμμα το ανάμεικτο με 
απορία και θυμό. Ήταν η δεύτερη φορά που έβλεπε 
αυτό το βλέμμα και είχε ήδη αρχίσει να εθίζεται σε αυτό. 
Η Λίζε έσκυψε και της ψιθύρισε στο αυτί «ο Μaxi 
December…. οι ‘Αιώνιες εναλλαγές της Σήψης’».  



Μ Υ Θ Ο – Λ Ο Γ Ι Ε Σ 

48 
 

Είδε τα μάτια της να τον κοιτάζουν φλογισμένα από 
έναν πυρετό έξαψης. Και με τον τρόπο αυτό, με αυτήν 
ακριβώς την ακολουθία τυχαίων γεγονότων ο Maxi 
γνώρισε την Mad και η Mad τον Maxi, υπό το βλέμμα 
των δύο οικοδεσποτών των εγκαινίων με την κλειστή 
λίστα, υπό ένα βλέμμα που υπαινισσόταν αυτό που και 
οι δυο τους σκεφτόντουσαν εκείνη τη στιγμή, τόσο 
έντονα που η διανοητική προβολή αυτής της σκέψης 
τους έκανε ήδη να βρίσκονται μακριά από εκεί, μόνοι, 
παραδομένοι σε έναν πυρετό πάθους, σε ένα μεθυστικό 
όργιο που έμοιαζε βγαλμένο από ανείπωτες 
φαντασιώσεις και κολασμένα ποιήματα. 

Βέβαια, ξέροντας τώρα την κατάληξη της ιστορίας θα 
μπορούσε κάποιος να αναθεωρήσει το ρόλο που έπαιξαν 
ο Άξελ και η Λίζε στην ένωσή τους. Και από πρόσχαρους 
οικοδεσπότες που αυθόρμητα συνέβαλλαν στην ένωση 
αυτή, από καλοπροαίρετους προξενητές δύο «αδελφών 
ψυχών», θα μπορούσε να τους θεωρήσει ως πρεσβευτές 
της κόλασης, ως δαίμονες με ανθρώπινη μορφή που 
όταν οι δύο νέοι τους γύρισαν την πλάτη και φύγανε με 
κληρονομιά λίγα γραμμάτια κεταμίνη και ένα από τα 
αγαλματίδια της Μήδειας ως δώρο προίκας -ένα μικρό 
ίσα με είκοσι εκατοστά ψηλό συνονθύλευμα μετάλλων 
με μια φιγούρα που ξερίζωνε από τα σπλάχνα της με δύο 
τεράστια χέρια σχηματισμένα από ελατήρια ένα έμβρυο 
που αντί για κεφάλι είχε μια σφαίρα από ρεβόλβερ- 
εκείνοι θα πετούσαν τα ανθρώπινα προσωπεία τους και 
ξεδίπλωναν ένα απόκοσμο γέλιο, ενώ οι πραγματικές 
φρικιαστικές μορφές τους θα εξαφανίζονταν μέσα σε 
πύρινες φλόγες. 

Κανείς ωστόσο μπορεί να παίξει με όσα σενάρια θέλει 
αλλά δύσκολα θα καταφέρει να αποδείξει ότι η Mad 
ήταν ήδη από τότε κυριολεκτικά τρελή και ότι μόνο ο 



 

49 
 

Μάξι ο ακοινώνητος, ο Μάξι ο ποιητής, ο Μάξι που δε θα 
πήγαινε ποτέ στα εγκαίνια εάν δεν του είχε στερήσει η 
γερμανική κυβέρνηση βάναυσα το κυριακάτικο ποτό 
του, δεν το ήξερε εκείνη τη στιγμή. Και ούτε θα 
μπορούσε να το καταλάβει μέσα στις πρώτες εβδομάδες 
που έμοιαζαν όλα να είναι βγαλμένα μέσα από τα 
ποιήματά του και εκείνη να είναι το κορίτσι των ονείρων 
του ή τουλάχιστον ότι πιο κοντά σε αυτό μπορούσε να 
ελπίζει ότι θα έβρισκε ποτέ του.  

Γιατί η σκληρότητα, η τρέλα, η φαντασία και ο έρωτας 
κατάφερναν για ένα διάστημα να συνυπάρξουνε 
αρμονικά. Κανένας από τους δυο δεν συνήθιζε να 
βγαίνει συχνά στον έξω κόσμο κατά το προηγούμενο 
διάστημα, μόνο που τώρα οι εσωστρέφειες, οι παγερές 
τους μοναξιές, ενώθηκαν και αναφλέχθηκαν μαζί. Η Mad 
μετακόμισε σε αυτόν μετά το πρώτο βράδυ και από τότε 
ζούσανε μαζί στο σκοτεινό του διαμέρισμα με τα μικρά 
παράθυρα και τα κλειστοφοβικά δωμάτια – το σαλόνι 
ήταν μόλις ένα μέτρο πιο φαρδύ από το μικροσκοπικό 
υπνοδωμάτιο- χωρίς να βγαίνουν έξω παρά μόνο για να 
προμηθευτούνε φαγητό, ποτό, χόρτο και σε ιδιαίτερες 
στιγμές –για να γιορτάσουνε επετειακά την ένωσή τους- 
special K. 

Και εκεί μέσα, με τον ήλιο ξεχασμένο πίσω από ένα 
πέπλο σύννεφων χιονιού, με τον βορειοανατολικό άνεμο 
να σφυροκοπά τα ετοιμόρροπα παντζούρια και τα 
τζάμια να θολώνουνε από την υγρασία, ο ένας χάθηκε 
μέσα στον άλλο, κυριολεκτικά μέσα στον άλλο, 
σωματικά και διανοητικά σαν κάθε μέρα, κάθε λεπτό, 
κάθε στιγμή να ήτανε η τελευταία ευκαιρία να αντληθεί 
από την ένωσή τους κάτι καινούριο, κάτι γόνιμο, κάτι 
μεθυστικά δημιουργικό.  



Μ Υ Θ Ο – Λ Ο Γ Ι Ε Σ 

50 
 

Το σώμα της Mad του χάριζε απλόχερα όλα τα 
μυστήριά του και αυτός ζητούσε και άλλο και άλλο, το 
ερωτικό τους πάθος ανατροφοδοτούνταν από τις 
μαραθώνιες περιπτύξεις τους, μετά τις εκρήξεις των 
πρώτων ημερών που είχαν φυσικά μείνει ιστορικές 
λόγω της έντασης και της συντομίας τους, εκείνος είχε 
μάθει να ελέγξει την ορμή του και να τη συγκρατεί χωρίς 
να μειώνεται στο ελάχιστο η ένταση και το πάθος με 
αποτέλεσμα να μπαινοβγαίνει μέσα  της για ώρες 
παίρνοντας την στα χέρια του για να την μεταφέρει σε 
διαφορετικά σημεία του σπιτιού, στον καναπέ, στο 
πάτωμα με την διάστικτη από λεκέδες ποτού και 
στάχτης τσιγάρου μοκέτα, στο τραπέζι του υπολογιστή 
όπου έμενε πάντα ανοιχτός στην οθόνη κάποιος στίχος 
από τις «Αιώνιες εναλλαγές της Σήψης» που 
λειτουργούσαν για εκείνη ως το απόλυτο αφροδισιακό, 
«γάμησέ με μπροστά στο Τελετουργικό» του έλεγε και 
αυτός εμφάνιζε στην οθόνη τους πέντε στίχους του 
πρώτου ποιήματος της μυθικής του συλλογής και άρχιζε 
να τη γδύνει. 

Η νεκρανάσταση των ζωντανών είναι η τελική επιλογή. 
Μέσα από το Τελετουργικό μιας παντοδύναμης 

αρχέγονης Φυλής. 
Μέσα από την καθαγίαση του εγκλήματος γύρω από μια 

κυκλική φωτιά. 
Βορά στα Θεία οι πρότεινες συνειδήσεις μας. 

Ένας πυκνός κατάμαυρος καπνός που σηματοδοτεί το 
τέλος σαλπίζοντας από μακριά τη νέα αρχή. 

Της έκανε έρωτα συνέχεια, ασταμάτητα, μανιακά, 
μέχρι που εκείνη κόντευε να τρελαθεί από την ηδονή και 
αφηνόταν σε έναν οργασμό σαν κύμα και τότε μόνο 
εκείνος επέτρεπε στον εαυτό του να τελειώσει μέσα της, 
χωρίς να το σκεφτεί αφού όλα έμοιαζαν να αρχίζουνε 



 

51 
 

και να τελειώνουνε στο τώρα, σαν οι αιώνιες εναλλαγές 
της σήψης τους να τελείωναν ακριβώς εκεί, μέσα στο 
σκοτεινό διαμέρισμα με το οξυγόνο να λιγοστεύει από 
τις έντονες αναπνοές τους και τον ήλιο να έχει 
αποτραβηχτεί οριστικά πίσω από τα σύννεφα του  
διαρκούς χειμώνα. 

Τα βράδια είχαν γίνει μέρες, οι μέρες είχαν χαθεί στο 
μέτρημα τους. Σκεπάζανε τα σώματα τους με ό,τι 
βρίσκανε πρόχειρο τριγύρω και αρχίζανε να πίνουνε 
ποτά, ανακατεύοντας τα με ναρκωτικά, ενώ η 
λιγομίλητη συνήθως Mad, η λακωνική και μυστικοπαθής 
επέτρεπε στον εαυτό της να ανοιχθεί στον άνθρωπο που 
είχε γίνει ένα με αυτήν, στον άνθρωπο της, στο μοναδικό 
έως εκείνη τη στιγμή άνθρωπο που ήθελε να τον αφήσει 
να την οδηγήσει στα πιο απόμακρα μονοπάτια της 
προσωπικής της τρέλας, στα μονοπάτια που ακόμα και η 
ίδια ήξερε ότι δεν θα ήταν διαχειρίσιμα αλλά που δεν την 
ένοιαζε πια, που δεν την ένοιαζε γιατί δεν έβλεπε το 
αύριο, δεν έβλεπε το χθες, παρά μόνο το τώρα εκείνης 
της στιγμής. 

Κάθε της λέξη τον τρέλαινε. Κάθε της σκέψη τον έκανε 
να θέλει να την πνίξει στα φιλιά, να κλείσει το στόμα της 
με τα χείλη του και να βυθίσει τη γλώσσα μέσα στα 
άδυτα του εαυτού της για να ρουφήξει λίγο ακόμα από 
τη φαιά ουσία που κρυβόταν σαν ακατέργαστο διαμάντι 
εκεί μέσα. Ήταν τρελό, τρελό και τόσο ακατέργαστο, 
τόσο ανυπέρβλητα πηγαίο το ταλέντο της που ένιωθε 
ότι δεν ήθελε απλώς να την κατακτά κάθε στιγμή, όχι 
απλώς να την έχει δικιά του, όχι απλώς να βιώνει δίπλα 
της την κάθε του στιγμή, αλλά αν είναι δυνατόν να την 
απορροφήσει, να την ενσωματώσει μέσα του, να την 
καταπιεί με μια τεράστια μπουκιά και να την αφήσει να 
διυλιθεί μέσα στο αίμα του. Ήταν τρελός για αυτήν. 



Μ Υ Θ Ο – Λ Ο Γ Ι Ε Σ 

52 
 

Αλλά εκείνη ήταν πιο τρελή από όσο θα μπορούσε να 
διαχειριστεί ακόμα και αυτός, ακόμα και ο Maxi o 
December, ακόμα και ο πιο ταλαντούχος και άξιος 
αντίπαλός της στο στίβο της παράνοιας.  

Όλα άρχισαν όταν η Mad έμεινε έγκυος, επτά βδομάδες 
ακριβώς από την ένωσή τους το γεγονός ήτανε πια 
αδιαμφισβήτητο. Την πήρε από το χέρι, την τράβηξε 
κυριολεκτικά, όπως σε εκείνο το πάρτι εγκαινίων και 
την πήγε στην πλησιέστερη κλινική, το ραντεβού 
ορίστηκε την ίδια μέρα, κάθισαν σε ένα καφέ εκεί κοντά 
και έφαγαν καλά, σαλάτα με βραστά λαχανικά και 
σνίτσελ με πατάτες, αμίλητοι και οι δύο,  η Mad μασούσε 
τις μπουκιές μηχανικά και έμοιαζε σαν ο εγκέφαλος της 
να είχε σταματήσει κάθε λειτουργία, να είχε παγώσει 
στο πριν, στον έρωτα που έκαναν το προηγούμενο πρωί 
μπροστά στο τζάμι με τους περαστικούς να τους κοιτάνε 
απορημένοι και έπειτα να απομακρύνονται βιαστικά 
από ντροπή.  

Η επέμβαση ήταν απόλυτα επιτυχής. Και το συμβάν 
ξεχάστηκε. Και πέρασαν άλλες δύο εβδομάδες σαν και 
τις προηγούμενες επτά. Στο τρίμηνο της ένωσής τους, 
στην επετειακή αυτή βραδιά, ο Μάξι φόρεσε το παλτό 
και βγήκε, έλλειψε μία ώρα ακριβώς και γύρισε με 
special K. Τη βρήκε μεθυσμένη, ξαπλωμένη ολόγυμνη 
στον καναπέ με τα πόδια ανοιχτά και το κεφάλι της 
σκυμμένο μπροστά σαν να αναζητούσε κάτι εκεί μέσα. 
Της έκανε έρωτα και έπειτα μοιράστηκαν τη σκόνη.  

Δεν ήταν η πρώτη φορά που έχτιζαν ταυτόχρονα 
παραίσθηση. Εκείνη φυσικά είχε πάντοτε το 
περισσότερο ταλέντο, άλλωστε αν είχε την προσοχή του 
λίγο περισσότερο στραμμένη πάνω της, πάνω της 
πραγματικά και όχι στους δικούς του πόθους και στις 
δικές του εμμονές, θα είχε αντιληφθεί ότι η Mad τον 



 

53 
 

περισσότερο καιρό έμοιαζε να ζει μέσα σε μια 
παραίσθηση και ότι οι στιγμές που επέστρεφε στην 
πραγματικότητα δεν ήταν παρά εξαιρέσεις του κανόνα. 
Και θα είχε αντιληφθεί ότι μέσα στις παραισθήσεις της 
εκείνη ήταν εξαιρετικά ευμετάβλητη και ασταθής. Και 
ότι κάτι είχε αρχίζει να αλλάζει μέσα της από εκείνο το 
απόγευμα στην καφετέρια δίπλα στην κλινική. Ότι δεν 
έμοιαζε να έχει αντιληφθεί πραγματικά αυτό που είχε 
συμβεί –ή μάλλον μη συμβεί- στο σώμα της. Και ότι ήταν 
αναπόφευκτο καθώς εκτός από τρελή, εκτός από 
υπαρξιακή ποιήτρια, εκτός από αντικείμενο του πόθου, 
παρέμενε γυναίκα, να χτίσει την απόλυτη παραίσθηση 
μέσα από μια τραγική παρερμηνεία της 
πραγματικότητας που είχαν βιώσει οι δυο τους όλον 
εκείνο τον καιρό. 

Τα υλικά αντλήθηκαν από το ίδιο το δωμάτιο όπου 
βρισκόντουσαν οι δύο τους.  

Το σπέρμα του πάνω την κοιλιά της, ζεστό και υγρό 
ακόμη.  

Το άγαλμα της Μήδειας απέναντι στο ράφι, να 
αναπαριστά το αποτρόπαιο ξερίζωμα μιας σφαίρας από 
την κοιλιά της μυθικής παιδοκτόνου.  

Το τίποτα ανάμεσα τα πόδια της.  
Εκείνος, ξαπλωμένος δίπλα της ανάσκελα στο πάτωμα, 

χαμένος ήδη σε έναν άλλο χώρο και χρόνο με κλειστά τα 
μάτια να μουρμουρίζει συνεχώς στίχους που στα αυτιά 
της έμοιαζαν να προέρχονται από το αριστούργημα του 
Ευριπίδη  

όποιος δε βαστάει 
να ‘ναι μπροστά την ώρα της θυσίας ας κάνει 

μόνος καλά. Στο χέρι μου δε θα δειλιάσω. 
Μη. Καρδιά μου, μην ποτέ τολμήσεις τέτοιο πράγμα. 

Κι αφού πρέπει, η ίδια που τα γέννησα θα τα σκοτώσω. 



Μ Υ Θ Ο – Λ Ο Γ Ι Ε Σ 

54 
 

Και τότε η  Mad σηκώνεται γυμνή και παγωμένη, 
τρεκλίζει αλλά στέκεται όρθια και μέσα στο μυαλό της 
το πρόσωπο του Maxi μεταλλάσσεται και η μάσκα 
πέφτει και μένει μια πύρινη φλεγόμενη μορφή να 
ψιθυρίζει καταραμένους στίχους και παίρνει το 
μεταλλικό άγαλμα από το ράφι και τραβάει τα ελατήρια 
μέχρι να σπάσουν και τα ξετυλίγει φτιάχνοντας μια 
συρμάτινη απόληξη και μπήγει τις αιχμηρές τους άκρες 
μέσα στο στομάχι του και το ουρλιαχτό του της 
φαντάζει σαν ηδονή, το αίμα που κυλάει σαν 
τελετουργικό, σαν καθαγίαση του εγκλήματος γύρω από 
μια κυκλική φωτιά και συνεχίζει μέχρι να απομείνει 
μόνη της στο δωμάτιο, μόνη της επιτέλους, μόνη της για 
πάντα από εδώ και εμπρός και από μακριά ακούγεται 
σαν σε επαναλαμβανόμενη ηχώ η φράση του 
οικοδεσπότη «Διάολε πολλές φορές ο Θεός παίζει 
παράξενα παιχνίδια…. ξέρεις ποια είναι η γυναίκα που 
σέρνεις πίσω σου;»  και εκείνη ουρλιάζει επιτέλους την 
απάντηση «τώρα επιτέλους ξέρεις!» και με τα ελατήρια 
στο χέρι να πάλλονται ακόμα κατακόκκινα σαν ζωντανά 
ξαπλώνει στον καναπέ, τυλίγεται σε στάση εμβρύου και 
εύχεται να μπορούσε να μην ξυπνήσει από το λήθαργο 
ποτέ, να μείνει αγέννητη όπως και το νεκρό παιδί τους. 

 

  



 

55 
 

 
 
 
 
 
 
 

 

Ορφέας & Ευρυδίκη 
 

(Απόσπασμα από το αδημοσίευτο μυθιστόρημα του συγγραφέα 

«Η Γάτα του Άρνολντ», 2014) 

 

«Τον αγαπώ αυτόν το μύθο. Μη μου τον 
καταστρέψεις». 

Εκείνη όμως με κοίταζε προκλητικά. 
«Ποιά είναι η βασική του ιδέα; Και εδώ ένα δίπολο: 

Εμπιστοσύνη/Αμφιβολία. Ο Ορφέας λατρεύει την 
Ευρυδίκη πέρα από κάθε φαντασία. Τόσο που βρίσκει 
τη δύναμη να καταδυθεί ζωντανός στα άδυτα του Άδη, 
να φτάσει ως τις πύλες πέρα από τα νερά του Αχέροντα, 
στα πρώτα στεγανά του Κάτω Κόσμου. Και εκεί ζητά, 
διεκδικεί, σχεδόν απαιτεί από τον ίδιο το Θεό να του την 
επιστρέψει ζωντανή. Εκείνος όμως ξέρει την ανθρώπινη 
ψυχή. Την ξέρει διότι την εξουσιάζει για μια αιωνιότητα, 
ενώ οι υπόλοιποι έντεκα Θεοί μόνο για λίγα χρόνια, για 
όσο κρατάει η εφήμερη ζωή. Και έτσι υπόσχεται να του 
την δώσει. Με έναν όμως όρο, με μία δοκιμασία. Την 
καλεί, την φέρνουνε μπροστά του. Εκείνη είναι νεκρή 
αλλά ακόμη όμορφη. Άυλη, αέρινη, διάφανη, μια 
οπτασία κάτωχρη αλλά ακόμη ποθητή. Το παιχνίδι θα 
είναι το εξής. Εκείνος θα βαδίσει προς τον έξω Κόσμο και 
εκείνη απλώς θα τον ακολουθεί στα δέκα βήματα πιο 



Μ Υ Θ Ο – Λ Ο Γ Ι Ε Σ 

56 
 

πίσω. Όταν θα φτάσουνε στο φως θα γίνει ξανά δική 
του εκτός και αν εκείνος αμφιβάλλει, αν έστω και για 
ένα δευτερόλεπτο αμφιβάλλει και γυρίσει πίσω να 
κοιτάξει αν τον ακολουθεί. Αυτά τους λέει ο Θεός και 
αποσύρεται στα ιδιαίτερα των ανακτόρων του ξανά. 
Σίγουρος για τον εαυτό του. Κανένας νεκρός δεν έχει 
φύγει από εκεί ποτέ. Και ούτε και τώρα θα συμβεί αυτό, 
ούτε και η πανέμορφη Ευρυδίκη. Αλλά πώς το ξέρει; 
Πώς είναι τόσο σίγουρος; Ο μύθος λέει ότι ο Ορφέας 
τελικά στο τέλος δεν αντέχει, η αμφιβολία τον 
δηλητηριάζει σε κάθε βήμα και έτσι λίγα μέτρα πριν το 
φως γυρίζει να κοιτάξει, για να τη δει να εξαφανίζεται 
ξανά στον Κάτω Κόσμο σαν να την τράβηξε πίσω μια 
ισχυρή ρουφήχτρα, εκείνη απλώνει τα χέρια και τον 
κοιτάζει δραματικά, αλλά είναι αργά, την έχει χάσει πια 
οριστικά. Αλλά ο Άδης πώς το ξέρει; Αυτό είναι το 
ερώτημα κλειδί». 

 «Τον αγαπώ αυτόν το μύθο. Μη μου τον 
καταστρέψεις». 

«Μόνο εσύ νομίζεις ότι έχεις το δικαίωμα να 
καταστρέφεις ό,τι αγαπώ; Θεώρησέ το αυτό ως μια 
μορφή γλυκιάς εκδίκησης από την πλευρά μου. Πώς το 
ξέρει ο Άδης; Γιατί το ξέρει, το ξέρει και για αυτό 
αποσύρεται και τους αφήνει μόνους. Δεν τους δίνει ούτε 
μία πιθανότητα, ούτε μία απειροελάχιστη ελπίδα». 

Ένιωθα το στομάχι μου να ανακατεύεται και ας μην 
είχα πιει παρά ελάχιστα μέχρι εκείνη τη στιγμή. Εκείνη 
συνέχισε την κούρσα προς τον θρίαμβό της, είχε 
σηκωθεί όρθια και μιλούσε έντονα χειρονομώντας, 
ήθελα να σταματήσω να την κοιτάζω αλλά οι κινήσεις 
της με μαγνήτιζαν. Ήμουν καταδικασμένος. 

«Το μυστικό βρίσκεται στην ίδια την Ευρυδίκη. Στην 
Ευρυδίκη που εκείνος πιστεύει ότι την προδίδει όταν 



 

57 
 

γυρνάει το κεφάλι προς τα πίσω την τελευταία στιγμή, 
όταν νικιέται από την αμφιβολία και που πιστεύει ότι 
την χάνει με τον τρόπο αυτό για δεύτερη φορά. Όμως 
γιατί ο Ορφέας αμφιβάλλει; Γιατί δεν αντέχει το 
μαρτύριο της αναμονής, γιατί καταρρέει λίγα μόλις 
μέτρα πριν το φως; Θα σου το πω εγώ. Γιατί δεν την 
ακούει πίσω του! Ούτε ένα βήμα, ούτε ένα ψίθυρο, μόνο 
απόλυτη σιωπή… γιατί η Ευρυδίκη δεν τον ακολούθησε 
ποτέ! Ποτέ από την αρχή! Γιατί ανήκει πια στον κόσμο 
των νεκρών, πανέμορφη ακόμη αλλά αιώνια νεκρή. Δεν 
εξαϋλώθηκε λίγα μέτρα πριν το φως, δεν τη ρούφηξε η 
πανίσχυρη ρουφήχτρα του Άδη. Δεν την πρόδωσε 
εκείνος, τον πρόδωσε αυτή. Και ο Άδης το ήξερε και η 
περίφημη δοκιμασία του ήταν απλώς ένα τέχνασμα για 
να ξεφορτωθεί τον απρόσκλητό του επισκέπτη. Αυτή 
είναι η εξήγηση του μύθου». 

Θριάμβευε οριστικά. Και ο θρίαμβός της διαπέρασε τα 
ηλεκτρονικά κυκλώματα και τις δυαδικές εναλλαγές των 
πληροφοριών, τη χαμηλή ανάλυση της κάμερας, τις 
ασταθείς διαδικτυακές συνδέσεις. Και εγώ ήξερα ότι η 
ανακατασκευή του μύθου θα στοίχειωνε για αρκετές 
νύχτες τα όνειρά μου.  

«Μετά από αυτό, πες αν τολμάς τη φράση ακολούθησέ 
με σε μια γυναίκα και αν δεν γυρίσεις να κοιτάξεις πίσω 
εκατό φορές δεν θα είσαι άνθρωπος εσύ, θα είσαι 
τέρας...». 

 

 

 

 

 



Μ Υ Θ Ο – Λ Ο Γ Ι Ε Σ 

58 
 

 

 

 

 

 

 

 

 

 

 

 

 

 

 

 

 

 

 

 

 

 



 

59 
 

 

 

 

 

 

 
Κανένας 

 

Θα με περίμενε στην προβλήτα στον κυματοθραύστη, 
και για κάποιο λόγο ήξερα ότι θα τον έβρισκα στο πιο 
απομακρυσμένο σημείο, στο τέρμα, εκεί που τα κύματα 
τίναζαν ψηλά αφρούς και η υγρασία διαπερνούσε το 
κορμί.  

Δεν γύρισε να με κοιτάξει αν και άκουσε τα βήματά 
μου.  

«Είναι η τελευταία φορά που συναντιόμαστε 
υποθέτω». 

«Έτσι πιστεύεις;». 
Δεν μου απάντησε. Γύρισε απότομα και είδα τα μάτια 

του να φλέγονται από τον πυρετό. 
Σκέφτηκα ότι θα ήτανε η τελευταία φορά  που θα τα 

έβλεπα και αυτά και ένιωσα ξαφνικά την επιθυμία να 
φύγω, να τελειώσει η κωμωδία αυτή. 

«Που είναι εκείνη;». 
Το βλέμμα ενός τρελού. Στροβιλισμός στις κόρες, η 

γλώσσα έγλυφε τα χείλη ασυναίσθητα. Τα χέρια του 
σφιγμένα σε γροθιές. 

«Σε ασφαλές μέρος». 
«Πώς είναι;». 



Μ Υ Θ Ο – Λ Ο Γ Ι Ε Σ 

60 
 

«Όπως ήταν πάντοτε. Όπως τη θυμάσαι». 
Ήξερε ότι θα είχα τον απόλυτο έλεγχο πάνω σε αυτό. 

Παραδομένος. 
«Πώς είναι δηλαδή;». 
Γέλασα. «Έχεις αρχίσει να ξεχνάς;». 
Είχα αρχίσει τώρα να την σκέφτομαι και εγώ. Την είχα 

αφήσει να κοιμάται, σκέπασα στην αρχή τα πόδια της, 
έπειτα τράβηξα την κουβέρτα ως τη μέση, τους ώμους 
της τους άφησα ακάλυπτους. Ένα υπέροχο γλυπτό, ένα 
έργο τέχνης. 

«Ένα έργο τέχνης» του είπα. 
Τώρα πια δάγκωνε τα χείλη του. 
«Το ξέρεις ότι δεν μπορώ να ζήσω χωρίς αυτήν». 
«Το ξέρω». 
«Και τότε;». 
«Ξέρω ότι δεν μπορείς να ζήσεις ούτε και μαζί της». 
«Άρα είμαι καταδικασμένος». 
«Ακριβώς». 
«Πες μου τουλάχιστον πώς είναι. Κάτι για να 

σκέφτομαι». 
«Κοιμάται. Χθες μεθούσε πάλι μέχρι αργά. Είχε αρχίσει 

το τραγούδι, έβγαινε από τα χείλη σαν μουρμουρητό. 
Ήτανε τόσο κουρασμένη». 

«Και εσύ;». 
«Τίποτα εγώ. Απλώς κοιτούσα. Όταν κοιμήθηκε την 

σκέπασα και ήρθα να σε βρω». 
Η σκέψη του γέμισε εικόνες. Οι σκέψεις μας γέμισαν με 

τις ίδιες ακριβώς εικόνες. Στεκόμασταν απλώς εκεί στην 
άκρη. Σιωπή και ο ήχος των κυμάτων. Ναι, έτσι θα 
έπρεπε να γίνει. Έτσι θα έπρεπε να είναι στη τελευταία 
μας συνάντηση. 

Γύρισα να φύγω. Έκανα μερικά βήματα. 
Ένιωσα το χέρι του στον ώμο μου.  



 

61 
 

«Γιατί πιστεύεις ότι θα σε αφήσω να την πάρεις;». Το 
χέρι του με έσφιγγε τώρα πιο πολύ. Αν γύριζα θα έβλεπα 
το βλέμμα του τρελού. «Ένα έργο τέχνης λες. Το δικό 
μου έργο τέχνης. Εγώ την έπλασα, τη σμίλεψα, τη 
χάραξα με ανεξίτηλα σημάδια. Και γιατί να σου τη 
χαρίσω τώρα;». 

«Γιατί δεν έχεις άλλη επιλογή». 
Οι αφροί έσκασαν δίπλα μας. Μια λίμνη από αλμυρό 

νερό. Έδειξε να διστάζει. Χαλάρωσε το σφίξιμο.  
«Ξέρεις τι σκεφτόμουνα λίγο πριν έρθεις; Μια μονάχα 

λέξη, μονάχα ένα όνομα: 'Κανένας'. Κανένας… ως άλλος 
Οδυσσέας στο γίγαντα Πολύφημο επαναλάμβανα το 
όνομα αυτό συνέχεια στον εαυτό μου για να το 
αισθανθώ, να με ποτίσει όπως η αλμύρα. Αν δεν μπορώ 
να την έχω εγώ, τότε Κανένας. Αυτό θα με ικανοποιούσε. 
Θα μου επέτρεπε να συνεχίσω». 

«Το έλεγες για να αναγκάσεις τον εαυτό σου να το 
πιστέψει. Αν δεν είμαι όμως εγώ θα είναι κάποιος 
άλλος». 

«Μπορεί. Και ωστόσο τώρα είσαι εσύ». 
Το χέρι του ξανά στον ώμο μου.  
Η άκρη του κυματοθραύστη. Η τελευταία μας 

συνάντηση. Εγώ, αυτός, αυτή και έπειτα Κανένας. 
 

 

 

 

 



Μ Υ Θ Ο – Λ Ο Γ Ι Ε Σ 

62 
 

 

 

 

 

 

 

 

 

 

 

 

 

 

 

 

 



 

63 
 

 

Ο Απόστολος Λαγαρίας γεννήθηκε στη Λάρισα και είναι διδάκτωρ 

Αρχιτέκτων-Πολεοδόμος του Αριστοτελείου Πανεπιστημίου 

Θεσσαλονίκης. Έχει βραβευτεί για μελέτες σε αρχιτεκτονικούς 

διαγωνισμούς και έχει δημοσιεύσει εργασίες σε ευρωπαϊκά και 

διεθνή επιστημονικά περιοδικά. Είναι μουσικός, κιθαρίστας και 

συνθέτης και με το καλλιτεχνικό όνομα strange C συμμετέχει σε 

συγκροτήματα της ανεξάρτητης/εναλλακτικής ροκ σκηνής. Από το 

2012 οπότε και άρχισε να ασχολείται συστηματικά με τη συγγραφή 

έχει γράψει ποιήματα, διηγήματα, νουβέλες και μυθιστορήματα, και 

έχει διακριθεί σε λογοτεχνικούς διαγωνισμούς.  

Έργα: 

Ανίσχυρη Λογική (συλλογή ποιημάτων, 2012, απόσπασμα της 

συλλογής είναι δημοσιευμένο στο λογοτεχνικό περιοδικό 

«Δευκαλίων ο Θεσσαλός», Τεύχος 42, Ιανουάριος-Μάρτιος 2014 ) 

Ο ωκεανός και άλλοι εφιάλτες (νουβέλα, 2012) 

Το Τέρας (συλλογή διηγημάτων, 2014, εκδόσεις Σαΐτα) 

Παλέρμο επί Πέντε (συλλογή διηγήματων, 2013, e-book εκδόσεις 

«24 Γράμματα», σειρά «εν καινώ») 

Αν-ύπαρκτη (μυθιστόρημα, 2013) 

Η Γάτα του Άρνολντ (μυθιστόρημα, 2014) 

 

 

 



Μ Υ Θ Ο – Λ Ο Γ Ι Ε Σ 

64 
 

 

 

 

 

 

 

 

 

 

 

 

 

ISBN: 978-960-93-6815-5 

νέο e-book  

 

 

 

 

 

24grammata.com 

σειρά: εν καινώ, αρ. σειράς: 110  

 

http://www.24grammata.com/
http://www.24grammata.com/

