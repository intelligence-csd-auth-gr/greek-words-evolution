

















































ΚΩΣΤΑΣ    ΣΟΦΙΑΝΟΣ

Η ΔΙΔΑΣΚΑΛΙΑ  ΝΕΟΕΛΛΗΝΙΚΩΝ ΠΟΙΗΜΑΤΩΝ 

ΣΤΗ ΠΡΩΤΟΒΑΘΜΙΑ ΚΑΙ ΣΤΗ ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ

1834 - 1980

ΣΥΝΑΓΩΓΗ

ΤΩΝ ΠΟΙΗΜΑΤΩΝ ΤΩΝ ΤΙΤΛΩΝ ΚΑΙ ΤΩΝ ΠΕΡΙΕΧΟΜΕΝΩΝ ΤΩΝ ΕΓΧΕΙΡΙΔΙΩΝ

ΤΟΜΟΣ ΔΕΥΤΕΡΟΣ

(επίμετρο)

ΙΣΤΟΡΙΚΟ  ΑΡΧΕΙΟ  ΕΛΛΗΝΙΚΗΣ  ΝΕΟΛΑΙΑΣ

ΓΕΝΙΚΗ  ΓΡΑΜΜΑΤΕΙΑ  ΝΕΑΣ  ΓΕΝΙΑΣ

________________________

ΑΘΗΝΑ 1997





Η ΔΙΔΑΣΚΑΛΙΑ  ΝΕΟΕΛΛΗΝΙΚΩΝ ΠΟΙΗΜΑΤΩΝ 
ΣΤΗ ΠΡΩΤΟΒΑΘΜΙΑ ΚΑΙ ΣΤΗ ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ 

1834 - 1980 

ΚΩΣΤΑΣ    ΣΟΦΙΑΝΟΣ 





ΚΩΣΤΑΣ    ΣΟΦΙΑΝΟΣ 

Η ΔΙΔΑΣΚΑΛΙΑ  ΝΕΟΕΛΛΗΝΙΚΩΝ ΠΟΙΗΜΑΤΩΝ  
ΣΤΗ ΠΡΩΤΟΒΑΘΜΙΑ ΚΑΙ ΣΤΗ ΔΕΥΤΕΡΟΒΑΘΜΙΑ ΕΚΠΑΙΔΕΥΣΗ 

1834 - 1980 

ΣΥΝΑΓΩΓΗ 
ΤΩΝ ΠΟΙΗΜΑΤΩΝ ΤΩΝ ΤΙΤΛΩΝ ΚΑΙ ΤΩΝ ΠΕΡΙΕΧΟΜΕΝΩΝ ΤΩΝ ΕΓΧΕΙΡΙΔΙΩΝ 

ΤΟΜΟΣ ΔΕΥΤΕΡΟΣ 
(επίμετρο) 

ΙΣΤΟΡΙΚΟ  ΑΡΧΕΙΟ  ΕΛΛΗΝΙΚΗΣ  ΝΕΟΛΑΙΑΣ 
ΓΕΝΙΚΗ  ΓΡΑΜΜΑΤΕΙΑ  ΝΕΑΣ  ΓΕΝΙΑΣ 

_________________________. ..... ____________________________ 

ΑΘΗΝΑ 1997 



[6] 

 

Η ΔΙΔΑΣΚΑΛΙΑ ΤΗΣ ΝΕΟΕΛΛΗΝΙΚΗΣ ΠΟΙΗΣΗΣ ΣΤΑ ΣΧΟΛΕΙΑ 

(1884 – 1980) 

 
 

ΑΝΤΙΚΕΙΜΕΝΟ ΚΑΙ ΣΚΟΠΟΥΜΕΝΑ ΤΗΣ ΕΡΕΥΝΑΣ 

 

1.- Αντικείμενο της έρευνας  ήταν : α)  Η πληρέστερη δυνατή συναγωγή των 

ποιημάτων, λόγιων και δημοτικών, που περιέχονται στα οικεία εγχειρίδια  

(Αλφαβητάρια, Αναγνωσματάρια, Αναγνωστικά, Νέα Ελληνικά Αναγνώσματα, 

Ανθολόγια, Συλλογές Λογοτεχνικών Κειμένων) της πρωτοβάθμιας και δευτε-

ροβάθμιας εκπαίδευσης από το 1884, που εισάγεται επίσημα το μάθημα των 

"Νέων Ελληνικών" στα σχολεία και των δύο βαθμίδων, μέχρι το 1984.   

 

2.- Σκοπούμενα της έρευνας ήταν : α)  Η  αισθητική αξιολόγησή τους με 

κριτήριο τον "λογοτεχνικό κανόνα" που ίσχυε όταν δημοσιεύθηκαν.  β)  Ο 

συγχρονικός και διαχρονικός προσδιορισμός του κύρους των προτιμωμένων 

ποιητών. γ) Η πιθανολόγηση των παιδαγωγικών, ιδεολογικών και πολιτικών 

περιορισμών και επιδιώξεων των συντακτών των εγχειριδίων και των 

υπηρεσιακών παραγόντων - κριτών τους. δ) Ο εντοπισμός τυχόν εξελικτικών 

φάσεων και τομών της διαδικασίας εκπονήσεως κρίσεως και εγκρίσεως των 

εγχειριδίων. ε) Η μεθοδολογία και η προβληματική της διδασκαλίας τους. 

 

3.- Τα αποδελτιωθέντα εγχειρίδια αναζητήθηκαν και εντοπίστηκαν σε δημό-

σιες βιβλιοθήκες (Εθνική και Μπενάκειο), στη βιβλιοθήκη της Σχολής Μωραϊτη 

και σε ιδιωτικές συλλογές. 

 

4.- Για την πληρέστερη κατανόηση των προϋποθέσεων παραγωγής του συνα- 

χθέντος  υλικού : α) Αναζητήθηκαν και σχολικά  εγχειρίδια της πριν το 1884 

περιόδου. Εντοπίστηκαν και αποδελτιώθηκαν τέσσερα. β) Αναζητήθηκαν και 

σχολικά εγχειρίδια της Κυβέρνησης του Βουνού και των εκπαιδευτικών 

προγραμμάτων που ίσχυσαν στις χώρες του εφηρμοσμένου σοσιαλισμού κατά 

την περίοδο 1949 - 1980, για τα παιδιά των ελλήνων πολιτικών προσφύγων. 



[7] 

 

Εντοπίστηκαν πολλά, αποδελτιώθηκαν τέσσαρα. γ) Αντλήθηκαν στοιχεία από 

φύλλα της Εφημερίδας της Κυβερνήσεως, από συναγωγές και ανθολογίες 

παιδικών τραγουδιών και ποιημάτων, από αντιρρητικά κείμενα και λιβέλους, 

από επί τούτου μελέτες, άρθρα και σχολικά βοηθήματα, από πρακτικά συνε-

δρίων και ειδικών σεμιναρίων. δ) Είδα, τέλος, και ένα εγχειρίδιο από τα 

διδασκόμενα σε σχολείο ρωμιόπουλων της Οθωμανικής Αυτοκρατορίας επί 

Αβδούλ Χαμίτ (1842/1876  - 1918), απ’ όπου και το εξής: 

 

ΥΜΝΟΣ ΕΙΣ ΤΗΝ Α.Μ. ΤΟΝ ΣΟΥΛΤΑΝΟΝ 

                              Θεέ, Σύο δεσπόζων νοών και καρδιών, 

                              Τον Βασιλέα και σώζε τον λαόν. 

                               

                             Σώζε τον κυβερνήτην, φυλών, λαών, εθνών, 

                              Σουλτάνον Απτούλ Χαμίτην, μονάρχην κραταιόν. 

 

                              Και εις του Βασιλέως χορήγει την ισχύν, 

                              την νίκην και το κλέος και την υπεροχήν. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 



[8] 

 

 
 
 
 
 

 
 

 
 

Α 

Η ποίηση και οι χρήσεις της 

( απόπειρα ορισμού - σύντομη ιστορική αναδρομή ) 

 

Α01.- Οι απόπειρες ουσιαστικού ορισμού της ποίησης είναι ανάλογες εκείνων 

του τετραγωνισμού του κύκλου και παραμένουν, όλες τους, εξίσου απρό-

σφορες : προσεγγίζουν μα δεν επιτυγχάνουν το σκοπούμενο αποτέλεσμα.  

 

Α02.- Γενικά και ετυμολογικά, ποίηση σημαίνει παραγωγή έργου και μάλιστα  

παραγωγή έργου με την πλήρη εκμετάλλευση των δυνατοτήτων της ύλης που 

χρησιμοποιείται γιά την πράγμάτωσή του. Στην ευρύτατη αυτή σημασία του ο 

όρος χρησιμοποιείται, κυρίως, μεταφορικά γιά τον χαρακτηρισμό κάθε έργου 

το οποίο εξ αιτίας της τέλειας κατασκευής του υπερβαίνει τον χρηστικό σκοπό 

παραγωγής του και αποκτά, ως "ποίημα" στο είδος του, αξία επιτεύγματος 

"καθαυτό". Η αξία αυτή είναι τάξεως αισθητικής, όποιος και αν είναι ο σκοπός 

του έργου. 

 

Α03.- Ειδικότερα, ως ποίηση μπορεί να οριστεί, η παραγωγή λογοτεχνικού 

έργου με την πλήρη εκμετάλλευση της δυναμικής των λέξεων που χρησιμο-

ποιούνται για τη σύνθεσή του και έτσι ώστε η απόλυτη τιμή κάθε μιάς τους να 

υπερβαίνει την τιμή που φέρει ως μονάδα σημασίας, ενώ η αξία τους, ως 

συνόλου, να υπερβαίνει την αξία η οποία μπορεί να τους αποδοθεί βάσει των 

περιεχομένων νοημάτων.  

 

Α04.- Αναλυτικότερα τούτο σημαίνει ότι κατά την παραγωγή του λογοτεχνικού 

έργου που ορίζεται ως ποιητικό, η αξιολόγηση και ο χειρισμός της 

χρησιμοποιουμένης ύλης, δηλαδή η επιλογή των λέξεων και η θέση καθε μιάς 

τους στο σύνολο, δεν προσδιορίζεται κυριαρχικά από την απαίτηση προβολής 



[9] 

 

του τυπικού νοήματος ή, γενικότερα, της θεματικής, αλλά από την απαίτηση 

αναδείξεως των στοιχείων εκείνων (προσωδία, ομοιοκαταληξία, τονισμός, 

"εσωτερικός ρυθμός", ένταση συνδιαζομένων νοημάτων, "αυτόματη" συμπα-

ράθεση λέξεων κατά τη ροή της συνειρμικής ανάδυσής τους από 

το¨"ασυνείδητο" κ.τ.α. ) τα οποία θεωρούνται "ποιητικά" με τον ισχύοντα, κάθε 

φορά, "λογοτεχνικό κανόνα".  

 

Α05.- Τούτο φαίνεται καθαρά τις φορές που ο "λογοτεχνικός κανόνας" ( το 

σύνολο, δηλαδή, των παγιωμένων και ad hoc ισχυόντων τρόπων οι οποίοι 

διαγράφοντας αδρά την ταυτότητα ορισμένης γραμματείας, συνιστούν την 

παράδοση και εξασφαλίζουν τις προϋποθέσεις οργανικής εξέλιξης, ανανέ-

ωσης και συνέχειας του συνόλου των παραγωμένων έργων ) θεσμοθετείται 

βάσει εξωτερικών ή τυπικών, κριτηρίων όπως η ομοιοκαταληξία λχ και 

μάλιστα στις ακραίες - αυστηρές μορφές τις (σονέτο, μπαλάντα, ρόντω, 

τριολέ, σεστίνα κλπ). Στις περιπτώσεις αυτές οι απαιτήσεις του  

συγκεκριμένου ποιητικού είδους, επιβάλλουν την οριακή επιλογή των λέξεων, 

και επομένως των νοημάτων, μεταξύ εκείνων που ανταποκρίνονται στην 

ηχητική των καταλήξεων και στην απαρέγκλιτη τήρηση του αριθμού των 

στροφών ή με άλλα λόγια, επιβάλλουν την οριακή αναγωγή του περιεχομένου 

στη μορφή.  

 

Α06.- Κατά συνέπεια, ως ποίημα θα μπορούσε να οριστεί κάθε λεκτικό 

μόρφωμα το οποίο μπορεί να υπαχθεί στον ισχύοντα "λογοτεχνικός κανόνα".  

 

Α07.- Απλούστερα και τεχνοκρατικότερα, ως ποίημα  θα μπορούσε να οριστεί 

ό,τι αναγνωρίζεται ως ποίημα μεταξύ χ αριθμού ανθρώπων, δοσμένης εποχής 

και τόπου, οι οποίοι αποτελούν επαρκές στατιστικώς δείγμα των επικρα-

τέστερων  απόψεων. 

. 

Α08- Ανεξάρτητα πάντως από το δυνατό ή αδύνατο του ορισμού της, "Η 

ποίηση εμφανίζει την παγκοσμιότητα της γλώσσας και είναι φαινόμενο 

ισόχρονό, σχεδόν, με εκείνη. Την χρησιμοποίησαν οι πιό πρωτόγονοι λαοί, και 

την καλλιέργησαν οι πιό εξελιγμένοι. Σε όλες τις εποχές και σε όλους τους 

τόπους, η ποίηση παρήχθη  - και διαβάστηκε με πάθος ή, ρουφήχτηκε 



[10] 

 

απολαυστικά, ενώ απαγγέλονταν-  από όλων των ειδών τους ανθρώπους  και 

σε όλων των περιστάσεων τις συνθήκες : από στρατιώτες, πολιτικούς, 

δικηγόρους, κτηματίες, γιατρούς, επιστήμονες, κληρικούς, φιλοσόφους, 

βασιλιάδες και βασίλησσες. Σε όλες τις εποχές υπήρξε, ιδιαιτέρως, η μέριμνα, 

των μορφωμένων, των  ευφυών και τών ευαίσθητων, αλλά και απόλαυση των 

αμόρφωτων και των παιδιών - στις απλούστερες μορφές της.  Γιατί; Πρώτα-

πρώτα, γιατί παρείχε ευχαρίστηση. Οι άνθρωποι την διάβασαν ή την άκουσαν 

απαγγελόμενη ή την απήγγειλαν γιατί τους άρεσε,  τους ευχαριστούσε. Δεν 

είναι πλήρης, όμως, αυτή η απάντηση. Σε όλες τις εποχές η ποίηση εκτιμήθηκε 

ως κάτι το σημαντικό όχι απλά και μόνο ως ένα από τα διάφορα, εναλλακτικά, 

είδη ψυχαγωγίας, όπως το μπόουλινγ γιά τον έναν και το σκάκι γιά τον άλλο - 

έτσι και η ποίηση για τον παράλλο. Εκτιμήθηκε, μάλλον, ως κάτι το κεντρικό  

γιά την ύπαρξη του καθένα, ως μοναδικής αξίας προϋπόθεση για την πλήρη 

αντίληψη της ζωής, κάτι που καθιστά καλύτερον όποιον το έχει και που 

φτωχαίνει πνευματικά όποιον το στερείται. [...] " («Laurence Perrine, Sound 

and sense  an introductin to Poetry, Harcourt, Brace & World, INC. Printed 

in the USA, 1956, 1963», σ. 3 ). 

 

Α09.-  Εξ αιτίας της απολαύσεως που παρέχει ως ακρόαμα ή ως ανάγνωσμα 

και κυρίως εξ αιτίας του χαρακτήρα της ως λόγου εκφερομένου στο υπαρξιακό 

πεδίο της γλώσσας, στο πεδίο δηλαδή που εκδηλώνεται η υπαρκτική 

ταυτότητα λέγοντος και λεγομένων, χαρακτήρα στον οποίο οφείλεται η 

υπέρβαση των αντικειμενικών - χρηστικών σημασιών των λέξεων και η 

αισθηση βιωματικής κοινότητας που προκαλεί στον δεκτικό ακροατή ή 

αναγνώστη, ή ακρόαση ή η ανάγνωση και ποιημάτων που αναφέρονται στη 

προσωπική μυθολογία του ποιητή (περίπτωση λυρικών κυρίως, ποιημάτων), 

η ποίηση χρησιμοποιήθηκε  και χρησιμοποιείται γιά ποικίλους και διάφορους 

σκοπούς. 

 

Α10.- Χρησιμοποιήθηκε ως όργανο θρησκευτικής μυσταγωγίας* ως μέσο 

μαγικής πραγμάτωσης επιθυμητών αποτελεσμάτων* ως  παρηγορία και ως 

διεγερτικό του συναισθήματος* ως μέσον καταστολής των ανησυχιών και  

υποβοηθήσεως, λχ, του ύπνου των βρεφών* ως μηχανισμός υπερβάσεως του 

φόβου πριν την μάχη και ως προϋπόθεση διαιωνίσεως της φήμης προσώπων 



[11] 

 

και πράξεων* ως όργανο τιμωρίας παραβατικών μελών της κοινότητας ( στην 

σκωπτική και σαρκαστική, κυρίως, εκδοχή της, πρβ : «John Beattie, Other 

Cultures -aims, methodes and achivments in social antropology, The 

Free Press, N. York», σ 139 - 181 )* ως μηχανσμός απομνημονεύσεως 

μηνυμάτων, παραγγελμάτων και υποθηκών* ως συντελεστής  εξεγέρσεως ή 

συστρατεύσεως* ως όχημα διαδόσεως ιδεών και πεποιθήσεων. 

Χρησιμοποιήθηκε, τέλος, στην εκπαίδευση, ως συνθήκη μεταδόσεως  της 

πακτωμένης σοφίας, των δοκιμασμένων τρόπων και των αξιών από τις γενιές 

που ήσαν κάθε φορά στά πράγματα στις γενιές που επρόκειτο να τις 

διαδεχθούν.  

 

 

Α11.- Η χρήση, ειδικότερα, της ποίησης  στην εκπαίδευση, με την ευρύτερη 

δυνατή σημασία και των δύο όρων, είναι φαινόμενο διαχρονικό και 

πανανθρώπινο. Ανάγεται στην εποχή της προφορικής παράδοσης και ισχύει 

καθόλη την περίοδο της γραφής.  

 

Α12.-  Ως όργανο διά βίου αγωγής, η ποίηση διατρέχει όλη την ελληνική 

αρχαιότητα. Υπήρξε, παράλληλα με τη μουσική, ο κατ΄εξοχήν εκπαιδευτικός 

θεσμός των πόλεων - κρατών, [...] ο κύριος τροχός της παιδείας [..] ( Werner 

Jaeger Παιδεία-η μόρφωσις του ΄Ελληνος Ανθρώπου-  μετάφρασις Γεωργίου 

Π Βερροίου, πρόλογος Αλεξάνδρου Ν. Τσιριντάνη, καθηγητού Πανεπιστημίου 

Αθηνών, εκδόσεις "Παιδεία", Αθήναι 1974 τ Γ΄, Δεύτερον Μέρος, σ 115 ) . Από 

τη βρεφική του, ήδη, ηλικία, ο ελεύθερος πολίτης, εθίζεται στην ακρόαση 

ρυθμών και στίχων. Η Αθηναία, ειδικότερα, μητέρα, [...] ΄Ετερπε < τον γιό    

της > διά καλών διηγήσεων, κατεκοίμιζε δι ’ασμάτων <καταβαυκαλίσεις, 

βαυκαλήματα >. Αι διηγήσεις και τα άσματα των μητέρων και των τιτθών ήσαν 

η πρώτη παίδευσις η διδομένη το νεαρώ Αθηναίω.[...] Οι εκ των Ομηρικών και 

Ησιοδίων επών διαδοθέντες μύθοι, οι εθνικοί μύθοι από γενεάς εις γενεάν 

μεταδιδόμενοι απετέλουν μέγα ευρετήριον, εν ώ επεζήτουν παν το δυνάμενον 

να τέρψει άμα και διδάξη. Δια τούτου καθίστων αυτοίς οικείους τους μύθους, εν 

οις έμελλον να βιώσωσι. Τα καλά ταύτα μυθεύματα, δι΄ ών ελικνίσθη κατά τα 

πρώτα αυτού έτη, επανεύρισκε βραδύτερον εν τοις χοροίς, ούς ήδε μετά των 

ομιλίκων αυτού, εν τω θεάτρω δε η τραγωδία εξέθετεν αυτά υπό θέλγουσαν 



[12] 

 

μορφήν. Ούτως εξηγείται η των Αθηναίων προς την ποίησιν κλίσις. Διότι ο 

ποιητής εν Αθήναις δεν ομίλει ως παρ’ ημίν  προς λογάδας, δεν  ίπταται 

άνωθεν των κοινών, κατανοούμενος υπό των σοφών μόνον. Απευθύνεται 

προς πάντας και πάντες κατανοούσιν αυτόν, διότι παρά πάσιν εξεγείρει 

παλαιάς αναμνήσεις. Εν τη κοινωνία ταύτη τη τραφείση διά μύθων οι υπό της 

ποιήσεως ψαλλόμενοι ύμνοι ευρίσκουσι φυσικήν τινά ηχώ, εάν δε τέλειος ανήρ 

παρακολουθεί μετά πάθους τας περιπετείας των δραμάτων, και κατανοεί 

ευκόλως τα νοήματα του ποιητού, τούτο γίνεται διότι τα την βάσιν αποτελούντα 

διηγήματα έτερψαν αυτόν εν τη νεανική ηλικία, παρά δε τον θετικόν βίον ήσαν 

χρήσιμα ως άλλος όλος ιδεώδης βίος, εις όν μεταφέρεται ακόπως, και 

ελάχιστα προκαλούσι την φαντασίαν αυτού. [...](«Paul Girard, Aθηναίων 

Αγωγή  -κατά τον Ε΄ και Δ΄ αιώνα π Χ,  Σύγγραμμα βραβευθέν υπό της 

Ακαδημείας των Επιγραφών και της Φιλολογίας και υπό της Γαλλικής 

Ακαδημείας, μετά 30 εν τω κειμένω εικόνων, μετάφρασις Αλεξάνδρου Μ 

Κάραλη, εν Αθήναις εκ του Τυπογραφείου Αλεξ. Παπαγεωργίου, 3 οδός 

Οφθαλμιατρείου 3, 1894», σ 85, 86 ).  

 

Α13.- Και ήταν τόσο ισχυρή η ροπή προς το δια ποιημάτων διδάσκειν ώστε 

και τα γραμματικά < "καλά" ή "κακά", δεν έχει σημασία > μαθήματα, που 

παρακολουθούσε, αργότερα, το παιδί στο σχολείο διδάσκονταν, κάποτε άν 

όχι πάντα, διά στιχουργημένου εγχειριδίου γραμματικής : Το «[...] περίεργον          

<αυτό >σύγγραμμα, ούτινος τεμάχια μόνον διεσώθεισαν, φαίνεται εκ πρώτης 

όψεως σχετιζόμενον προς τας πρώτας του νεαρού Αθηναίου μελέτας. Είνε δε 

τούτο η Γραμματική Τραγωδία του κωμωδοποιού Καλλίου. Ως εν ταις 

συνήθαισι τραγωδίαις, είχε πρόλογον, μέρη λυρικά, επεισόδια. Τα πρόσωπα 

της τραγωδίας ήσαν γράμματα, διαιρούμενα εις τάξεις αναλόγως της φύσεως 

και του μέρους, όπερ διαδραμάτιζον εν τη γλώσση, π.χ. έκαστον σύμφωνον, 

τιθέμενον εναλλάξ προ εκάστου των επτά φωνηέντων, απετέλει συλλαβήν τινά, 

εξ  ής απετελείτο η επομένη στροφή : 

βήτα   άλφα   βα,  

                                                 βήτα  ε         βε, 

βήτα  ήτα      βη, 

                                                 βήτα  ιώτα    βι, 

βήτα  ο       βο, 



[13] 

 

βήτα   ύ        βυ, 

βήτα    ώ       βω.  

Είτα η γάμμα άλφα γα, είτα η δέλτα άλφα δα και καθ΄εξής.[...]». ( Paul Girard 

oπ, σ 143 ). 

 

Α14.- Στα πρώτα αυτά μαθήματα προστίθενταν, εν συνεχεία, η μουσική, η 

αριθμητική και η ποίηση : «[...]  Ευθύς μετά την διδασκαλίαν των γραμμάτων 

και της αναγνώσεως, οι διδάσκαλοι " παρετιθέασιν αυτοίς επί των βάθρων 

αναγιγνώσκειν ποιητών αγαθών ποιήματα και εκμαθάνειν αναγκάζουσιν, εν οις 

πολλαί μεν νουθετήσεις ένεισι, πολλαί δε διέξοδοι και έπαινοι και εγκώμια 

παλαιών ανδρών αγαθών" < Πλάτων, Πρωταγόρας, 325e - 326a  >  [...]».  ( 

Paul Girard, oπ, σ 152 ).  

 

Α15.-   H ποίηση που διδάσκονταν στα σχολεία ήταν κυρίως η των Ομηρικών 

επών, τα κείμενα των οποίων, καθώς και τα των του Ησίοδου, «[...]  

εχρησίμευον ως αναγνωσματάρια (sic ) [...] ( Στεφάνου Δ. Ρώση, Ιστορία της 

παιδαγωγικής από των αρχαιοτάτων χρόνων μέχρι των καθ’ημάς, 

εκδοτικός οίκος Γ. Ι. Βασιλείου, Αθήναι 1924», σ. 10 ). Η διδασκαλία 

αποσκοπούσε στην ενίσχυση της ακουστικής μνήμης και στη διαμόρφωση 

«καλών κ΄αγαθών πολιτών : [..] είναι βέβαιο [..] πως απαιτούσαν από τους 

μαθητές να ασκούν την ακουστική μνήμη τους και πως οι μαθητές μάθαιναν 

απέξω διάφορα ποιήματα, κυρίως την Ιλιάδα και την Οδύσσεια, γιατί, 

παρ΄όλες τις επικρίσεις του Πλάτωνα, ο ΄Ομηρος εθεωρείτο ως πηγή σοφίας. 

[...]». ( Jan-Jacques Maffre, Η ζωή στην κλασική Ελλάδα, "Τί ξέρω;" -  " gue 

sais - je", ed PUF, 1988 ), εκδόσεις  Δαίδαλος / Ι Ζαχαρόπουλος, αύξων 

αριθμός ελληνικής σειράς 156,  Αθήνα χχ, σ. 136  ). 

 

 Α16.- Άλλά και ως πολιτιστική προϋπόθεση της συμμετοχής των ελευθέρων 

πολιτών στα συμπόσια, διδάσκονταν η ποίηση : «[...]  Ως πάντοτε, το 

περιεχόμενον της διδασκαλίας προσδιορίζεται και ενταύθα εκ του πολιτισμού, 

εις τον οποίον εισάγει τους διδασκομένους. Το πλαίσιον της αρχαϊκής 

πολιτιστικής ζωής αποτελεί ο ανδρικός σύλλογος, το κρητικόν ανδρείον ή η 

Αθηναϊκή εταιρεία, η συζήτησις -λέσχη- το συμπόσιον, ήτοι ο πότος μετά το 

δείπνον, με τους τυπικούς κανόνας και την εθιμοτυπίαν του. Κατ΄ αυτό, 



[14] 

 

έκαστος των συνδαιτημόνων, με την σειράν του, λαμβάνει των κλώνον της 

μύρτου, ο οποίος δίδει εις αυτόν την σειράν διά το άσμα. Το άσμα τούτο, το 

οποίον μεταβιβάζεται τοιουτοτρόπως από του ενός εις τον άλλον εν είδει ζικ-

ζάκ- "σκόλιον",  αποτελεί το πρωταρχικόν λογοτεχνικόν είδος, περί το οποίον 

συγκεντρούνται αι λοιπαί καλλιτεχνικαί εκδηλώσεις : παρεμβολαί ενοργάνου 

μουσικής, λύρας ή αυλού, και χορός.  

Παραλλήλως όθεν πρός τα ποιήματα του Ομήρου, τα οποία αναμφιβόλως από 

πολύ ενωρίς είχαν γίνει κλασσικά, ο νέος έπρεπε να μάθη και συλλογήν τινα 

λυρικών ποιημάτων, εάν ήθελε να καταστή ημέραν τινά ικανός να κεθέξη 

αξιοπρεπώς την θέσιν του εις τα συμπόσια και να θεωρείται άνθρωπος 

καλλιεργημένος [...]». ( H. I. Marrou, Καθηγητού εις Σορβόννην, Ιστορία της 

εκπαιδεύσεως κατά την Αρχαιότητα, μετάφρασις εκ της Ε΄εκδόσεως Θ. 

Φωτεινοπούλο, διευθυντού στοιχ, εκπαιδεύσεως, Αθήναι 1961, < δίχως 

αναφορά εκδότη >, σ. 77, 78 ). 

 

Α17.- Μουσική και ποίηση διδάσκονταν και οι νέοι της αρχαίας Σπάρτης : 

«[...]Τοποθετημένη εις το κέντρον της < σπαρτιατικής >  μορφώσεως, η 

μουσική εξασφάλιζει τον σύνδεσμον μεταξύ των διαφόρων μορφων της 

αγωγής ταύτης διά του χορού, ο οποίος συνδέεται με την μουσικήν δια του 

άσματος, δι΄αυτού δε μεταβιβάζει την ποίησιν, την μόνην αρχαϊκήν μορφήν της 

λογοτεχνίας [...]».     ( H. I. Marrou, οπ, σ 41, 42, 43, 78 ). 

 

Α18.- Κατά τους ελληνιστικούς χρόνους εδραιώνεται, διαδίδεται και διαχέεται 

σε όλο τον ελληνικό και ελληνόφωνο κόσμο, για να εκταθεί, μετέπειτα, όπου 

ίσχυσε το ρωμαϊκό κράτος, και από αυτό στην «[...] εκλατινισθείσα Δύση [...], 

ό,τι οφείλομεν να ονομάσωμεν "κλασσικήν εκπαίδευσιν"», εκπαίδευση δηλαδή 

συνισταμένη στη διδασκαλία των πρωτευόντων κειμένων της κλασικής 

αρχαιότητας, μεγάλο μέρος των οποίων αντιπροσώπευαν κείμενα ποιητικά. 

Τα παιδιά της εποχής εκείνης, όπως και όλων των ύστερων εποχών και μέχρι 

τη δεκαετία του χίλα εννεακόσια εβδομήντα, οπωσδήποτε, άρχιζαν να 

μαθαίνουν τα γράμματα αποστηθίζοντας το αλφάβητο. «[...] Από του Ε΄ μάλ-

ιστα αιώνος είχε συντεθή, προς τον σκοπόν τούτον, έν αλφάβητον εις 

τέσσαρας ιαμβικούς στίχους : 

έστ΄άλφα, βήτα, γάμμα, δέλτα τ΄εί τε και 



[15] 

 

ζήτ΄ ήτα, θήτα, ιώτα, κάππα, λάμδα, μύ, 

νύ, ξεί, το ού, πεί, ρώ, το σίγμα, ταυ, τό ύ, 

παρόντα φεί τε, χεί τε, τω ψεί εις το ώ. 

[...] Η εκμάθησις της αναγνώσεως συνεχίζετο διά της μελέτης ωρισμένου 

αριθμού εκλογών ποιητικών έργων. Καθ΄ό μέτρον πλουτίζονται αι εις την 

διάθεσιν ημών παπυρολογικαί μαρτυρίαι, ανακαλύπτομεν, ότι τα αυτά 

αποσπάσματα επανεμφανίζονται συχνά, τόσον εις τας σχολικάς ανθολογίας 

όσον και εις τα διδόμενα προς απομνημόνευσιν κείμενα διαφόρων 

συγγραφέων. Η παράδοσις ή, ακριβέστερον, η στερεοτύπως επαναλαμ-

βανομένη πράξις, είχεν άπαξ διά παντός καθιερώσει την επιλογήν σειράς 

περιφήμων χωρίων, τα οποία γενεαί μαθητών επανελάμβανον κατά κόρον και 

τα οποία απετέλεσαν ούτω την βάσιν της κοινής εις όλους τούς 

καλλιεργημένους ποιητικής πολυγνωσίας. [...] Αλλά και η ανωτέρα ελληνιστική 

εκπαίδευσις  < πιστή εις την αρχαϊκήν παράδοσιν > εις πείσμα των 

προσπαθειών του Πλάτωνος, εξηκολούθησε να είναι θεμελιωμένη επί της 

ποιήσεως [...] θεμελίωση η οποία παρέμεινε ακλόνητη επί πολλούς αιώνες, 

αφού, [...] η μοίρα της κλασσικής εκπαιδεύσεως συνεχίζεται καθ΄όλην την 

διάρκειαν της ιστορίας του Βυζαντίου [...] ( H. I. Marrou, οπ, σ 150, 151, 225, 

228, 238 ). 

 

Α19.- «[...] Σε όλη τη βυζαντινή ιστορία η ύλη και ο τρόπος της διδασκαλίας 

δεν ποικίλλουν καί πολύ. Το πρώτο πράγμα πού διδάσκονταν ένα παιδί, όταν 

γίνονταν έξι χρονών, ήταν η γραμματική ή "το ελληνίζειν την γλώσσαν". 

Μ΄αυτό, εκτός από το διάβασμα και το γράψιμο και τη γραμματική και το 

συνταχτικό, όπως τα εννοούμε σήμερα, εξυπακουόνταν επίσης μιά γνώση των 

κλασικών, καθώς και σχόλια στους κλασικούς, ιδίως στον Όμηρο, πού τά έργα 

του τα μάθαιναν επέξω, Ο Συνέσιος τον  5ο αιώνα μιλάει γιά την ικανότητα του 

ανηψιού του να αποστηθίζει τον ΄Ομηρο  (μάθαινε πενήντα στίχους την 

ημέρα), ενώ ο Ψελλός, από πολύ μικρός, ήξερε ολόκληρη την Ιλιάδα απέξω. 

Το αποτέλεσμα ήταν ότι όλοι οι Βυζαντινοί ήταν σε θέση να αναγνωρίσουν 

στίχους του Ομήρου. Η ΄Αννα < η Κομνηνή>, που εξηνταέξι φορές στην           

"Αλεξιάδα" της αναφέρει στίχους του, σπάνια προσθέτει "το ομηρικόν εκείνο". 

Ήταν τελείως περιττό. Καί τούς άλλους ποιητές τούς διάβαζαν και τούς 

μάθαιναν, κανένας όμως δεν είχε την ανώτατη αυτή θέση πού διετήρησε ώς το 



[16] 

 

τέλος ο ΄Ομηρος [...]» (Στήβεν Ράνσιμαν, Βυζαντινός Πολιτισμός, 

μετάφραση Δέσποινας Δετζώρτζη, εκδόσεις "Γαλαξίας", έκδοση β΄,<Αθήναι>, 

1970, σ. 251, 252 ). 

 

Α20.- Εκτός των αρχαίων Ελλήνων, και των Βυζαντινών, που εκπαίδευαν τα 

παιδιά και τους νέους, διδάσκοντάς τους ποίηση και ρυθμό, και οι κινέζοι 

χρησιμοποιήσαν, την ίδια περίπου εποχή, Την βίβλο της Ποίησης  (αρχαία 

ανθολογία της ποίησής τους) ως όργανο μεταδόσεως διδαγμάτων στα 

σχολεία. Επίσης, οι πρώτες χριστιανικές κοινότητες χρησιμοποίησαν την 

ποίηση στην εκκλησιαστική και στην κοσμική παιδεία. Αλλά και οι ινδοί 

Βραχμάνοι, και οι Ιρλανδοί  Βάρδοι, και οι φυλές του βόρειου Μπαντού ( ήδη 

Ουγκάντα ), σύμφωνα με πρόσφατες, σχετικώς, έρευνες καθώς και η φυλή 

Τσάγκα της Ανατολικής Αφρικής που χρησιμοποίησαν ηθοπλαστικούς μύθους 

περί ζώων για την εκπαίδευση των παιδιών τους  (Denys Thompson, The 

uses of poetry, Cambridge University Press, printed in Great Britain, 1978, σ 

96 επομενες ). 

 

  



[17] 

 

Β 
 

Η εκπαιδευτική - ιδεολογική χρήση της ποίησης στη νεότερη Ελλάδα 
 

 
Β01.- Προεπαναστατικά, και πρίν την εξακτίνωση των "φώτων" στο 

τουρκοκρατούμενο "γένος" η παιδευτική λειτουργία της ποίησης ετελείτο και 

επενεργούσε στις νεότερες γενιές του χειμαζόμενου πληθυσμού αυτόματα, 

αυθόρμητα και εκ των ενόντων: δημοτικό τραγούδι, γνωμικά και εργατικά 

στιχουργήματα, παροιμιακός λόγος, προφορικώς διαδιδόμενα, λόγια, 

αφηγηματικά ποιήματα ( περίπτωση Ερωτόκριτου ), επικαιρικά, αυτοσχέδια, 

στιχουργήματα περιφερομένων ριμαδόρων, και ό,τι συλλάμβανε ο νούς από 

την εκκλησιαστική λειτουργία.  

 

Β02.- Με την εξέλιξη των οικονομικών πραγμάτων, την κινητικότητα 

εμπορευομένων και ναυτικών, την συνακόλουθη ζύμωση των ιδεών, την 

εκπαιδευτική πολιτική του Πατριαρχείου και την δημιουργία οργανωμένων 

εκπαιδευτηρίων, από φιλομαθείς και μορφωμένους κληρικούς και κοσμικούς, 

σε όλη την έκταση της Οθωμανικής Αυτοκρατορίας, και στις αυλές των 

παραδουνάβιων ηγεμονιών, η εκπαιδευτική χρήση της λογίας, γραπτής, 

ποίησης και μάλιστα των Ομηρικών επών εμφανίζεται και επιδρά, όπου και 

όπως και γιά όποιους σκοπούς (γλωσσικούς πρωτίστως) διδάχθηκε, παράλ-

ληλα με την δημώδη - προφορική.  

 

Β03.- Η παραμονή της Επανάστασης βρίσκει τα πνεύματα διχασμένα : από τη 

μιά οι αττικίζοντες και το Πατριαρχείο και από την άλλη ο Κοραής της "μέσης 

οδού" και των διαφωτιστών οπαδών του. Παράλληλα ακούγονται και οι 

υποστηρικτές της κοινής, "χυδαίας",  γλώσσας που, όπως οι Χριστόπουλος, 

Βηλαράς και Καταρτζής, υποστήριζαν οτι η συνειδητή καλλιέργεια και χρήση 

της γλώσσας του λαού στην εκπαίδευση είναι όχι απλώς ικανή αλλά και 

αναγκαία συνθήκη μορφώσεως του γένους και δημιουργίας γνησίως 

νεοελληνικού πολιτισμού. 

 

Β04.- Ο αγώνας και οι ανάγκες του ανάλωσαν μεταξύ των άλλων το σύνολο, 

σχεδόν, των εκπαιδευτικών προϋποθέσεων και θεσμών, ( που στο σύνολό 



[18] 

 

τους, σχεδόν, βρίσκονταν, άλλωστε, εκτός εδαφικών ορίων του "εθνικού 

κέντρου" ) ώστε η επομένη της αιματηρής θεμελιώσεως της "πτωχής και 

εντίμου Ελλάδος" βρήκε το, οργανωτικά υποτυπώδες και κυριαρχικά 

παραπαίον, κρατίδιο απαράσκευο και άπορο εκπαιδευτικών μέσων. 

 

Β05.- Η εκπαιδευτική πολιτική του Καποδίστρια, επικεντρωμένη στην 

ορθολογική θεμελίωση της στοιχειώδους καθολικής παιδείας και την ενίσχυση 

της μέσης με κατεύθυνση κυρίως πρακτική, (πολιτική που αν επικρατούσε θα 

οδηγούσε, πιθανώς, τα εκπαιδευτικά πράγματα προς καταστάσεις ομαλότερες 

εκείνων που εντέλει αναδύθηκαν από την ανακοπή της), δεν πρόλαβε να 

ασκηθεί και επομένως μόνον υποθέσεις αναπόδεικτες μπορεί να κάνει κανείς 

περί των ενδεχομένων καρπών της. 

 

Β06.-  Η εκπαιδευτική πολιτική της αντιβασιλείας και των Οθωνικών 

κυβερνήσεων προσανατολίστηκε στη μεταφύτευση θεσμών παροχής κλασι-

κής παιδείας και των τριών εκπαιδευτικών βαθμίδων, κατά το ανάλογο του 

συγκεντρωτικού, κλασικίζοντος, σχήματος της Βαυαρικής  Μοναρχίας. 

 

Β07.- Με το ΒΔ της 31/12/1836-1/1/1837 (φύλλο Εφημερίδος της 

Κυβερνήσεως, 37/31-12-1836), Περί του κανονισμού των Ελληνικών σχολείων 

και Γυμνασίων, που εξ αρχής και με τον χαρακτηρισμό των ιδρυομένων 

σχολείων ως "Ελληνικών",  δηλωνει την κλασσικιστική κατεύθυνση της εκπαι-

δευτικής πολιτικής, ορίζεται (άρθρο 7, παρ 1 ) ότι  "Εις τα Ελληνικά σχολεία 

θέλει εν γένει διδάσκεσθαι εγκυκλοπαιδικώς τα ακόλουθα αντικείμενα : Η 

ελληνική μετά παραλληλισμού της παλαιάς προς την νέαν (σκοπούμενο 

εξόχως Κοραϊκής έμπνευσης ). Το με ποία - ποιάς νέας ελληνικής κείμενα και 

πώς θα διδάσκεται η λαλούμενη με τη διαβαζόμενη μόνο γλώσσα, παραμένη 

ζήτημα αδιευκρίνιστο και αμφιλεγόμενο στις ατέρμονες αντιδικίες των 

γλωσσαμυντόρων όλων των τύπων και εκδοχών της "ελληνικής".  

 

 

Β08.- Δείγμα πάντως του ποιά μπορεί να ήταν η "νέα" ελληνική, κατά τις 

αντιλήψεις του νομοθέτη, παρέχει το παρακάτω στιχούργημα που περιέχεται, 

μόνο δείγμα ποιητικής γραφής, στο Σύντομον Αλφαβητάριον Δια την εις τα 



[19] 

 

Δημοτικά Σχολεία της Ελλάδος Σπουδάζουσαν Νεολαίαν, ερανισθέν υπό Ι 

Χωματιανού, δημοδιδασκάλου, εκτυπωθέν δε διά δαπάνης των Κωνσταντίνου 

Τόμπρα, και Ιωαννίδου Σμυρναίου, εν Πάτραις, εκ του τμήματος της 

Τυπογραφίας Κ. Τόμπρα, και Κ. Ιωαννίδου, Διευθυνομένου υπό Γελή και Στ. 

Νικολαϊδου, 1837 : 

 

 

Παραίνεσις. 

 

Προσκύνει σέβου τον Θεόν και τίμα τους γονείς σου, 

Αγάπα τους ομοίους σου και τους ομογενείς σου. 

Έργα καλά θέλ' ο Θεός και καθαράν καρδίαν, 

Όχι πομπάς, δωρήματα, καπνίσματ' ή θυσίαν. 

Μήτηρ κοινή, τροφός ημών, διδάσκαλος, προστάτης 

Είν' η πατρίς μας η ΄Ελλάς, δόξα εις τ' όνομά της. 

Αυτήν να έχωμεν σ' τον νούν, πάντα να αγαπώμεν 

΄Οπου καν άν υπάγωμέν να μή την λησμονώμεν 

Σ΄την γήν  της εγεννήθημεν και πάλιν εις την γήν της, 

Να ζήσωμεν συντρέχοντες εις την βελτίωσίν της. 

Το παν δια την δόξαν της και την ευδαιμονίαν, 

Προθύμως να προσφέρωμεν φιλογενή θυσίαν. 

Όταν η μήτηρ ευτυχή, όλοι συνευτυχούμεν, 

Και όταν ήναι ένδοξος όλοι συνευδοξούμεν. 

Όταν δε πέση εις αυτήν σκότος και δυστυχία.  

Φευ.΄ άδοξα και δυστυχή είναι και τα παιδία. 

Εις μίαν γην ΄γεννήθημεν εις μίαν κατοικούμεν, 

Μίαν ψυχήν ας έχομεν δια να ευτυχούμεν. 

Λέγ΄ο Θεός " ό σύ μισείς, ετέρω μή ποιήσης" 

Αν θέλεις να μη σε αδικούν ποτε μην αδικήσης. 

Επιμελού, κοπίαζε ενόσω είσαι νέος, 

Δια να μη μετανοείς το ύστερον ματαίως. 

Η επιμέλεια νικά όλας τας δυσκολίας, 

Και οδηγεί τον άνθρωπον εις δρόμον ευτυχίας. 

Η δε αμέλεια γεννά παντία κακών είδη,  



[20] 

 

Πτωχείαν, καταφρόνησιν και ατιμίαν δίδει. 

Ο πλούτος χωρίς μάθησιν είναι φθοράς αιτία, 

Πρώτον απ΄όλα τ΄αγαθά υπάρχει η παιδεία. 

Ο αμαθής από τυφλόν διαφοράν δεν έχει, 

Ενώ θαρρεί ότ΄ευτυχεί, εις την φθοράν του τρέχει. 

Ισότιμοι οι άνθρωποι κ΄ελεύθεροι γεννώνται, 

Και δια μόνην αρετήν πρέπει να προτιμώνται. 

Χάριν ποτέ μη λησμονής, κακόν μη ενθυμήσαι, 

δίδε καλόν αντί κακού, και ούτος εκδικείσαι. 

Τους άλλους μη κατηγορής, τον εαυτόν σου κρίνε. 

Άν θέλης να σε συγχωρούν εις ευσπλαχνίαν κλίνε. 

Πιστός εις την πατρίδα σου, πιστός εις την θρησκείαν, 

Πιστός εις την συγγένειαν, τον νόμον, την φιλίαν. 

Φιλάνθρωπος, επιμελής και φρόνιμος αν ήσαι, 

Ως κ΄οι εχθροί σου σε τιμούν, κανένα μη φοβήσαι. 

 
 

Β09.- Όμοια και ανάλογα Αλφαβητάρια και Αναγνωσματάρια κυκλοφορούσαν 

και χρησιμοποιούνταν σταδημοτικά σχολεία του "λυτρωμένου" και του 

αλύτρωτου ελληνισμού ως το 1861, τουλάχιστον, όπως τεκμαίρεται από την 

εύρεση και των εξής : α) Αλφαβητάριον περιέχον Τακτικήν Σειράν Των 

Πινάκων της Αναγνώσεως Και τινα Γνωμικά των Αρχαίων Φιλοσόφων, προς 

χρήσιν των Δημοτικών Σχολείων της Ελλάδος, εκδοθέν υπό Του Τυπογράφου, 

Εν Πάτραις, Εκ της Τυπογραφίας Μ. Γεωργιάδου, 1843. β) 

Αναγνωσματάριον ερανισθέν εκ των πινάκων της αναγνώσεως και διαφόρων 

ηθικών και διδακτικών βιβλίων προς χρήσιν των Δημοτικών Σχολείων, Εν 

Σάμω, 1861, και γ) Αναγνωσματάριον Συλλεγέν εκ πινάκων της 

Αναγνώσεως της νεωτέρας εκδόσεως του 1853 και διαφόρων άλλων ηθικών 

και διδακτικών βιβλίων, υπό Δ.Σ.Β, εκδοθέν δε διά δαπάνης Ανδρέου 

Κορομηλά, προς χρήσιν των Δημοτικών Σχολείων, εν Αθήναις εκ της 

Τυπογραφίας Ανδρέου Κορομηλά, 1853. 

 

Β10.- Στο τελευταίο αυτό Αναγνωσματάριον, το οποίο και συνιστά στους 

δασκάλους με τις υπ΄αριθμούς πρωτοκόλλου : 1000/20-7-1852 και 4479/03-



[21] 

 

10-1853 εγκυκλίους του ο τότε υπουργός τω Εκκλησιαστικών και της 

Δημοσίας Εκπαιδεύσεως Σταύρος Βλάχος, περιέχονται, εκτός του παραπάνω 

στιχουργήματος ( εμπλουτισμένο και με νέους ηθοπλαστικούς στίχους ), υπό 

τον τίτλο Ηθικαί παραινέσεις δια στίχων,και χαρακτηριστικά του όλου ύφους 

της εποχής, όπως Ο Μεσσίας προς τον Λαόν προέρχεται "εκ του ποήματος < 

ο Μεσσίας >  του Κ. Π. Σούτσου" και το Εωθινή Προσευχή "εκ του 

Ροβινσώνος του Κ Α. Ρ. Ρ." ( Αλεξάνδρου Ρίζου Ραγκαβή ), όπως 

υποσημειώνει ο εκδότης : 

Μάθημα ΞΒ΄. 

Ο Μεσσίας προς τον Λαόν 

Οι κοπιώντες δράμετε και οι πεφορτισμένοι, 

Τους δυστυχείς η του Θεού αγκάλη περιμένει 

Τον ελαφρόν μου άρατε ζυγόν της αληθείας, 

ζυγόν λυτρώσεως παθών, ζυγόν ελευθερίας. 

Ώ πένητες.΄ μή θλίβεσθε, ώ δούλοι.΄ μή λυπείσθε, 

Εις ουρανόν ευδαίμονες και ίσοι πάντες είσθε. 

Μή τους δυνάστας τρέμετε, τους δυναμένους μόνο 

Την δέσμευσιν του σώματος και της σαρκός τον φόνο. 

Σοφοί, άν ναυαγήσητε υπέρ δικαιοσύνης 

Εις ουρανόν τυγχάνετε λιμένος και γαλήνης [...] 

Πάν ό, τι έπραξας καλόν εις τον ελάχιστόν σου, 

Το έπραξας εις εαυτόν και εις τον Κύριόν σου.[...] 

Αγάπα τον Θεόν, ιδού η βάσις η μεγάλη, 

Αγάπα τον πλησίον σου ως εαυτόν η άλλη. 

Εις ταύτας δε τας εντολάς τας δύο το πάν κείται, 

 Η ηθική ολόκληρος, οι νόμοι και προφήται. [...] 

 

 

 

Β11.- Αυτά και ανάλογα, λοιπόν, ήσαν τα ποιήματα αι "Ευχαί, < αι > δεήσεις 

και < τα >  άσματα  < τα > αδόμενα εις τα δημοτικά Σχολεία" περί των οποίων 

προβλέπει με την παραπάνω, υπ΄αριθμόν πρωτοκόλλου 4479/03-10-1853, το 

υπουργείο. 

 



[22] 

 

Β12.-  Σαράντα χρόνια μετά (1894), ο υπουργός επί των Εκκλησιαστικών και 

της δημοσίας εκπαιδεύσεως Δ. Μ. Καλλιφρονάς ορίζει, με το Περί αναλυτικού 

προγράμματος των μαθημάτων του γραμματείου κλπ. (πρόκειται για το 

ωρολόγιον πρόγραμμα  των προτύπων σχολείων που λειτουργούσαν στα 

Διδασκαλεία για την πρακτική άσκηση των υποψηφίων δασκάλων και 

δασκαλισσών), και τη διδασκαλία των εξής ποιημάτων : Ο μόνος ποιητής, Ο 

θεός, Η μήτηρ μου, Μη βασανίζεται τα αβλαβή ζώα ( Α Kατακουζηνού ). Η 

εσπέρα, Το φεγγάρι, Το πρωί, Εωθινή προσευχή, Η άνοιξις, Εμβατήριον, Ο 

χειμών, Η γη της Ελλάδος  ( Αγγ Βλάχου ). Ο Βορειάς που τ΄αρνάκια παγώνει, 

Η τυφλή ανθοπώλης (Γ. Ζαλοκώστα ). Το παιδί στο ποτάμι, Παιδί μου ώρα 

σου καλή  (Γ. Βιζυηνού ). Το ορφανό ( Αχ. παράσχου ).  Προσευχή στρατ-

ιώτου (Η. Τανταλίδη).Υμνος προς τον Θεόν ( Π. Σούτσου ). Ευχαριστία προς 

τον Θεόν  ( Α. Ραγκαβή ) και το δημώδες  Η άλωσις της Κωνσταντινουπόλεως. 

 

Β13.- Τα ποιήματα αυτά βρίσκονται και στη Νέα Συλλογή Ποιημάτων, κατά 

το νέον αναλυτικόν Πρόγραμμα των Μαθημάτων της στοιχειώδους 

εκπαιδεύσεως, προς χρήσιν των Δημοτικών Σχολείων και Παρθενα-

γωγείων, έκδοσις Κ. Παρασκευοπούλου, εν Βόλω, Βιβλιοπωλείον και Χαρτο-

πωλείον Κ. Παρασκευοπούλου, 1901.  

Β14.- Αποστοματισμός ποιημάτων, δίς της εβδομάδος, και άσματα προβλέ-

πονται και γιά τις τρείς τάξεις των νηπιαγωγείων (πρώτη κατωτάτη, δευτέρα 

και τρίτη ανωτάτη ) με το από 30-4-1896 ΒΔ που υπογράφει ο επί των 

Εκκλησιαστικών κλπ υπουργός Δημήτριος Γ. Πετρίδης.    

 

Β15.- Άσματα  κοσμικά,  (ο Θεός, Το δάσος,  Η άνοιξις,  Εν τω γυμναστηρίω, 

Το εκκλησάκι, θερινή νυξ, Εμβατήριον Τυρταίου,  Ο Βασιλικός ύμνος) και 

εκκλησιαστικά, ( Αμήν, Ταις πρεσβείαις της Θεοτόκου, Σε υμνούμεν ) προβλέ-

πονται και με το  ΒΔ της 21- 9- 1894  περί αναλυτικού προγράμματος των 

μαθημάτων του γραμματείου κλ ( ο. π. ). 

 

Β16.- Ποιήματα και αποσπάσματα εκτενών ποιητικών έργων διδάσκονταν, 

σύμφωνα με το οικείο Πρόγραμμα του 1884, και στις τρείς τάξεις των 

Ελληνικών Σχολείων.  Συγκεκριμένα, διδάσκονταν : Εις Ιωνίαν, Εις εν άστρον  

(του Ι.Καρασούτσα). Οι ποιηταί (του Δημ Παπαρρηγόπουλου). Ρωσσία, 



[23] 

 

Αγγλία, Γαλλία, Άνθος Μαϊου, Η άρκτος, Η περιστερά, Το ρόδον, Διονύσου 

πλόυς  (του Αλ. Ραγκαβή).  Εις δρομίσκον των Αθηνών  (του Αχ. Παράσχου). 

Το σχολείον του χωρίου (του Σπ βασιλειάδη ). 

 

Β17.- Με το Επίσημο πρόγραμμα της 23 - 8 - 1896 τα ποιήματα που 

διδάσκονταν στην Α΄ τάξη των Ελληνικών Σχολείων είναι τα εξής :  Ο Θεός, Ο 

μόνος ποιητής, Μη βασανίζεις τα αβλαβή ζώα, Τα διψασμένα άνθη, Το 

χελιδόνι, Η μήτηρ μου (του Αλ. Κατακουζηνού). Η πρωϊα, Το τριαντάφυλλον, 

Ύμνος προς τον Θεόν, Η εσπέρα,  Ο χειμών,  Η ΄Ανοιξις, Εμβατήριον, Εωθινή 

προσευχή  (του Άγγ. Βλάχου). Η πέρδικα,  Ο Βορειάς που τ΄αρνάκια παγόνει 

(sic), Η τυφλή ανθοπώλης  (του Γ. Ζαλοκώστα).  Η περιστερά (του Αλ. 

Ραγκαβή ). Το ορφανό, Το ορφανό (παραλλαγή του προηγουμένου ), Προ της 

Παναγίας, (του Αχ. Παράσχου ). Ο επαίτης, Το ναυτόπουλο, Το πρωϊ  ( του 

Ηλ. Τανταλίδη ). Παιδί μου ώρα σου καλή, Το παιδί ΄στο ποτάμι, Το καλοκαίρι       

( του Γ. Βιζυηνού ).  Η θάλασσα και το ποτάμι ( του Γ. Δροσίνη ). Ύμνος , (του 

Π. Σούτσου ) και Η κόρη του Ιωάννου Γαλάτη   (του  Α Σούτσου).  

 

Β18.- Προοδευτικά και κατά τη διαδοχή των δημοσιευομένων αναλυτικών 

προγραμμάτων, τόσο της πρωτοβάθμιας όσο και της δευτεροβάθμιας 

εκπαίδευσης, η διδακτέα ύλη περιλαμβάνει (από το 1913 ώς το 1975, εκτός 

των δημοτικών τραγουδιών, των ποιημάτων της ύστερης Βυζαντινής 

γραμματείας και τών αφηγηματικών συνθέσεων του Κρητικού κύκλου, για τα 

οποία γίνεται λόγος παρακάτω) ποιήματα των Σολωμού, Κάλβου, Παλαμά, 

Προβελέγγιου, Βαλαωρίτη, Πολέμη, Γρυπάρη, Ν. Χατζηδάκη, Δ. Καμπού-

ρογλου, Ι. Π. Ιωαννίδη, Βοσπορίτη, Βηλαρά, Χριστόπουλου, Βικέλα, Στ. 

Δάφνη, Κρυστάλλη, Μαρκορά, Χρ. Χριστοβασίλη, Μαλακάση, Πάλλη, Σουρή, 

Στρατήγη, Μαβίλη, Πέτρου Βασιλικού, Πορφύρα, Κ. Μάνου, Αλ. Βυζαντίου, 

Χατζόπουλου, Μαρτζώκη,  Αλ. Φωτιάδη, Σικελιανού, Κ. Σκόκου, Καβάφη 

(τους Τρώες, στα Νε.Ε.Α. των Κ Παρορίτη και Αλκ Αργυρόπουλου, του 1930 ) 

Καρθαίου, Αθάνα (στα Νε.Ε.Α. τον Παρορίτη - Αργυρόπουλου, πάλι,  μαζί με 

τον Σικελιανό. Αξιοσημείωτη επίσης είναι η παράθεση ενός Σέρβικου 

Δημοτικού του, Η κόρη από το Κόσσοβο, και ποιημάτων των Β. ΄Ιλιτς και Μ. 

Παβίτσεβιτς, μεταξυ της ξενης λογοτεχνικής ύλης ). Βουτιερίδη, Σπ. 

Ματσούκα,  Ουράνη, Κ. Αθανασιάδη, Π. Κριναίου, Κόντογλου (το πεζό 



[24] 

 

ποίημα ο Κούκος ), Λαγοπάτη, Νιρβάνα, Μ. Τσιριμώκου,  Σκίπη, Λασκαράτου, 

Καρυωτάκη, (το Κανάρης, στα Νε.Ε.Α. των Ευδοκίας Αθανασούλα, Ελένης 

Ουράνη και Λίζας Κοττου, του 1931). Ζ Παπαντωνίου, Μ. Στασινόπουλου, 

Εφταλίωτη, Κλεαρέτης Δίπλα Μαλάμου, Α. Μαμμέλη, Ρ. Φιλύρα, ( στα Νε.Ε.Α. 

των Ειρήνης Δημητρακοπούλου <Αθηναίας> και Μαρίας Πολυμενάκου, του 

1935). Το βιβλίο είναι αξιοσημείωτο και γιά την έντονη στροφή του προς 

ζητήματα του εργατικού κινήματος. Χαρακτηριστικό το διήγημα  Ξεριζωμένοι, 

<από τη ζωή στα μεταλλεία του Λαυρίου> του Β. Δασκαλάκη, γνωστότερου ως 

μεταφραστή του Κ. Χάμψουν ). Μυρτιώτισσας, Τ. Άγρα, Κ. Καρυωτάκη ( και 

των τριών στο "Αναγνωστικό"  Ελληνόπουλα, της Γ΄ Δημοτικού, των Π 

Νιρβάνα - Δημ Γ. Ζήση, του 1940 ). Κ. Βελμύρα ( στο "Αναγνωστικό" της Δ΄ 

Δημοτικού, του Γ. Α. Μέγα, του 1940. Η σημασία της αναφοράς βρίσκεται στο 

ιδιόρρυθμο της περίπτωσης Κ. Βελμύρα, εκδότη του «περιθωριακού» - 

επιθετικού περιοδικού Φραγγέλιο ). Τ. Μωραϊτίνη [τον Ύμνο της 4ης 

Αυγούστου, στα Νε.Ε.Α. της Δ΄ Γυμνασίου και της Α΄των "Αστικών Σχολείων", 

των Ν. Κοντόπουλου, Μιχ. Οικονόμου, Αριστ. Βακιαρέλη και Δημ. Ζήση, του 

1940. Το πράγμα έχει ενδιαφέρον γιατι εξ αιτίας των Νεοελληνικών 

Αναγνωσμάτων που δημοσίευσε το 1925  προκάλεσε εναντίον του -και 

εναντίον των Παλαμά, Εφταλίωτη, Πάλλη, Ψυχάρη, Παν. Λορεντζάτου, 

Δελμούζου, Ταγκόπουλου, Βλαχογιάννη, Χρηστομάνου, και άλλων "μαλλιαρο-

κομμουνιστών" (sic) τον άθλιο λίβελλο : Ο Δολοφόνος μου το Σχολείον<εκδ, 

"Πατρίς των Γραμμάτων", Αθήνησι, 1927,  κάποιου Νικολάου Συφάκη, 

προέδρου κάποιας "πανελληνίου Ανθρωπιστικής Ενώσεως", με τον οποίον 

συντάχτηκαν οι Γεωρ. Γαρδίκας, Νεοκλής Καζάζης, Κων. Λογοθέτης, Π. 

Καρολίδης και Ι Μεσολωράς,  καθηγητές όλοι του πανεπιστημίου ]. Αγγ. 

Σημηριώτη. Αυτά, μέχρι το 1975. 

 

Β19.- Αμέσως μετά το 1975 τα σχολικά εγχειρίδια περιλαμβάνουν, εκτός του 

Κ. Καρυωτάκη, που ανακαλείται μετά την αποπομπή του για μιά περίοδο 

τριαντα-πέντε χρόνων ( 1940 - 1975 ) και ποιήματα των : Ν. Βρετάκου, Τ. 

Παπατσώνη, Κ. Βάρναλη, Γ. Σεφέρη, Γ. Ρίτσου, Ο. Ελύτη, Ζ. Καρέλλη, Ν. 

Λαπαθιώτη, Λ. Κούσουλα, Σ. Παυλέα, Ν. Χαντζάρα, Α. Παπαδιαμάντη ( το : 

Στην Παναγίτσα στο Πυργί ) Ν. Παππά Ρίτα Μπούμη- Παππά, Γ. Θέμελη, Τ. 

Βαρβιτσιώτη, Α. Δικταίου, Τ. Σινόπουλου, Μ. Σαχτούρη,   Μ. Αναγνωστάκη, Ν. 



[25] 

 

Καρούζου. Α. Εμπειρίκου, Ν. Εγγονόπουλου, Γ. Θ. Βαφόπουλου, Γ. 

Σαραντάρη, Ν. Καββαδία, Κ. Μόντη, Ε. Βακλό, Δ. Παπαδίτσα, Τ. Λειβαδίτη, Τ. 

Πατρίκιου, Β. Θεοδώρου,  Κ. Στεργιόπουλου, ΄Αθου Δημουλά, Κικής 

Δημουλά, και Ν. Φωκά. 

 

Β20.- Σε γενικές γραμμές, και λαμβανομένης υπ΄όψιν της κυμάνσεως των 

φιλολογικών γούστων και των  αισθητικών αποτιμήσεων, ως εκ των οποίων 

όχι μόνο πολλά από τα Σούτσεια και αρκετά από τα Καρασούτσεια ποιήματα 

δεν "καταπίνονται" καν σήμερα, αλλά και πολλά του, πολύ πιό κοντινού μας, 

από κάθε άποψη, Παλαμά λ.χ.- η αισθητική αξία των περιεχομένων 

ποιημάτων κυμαίνεται,  από το μέτριο έως το πολύ καλό και τούτο απ΄αρχής 

μέχρι τέλους. Το συμπέρασμα αυτό συνάγεται από την εφαρμογή του 

εκάστοτε ισχύοντος "λογοτεχνικού κανόνα" στα ποιήματα κάθε περιόδου. 

Ειδικότερα :  

 

Β21.- Τα ποιήματα της περιόδου 1836 - 1913, υπάγονται, στό σύνολό τους 

σχεδόν, στον κανόνα των Φαναριωτών, και της Α΄ Αθηναϊκής Σχολής. Και ο 

κανόνας αυτός, παρά τις όποιες, γαλλικές, επιδράσεις, αλλά και τον έντονο 

συχνά Κοραϊσμό του (ως προς τη γλωσσική, ιδεολογική, μετρική και διδακτική 

- εξεγερτική διάσταση), τη βασική του διαμόρφωση έλαβε από τους 

Βυζαντινούς λογίους. Αφήνοντας κατά μέρος την υμνογραφική και κοσμική - 

αττικίζουσα ποίηση, [που ως αττικίζουσα ακριβώς, αλλά και όχι μόνο(υπάρχει 

παράλληλα κοινότητα, τρόπων, αισθήματος και πνευματικών κατευθύνσεων ) 

συνδέεται ευθέως με μεγάλο μέρος της ποιητικής παραγωγής του λήγοντος 

18ου και εκείνης του μισού, τουλάχιστον, 19ου αιώνα ] και ανατρέχοντας στα 

σε  γλώσσα δημώδη, λίγο - πολύ, γραμμένα, λογία, ποιήματα (διδακτικά, 

φρονηματιστικά, ερωτικά, στυλιτευτικά και σκωπτικά)  διαπιστώνουμε τους 

καταγωγικούς, κοινούς τόπους και τούτο ανεξάρτητα από την διένεξη 

"συντηρητικών" και "ελληνοκεντρικών"  - "προοδευτικών" και "διαφωτιστών", 

περί πολιτιστικής συνέχειας ή, ασυνέχειας του ελληνισμού,  

 

Β22.- Απλή αντιπαράθεση ορισμένων αποσπασμάτων αρκεί ως τεκμήριο, 

μαχητό έστω, της βυζαντινής στιχοποιϊας των Φαναριωτών, εξέχων χειριστής 

της οποίας υπήρξε, βεβαιότατα, ο διαφωτιστικότατος, κατά τα άλλα, Κοραής.  



[26] 

 

 

Στίχοι, γραφή και διδαχή, και παραινέσεως λόγοι        Φίλοι πολλοί μ΄εκίνησαν διά να  

εξ Αλεξίου Κομνηνού του μακαριωτάτου,                                                    στιχουργήσω 

εις φρόνησιν και παίδευσιν, εις λόγων ευκοσμίαν       βίον και πράξεις έγγραφα Κυρίλλου 

να αφήσω 

 

ή 

αλλ΄όμως ουκ ηρκέσθησαν οι καταμυτωτάδες           και διακόνων του χορού Παγκράτιος, 

θάνατον εφωνάξασιν ως οι Εβραίοι πάλλαι                                                       ως άλλος 

το «άρον άρον σταύρωσον» εις τον καιρόν                 προθύμως Αθανάσιος προθέμενος  

                                            του πάθους                                                          αγώνα 

του γλυκητάτου Ιησού Χριστού του ζωοδότου,           κατ΄Αυξεντίου μιαρού και μαθητών 

ούτω κ΄αυτοί εκραύγαζον περί Βελισσαρίου                                                    εκείνου 

 

ή 

Ο φθόνος δεν με άφηκεν ποτέ να αναπνεύσω          Ως πικραμένος με χολήν, διατί πολλά  

όλο μ΄εμένα τά ΄βαλε, σπλάχνος ποσώς δεν έχει.                                            εγρύπνουν 

Σεισμούς, αλώσεις, και λοιμούς, πυρκαϊάς                 έθηκα ν΄αποκοιμηθώ να πάρω αέραν 

                                              και φόνους                                                         ύπνου 

πικρούς τυράννους μ΄έδωκε, λύπας πολλας              εφανίσθη μου κείτοντα εις υπνοφαντα- 

                                               και πόνους                                                          σιά μου, 

                                                                             επόνειν το κεφάλι μου κ΄ έκλαιγεν η 

                                                                                                                   καρδιά μου. 

ή 

 

Έλεγον ουμή να γράψω           Τώρα που συναχθήκαμεν            Τέκνα μου Γραικοί γενναίοι 

ουδέ χείρα να κινήσω               εδώ και μαζωχθήκαμεν               δράμετ΄, άνδρες τε και νέοι 

εις διήγησιν του λόγου              πρέπει να τούσε κράξωμεν         κι είπατε μεγαλοφώνως, 

του ανδρός του σοφοτάτου        και να τους φωνάξωμεν.             είπατέ τ΄ όλοι συμφώνως 

και του γέροντος εκείνου          Μαστόροι τί ορίζεται                   Πού νυν τέχνη ; Πού ΄πιστήμη 

του πολλά φρονιμοτάτου           καί τί αποφασίζεται ;                   πού Γραικών ή τόση φήμη ; 

 

ή 

 

Που σαν ανθός ελουλούδιζε,       Στο περιβόλι, περπατεί             Τρεις παπάδες όξω βγαίνουν          

και ωσάν ήλιος εφώτιζε              τα χορταράκια που πατεί           και γυρεύουν το ματζούκι 

την πάσαν πόλιν                       τα ίχνη της γλυκοφιλούν,           και οι ψωράρχοντες τους  

και την γην όλην                       κι ευθύς ιδέ τα πως ανθούν.                                    δένουν 



[27] 

 

και όλον τον κόσμο εστόλιζεν                                                     στης ελπίδας το παλούκι. 

 

ή 

Ου τα άριστα και εύγε απεργάζονται άριστον            Προς τί λατρέυω Αθηνάν και θεραπεύω 

Ψιττακόν "αργαλέον" τοίος έφυς συ, φίλε.                                                                    ΄Αρην 

Ει βούλει πρώτον των άλλων  έμμεναι ηδέ και ίδρις   Εάν μη έστησα βωμόν φιλίας εις τον Δίαν 

Σην φρέν΄έχεις, γνώσεσι τέρπαι αεί.                        Αγάπην πρώτον εις εσέ φιλτάτη Αιμυλία 

                                                                            Κ΄έπειτα τ΄άλλα τα πολλά και Φυσικήν 

                                                                                                                       Σπαθάρη. 

 

Β23.- Τα στιχουργήματα αυτά [μεσαιωνικά : Αλεξίου Κομνηνού ποίημα 

παραινετικόν, Ριμάδα περί Βελισσαρίου, Ρίμα θρηνιτική εις τον πικρόν και 

ακόρεστον Αϊδην - ποίημα κυρ Ιωάννου Πικατόρου εκ πόλεως Ρεθύμνης, Βίος 

και πολιτεία τινός δοκιμωτάτου και σοφωτάτου γέροντος (παρμένα όλα από τα 

Μεσαιωνικά Ελληνικά τραγούδιατου G Wagner, εκδ. "Σπανός" χχ) και τα 

κατ΄αντιπαράθεση πολύ μεταγενέστερά τους : στηλιτευτικά (από το : 

Στηλιτευτικά κείμενα του ΙΗ΄αιώνος - κατά των Αναβαπτιστών- του 

Ευαγγέλου Α Σκουβαρά, Αθήναι, 1967) και "στασιαστικά" - (από το Σμύρνης 

Τραγωδίες - δύο ανέκδοτα ποιήματα σχετικά με ταραχές στη Σμύρνη, 

1788, 1810,) δραματικό στιχούργημα - περιγραφικό της εξέγερσης των 

συντεχνιών της Σμύρνης κατα των "αρχόντων" άγνωστού μας ποιητή, 

φιλολογική έκδοση Σταμ. Κ. Καρατζά, υφηγητού του πανεπιστημίου του 

Αμβούργου, έκδοση Γαλλικού Ινστιτούτου Αθηνών, 1958, από όπου και το 

παρατιθέμενο απόσπασμα του Κοραϊκού Άσματος) και των : Γεράσιμου 

Παλλαδά και Νικόλαου Μαυροκορδάτου και Αντωνίου Κατήφορου ( από την 

Ιστορία της Νεοελληνικής Λογοτεχνίας του Κ. Θ. Δημαρά, έκδοση τρίτη, 

"Ικαρος", 1964 ) και τα επιγράμματα, αρχαϊκό το ένα, καθαρεύων, απλώς το 

άλλο, του καθηγητή Δημητρίου Γ. Μοστράτου, (από το Δημήτριος Γ 

Μοστράτος, Ο Φολεγάνδριος και Κωνσταντινουπολίτης, 1852 - 1909, της 

Σμαράγδας Δ Μοστράτου, Αθήνα 1977)]  αλλά και άλλα τέτοια πάμπολλα - 

χαρακτηριστικά της ποιητικής του καιρού εκείνου, ελάχιστα διαφέρουν, αν 

διαφέρουν πράγματι,  (πέρα από τις φαινόμενες διακυμάνσεις, παραλλαγές 

και αλλοιώσεις), από τα περιεχόμενα στα αναγνωσματάρια, αλφαβητάρια και 

Νεοελληνικά Αναγνώσματα στιχουργήματα, ή και πράγματι ποιήματα των 

Σούτσων, του Ορφανίδη, του Βασιλειάδη, του Καρασούτσα και του Τανταλίδη. 



[28] 

 

Πατριωτικά ή ιστορικά, ηθοπλαστικά ή διδακτικά, σατυρικά ή πανήγυρικά, 

επαινετικά ή κατακριτικά ομοτέχνων, φυσιολατρικά ή γνωμικά, αττικίζοντα, 

κοραϊκά ή στη δημοτική γραμμένα - ανάγονται, απωτέρως, όλα στη Βυζαντινή 

παράδοση, η οποία, παρά την αναπάντεχη και διαρκή ακτινοβολία του 

"αλλιώς" αλλά σαφώς Βυζαντινού Καβάφη, λήγει με την εμφάνιση της Β', ή 

Νέας Αθηναϊκής σχολής, γνωστής και ως "γενιάς του 1880".  

 

Β24.- Στον κανόνα της Β΄ Αθηναϊκής Σχολής, υπάγονται τα λόγια ποιήματα 

της περιόδου 1913 - 1975. Ο κανόνας αυτός, κράμα γαλλικής, κυρίως,  

ποιητικής (εισηγμένης "λαθρέα" κάτω από τη βαριά σκιά του Παλαμά ) και 

ιταλικών τρόπων, φερμένων από τους επτανήσιους ποιητές, προσανατόλισε 

οριστικά την ποίησή μας προς τα ευρωπαϊκα πρότυπα. Και όχι μόνον ως 

προς τα μετρικά συστήματα, αλλά και ως προς την  θεματική, γενικώς,  και ως 

προς την αίσθηση του ποιητικώς ορθού. Υπάρχουν βέβαια και θέματα 

"ελληνικά", και συγκινήσεις, "ρωμέικες" και ο δεκαπεντασύλλαβος - που 

νεκρανασταίνεται κατά διαστήματα, όμως ο τόνος που κυριαρχεί  έρχεται 

απ΄έξω.          

 

Β25.- Τα ποιήματα, τέλος της περιόδου 1975 - 1984, υπάγονται στον κανόνα 

της νεωτερικής λεγομένης ποίησης, της γενιάς του ΄30 και στις αποκλίσεις 

που προκάλεσαν  τα έργα των Ρίτσου ( που ληξιαρχικά ανήκει στη γενιά του 

΄30, γραμματολογικά όμως διαφοροποιείται ), Αναγνωστάκη, Λειβαδίτη, 

(αποκλίσεις πολιτικο-ιδεολογικής, κυρίως, και όχι τόσο υφολογικής ή θεμα-

τικής ) και των ιδιόφωνων Ν. Καρούζου, πρωτίστως, και Κ. Δημουλά. 

 

Β26.- Το παραπάνω συμπερασμα, ότι δηλαδή τα ποιήματα των εγχειριδίων 

ήσαν αντιπροσωπευτικά του κυρίαρχου, κατα διαστήματα, λογοτεχνικού 

κανόνα, επαληθεύεται με την αντιπαραβολή των περιεχομένων στα εγχειρίδια 

ποιημάτων με τα ποήματα που δημοσιεύουν τα λογοτεχνικά, αλλα και τα 

ευρύτερης - γενικής ύλης, περιοδικά, κάθε περιόδου [καθαρεύοντα, κατά 

κανόνα (με εξαίρεση τα δημοτικά, κυρίως, τραγούδια) ποιήματα ποικίλλης 

μετρικής και θεματολογίας, με προφανείς τις επιδράσεις και των δυτικοευ-

ρωπαϊκών φιλολογιών (Περιοδικά Σμύρνης λ.χ.) αλλά και των Φαναριώτικων 

τρόπων (περιοδικά Πόλης). Επαληθεύεται επίσης από τη δημοτικότητα των 



[29] 

 

ανθολογουμένων ποιητών κατά την εποχή της ανθολόγησής τους. "Πρωτο-

φανές" χαρακτηρίζεται, λχ, "το ρεύμα που είχε ο Παράσχος στη νεολαία της 

εποχής" [Λία Παπαδάκη, Πνευματική Ελλάδα του 1863, στο συλλογικό έργο: 

Η λαϊκή λογοτεχνία στη Νοτιοανατολική Ευρώπη (19ος και αρχές του 

20ου αιώ.), συνάντηση εργασίας, 21-22 Απριλίου 1995, έκδοση Κέντρου 

Νεοελληνικών Ερευνών Εθνικού Ιδρύμαρος Ερευνών, Αθήνα 1995 σελίδα : 

137]. Αλλά και ο Α. Σούτσος υπήρξε δημοφιλής, ως εξεγερτικός κατά της 

"τυρρανίας". Και ο Τανταλίδης, που δίδαξε και αγαπήθηκε και ίσχυσε γιά 

πολλά χρόνια ως υπόδειγμα λογίου και ποιητή. Και οι Ραγκαβήδες, πατέρας 

και γιός, με τον "ρωμαντικό κλασσικισμό" τους - εκφραστικό της "ιδεολογιας" 

και της "ψυχοσύνθεσης" των Φαναριώτικων κύκλων (κατά Κ Δημαρά). Και οι 

Χριστόπουλος και Βηλαράς, που ψυχαγωγούσαν απελευθερωτκά τα σεμνό-

τυφα κορίτσια και τους ηθηκολόγους κυρίους της ρωμέικης αριστοκρατίας, με 

μέτρα τα οποία η επιστήμη δεν έχει καταλήξει, ακόμα, αν είναι ξενόφερτα ή 

ανεκρεόντεια. Καί ο Ορφανίδης με τους αρχαιοπρεπείς στίχους και την 

αντίστοιχη Θεματολογία. Και ο Καρασούτσας με το πηγαίο ταλέντο του καί 

όλοι γενικώς οι "πρώτοι" εκείνοι που μόνο ειρωνικά σχόλια και θημιδία 

προκαλούν πιά στους μελετητές των έργων τους, δίχως κατανόηση του 

κλίματος της εποχής, το ανάλογο του οποίου παρήγαγε και "δόξασε" κατά τις 

υποδείξεις των θεωρητικων του Σοσιαλιστικού Ρεαλισμού, γενικότερα, και της 

ελληνοπρεπούς εκδοχής τους ειδικότερα, ανάλογα "αριστουργήματα". 

Επαληθεύεται και από το κύρος των ανθολογουμένων ποιητών μεταξύ των 

ομοτέχνων τους, κύρος που προκαλεί, συχνά, επί τούτου δοξαστικά 

ποιήματα, όπως τα των Βιζυηνού και Καρασούτσα για τον Τανταλίδη* το 

απαντητικό του Τανταλίδη προς Καρασούτσα* του Αλέξανδρου Ρίζου 

Ραγκαβή γιά τον Αθανάσιο Χριστόπουλο* του Θ. Ορφανίδη γιά τον Αλ. 

Σούτσο* του Βαλαωρίτη γιά τον Ζαλοκώστα* του Δροσίνη γιά τον Παλαμά* 

σημερινών  γιά τον Καρυωτάκη καί τα ανάλογα. Επαληθεύεται, τέλος, και από 

την συχνότητα και πυκνότητα της ανθολόγησης των ποιημάτων τους στις τότε 

ανθολογίες. Στην Ανθολογία του Κωνσταντίνου Αλ.Χαντζέρη λχ, Ελληνικός 

Νέος Παρνασσός ή Απάνθισμα των εκλεκτότερων Ποιήσεων, της 

ανναγενηθείσης Ελλάδος, Εν Αθήναις εκ της τυπογραφίας Κωνσταντίνου 

Γκαρπολά, 1841. Ανθολογούνται : ο Π. Σούτσος με 46 ποιήματα. Ο Ιάκωβος 

Ρίζος Ραγκαβής με 13. Ο Αλέξανδρος Ρίζος Ραγκαβής με 17. Ο Θ. Ορφανίδης 



[30] 

 

με 6. Ο Δ. Σολωμός με 4. Ο Α. Κάλβος με 3. Ο Αθ Χριστόπουλος με 16. Ο Ι. 

Βηλαράς με  2. Ο Ι. Καρασούτσας με 3. Ο Ι. Ζαμπέλιος με 4.  Ο Αλ. Σούτσος 

με 50 κα βέβαια, Β. Κορνάρος και Ρ. Φεραίος.  

 

Β27.- Χαρακτηριστική των αντιλήψεων της εποχής είναι η θεματική κατάταξη 

των ποιημάτων : Λυρικά τεμάχια. Διηγήσεις. Περιγραφαί. Φιλοσοφικαί και 

ηθικαί ποιήσεις. Ρητορικά τεμάχια. Ερωτικά. Σαπφικά. Βακχικά. Τυρταιϊκαί 

ποιήσεις. Σατυρικαί ποιήσεις. Ηρωϊκοκωμικαί ποιήσεις. Ηρωελεγεακαί ποιή-

σεις. Ελεγειακαί ποιήσεις. Κωμικαί Σκηναί. Σκηναί τραγικαί. 

 

Β28.- Ποιήματα των παραπάνω ποιητών, καθώς και άλλων, ομηλίκων και 

νεωτέρων τους, ( Δ. Σ. Βυζάντιου, Γ. Χ. Ζαλοκώστα, Σπ. Τρικούπη, Γ. 

Τερτσέτη, Γ. Παράσχου, Δ. Ν. Βερναρδάκη, Αχ. Παράσχου, Αγγ. Σ. Βλάχου, 

Αρ. Βαλαωρίτη, Κλ. Ραγκαβή, Δ. Παπαρηγόπουλου), υπάρχουν και στην 

ανθολογία :  Παρνασσσός, ή Απάνθισμα των εκλεκτοτέρων τεμαχίων της 

νέας  ελληνικής  Ποιήσεως,  < που > εσταχιολογήθη υπό Ρ. ( Ιωάννου Μ.  

Ραπτάρχη ), εκδίδοντος Κ. Τεφαρίκη. Εν Αθήναις, τύποις Ραδαμάνθυος, 1868, 

όπως, (με την προσθήκη, από τους γνωστους, των : Σ. Βασιλειάδη, Ι. 

Καμπούρογλου, Δ. Καμπούρογλου, Ι. Παπαδιαμαντόπουλου, Κλ. Τριαντα-

φυλλίδη, Ι. Τυπάλδου) και στην  Ελληνική Ανθολογία, ήτοι Συλλογή των 

Ελληνικών Ασμάτων, υπό Ανέστη Κωνσταντινίδου. ΄Εκδοσις έκτη. 

Επηυξημένη και βελτιωμένη. ΄Ασματα ηρωϊκά, κλέφτικα, ιστορικά, ερβτικά, 

ποικίλα, λυρικά, βακχικά, χορού, λιανοτράγουδα, διάφορα, ανθοδέσμη. Εν 

Αθήναις, κατάστημα  ο "Κοραής", Ανέστη Κωνσταντινίδη, εν Αθήναις, 1880.      

(όλες οι αναφορές από το : Βιβλιογραφία Νεοελληνικών Ανθολογιών, 1834 

- 1978, της  Μαρίας Α. Χαλκιοπούλου,  εκδόσεις "Μήνυμα", Αθήνα, <1978 >. 

 

Β29.- Ξενίζουν σήμερα και τα ονόματα, και οι τίτλοι, και οι αριθμοί, γιατί, 

βέβαια, ο λογοτεχνικός κανόνας των Φαναριωτών και της Πρώτης Αθηναϊκής 

Σχολής δεν είναι, παρά σε ελάχιστα μόνο σημεία, συμβατός με τον ισχύοντα 

λογοτεχνικό κανόνα. ΄Ομως στον καιρό της ανθολόγησης όλα τα παραπάνω 

ήσαν αυτονόητα. Τα βασικότερα άλλωστε από τα ονόματα αυτά, που 

υπάρχουν και στα εγχειρίδια, σώζονται, και σε όλες τις μετέπειτα, μη 

δογματικές,  ανθολογίες - και τις πιό σύγχρονες. Και μπορεί μεν να φρίττει ο 



[31] 

 

Β. Ι. Τόγιας, [...]  Το μάθημα των Νέων Ελληνικών στη ΄Μέση Εκπαίδευση, 

Ιστορική Θεώρηση (1833 - 1967 ) τ. 1ος, Θεσσαλονίκη 1988, σ. 125 ] 

αναδυφόντας στα εγχειρίδια των Νέων Ελληνικών εκείνης της περιόδου          

(1884 - 1913), όπως άλλωστε έφριτταν και οι ελάχιστοι εκλεπτυσμένοι από 

τους σύγχρονους της ανθολόγησης. Τα ποιήματα όμως εκείνα, και οι ποιητές 

τους, λειτουργούσαν στις συνειδήσεις των μεσου όρου αναγνωστών - αυτών 

δηλαδή που επιβάλλουν τους, δευτερέυοντες, κυμαινόμενους  και μεταβλη-

τους, κατά τη φορά των πολιτιστικών και των εν γένει πραγμάτων, λογοτε-

χνικούς κανόνες. Και άν αναλογιστεί κανείς τη διαφορά γραμματολογικής 

στάθμης των υπόλοιπων βαλκανικών λογοτεχνιών από το επίπεδο της τότε 

ελληνικής λογοτεχνίας, βάσιμα μπορεί να υποθέσει ότι τα ποιήματα εκείνα 

λειτούργησαν και στις συνειδήσεις λογίων των γειτονικών λαών και 

επέδρασαν τόσο ώστε να προκαλέσουν  στιχουργήματα σαν το παρακάτω, 

γραμμένο  από  Αλβανό ποιητή της εποχής, που κατά το ανάλογο, ενδεχο-

μένως, της Τουρκομάχου Ελλάδος, φιλοτεχνεί μιά Τουρκομάχο Αλβανία : 

 

ΑΛΒΑΝΕ .΄ 

Η Τουρκία την Αλβανία 

πήρε - ωιμέ .΄ 

Αλβανέ, σηκώσου ολόρθος, 

Αλβανέ.΄ 

 

Αρκετά δούλεψες γι ΄ άλλους, 

δυστυχή.΄ 

Μη ξεχνάς τον τόπο που έχεις γεννηθεί.΄ 

 

Πολεμάρχου έχεις στα στήθη 

την καρδιά 

πως ακόμα δεν κουράστης  

στη σκλαβιά ; 

 

΄Ηρθε η μέρα να παλαίψεις 

το χαμό, 

με συντρόφους να γυρέψεις 



[32] 

 

λυτρωμό 

 

................................................................. 

 

Πεντακόσια χρόνια πάνε,  

που  σκληρά, 

των τυράνων μας κρατάνε  

τα δεσμά.΄ 

 

Μαύρα ζούμε, μουσουλμάνοι, 

χριστιανοί.΄ 

΄Ολοι εμπρός ας σηκωθούμε 

γέροι, νιοί.΄ 

( Αντόν Ζ. Τσιαγιούπι , 1866 - 1930)      

 

Β30 .- Η επιδραση που άσκησαν στους ομότεχνούς τους των βαλκανικών 

λαών, οι ανθολογούμενοι στα εγχειρίδια ποιητές, και το συμπέρασμα, 

επομένως, ότι αυτοί έθεταν τότε τον λογοτεχνικό κανόνα, τεκμηριώνεται 

επαρκώς και με την εξ αντανακλάσεως παραγωγή του παρακάτω στιχουρ-

γήματος, γραμμένου από τον αλβανό ποιητή Ναϊμ, και μάλιστα στα ελληνικά 

και μάλιστα σε γλώσσα καθαρεύουσα: 

 

 

Ο  ΑΛΗΘΗΣ  ΠΟΘΟΣ  ΤΩΝ  ΑΛΒΑΝΩΝ 

 

Εις ταύτην δε την εποχήν, εις τούτον τον αιώνα, 

Θέλετε την φιλίαν  μας ; Θέλετε την αγάπην ;  

 Αφήστε τα σοφίσματα, τα ψεύματα την πλάνην. 

Ημείς ήμεθα Αλβανοί, σεις δε ΄Ελληνες είσθε. 

Σεις την Ελλάδα έχετε, ημείς την Αλβανίαν. 

Τοιουτοτρόπως δύναται να γίνη η φιλία. 

Θέλομεν να διάγωμεν μεθ’ όλων των γειτόνων. 

Με Σλάβους και με ΄Ελληνας εν πλήρει ομονοία, 

Εν πλήρει αδελφότητι, εν τάξει κι εν ειρήνη.  



[33] 

 

Αλλ΄ έκαστος να σέβηται το δίκαιον του άλλου. 

Τώρα πλέον ο τύραννος τον θάνατον προσμένει. 

 Ας μή γινώμεθα εχθροί να αλληλομαχώμεν. 

Αρκούσι τόσα βάσανα και τόση τυραννία. 

Είναι καιρός ανέσεως, καιρός ελευθερίας. 

Πρέπει φίλοι να είμεθα, σύμφωνοι αιωνίως. 

Κάτω, λοιπόν, η ταραχή.΄Ζήτω η αδελφότης. 

 

.......................................................................................... 

 

Η Αλβανία φίλοι μου, τοις Αλβανοίς ανήκει 

Ουδείς έχει δικαίωμα να είπει τουναντίον. 

Αν θέλετε να έχωμεν αγάπην μεταξύ μας 

Ως γείτονες να ζήσωμεν πάντοτε εν ειρήνη. 

Βεβαίως και ημείς αυτό λίαν επιθυμούμεν. 

Αν όμως κατακτητικούς έχητε σκοπούς, τότε 

Δεν είναι δα ο θάνατος το τέλος του ανθρώπου ; 

Όταν χάσωμεν ημείς πατρίδα μας φιλτάτην, 

Ας πέσει και ο ουρανός και οι θεοί μαζί του. 

............................................................................................. 

 

Ώ θέλετε να λάβητε την χώραν των Γιγάντων 

Οίτινες ηδυνήθησαν θεούς να εκθρονίσουν ; 

Υμείς ω γείτονες ημών, και συ διπλωματία,  

Βεβαιωθείτε θετικώς, άνευ αμφιβολίας, 

Οτι ο Αλβανός ποτέ δεν δίνει την πατρίδα .΄ 

Αυτό δεν ηδυνήθησαν κράτη λίαν μεγάλα. 

Ρωμαίοι και Βυζαντινοί και Βενετοί και Τούρκοι, 

Να τον υποδουλώσωσι, και σεις θέλετε τώρα .΄ 

Κάτω λοιπόν τα χέρια σας, ίνα είμεθα φίλοι.  

΄Ω .΄ ιδού βλέπω την σημαίαν επί υψηλού όρους, 

Του ήρωος Σκεντέρμπεη με ξίφος εις τας χείρας. 

Ακούω και μίαν φωνήν βροντώδη και γενναίαν,  

Ήτις λέγει με στεναγμόν, με μεγάην ανδρείαν : 



[34] 

 

Που είσθε, άνδρες Αλβανοί, ω παίδες μου που είσθε ; 

Ω τέκνα μεγαλόψυχα της φίλτατης Πατρίδος.΄ 

Ακόμη ξένοι με πατούν το μνήμα μου ακόμη... 

 

( και τα δύο ποιήματα, από τα Λογοτεχνικά Αναγνώσματα για την  

 όγδοη τάξη, των Π. Τσούκα - Δ. Παπά, Εκδοτικό Σχολικού Βιβλίου, 

 Τίρανα, 1975 ). 

 

 

Β31.- Και το συμπέρασμα αυτό δεν αναιρείται από τις συγχρονικές και 

διαχρονικές αντιρρήσεις όσων, και τότε που επιλέγονταν τα ποιήματα και 

μετά, αντέδρασαν κατακριτικά, κάποτε μάλιστα με ιδιαίτερη οξύτητα. Και δεν 

αναιρείται γιατί οι σοβαρότερες από τις αντιρρήσεις ήσαν ιδεολογικής              

(γλωσσικού και πολιτικού χαρακτήρα) και όχι αισθητικής τάξεως.  Αλλά και 

από  της αισθητικής τάξεως αντιρρήσεις οι περισσότερες κατά το φαινόμενο 

μόνον ήσαν τέτοιες, ενώ πράγματι εγείρονταν στηριζόμενες σε ιδεολογικό 

υπέδαφος και μάλιστα δίχως, τις περισσότερες φορές, να έχουν συνείδηση 

τούτου οι αντιρρησίες - καθαρολογοι ή δημοτικιστές, κατά περίπτωση. Τούτο 

εξηγείται από την τερατώδη αλλοίωση προσλήψεως του παραγματικού 

καθόλου (πολιτικού, πολιτιστικού, οικονομικού, κοινωνικού, εκπαιδευτικού, 

"εθνικού" κ.λ.) που προκάλεσε, και προκαλεί ως τις μέρες μας, η διαρκώς και 

επί αιώνες παροξυνομένη και διαρκώς υποτροπιάζουσα -  γλωσσική 

διχοστασία στις συνειδήσεις των λογίων και όχι μόνο. Δηλαδή, η επί αιώνες 

παροξυνόμενη και υποτροπιάζουσα γλωσσική διχοστασία είχε ως αποτέ-

λεσμα την σε κρίσιμο βαθμό ταύτιση στις συνειδήσεις  της γλωσσικής τυπο-

λογίας με τα πράγματα. Στο πεδίο ειδικότερα των αισθητικών αποτιμήσεως η 

ταύτιση γλωσσικής τυπολογίας και ωραίου, προκειμένου βέβαια περί 

λογοτεχνημάτων, εκδηλώνεται ως αυτόματη αισθητική κλίση προς τον ένα ή 

τον άλλο γλωσσικό τύπο με αποτέλεσμα να αρέσουν εκάστοτε και τα 

προφανώς μέτρια ή και απαράδεκτα, μόνο και μόνο γιατι είναι γραμμένα στην 

καθαρεύουσα ή στη δημοτική. Η περίπτωση του Σούτσειου : Ο Κάλβος και ο 

Σολωμός ωδοποιεί μεγάλοι κ.λ. είναι χαρακτηριστική. Χαρακτηριστική, επίσης 

είναι και η περίπτωση Παλαμά που νόμιζε, και μαζί του νόμιζαν και οι 

φανατικότεροι της Ιδέας (άλλος Μεγαλοϊδεατισμός και αυτός ) ότι έγραφε ως 



[35] 

 

αισθητικά σύγχρονος του Καβάφη λ.χ. μόνο και μόνο επειδή έγραφε την 

"αμιγή" δημοτική του γλωσσικού ιδεολογήματός του.  

 

Β32.-  Αποτέλεσμα της ταύτισης αυτής συνιστά και ο εξοβελισμός από τα 

"εκσυγχρονισθέντα" εγχειρίδια της μετά το 1980 εκπαιδευτικής πολιτικής, και 

λαμπρών καθαρευόντων ποιημάτων όπως ο Διονύσου πλούς του Ραγκαβή, 

λχ, η ο Φανός του κοιμητηρίου των Αθηνών, του Δ παπαρρηγοπούλου. 

 

Β33.- Ο εξοβελισμός, ή ο συντριπτικός περιορισμός, ακόμη και των στη 

δημοτική γραμμένων, λαμπρών επίσης, ποιημάτων των Βιζυηνού, του 

Καρασούτσα, του Τανταλίδη ή, του Ζαλοκώστα, γιά να περιοριστώ σε αυτούς, 

μπορεί, υποθέτω, να αποδοθεί στην σπουδη επιδείξεως του «εκσυγχρο-

νιστικού» ζήλου και του «ανανεωτικού», γενικότερα, πνεύματος των 

εκπονητών.   

 

Β34.- Οπωσδήποτε, οι διαγραφές αυτές χαρακτηριστικών δειγμάτων της 

καθαρεύουσας και της "αφελώς" δημοτικης (κατά το γλωσσικό ιδίωμα) 

παράδοσης, σημαίνουν ότι οι διδασκόμενοι ποιητές δεν διατηρούν (στις 

συνειδήσης, βέβαια των εκπονητών και μόνο - ευτυχώς) σε υψηλό ποσοστό 

του απόλυτου αριθμού τους, το κύρος που είχαν όταν πρωτοδιδάχθηκαν. Με 

άλλα λόγια τα συγχρονικά κριτήρια επιλογής τους, και επομένως το κύρος 

τους, δεν ισχύουν διαχρονικώς. 

 

Β35.-  Αμφίβολο, στις συνειδήσεις των εκπονητών, (ως το 1975 οπωσδήποτε)  

είναι και το κύρος των εγκυρότερων, δηλαδή των ταυτοτικότερων και άρα 

κρισιμότερων δημιουργών της νεοελληνικής ποίησης : Του Κάλβου, που 

μπολιάζει τη νέα ποίηση με τους χυμούς της αρχαίας λυρικής. Του Σολωμού, 

που μπολιάζει τη λόγια ποίηση με τους χυμούς της δημοτικής. Του Καβάφη, 

που μπολιάζει  τη νέα ποίηση με τους χυμούς της Βυζαντινής παράδοσης και 

του Καρυωτάκη που μπολιάζει την ανυποψίαστη,  επαρχιωτοπούλα "μούσα" 

μας με τους δηλητηριώδης χυμούς της τέχνης που καταγγέλλει διεθνώς τον 

επερχόμενο  μεσαίωνα.   

 



[36] 

 

Β36.- Κατά τα άλλα, το κύρος των ανθολογουμένων ποιητών είναι 

συνάρτηση, προφανώς, και της ηλικίας τους. Στην ολότητά τους, σχεδόν, 

ανθολογούνται όταν πιά έχουν κλείσει τα σαράντα και κοντεύουν, η έχουν 

περάσει, τα πενήντα. Όταν δηλαδή το έργο τους έχει αντέξει τις τροπές των 

αισθητικών πραγμάτων είκοσι χρόνων, τουλάχιστον. Από τον κανόνα αυτόν, 

που η τήρησή του αποσκοπεί στην  διατήρηση μιάς αποστάσεως ασφαλέιας 

από την παραγωγή των νεότερων και νεότατων ποιητικών "γενεών" [ ώστε η 

"Ομάδα εργασίας να στηρίζει την επιλογή της στην ώς τότε κριτική και 

φιλολογική αποτίμηση των έργων [...] αφήνοντας μια απόσταση ασφαλείας 

είκοσι περίπου ετών" [...]  (Χριστόφορος Μηλιώνης < εκ των εκπονητών των 

εγχειριδίων νεοελληνικής λογοτεχνίας της τελευταίας περιόδου >Τα κείμενα 

της Νεοελληνικης Λογοτεχνίας της ΔΕ. Το ιστορικό τους και η κριτική 

τους, περιοδικό "Το Δέντρο", τεύχος 48-49, αφιερωματικό σΤο μάθημα της 

λογοτεχνίας,  Αθήνα, Νοέμβριος - Δεκέμβριος 1989, σ 50 )]. Από τον κανόνα, 

λοιπόν, αυτόν εξαιρέθηκαν ο Σεφέρης, που πρωτοανθολογείται μετά θάνατον 

(που τον συνάντησε στα εβδομήντα του), οι λοιποί της "γενιάς του 30" και ο 

Ρίτσος - εξαιτίας της, "νεωτερικότητάς" τους οι πρώτοι, (που δεν γίνονταν να 

συμπέσει με τον κρατούντα λογοτεχνικό κανόνα της "γενιάς του 1880"), 

εξαιτίας των πολιτικών του πεποιθήσεων ο Ρίτσος και εξαιτίας, τέλος, της  

δικτατορίας ΄67 - ΄74 που ανέστειλε τις ανανεωτικές ορμές όσες πίεζαν για 

αλλαγή, και όχι μόνο των πολιτιστικών πραγμάτων, από τις αρχές ήδη της 

δεκαετίας του εξήντα. 

 

Β37.-  Σε γενικές, πάντως, γραμμές τόσο οι αισθητικές  (γιά τις οποίες έγινε 

λόγος παραπάνω) όσο και οι παιδαγωγικές (γιά τις οποίες αμέσως 

παρακάτω)  αντιλήψεις και ιδεολογικές προκαταλήψεις, των συντακτών, κατά 

καιρούς, και των υπηρεσιακών  παραγόντων - κριτών τους, μεταβάλλονται 

κατά την δυναμική μεταβολής των γλωσσικών πεποιθήσεων και των 

πολιτικών προσανατολισμών, δίχως, όμως  να  αποκλίνουν μέχρι του σημείου 

εκείνου που θα καθιστούσε ασύμβατες τις αντίστοιχες ρυθμίσεις.  

 

Β38.- Η διδασκαλία της ποίησης και της λογοτεχνίας γενικότερα, όπως 

άλλωστε και η διδασκαλία των λοιπών μαθημάτων, ούτε ποτέ υπήρξε, 

πουθενά,  αυτοσκοπός, ούτε και είναι νοητό ποτέ να υπάρξει. Η εκπαίδευσή 



[37] 

 

στο σύνολό της και κάθε μάθημα χωριστά συνιστούν μέσα προς σκοπόν, ο 

οποίος ποικίλλει ανάλογα με την εποχή και την κοινωνία. Η ποίηση ειδικότερα 

διδάσκονταν, πάντα, και διδάσκεται, ακόμα, παρά πάντα πειραματισμό και 

παρά τη χρήση ηλεκτρονικών υπολογιστών και προγραμμάτων μηχανικής 

στιχοποιϊας (ΗΠΑ, κυρίως, αλλά και Γαλλία επί το πνευματικότερον) ως μέσον 

γλωσσικής καλλιέργειας, ως μέσον ιδεολογικού προσανατολισμού και, τέλος, 

ως μέσον αισθητικης αγωγής στα του λόγου.  

 

Β39.- Ο σκοπός που υπηρετεί η διδασκαλία της ποίησης στην Ελλάδα, από 

την εποχή που τα παιδιά των ελεύθερων πολιτων του Αθηναϊκού άστεως 

αποστήθιζαν ραψωδίες του Ομήρου, ως τα σήμερα, που οι "προοδευ-

τικότεροι" των κλασικών φιλολόγων καταγγέλλουν τη διδασκαλία των αρχαίων 

συλληβδην, ως δούρειο ίππο του σκοταδιστικότερου συντηρητισμού, 

παραμένει, κατά κύριο λόγο, γλωσσικός και ιδεολογικός.    

 

Β40.- Τα παιδιά διδάσκονται ποίηση στην Ελλάδα, πρώτον για να μάθουν τη 

γλώσσα των "προγόνων" τους ή, απλώς τη "μητρική" τους,  και δεύτερον  γιά 

να γίνουν "χρηστοί", (καλοί κ΄αγαθοι, τόλεγαν παλιότερα), ή... αντιθέτως, γιά 

να γίνουν "συνειδητοί", "δημοκρατικοί", "προοδευτικοί" πολίτες, ανάλογα με το 

ποιά ομάδα, "παραδοσιακών" ή "οργανικών", "διανοουμένων" βρίσκεται 

πλησιέστερη προς τους εκάστοτε  πολιτικούς προϊσταμένους των εκπαιδευ-

τικών πραγμάτων. 

 

Β41.- Συγκεκριμένα : Τα προγράμματα και των τριών εκπαιδευτικών 

βαθμίδων, από το 1833 ως το 1974, με εξαίρεση τα διαλείμματα των 

μεταρρυθμίσεων των ετών 1913, 1917 - 1929 και 1964, προβάλλουν  ως 

πρότυπο πεπαιδευμένου πολίτη τον ιδανικό τύπο του ελληνίζοντος -  

επιμελούς και χρηστοήθους ανθρώπου (και τούτο ανεξάρτητα από τους 

υλικούς όρους πραγμάτωσής του). Το πρότυπο αυτό, παράγωγο της διπλής 

διάθλασης των περί παίδων αγωγής αντιλήψεων των αρχαίων ελλήνων, 

όπως μάλιστα συνοψίζονται στα Ηθικά του Πλουτάρχου, στα διαδοχικά 

πρίσματα Χριστιανισμού  -των πρώτων κυρίως αιώνων- και του  

Διαφωτισμού, απέβλεπε στην αρτίωση γλωσσικού οργάνου μέσης 

αποστάσεως από την αρχαία και την ομιλουμένη* στην μόρφωση φρονήματος 



[38] 

 

ελληνικού* και στη διάπλαση χαρακτήρος χριστιανικού. Σε τέτοια 

αποβλέποντας, ο νομοθέτης, επέλεγε κείμενα κατά το δυνατόν καθαρεύοντα, 

εθνοπρεπή, πατριωτικα, θρησκευτικά και ηθοπλαστικά. Κείμενα δηλαδή που 

απηχούσαν τη γλωσσα και τα "κλεη" των "προγόνων" και που προβάλλανε τα 

κατορθώματα, αλλά και τα ηρωϊκα μαρτύρια των συγχρόνων και των αμέσως 

προηγούμενων γενεών. Την ιερότητα της οικογένειας ως  απαρσάλευτου 

θεσμού, την αγιότητα, ειδικότερα της μάνας - εφέστιας Παναγίας κάθε 

ελληνικού σπιτιού. Την αυστηρή αλλά σεβάσμια, δίκαιη και κοπιώσα μορφή 

του πατέρα - στηλοβάτη. Την αδελφική αγάπη. Την πίστη στο αλάθητο των 

θείων σχεδιασμών και βουλημάτων. Την υπομονή, την εγκαρτέρηση, την 

αμνησικακία, την ταπείνωση, την υποταγή  (στους γονείς, τους δασκάλους, 

στους μεγάλυτερους και γενικά στους "εν τοις πραγμασι") την φιλευσπλαχνία, 

την ελεημοσύνη και την φιλανθρωπία, γενικότερα, ώς έργα σωτηρίας της 

ψυχής και σε αυτόν και στον άλλο κόσμο. 

 

Β42.- Το, πρότυπο αυτό, (που δεν είναι κατ΄ανάγκην και εξ ολοκλήρου 

εσφαλμένο, μόνο και μόνο επειδή υπηρετεί τα αφελή, ενδεχομένως, ιδανικά ή 

τα ταξικά απλώς συμφέροντα όσων το προβάλλουν και ζητούν την εφαρμογή 

του), παρά τις κατά καιρούς, και μάλιστα τους πονηρούς καιρούς, στρεβλώ-

σεις του, απέχει, βέβαια των… «πρωτοποριακών» οραμάτων και προγραμ-

μάτων  της "αντιεξουσιαστικής", "ορθολογικής", "εξισωτικής" - "μη" αριστο-

κρατικής, "μή" πατριωτικής, «ειρηνιστικής» εκπαίδευσης* ενέχει όμως  στον 

"σκληρό" πυρήνα του στοιχεία  και της λόγιας και της λαϊκης  ελληνο - 

ρωμέικης  ιδεολογίας,   τα οποία μόνο η καθολική και κρίσιμη μεταβολή των 

πραγμάτων (της υλικής βάσης δηλαδή) και η συνεπόμενη εισβολή 

δραστικότερών τους ιδεών (κυρίως με την διάδοση των ΜΜΕ) μπορούσε να  

απενεργοποιήσει στις συνειδήσεις, όπως επιτέλους ( ; ) και ευτυχώς (;) 

απενεργοποίησε, σε πολύ μεγάλο βαθμό, τα τελευταία είκοσι χρόνια. 

 

Β43.-  Το πρότυπο δηλαδή αυτό, με το να απηχεί ή και να περιέχει 

αναλλοίωτα, ή δυτικοπρεπώς φιλτραρισμένα, στοιχειά προσωκρατικών, 

πλατωνικών, αριστοτελικών,  επικούρειων, στωικών, νεοπλατωνικών, 

πατερικών, βυζαντινών γενικότερα, μεταβυζαντινών, κοραϊκών, αντικοραϊκών, 

λογιων και λαϊκών - Μακρυγιαννικών ιδεών,  δοξασιών, πεποιθήσεων και 



[39] 

 

ιδεολογημάτων  δεν ήταν δυνατόν να καταργηθεί "πριν"  την κοινωνιολογικώς 

προσδιορισμένη  "ώρα του", όσο φιλότιμα και αν το προσπάθησαν οι 

"οργανικοί" "διανούμενοι"  οι οποίοι, περά από τις γραφικότητες του 

πράγματος και τις σκοπιμότητες της όποιας "ιδέας" διεπίστωναν, εξίσου 

αμήχανοι με τους "παραδοσιακούς" "διανοούμενους" ότι το Σύνταγμα που 

ανέμενε ο Κοραής από τον Ορθό Λόγο, ο Μακρυγιάννης το "παρέλαβε" από 

τον "Θεό". Πλήν όμως ο Θεός του Μακρυγάννη δεν ήταν ο Θεός του 

Λούθηρου κι έτσι το κράτος που φιλοτέχνησαν στα χαρτιά οι λόγιοι, με τις 

μεταρρυθμίσεις και τις αντιμεταρρυθμίσεις τους,  δεν συνέπεσε ακόμα με το 

μή κράτος που επιβάλλουν de facto οι πελατειακές σχέσεις, που δικτυώνουν  

ανεπίληπτα το πολιτικό μας σύστημα. 

 

Β44.-  Τα προγράμματα, πάλι, όλων των «εκσυγχρονιστικών», εκπαιδευτικών 

«μεταρρυθμίσεων», προσανατολίζονται προς τη συστηματική, καθολική και 

αποκλειστική διδασκαλία της δημοτικής και προβάλλουν, εξελικτικά, ως 

πρότυπο, τον ιδανικό τύπο του δημοκρατικού πολίτη που: 1) Δρά ορθολογικά. 

2) Έχει πλήρη συνείδηση της ατομικότητάς του στα πλαίσια του οικογενειακού 

θεσμού. 3) Έχει πλήρη επίσης συνείδηση των δικαιωμάτων και υποχρεώσεών 

του έναντι του κοινωνικού συνόλου. 4) Εχει σαφή αντίληψη των ταξικών 

διαφοροποιήσεων. 5) Είναι υποψιασμένος, άρα, έναντι της πατριδοκαπηλικής 

και ηθικολογικής ρητορείας της «κυρίαρχης τάξης» και των συνειδητών ή 

ασύνειδων φερεφώνων της. 6) Ειναι πρόθυμος  να υπερασπιστεί την πατρική 

γη σε περίπτωση "άδικης" προσβολής (αν είναι «δίκαια», σηκώνει ψηλά τα 

χέρια !). Παραμένει, όμως, ζηλωτής της διεθνιστικής ειρήνης και ταυτοχρόνως 

μάχιμος στις επάλξεις του κοινωνικού «ταξικού αγώνα». 7) Έχει σάφη 

αντίληψη της ιστορικότητας των αξιών. 8) Αντιπαραβάλλει δυναμικά τα 

επιτεύγματα του σύγχρονου ελληνισμού προς εκείνα του αρχαίου, του οποίου 

αισθάνεται αμιδρώς συνεχιστής, στα πλαίσια της ευρύτερης πολιτιστικής 

παράδοσης των ευρωπαϊκών λαών. 9) Καταφάσκει τα ανθρωπιστικά ιδεώδη, 

όχι όμως όπως διαμορφώθηκαν στις απαρχές τους, αλλά όπως φωτίστικαν 

από τη δράση των σοσιαλιζόντων διανοουμένων. 10) Καταφάσκει την ισότητα 

των <όλων> φύλων. 11) Θρησκεύεται, αν το θέλει, διατηρώντας, πάντως τις 

επιφυλάξεις του. 12) Δεν πιστεύει βέβαια στα θαύματα, πιστεύει όμως στην 

επιστήμη. 13) Πιστεύει τέλος στην "πρόοδο", και με την αστική - τεχνοκρατική 



[40] 

 

σημασία του όρου, αλλά και με την μαρξιστική - ιστορικο-υλιστική, 

ενδεχομένως  (το πράγμα δεν είναι, πάντα, σαφές).  

 

Β45.- Το πρότυπο αυτό  (που επίσης δεν είναι κατ΄ ανάγκην και εξ΄ολοκλήρου 

εσφαλμένο, μόνο και μόνο επειδή υπηρετεί τα αφελή ενδεχομένως, ιδανικά 

όσων το προβάλλουν ή, απλώς, τον καιροσκοπισμό, επιτηδείων 

βερμπαλιστών της "προοδευτικής" φρασεολογίας ) δεν προβλήθηκε ποτέ με 

την καθαρότητα της προβολής που έτυχε το πρότυπο των "παραδοσιακών" 

διανοουμένων και τούτο για λόγους ιστορικούς : οι "οργανικοί"  διανοούμενοι 

δεν προσδιόρισάν ποτέ αποφασιστικά, από θέσεως εξουσίας, τα εκπαιδευτικά 

πράγματα. Ως εκ τούτου η ύλη που έχει επιλεγεί κατά τη διάρκεια των 

εξελικτικών μεταρρυθμίσεων, είναι αποτέλεσμα συμβιβασμών πολυ πιό 

περιοριστικών του "οράματός" τους απ’ ότι υπήρξαν οι συμβιβασμοί  ( ενδο - 

ιδεολογικοί  στο σύνολό τους σχεδόν ) που αναγκάστηκαν να δεχτούν οι 

φανατικότεροι των "παραδοσιακών" διανοουμένων. Επομένως δεν παρέχει 

παρά δείγματα μόνο υπαινικτά της ύλης που τελικά θα επιλέγονταν αν οι 

αναπόφευκτοι συμβιβασμοί περιορίζονταν μεταξύ ιδεολογικώς ομότροπων 

επιλογέων [ όπως ήδη συμβαίνει, (με τις αλλεπάλληλες «μεταρυθμίσεις» των 

κυρίων Μπαλτά, Φίλη και Γαβρόγλου), σήμερα, 13 Ιουλίου 2017 - έτος, ήδη, 

τρίτο από ελεύσεως στα πράγματα των  «οργανικών»  «διανοουμένων» της 

αδιανόητης «αναπαλαιωτικής»   Αριστεράς μας. 

 

Β46.- Δείγματα τέτοια, υπαινικτικά, (όχι και όμως και χαρακτηριστικά της 

ιδεολογικής χρήσης της ποίησης, σε καθεστώς ελεγχόμενο από τους 

"οργανικούς διανοούμενους", αφού η επιλογή της, παρακάτω, ύλης 

προσδιορίστηκε από την εκ των ενόντων αντιμετώπιση των εκπαιδευτικών 

πραγμάτων και προσαρμόστηκε, ιδεολογικά, με τις απαιτήσεις των καιρών - 

της αντίστασης και, μαζί, του ταξικού αγώνα, δηλαδή ),  παρέχει η ύλη του 

Αναγνωστικού γ΄ και δ΄ τάξης, ΤΑ ΑΕΤΟΠΟΥΛΑ, Έκδοση "Ελεύθερης  

Ελλάδας" (Κυβέρνηση του Βουνού, 1944, που περιέχει τα ποιήματα : Ο 

΄Υμνος στην Ελευθερία, (απόσπασμα),του Δ Σολωμού, Τ΄Αετόπουλα : 

΄Εχουμε τα φτερά τ΄αϊτού / και του λιονταριού τη χάρη / τη γρηγοράδα 

τ΄αλαφιού/και την ορμή του ΄Αρη. Ζήτω τ΄αετόπουλα -όπλα-όπλα / Ζήτω 

τ΄αετόπουλα, γειά  χαρά. / Τους φασίστες διώχνουμε, -όπλα-



[41] 

 

όπλα/λευτεριά η καρδούλα μας λαχταρά.  Καισιαριανή: ΄Εν άλσος που 

των δέντρων του τα φύλλα / φωλιές μονο γι΄α ηδόνια είχαν φουντώσει, / 

θανάτου κάθε τόσο ανατριχίλα / Τα συνταράζει πριν να ξημερώσει [...],     

( Κλειώ ; ), Αδέρφια τούτην ΄Ανοιξη, δημοτικότροπο, ( Βασίλης ; ), Βροντάει ο 

΄Ολυμπος, του Ν Καρβούνη,  Το ΕΑΜ, του Β Ρώτα, Η Κατάρα, του Κ 

Κρυστάλλη,  Ελληνόπουλα, του Γ Κοτζιούλα, ΕΠΟΝ  ( Κλειώ ; ), Στους 

πιονιέριδες ( αφιερωμένο στα Αετόπουλα της Σερβίας  και Αλβανίας ) : 

Αντρείοι Πιονιέρηδες με τη γερή γροθιά/ μας έσμιξαν οι αγέρηδες, μας 

ένωσ΄η σκλαβιά. / Σαν αδέρφια παλέβουμε  μαζί  /  Σερβόπουλα 

Αλβανόπουλα, γιά λεύτερη ζωή. / Δίνεται σεις με τη γροθιά τρανό 

χαιρετισμό, / γιά τους λαούς μας λευτεριά, φωτιά στο φασισμό.  [...]   

Μαζί σας θα ζητήσουμε το δίκιο του Λαού /  και το σπαθί θα μπήξουμε 

στα στήθια του εχθρού.  [...],  Το τραγούδι της ΕΠΟΝ, (ανώνυμων ), Η εξοχή, 

του Στ Μαρτζώκη, Ο Σκάρος, του Κ Κρυστάλλη,  Εμπρός, του Κ Παλαμά, Σε 

μιά πιστή Ελληνίδα ( Α Πούσκιν),  Το χωριό , του Ι Πολέμη,  Η Λαμπρή, του Κ 

Παλαμά,  Τα χελιδόνια, του Ι Πολέμη,  Η Πεταλούδα , του Ι Πολέμη, και  Τ ο 

Καλοκαίρι , του Κ Παλαμά. 

 

Β47.-  Η γνώση όμως των τροπών που πήρε εφαρμοζόμενο το πρότυπο των 

"οργανικών" διανοουμένων, και μάλιστα των μαρξιστών-λενινιστών, όπου 

προσδιόρισαν αποφασιστικά τα εκπαιδευτικά πράγματα, επιτρέπει την 

υπόθεση ότι η διδασκαλία της γλώσσας γενικά και της λογοτεχνίας ειδικότερα, 

όχι μόνο δεν αποσυνδέθηκε από τον ζυγό των ιδεολογικών σκοπιμοτήτων και 

των ταξικών στρεβλώσεων στις οποίες την υπέβαλαν, κατά τους "οργανικούς" 

- οι "παραδοσιακοί" διανοούμενοι, αλλά καταδυναστεύθηκε μέχρι σημείου 

πλήρους υποταγής της στην υπηρεσία της κρατικής προπαγάνδας προκει-

μένου να υπηρετήσει τον κομματικό Λεβιάθαν με "παραδειγματικά" κείμενα 

όπως  αυτά :    

                         α)   [...] Το κόμμα πρέπει να δουλεύει ακούραστα ώστε  

                                     οι κομμουνιστές, ο λαός και οι  νέες γενιές  να 

                                     διαπαιδαγωγούνται συνεχώς στο πνεύμα  της 

                                     της  διχτατορίας  του  προλεταριάτου  και  της 

                                     πάλης  των τάξεων,  να είναι πάντα  άγρυπνοι 

                                     και  έτοιμοι να υπερασπιστούν το  σοσιαλισμό 



[42] 

 

                                     από κάθε εχθρό και κίνδυνο, να παλεύουν στη 

                                     συνείδησή τους ενάντιά τους,στις γραμμές του 

                                     Κόμματος και του λαού ενάντια σε κάθε τι που 

                                     έρχεται σ΄ αντίθεση με το πνεύμα και τις αρχές 

                                     του σοσιαλισμού [...]  

                                                                                 Ένβερ Χότζα 

(από την έκθεση στο 8ο συνέδριο του ΚΕΑ) 

 

                           β) [...] Του Λένιν του άρεγε να παίρνονταν και με πατινάζ, 

                                    νάτρεχε με ποδήλατο,ν΄ανέβαινε πάνω στα  βουνά 

                                    να πήγαινε γιά κυνήγι, αγαπούσε τη μουσική,  αγα- 

                                    πούσε τη ζωή μ΄όλες τις ομορφιές της,  αγαπούσε 

                                    τους συντρόφους, τους ανθρώπους. ¨Ολοι τη γνω- 

                                   ρίζανε την απλοϊκότητά του,  το γέλιο και τη χαρά 

                                   του, που σε συναρπάζανε [...] 

 

 

                          γ)         ΣΤΟ ΚΟΜΜΑ 

                               Τραγούδι τώρα θα σου πώ, 

                                χορό εγώ θα σέρνω 

                               γιά σένα, Κόμμα μου ακριβό, 

                               χίλιες ευχές θα λέω. 

 

                               Στόλισες την Πατρίδα μας 

                               με φώτα και παλάτια, 

                               με δρόμους, τραίνα και σχολειά, 

                               με ουζίνες και κανάλια. 

 

                              Γελάτος όλος ο λαός, 

                              η χώρα μας ανθίζει. 

                              Τώρα, ω Κόμμα ακριβό, 

                              εδώ η δουλιά καρπίζει. 

 

                             ΄Εγιναν συνεταιρισμοί, 



[43] 

 

                             άλλαξε όψη η χώρα, 

                             εμείς νικούμε κάθε εχθρό, 

                             περνούμε κάθε μπόρα. 

 

                             Εσύ είσαι δύναμη και φώς,  

                             γι΄αυτό γιά σένα Κόμμα, 

                             τραγούδι λέμε και ευχές 

                             γιά σένα όλη η χώρα. 

(Δροπολίτικο λαϊκό τραγούδι) 

 

                     δ)      ΜΕ ΤΟ ΑΚΡΙΒΟ ΜΑΣ ΚΟΜΜΑ 

                                    ΜΕ ΤΟΝ ΕΝΒΕΡΗ ΜΑΣ 

 

                              Με το ακριβό μας Κόμμα 

                              με τον Ενβέρη μας, 

                            πανώρια ανθεί η ζωή μας 

                             σ΄όλα τα μέρη μας. 

 

                             Με μιά καρδιά,  μιά γνώμη, 

                             όλοι βαδίζουμε 

                             το φως στο πέρασμά μας 

                             παντού σκορπίζουμε 

 

                             Στο φώς η Αλβανία 

                             πάντα θα προχωρεί, 

                             κι φίλοι καμαρώνουν 

                             και σκιάζονται οι εχθροί. 

 

                             Με το ακριβό μας Κόμμα, 

                             με τον Ενβέρη μας, 

                             πανώρια ανθεί η ζωή μας 

                             σ΄ όλα τα μέρη μας. 

(Δροπολίτικο λαϊκό τραγούδι) 

 



[44] 

 

                     ε)    ΕΣΥ, ΔΗΜΟΚΡΑΤΙΑ, ΜΑΣ ΕΔΩΣΕΣ ΦΤΕΡΑ 

                                                      ( απόσπασμα ) 

 

                                Σε περιμέναμε, Δημοκρατία μας, ναρθείς... 

                                Και με τους χτύπους της καρδιάς μας 

                                μετρούσαμε τα βήματά σου... 

 

                               Θαρχόσουνα, το ξέραμε, 

                               σε τούτα τα καταφρονημένα μέρη. 

                               Τα παρτιζάνικα ντουφέκια θα σε φέρνανε, 

                               σαν τα πουλιά που φέρνουνε στη γη, 

                               μαζύ με το τραγούδι τους το καλοκαίρι. 

 

                               Κι έριξες τ΄αγέρωχό σου βήμα 

                               κι εδώ, σε τούτες τις μεριές, 

                               πούχαν κια από τις γούρνες πιότερες 

                               αγιάτρευτες πληγές. 

 

 

                              ΄Ανθρωποι είμαστε  κι εμείς 

                               όμως τα μάτια μας δε γέλασαν ποτές. 

                               Οι πίκρες και τα βάσανα 

                               τα ντέρτια της ψυχής 

                               τα θόλωσαν παράκαιρα 

                               όπως θολώνουν φουσκωμένες ρεματιές 

                               τις καθαρές πηγές. 

 

                                Μια βροντερή φωνή γροικήθηκε 

                                που ξέσχισε τ΄αβάσταχτο σκοτάδι, 

                                σαν αστραπή πυρίφλογη που κουρελιάζει 

                                τα νέφη τα μαβιά. 

                                Κι η γής σαν τσόφλι σείστηκε : 

 

                             - Στ΄άρματα, στ΄άρματα, 



[45] 

 

                               εμπρός στον αγώνα, 

                               αδικημένοι σκλάβοι, 

                               γιά τη χιλιάκριβη τη λευτεριά'... 

 

                               Βούρκε, δε θα σε ξεκουφαίνουν τα βατράχια 

                               και οι καμπάνες δε θα πνίγουνε την εξεγερμένη σου 

                                                                                                       φωνή.                            

                              Το στάρι και το ρύζι 

                            - η αισιοδοξία, η πίστη κι η χαρά - 

                              Θ΄ανθίζουνε στα γόνιμα χωράφια σου 

                              κι όλα σου τα γλυκόνειρα 

                              που θάψανε στο διάβα τους 

                              τα χρόνια τα σκληρά. 

 

                              Ένας γιγάντιος εκσκαφέας 

                               μέρα και νύχτα σκάβει, 

                               σκάβει... 

                               Τα μαύρα περασμένα 

                               τώρα ο καιρός μας θάβει. 

 

                               Ευθύγραμμα, 

                               παραλληλόγραμμα κανάλια 

                               ανοίγει στη σειρά, 

                               γιά να διαβαίνουν ασταμάτητα 

                               σάν άλογ΄άσπρα τα νερά 

                               Τρέχει ανεμπόδιστα η χαρά σου,  

                                η αποφασιστικότητά σου. 

                                Κι είν΄τούτα τα κανάλια 

                                που διασχίζουνε τη γης, 

                                φλέβες ζωής... 

 

                               ΄Οταν τα βράδια η νύχτα κατεβαίνει  

                                σιγαληνά 

                                ψηλά  από τα βουνά, 



[46] 

 

                                τα σπίτια σου στα φώτα κολυμπούνε 

                                κι είναι τα φώτα σου τόσο πολλά , 

                                πιότερα κι απ΄τα΄αστέρια πούνε 

                                στον ουρανό ψηλά. 

 

                                 Και γκρέμισες από τους ουρανούς 

                                 και τους πλαστούς 

                                 παραμυθένιους σου Θεούς, 

                                 που φράζανε το φώς 

                                 και σάλπισες, διαλαλητής, 

                                 σ΄όλα τα πέρατα της γης, 

                                 πως είναι μόν΄ ο άνθρωπος δημιουργός'. 

                                 Κι ένα τραγούδι αντηχεί μ΄ανείπωτη χαρά : 

                                ΄Εσύ, Δημοκρατία, μας έδοσες φτερά'. 

( Βασίλη Κώστια ) 

 

 

 

                          στ)       ( αγνώστου μου τίτλου ) 

 

                                     Νομίζεται πως είμαι 

                                     μικρή με τα σωστά ; 

                                     μικρή να μη με λέτε 

                                     και τά κλεισα τα εφτά. 

 

                                     Το Αλφαβητάριο πάει, 

                                     διαβάζω, γράφω ορθά 

                                     κι ευχαριστώ το Κόμμα 

                                     που μέ μαθε πολλά. 

 

 

Καί μαζί με αυτά, [που, όπως το πρότελευταίο, ή και το χαριτωμένο – 

τελευταίο, με το όχι και τόσο δημοτικίστικο εκείνο ορθά  (και την αληθή θέση 

ότι τα Κ.Κ., όπου κυβέρνησαν εξάλειψαν τον αναλφαβητισμό)], δεν είναι όλα 



[47] 

 

γιά πέταμα] και, Το ηλιοβασίλεμα του Κώστα Κρυστάλλη και η Ανοιξιάτικη 

Αυγή του Δροσίνη, στα ΛΟΓΟΤΕΧΝΙΚΑ ΑΝΑΓΝΩΣΜΑΤΑ γιά την Έκτη Τάξη 

του Οχτάχρονου Σχολείου  και Το τραγούδι του Λαού του Κώστα Βάρναλη, 

στα ΛΟΓΟΤΕΧΝΙΚΑ ΑΝΑΓΝΩΣΜΑΤΑ γιά την Ογδοη τάξη.   

 

Β48.- Τα εξόχως "ορθολογικά" και "επιστημονικότατα" αυτά δείγματα άδολης 

χρήσης και διδασκαλίας του "δημοτικιστικού λόγου", από : α) το  Συνταχτικό 

της Ελληνικής Γλώσσας, γιά την όγδοη τάξη του οχτάχρονου σχολείου, 

των Γιώργου Ζορμπαλά, Φώτου Τσιούκλα, Γιώργου Λίτση, Εκδοτικό 

Σχολικού Βιβλίου, Αλβανία 1984, έκδοση 6η β) Λογοτεχνικά 

Αναγνώσματα γιά την έκτη τάξη του οχτάχρονου σχολείου, των,  Φ. 

Κυριαζάτη, Α. Ζαρμπαλά, Εκδοτικό Σχολικού Βιβλίου, Τίρανα, 1980  και 

γ)  Λογοτεχνικά Αναγνώσματα γιά την όγδοη τάξη,  των  Π. Τσούκα - Δ. 

Παπά, Εκδοτικό Σχολικού Βιβλίου, Τίρανα, 1975.  Το τελευταίο, που  

περιέχεται στο Πρόγραμμα γιά τα οκτατάξια σχολεία της ελληνικής μειονό-

τητας, τάξη Α - Δ, από το άρθρο Αλβανία, σοσιαλιστική νησίδα;  του Αλέκου 

Βελισσάριου, στον Δεκαπενθήμερο Πολίτη, τ 72, 1986, σ 19.  

 

Β49.-  Οι ακρότητες αυτές, κοινές λίγο-πολύ των ιδεολογικών-δογματικών  

κατευθύνσεων που πήραν τα εκπαιδευτικά πράγματα, ως προς τη διδασκαλία 

της λογοτεχνίας, στις χώρες του εφηρμοσμένου σοσιαλισμού, περιορίστηκαν, 

ευτυχώς ( και όσον αφορά τις ιδεολογικές χρήσεις της νεοελληνικής ποίησης 

και λογοτεχνίας γενικότερα ) στα περιεχόμενα των εγχειριδίων ελληνικής 

γλώσσας και λογοτεχνίας, που εκδόθηκαν στην  απομονωμένη Αλβανία, όπου 

ο βαλκάνιος σταλινισμός και το μειονοτικό πρόβλημα δεν άφηναν περιθώρια 

ελαστικής χρήσης του "εποικοδομήματος" στην κομματική γραφειοκρατία.  

 

Β50.- Στις άλλες, όμως, χώρες υποδοχής πολιτικών προσφύγων, όπου 

πρόβλημα ελληνικής μειονότητας δεν ύπήρχε, ή είχε προ καιρού λυθεί             

(Ρουμανία λ.χ.), και όπου το σταλινικό πρότυπο είχε καταγγελεθεί και 

αμφισβητηθεί, μετά το 20ο Συνέδριο του ΚΚΕΣΣΔ, οι τοπικές αρχές δεν 

επενέβαιναν δραστικά στα εκπαιδευτικά πράγματα των εξόριστων ελλήνων. 

Ως εκ τούτου τα παιδιά της μετεμφυλιακής διασποράς διδάσκονταν και πολλή 

και καλή νεοελληνική λογοτεχνία. Με άξονα την "προοδευτική" γραμματεία της 



[48] 

 

δημοτικής παράδοσης προσφέρονταν [...] στο προσφυγόπουλο εκλεκτά 

λογοτεχνικά κείμενα" που αποσκοπούσαν στο : [...] να μαθαίνει καλύτερα τη 

γλώσσα του, να την τελειοποιεί, να ενισχύεται το γλωσσικό του αίσθημα και να 

πετυχαίνει να τη χρησιμοποιεί όσο γίνεται πιό καλά, ώστε να μπορεί και να 

δημιουργεί στη μητρική του γλώσσα. Μα ταυτόχρονα με όλα αυτά να 

διαπαιδαγωγείται[...]εθνικά, πατριωτικά, ελληνικά. Στο βαθμό που θα 

κατακτά τη μητρική του γλώσσα, θα ενισχύεται ο ο γλωσσικός δυναμισμός του 

και θα μπορεί να απολαμβάνει αισθητικά τα λογοτεχνικά μας 

αριστουργήματα τόσο πιό πολύ θα δέχεται την επίδραση και του 

περιεχομένου και όχι μόνο της μορφής [...] Στα ωρολόγια προγράμματα 

σημαντικό μέρος καταλαμβάνει η ελληνική λογοτεχνία. Το 1/3 ή τα 3/4 των 

ωρών του ελληνικού προγράμματος διατίθεται π,αντα γιά την ελληνική 

λογοτεχνία. Στα δέ αναλυτικά προγράμματα περιλαμβάνονται λογοτεχνικά 

κείμενα από τα ομηρικά αριστουργήματα μέχρι τους σημερινούς λογοτέχνες 

μας. [...] Στην όλη πολιτιστική δουλειά [...]λειτούργησε [...] και ένας ευνοϊκός 

παράγοντας [...] η απαλλαγή μας από την τροχοπέδη της διγλωσσίας με τη 

χρησιμοποήση σ΄όλη τη γραμμή της δημοτικής, της πραγματικής, δηλαδή, 

εθνικής-λαϊκής μας γλωσσας, Φροντίσαμε να ακολουθήσουμε τη διδασκαλία 

γιά τη γλώσσα μας, των κορυφαίων νεοελλήνων γλωσσολόγων όπως ο 

Μανώλης Τριανταφυλλίδης, ο Τζάρ-τζανος, ο Θρασύβουλος Σταύρου, ο 

Ευάγγελος Παπανούτσος και άλλοι. Με την έκδοση και πλατύτερη κυκλοφορία 

των καλύτερων έργων της εθνικής μας λογοτεχνίας που αποτελούν και 

μνημεία της Νεοελληνικής μας Γλώσσας, όπως του Σολωμού, του 

Κάλβουτου, του Παλαμά, του Καβάφη, του Σικελιανού, του  Βάρναλη [...]. 

Κοντά σ΄αυτούς  τους δημιουργούς ήταν στη διάθεση των πολιτικών 

προσφύγων και όλοι οι άλλοι κορυφαίοι και σημαντικοί των Νεοελληνικών 

Γραμμάτων [...] ( λχ  Ρίτσος και Ελύτης, του "Άξιον Εστί ).      

Κριτήρια γιά την επιλογή ήσαν τρία : Πρώτο.  Η γλώσσα. Επιλέγονταν 

κείμενα γραμμένα μόνο στη δημοτική γλώσσα.  Δεύτερο. Η καλλιτεχνική 

αξία τους.  Καταβάλλονταν προσπάθεια και φροντίδα, τα επιλεγόμενα κείμενα 

να έχουν καλλιτεχνική αξία και να δίνουν την  ελληνική ιστορία και ζωή και 

την όμορφη ελληνική φύση  με τέτοια καλλιτεχνική δύναμη και τέχνη  ώστε 

να δημιουργούν στα παιδιά τα καλλύτερα καλλιτεχνικά αισθήματα και να τα 

δένουν συναισθηματικά με την πατρίδα τους. Το τρίτο τέλος κριτήριο ήταν 



[49] 

 

η αλήθεια και ο πραγματικός εθνικός-πατριωτικός χαρακτήρας των 

κειμένων και η λαϊκή δημοκρατική βάση. 

Με τα λογοτεχνικά κείμενα που τους δίνονταν, τα προσφυγόπουλα   μάθαιναν 

την πραγματική ζωή του λαού τους και την αληθινή του ιστορία, απαλλαγμένη 

από τα κοινωνικά ψεύδη και τις αναχρονιστικές κοινωνικές ιδέες με τις οποίες 

τρέφονται δυστυχώς τα ελληνόπουλα μέσα στην ίδια τους την πατρίδα. [...]  

Ταυτόχρονα διαπαιδαγωγούνταν από τα επιλεγμένα κείμενα με έναν 

πραγματικό πατριωτισμό  που σημαίνει αγάπη, αφοσίωση και 

υπεράσπιση της ελληνικής πατρίδας από κάθε επίθεση και επιβουλήμα 

και σεβασμό προς την πατρίδα και τη ζωή των άλλων, και 

ιδιαίτεραγειτονικών λαών και προσήλωση στην ειρηνική συνεργασία 

μεταξύ όλων των λαών της γης. Το προσφυγόπουλο μαθαίνει να αγαπάει με 

όλη τη δύναμη της ψυχής  και της καρδιάς του την πατρίδα του μα ταυτόχρονα 

είναι απαλλαγμένο από σωβινιστικές ψυχώσεις, φανατισμούς και 

προκαταλήψεις σε βάρος  άλλων λαών.  

Δίπλα στην αληθινή-εθνική πατριωτική αγωγή τα προσφυγόπουλα έπαιρναν, 

τόσο από το γενικότερο περιβάλλον, στο οποίο ζούσαν, όσο και από την 

ελληνική πλευρά, μιά σωστή κοινωνική αγωγή, μέσω της προοδευτικής 

λογοτεχνίας της πατρίδας μας. Από τις σελίδες των λογοτεχνικών μας 

δημιουργημάτων τα προσφυγόπουλα έρχονταν  έμμεση επαφή με τα 

μεγάλα κοινωνικά προβλήματα της σύγχρονης Ελλάδας και του 

ελληνικού λαού. 

Στη διαμόρφωση της εθνικής και κοινωνικής συνείδησης του ελληνόπουλου 

της προσφυγιάς ενώνονταν αρμονικά οι εθνικοί μας αγώνες με τις 

κοινωνικές συγκρούσεις, κοντολογίς η όλη προσπάθεια του λαού μας για μά 

πατρίδα λεύτερη και ανεξάρτητη, γιά μιά πατρίδα της δουλειάς και της 

προόδου. Γιά μιά Ελλάδα γιά όλους  τους  ΄Ελληνες. [...] 

Τα προσφυγόπουλα διδάσκονταν ακόμη, [...]Τα δημοτικά μας τραγούδια, 

που λογίζονται από τα καλύτερα του κοσμου, < τραγούδια που >δίδασκαν 

στα εκπατρισμένα ελληνόπουλα τα βάσανα και τις αρετές, τον αγώνα και 

τη λεβεντιά του λαού μας και τη μεγάλη του λαχτάρα γιά λευτεριά αι 

δικαιοσύνη. [..] 

           [...] Ο θησαυρός αυτός της εθνικολαϊκής μας λογοτεχνίας δίνονταν 

[...] και με το  πλήθος των εξωσχολικώναναγνωσμάτων και των άλλων 



[50] 

 

άφθονων εκδόσεων που ήρθαν σε φως στο χώρο της προσφυγιάς. [...] ΄Ολος  

αυτός ο εκδοτικός  πλούτος  πλαισίωνε και συμπλήρωνε και διεύρυνε τις 

γνώσεις πού έπαιρναν τα παιδιά στο σχολείο από τα σχολικά βιβλία και τον 

έλληνα δάσκαλό τους. 

 

ΚΑΤΑΛΟΓΟΣ ΕΞΩΣΧΟΛΙΚΩΝ ΠΑΙΔΙΚΩΝ ΑΝΑΓΝΩΣΜΑΤΩΝ 

 

[...] Παιδιάτικα Τραγούδια, του Β Ρώτα, [...]  Άσμα στοργής, της Γεωργίας 

Δεληγιάννη Αναστασιάδη, [...], Τα παιδιά της Εστράδα Νάδα. Ποιήματα, 

της βιΛείας Χατζοπούλου, [...], Τραγούδια γιά παιδιά, της Δώρας Μοάτσου, 

[...] Ποιήματα και Πεζά, του Δ Σολωμού,  Συλλογή Ποιημάτων, του Κ 

Παλαμά, Ο Διγενής, του ΄Αγγελου Σικελιανού , [...] Φωτεινός ο 

Ζευγολάτης, του Α Βαλαωρίτη, Συλλογή ποιημάτων, του  Κ Βάρναλη, [...] 

Ποιητικές Συλλογές, του ΓΡίτσου, [...] Τραγούδια του Ελληνικού Λαού, 

Συλλογή, Το Δημοτικό τραγούδι στην Αντίσταση, του Α Αδάμου [...] 

  



[51] 

 

Β51.- Τα παραπάνω στοιχεία πήρα από το βιβλίο Μείναμε Έλληνες, του Θ 

Μητσόπουλου,  [ δάσκαλου, καπετάνιου του 30ου Συντάγματος του ΕΛΑΣ, 

συγγραφέα πολλών εκπαιδευτικών, ( μεταξύ των οποίων και Αναγνωστικά  

της Ελληνικής Γλώσσας γιά τις 8 τάξεις του βασικού σχολείου, γιά τα παιδιά 

των ελλήνων πολιτικών προσφύγων ),  πολιτικών και ιστορικών βιβλίων και 

άρθρων, συνθέτη της Ανθολογίας της αρχαίας ελληνικής λογοτεχνίας ( που 

χρησιμοποιήθκε ως εξωσχολικό, συνιστώμενο βοήθημα από τα προσφυγό-

πουλα,) και υπεύθυνου γιά ένα διάστημα των εκπαιδευτικών προγραμμάτων, 

σε πανπροσφυγική κλίμακα, της ΕΒΟΠ, ( Επιτροπή Βοήθειας για το παιδί ) 

που ίδρυσαν αμέσως μετά την φυγή τους προς τις χώρες του εφηρμοσμένου 

σοσιαλισμού, οι πολιτικοί εξόριστοι, με κύριο εμπνευστή, και επί χρόνια 

επικεφαλής τό όλου έργου, τον καθηγητή της ιατρικής Π. Κόκκαλη ) ].  

 

Β52.- Και μία πληροφορία, χαρακτηριστική της αναγκαστικής προσγειώσεως 

των ιδεών στα πράγματα : παρά που δεδηλωμένοι και ένθερμοι θιασώτες της 

"Ιδέας" του Δημοτικισμού, οι "οργανικοί" διανοούμενοι - εκπονητές, όλων, των 

παραπάνω εγχειριδίων, ήσαν de facto υποχρεωμένοι  να  δημοσιεύουν τα 

κείμενά τους, όλα, στο πολυτονικό, γιά τον πολύ απλό λόγο ότι οι μήτρες των 

λινοτυπικών και μονοτυπικών μηχανών της Λειψίας, που προμήθευε τον 

απαραίτητο τεχνικό εξοπλισμό, δεν είχαν, ούτε μετά το 1976, [ χρονιά του 

ρηξικέλευθου και ριζοσπαστικού - πολιτιστικού συμβιβασμου μεταξύ 

"παραδοσιακών διανοουμένων", της "ηπίως" δεξιάς κυβερνήσεως Καραμανλή,  

με υπουργό παιδείας τον Γ. Ράλλη, (που θεσμοθέτησε, - ομοθυμαδόν με 

ΕΔΗΚ και ΠΑΣΟΚ- καθολική χρήση της δημοτικής και εφαρμογή του, 

οικονομικώς προτιμητέου,  μονοτονικού) και "οργανικών διανουμένων", της 

ανεπαρκώς οργανωμένης "πρωτοπορείας" μας, που εκμεταλλευόμενοι  -και 

άριστα έπραξαν- το "ευρωπαϊκό"  "προφίλ" και τις ενοχές της 

μεταπολιτευτικής δεξιάς, κατέλαβαν καίρια πόστα προσδιορισμού των 

πολιτιστικων πραγμάτων (ραδιοφωνία, ΕΣΗΕΑ, τηλεόραση, πανεπιστημιακές 

έδρες, θέσεις συμβούλων στο ΚΕΜΕ, κλ ) ]  δεν είχαν λοιπόν, -οι 

τυπογραφικές μηχανές ης Λειψάς- προσαρμοστεί στα ιθαγενή 

"εκσυγχρονιστικά" σκοπούμενα, μέχρι του σημείου πλήρους εγκαταλείψεως 

της μεγάλης φιλολογικής παράδοσής  του εκεί πανε-πιστημίου και των 

κλασικών εκδόσεών του ].  



[52] 

 

 

Β53.- Το, όχι και τόσο αναπάντεχο, συμπέρασμα της αντιπαραβολής των 

περιεχομένων στα εγχειρίδια, διαφορετικών περιόδων, ποιημάτων, αλλά  και 

της όλης άλλωστε ύλης  ( όσης επέλεξαν οι "παραδοσιακοί διανούμενοι" και 

όσης επέλεξαν οι "οργανικοί"  διάδοχοί τους στο πρυτανείο των εκάστοτε 

Προγραμμάτων της πρωτοβάθμιας και δευτεροβάθμιας εκπαίδευσης ), είναι 

ότι, παρά τις όποιες αλλαγές, μεταρρυθμίσεις, αντιμεταρρυθμίσεις, παλ-

λινοδίες, παλινδρομήσεις, εξαγγελίες, τυμπανοκρουσίες, ρητορίες και 

πολυλογίες, τα ελληνόπουλα των παραδοσιακών ρυθμίσεων και τα παιδιά 

ελληνάκια των πρωτοποριακών απορρυθμίσεων διδάκονται ανελλιπως : α) 

Να προσεύχονται, αδιάφορα αν στη δημοτική ή στην καθαρεύουσα, μετά 

φόβου Θεού και πίστεως, ή και δίχως πίστη, μιά που ο Θεός της Ελλάδας 

είναι ένας και εξίσου ευνοϊκός προς "παραδοσιακούς" και "οργανικούς" 

"διανοουμένους". β) Να αγαπούν την πατρίδα τους - ό,τι κι αν τους 

επιφυλάσσει (υπό την προϋπόθεση πάντα οτι είναι πατρίδα όλων των 

ελλήνων : εκείνων δηλαδή που είναι στα πράγματα και όσων από τους 

υπόλοιπους είναι "πρόθυμοι" να "συμφωνήσουν" μαζί τους ). Να λατρέυουν, 

ειδικότερα, τη φύση της ( με όλα, προφανώς, τα σκουπίδια που έχουν 

διδαχτεί, κι από γονείς κι από δασκάλους και από τους πάντες γύρω τους, να  

πετάνε στους κάμπους, στις Θάλασσες και στα άπαρτα, ψηλά βουνά της - τα 

καμένα ). Να διατρέχονται από ρίγη εθνικής υπερηφάνειας διδασκόμενα και 

αναλογιζόμενα τους εθνικο-απελευτερωτικούς μα και τους λαϊκούς - ταξικούς - 

κοινωνικούς, απελευθερωτικούς αγώνες της (χωρίς όμως να χάνουν, όσο 

τουλάχιστον μπορούν και όσο αντέχουν, ούτε τον εθνικό ούτε τον ταξικό τους 

προσανατολισμό). Να εκτιμούν, μεταφρασμένα ή αμετάφραστα τα κείμενα της 

"προγονικής" ή της "αρχαιοελληνικής", απλώς, γραμματείας [ δίχως όμως να 

ξεχνούν ότι ως παιδιά ελληνοχριστιανά και ορθόδοξα πρέπει να κωφεύουν 

στα έωλα κελεύσματα της θύραθεν αναισχυντίας και ότι ως παιδιά, απλώς, 

ελληνάκια, (ρωμιόπουλα δηλαδή απεξαρτηθέντα από τις οπιο-επενεργές 

επιδράσεις της Ορθοδοξίας), πρέπει να μη λησμονούν ότι τα, υπό καθεστώς 

δουλοκτησίας παραχθέντα, ανθρωπιστικά αυτά αριστουργήματα ούτε 

αξεπέραστα είναι, αφού ισοδύναμα, προφανώς, αριστουργήματα συνει-

σφέρουν στον πανανθρώπινο πολιτισμό και οι διδασκόμενοι νεοέλληνες 

λόγιοι, ούτε τοις μετρητοίς πρέπει να τα παίρνει κανείς αφού σε άλλους 



[53] 

 

καιρούς γράφτηκαν και είναι, γιαυτό ανεφάρμοστα στον καιρό μας ]. Να 

τηρούν, επιλεκτικά, ή, να έχουν, απλώς, υπ΄όψιν τους τις λαϊκές μας 

παραδόσεις. Να  ευλαβούνται και να  αμύνονται του θεσμού της οικογένειας, ή 

να  μην αγνοούν, έστω, τις οικογενειακές σχέσεις. 

 

Β54.- Παρά τις όποιες, δηλαδή, διαφορές των εκπαιδευτικών προγραμμάτων, 

τα πρωτεύοντα κριτήρια επιλογής της ποιητικής, και τις καθόλου λογοτεχνικής, 

ύλης υπηρετούν, εντέλει, σκοπιμότητες ανάλογες ή και όμοιες. Και οι 

σκοπιμότητες αυτές είναι ιδεολογικής ( με προεξάρχουσα τη γλωσσική ) 

κυρίως και όχι αισθητικής τάξεως (δεν επιλέγονται, δηλαδή, ποτέ ποιήματα, 

έστω και αριστουργηματικά, που υπονομεύουν τις ιδεολογικές θέσεις των 

εκπονητών). Και ως ιδεολογικής τάξεως σκοπιμότητες δεν γίνεται να 

απαλλαγούν από τις εγγενείς αντινομίες της καθόλου νεοελληνικής ιδεολογίας, 

της οποίας εκφραστες είναι, το θέλουν - δεν το θέλουν, οι ποιητές και οι λόγιοι, 

γενικότερα, που έργα τους περιέχονται στα εγχειρίδια.           

 

Β55.- Και επειδή οι ιδεολογικές σκοπιμότητες των κατά καιρούς εκπονητών, 

φέρουν, αναπόδραστα, τις εγγενείς αντινομίες τις καθόλου ελληνικής 

ιδεολογίας και πραγματικότητας, αντινομικά είναι και τα αποτελέσματα της, σε 

άθλιες ακόμη συνθήκες, διδασκόμενης ύλης : η ανανέωση και ο εμπλουτισμός 

της διδακτέας ύλης, όχι μόνο δεν οδήγησαν σε ανανέωση και εμπλουτισμό 

των προϋποθέσεων ευαισθητοποίησης προς την ποιότητα (προϋπόθεση και 

σκοπούμενο κάθε τέχνης)  και αξιολογικά αυτοδύναμου προσανατολισμού 

στη συγκεκριμένη ζωή που καλείται το παιδί να ζήσει ( προϋπόθεση και 

σκοπούμενου της παιδείας κάθε πολιτισμού ), αλλά  και εφθειραν τόσο πολύ 

και τις "παραδοσιακές" και τις "προοδευτικές" αξίες,  (αισθητικές, ηθικές, 

κοινωνικές, πολιτικές), ώστε οι αξιότεροι των νέων  να τις υποπτεύονται και να 

τις αποστρέφονται εξίσου, οι δε επιτηδιότεροι, έχοντας αντιληφθεί προς τα 

πού πανε τα πράγματα και τι πρωτίστως τους ζητείται γιά να επιβιώσουν, να 

υιοθετούν, περιστασιακά και αναλόγα με το ποιοί καθε φορά ισχύουν, πότε 

αυτές και πότε τις αντίθετές τους, έως ότου έρθουν στα πράγματα, οπότε  τις 

αθετούν όλες και αναφανδόν από θέσεως, πιά,  ισχύος.       

 

 



[54] 

 

 

Γ' 

Η διαδικασία εκπονήσεως, κρίσεως και εγκρίσεως των εγχειριδίων 

 

Γ01.- Εξελικτικά η διαδικασία εκπονήσεως, κρίσεως και εγκρίσεως των 

εγχειριδίων διέρχεται δύο, βασικά, στάδια. Το πρώτο, που αρχίζει το 1833 και 

λήγει το 1937  - με την ίδρυση του Οργανισμού Εκδόσεως Σχολικών Βιβλίων -  

χαρακτηρίζεται από την, κατά κανόνα, παράλληλη κυκλοφορία διαφόρων 

εγχειριδίων, εγκεκριμένων από της οικείες "επιτροπείες" του Υπουργείου 

Παιδείας. Το δεύτερο στάδιο, που αρχίζει το 1937 και εκτείνεται ως τις μέρες 

μας, χαρακτηρίζεται από την κρατική μονοπώληση της έκδοσης των σχολικών 

εγχειριδίων. 

 

Γ02.- Η λεπτομερής και τεκμηριωμένη, εξιστόρηση των διαδοχικών θεσμών 

εκπονήσεως, κρίσεως και εγκρίσεως των σχολικών εγχειριδίων, βρίσκεται έξω 

από τα όρια της έρευνάς μου. Έχουν, άλλωστε, δημοσιευθεί πολλές, επι 

τούτου, μονογραφίες και επομένως παρέλκει η εδώ επανάληψη των σχετικών 

πληροφοριών. 

 

Γ03.- Εκείνο, όμως, που μένει και πρέπει, εν προκειμένω, να γίνει είναι η 

πλήρης κατά το δυνατόν, συγκέντρωση, μελέτη, κρίση και δημοσιέυση των 

πρακτικών επιλογής των περιεχομένων στα εγχειρίδια ποιημάτων. ΄Εργο 

δύσκολο, εξ αιτίας κυρίως των γραφειοκρατικών επιφυλάξεων και φοβιών που 

κατατρύχουν  τους αρμόδιους "φορείς" του αρχειακού υλικού, αλλα και εξ 

αιτίας της ανορθολογικής, ελλιπούς και αμελούς τηρήσεως των κρατικών 

αρχείων στην Ελλάδα. Μία πρώτη κρούση μου προς το Παιδαγωγικό 

Ινστιτούτο, για την προσπέλαση των πρακτικών, αποκρούστηκε με το γνωστό 

και αποτελεσματικότατο όπλο της κατόπιν σχετικής αιτήσεως του 

ενδιαφερομένου αποφάσεως των αρμοδίων υπηρεσιακών παραγόντων. 

Επειδή προείχε η συγκέντρωση όσο γίνονταν περισότερων ποιημάτων, 

προτίμησα να διαθέσω τον χρόνο μου αναζητώντας υλικό στις δημόσιες 

βιβλιοθήκες και στις ιδιωτικές συλλογές οπου δε μου γύρεψαν αίτηση. Η 

αναδύφηση πάντως στα σχετικά αρχεία πρέπει να γίνει, και αν μου δοθεί 

παράταση θα την επιδιώξω, γιατι  από τη μελέτη τους θα φανεί καθαρότερα η 



[55] 

 

δυναμική των ιδεολογικών τάσεων, ισορροπιών και συμβιβασμών που 

κατέληξαν στην επιλογή των περιεχομένων στα εγχειρίδια ποιημάτων και στον 

αποκλεισμό - ποιών άραγε, που είχαν προταθεί από ποιούς και με ποιά 

επιχειρήματα που ανατράπηκαν απο τα <ποιά> επιχειρήματα των αντιθέτων ;  

 

Δ' 

Η μεθοδολογία και η προβληματική της διδακαλίας των ποιημάτων 

 

Δ01.- Η μεθοδολογία και η προβληματική της διδασκαλίας νεοελληνικών 

ποιημάτων στην πρωτοβάθμια και δευτεροβάθμια εκπαίδευση υπόκειται 

στους καθόλου ιδεολογικούς προσδιορισμούς της παιδείας ως κοινωνικού και 

πολιτειακού θεσμού και της παιδαγωγικής λειτουργίας του έντεχνου λόγου 

γενικότερα. Υπόκειται επίσης στους υλικούς και ιδεολογικούς περιορισμούς 

που καθορίζουν την έλλειψη ή επάρκεια, την καταλληλότητα ή 

ακαταλληλότητα των διδακτηρίων, την αρχιτεκτονική και χωροταξική 

διαμόρφωση των σχολικών κτιρίων και τέλος, στους, κοινωνιολογικούς, 

οικονομοτεχνικούς και επιστημολογικούς όρους παραγωγής των 

προϋποθέσεων εκπαιδέυσεως των εκπαιδευτικών. ΄Οπως και παραπάνω 

ειπώθηκε, οι προσδιορισμοί, οι περιορισμοί και οι όροι αυτοί, άλλοτε εγγενείς 

των καθόλου νεοελληνικών δεδομένων και άλλοτε όμοιοι ή ανάλογοι εκείνων 

που ισχύουν κατά εποχές στο ευρύτερο υλικοοικονομικό και πολιτιστικό 

περιβάλλον ( δυτικό και ανατολικό ) του  ελληνικού κράτους, υπήρξαν και 

υπάρχουν αποτρεπτικοί μάλλον της ουσιαστικής διδασκαλίας και των 

περιεχομένων στα εκάστοτε εγχειρίδια ποιημάτων και της λογοτεχνίας 

γενικότερα, αν με τον όρο "ουσιαστική" νοηθεί η διδασκαλία που αποσκοπεί 

και επιτυγχάνει σε βαθμό αξιόλογο στατιστικώς, την ευαισθητοποίηση των 

παιδιών προς την ποιότητα, τη μόρφωση κριτηρίων αξιολογήσεως των 

λογοτεχνημάτων, πέρα από τις επικαιρικές προβολές  έργων "μεγάλης" 

εμπορικής επιτυχίας ή ιδεολογικής σκοπιμότητας, και την ικανότητα χαράξεως 

πορείας βίου δια της οικειώσεως των αξιών που καθιστούν τη ζωή μη 

χρηματηστηριακή αξία. 

 

Δ02.- Γιά τις αισθητικές αντιλήψεις, τους παιδαγωγικούς προσανατολισμούς 

και και τις ιδεολογικές προκαταλήψεις, των εκάστοτε υπουργικών συμβούλων, 



[56] 

 

των εκπονητών και των υπηρεσιακών παραγόντων - κριτών τους, έγινε λόγος 

στις παραγράφους Β01 - Β47. Γιά τις υλικές προϋποθέσεις, τις προϋποθέσεις 

παραγωγής των εκπαιδευτικών που θα διδάξουν ποίηση καί ό, τι άλλο 

προβλέπει αφειδώς και αφελώς το "πρόγραμμα", και τις μεθόδους και την 

προβληματική της διδασκαλίας των περιεχομένων ποιημάτων - αμέσως 

παρακάτω.  

 

Δ03.- [..] Αν πρέπει να είναι υποχρεωτική η εις τα Δημοτικά σχολεία φοίτησις 

των ελληνοπαίδων, ως και ο νόμος του 1834 και ο τελευταίος του 1895 

κελεύουσιν, αναγκαίον είναι όπως ο σκοπός ούτος υπηρετηθή δι΄έτι 

σαφεστέρων και πρακτικωτέρων διατάξεων συμφώνων προς την πείραν ήν η 

μέχρι τούδε εφαρμογή των κειμένων ορισμών του νόμου παρέσχεν. 

         Ζήτημα δ΄όμως είνε άν η εις τα Δημοτικά σχολεία και πολύ μάλλον εις τα 

Γραμματοδιδασκαλεία υποχρεωτική φοίτησις είνε πάντοτε τω όντι συμφέρουσα 

εις τε τα άτομα και εις το Κράτος, και αν διά τούτο είναι ορθόν να επιβληθή 

απολύτως. 

         Αι από των σχολείων απουσίαι ή και η παντελής αποχή των παίδων 

ενδέχεται μεν να είνε εν γένει διά την κατάστασιν τόπου τινός φαινόμενον 

δυσάρεστον, δεν πρέπει όμως να καταλογίζεται πάντοτε εις βάρος των ατυχών 

γονέων και των έτι ατυχεστέρων παίδων αυτών και να αποδίδωται εική εις 

αγροικίαν και αφιλομάθειαν και αναισθησίαν τούτων. Τουναντίον δε η από 

ενίων σχολείων αποχή των παίδων, όσον αποτελεί πολλάκις, από απόψεως 

διοικητικής καταστάσεως τόπου τινός φαινόμενον θλιβερόν, τοσούτον, 

τουναντίον, από απόψεως φυσικής ορθοφροσύνης των κατοίκων και γονέων 

παρήγορον φαινόμενον. 

           Διότι τις αναγνούς τας περί Δημοτικών σχολείων του Κράτους 

δεδημοσιευμένας εκθέσεις των διαφόρων επιθεωρητών δεν έφριξε προ της  

ελεεινής καταστάσεως πλείστων μεν σχολείων προ του 1895, ουκ ολίγων δε 

και μετά το έτος τούτο, εντός των οποίων σώμα και ψυχή των ταλαιπώρων 

Ελληνοπαίδων εμαραίνετο και εφθείρετο ; Τα τοιαύτα σχολεία ( τούτο πρέπει 

να νοηθή καλώς) δεν ήσαν απλώς ατελή αρνητικώς δηλ. κακά, αλλά και 

θετικώς επιζήμια, πολλά μάλιστα εις μέγιστον βαθμόν, βλάπτοντα την υγείαν 

και ευεξίαν του σώματος, προσέτι δε την φυσικήν εκείνην ευφυϊαν και 

αντίληψιν και ευθυκρισίαν του πνεύματος, τον λεγόμενον υγιά φυσικόν νούν, 



[57] 

 

όν ο πανάγαθος  ημών  Θεός  εδώρησεν εις  πάντα άνθρωπον ερχόμενο εις 

τον κόσμον, και τέλος πάσαν του καλού κα αγαθού ορθήν αίσθησιν. 

        Το μέγεθος του κακού εμετρίασε  μέχρι τούδε η παροιμιώδης 

ορθοφροσύνη του Ελληνικού λαού και το ορθόν ένστικτον των Ελληνοπαίδων, 

οίτινες αντί  του "σαθρού και ετοιμορρόπου (είναι χαρακτηρισμοί ειλημμένοι εξ  

επισήμων εκθέσεων παλαιοτέρων) μετά σταύλων και ελαιοτριβείων 

συμπεφυρμένου...ελεεινού και αθλίου σχολείου των" και της έτι αθλιωτέρας 

διδασκαλίας ή αντί του αθλιωτάτου και δυσωδεστάτου και ζωϋφίων 

οχληροτάτων καταμέστου ισογείου διδακτηρίου και των «παγκακλίστων 

θρανίων» εν οίς ώφειλον να διέρχωνται ολοκλήρους ώρας  "συμπεφυρμένοι" 

κλπ. κλπ., προετίμησαν τα θέλγητρα του ελληνικού υπαίθρου και του πατρικού 

επαγγέλματος και την εύγλωττον και γοητευτικήν άμα δε και πλουσίαν 

διδασκαλίαν της μητρός Φύσεως, πάντα ταύτα τα οποία επαίδευσαν και 

εξακολουθούσιν άχρι σήμερον παιδεύοντα κατά πρώτον λόγον και κατά τον 

σοβαρώτερον και πρακτικώτατον τρόπον το μέγιστον μέρος του δρώντος, του 

πράγματι δηλ. εργαζομένου και παράγοντος και αποτελούντος την κυρίαν του 

έθνους βάσιν, στηρίζοντος δε τας καλλίστας των ελπίδων Ελληνικού λαού. Οι 

αυτοί όμως παίδες, ευθύς ως η του σχολείου κατάστασις μετεβλήθη επί το 

βέλτιον , επλήρωσαν αθρόοι τα μαθητική εδώλια, ως πολλάκις μετ’ εφροσύνης 

παρετήρησα. "Δεν είναι υπερβολή να σας βεβαιώσω  -λέγει εν τω υπομνήματι 

αυτού και ο αξιότιμος επιθεωρητής Κυκλαδων Αντ. Βαλάσης-  ότι οι μικροί 

παίδες, οι πρότερον αποτροπιαζόμενοι και δικαίως το σχολείον, νυν εξ αγάπης 

προς τα νέα διδακτήρια δεν προφθάνουσι να ίδωσι το φως της πρωϊας και 

ευρίσκονται εις τα σχολεία" 

    Αντί πασης λοιπόν σκέψεως, περί υποχρεώσεως των παίδων προς 

φοίτησιν εις  σχολεία, οία τα ανωτέρω περιγραφέντα, επιβάλλεται μάλλον η 

σκέψις περί ιδρύσεως σχολείων συντελούντων πράγματι εις την κρίττονα 

σωματικήν, διανοητικήν και ηθικήν των παίδων ανάπτυξιν (ουχί δε τη χείρονα ) 

ή, αν τούτο ήτο αδύνατον,καταργήσεως των τοιούτων σχολείων. [...] 

  [...] Αλλ΄είναι όμως το ποιόν απάντων των παρ’ ημίν σχολείων και της δι’ 

ατών χορηγουμένης εκπαιδεύσεως τοιούτον ώστε να παρέχει το δικαίωμα εις 

το Κράτος να εξαναγκάση τους αθώους παίδας και τους γονείς αυτών να 

υποστώσιν άκοντες την σωματικήν και πνευματικήν επίδρασιν  τούτων ; Ο κ. 



[58] 

 

Τοπάλης αφίνει να λαλήσωσι περί τούτου οι από του 1896 και εντεύθεν 

επιθεωρηταί. 

       Κατά τον επιθεωρητήν του νομού Κυκλάδων κ Ι. Παυλίδην : 

       "Ουδέν των διδακτηρίων του νομού Κυκλάδων δύναται να θεωρηθή 

τέλειον υπό την έποψιν κτιρίου και επιπλώσεως, έχον δηλ. και κατασκευήν 

καλήν και έπιπλα και όργανα διδακτικά όσα και όπως χρειάζονται. Εννέα 

μόνον διδακτήρια εξ 143 δύναταί τις να είπη ότι είναι καλά οπωσδήποτε και 

λόγω κτιρίου και λόγω διακοσμήσεως με έπιπλα και όργανα διδακτικά, θρανία 

έδρας, πίνακας, εικόνας, χάρτας κλπ...  Περί τα 45 δε είνε τοιαύτα άτινα ως 

κτίρια είνε μέτρια, προς το κακόν μάλλον κλίνοντα, διότι πάντοτε ελλείπει τι 

αναγκαίον ή παραθυρόφυλλον ή τοιούτον τι, επίπλωσιν δε έχουσι την 

χειρίστην και ελλιπεστάτην ως θρανία σεσαθρωμένα, έλλειψιν έδρας ή 

μαυροπινάκων, ουδεμίαν δε εικόνα ουδέ ένα γεωγραφικόν χάρτην της 

Ελλάδος. Τουλάχιστον ΄ομως καλύπτουσι τους μαθητάς και δεν κινδυνεύουσι 

από τας επιρροάς της ατμοσφαίρας, αλλ΄οι μαθηταί κάθηνται πολλάκις χαμαί 

οκλαδόν ή επί κορμών δένδρων και εγείρουν νέφος κονιορτού όταν κινώνται. 

Υπέρ τα 60 όμως διδακτήρια του νομού δεν είναι πλέον σχολεία, αλλ΄ελεειναί 

φωλεαί και τρώγλαι, αίτινες πολλάκις εμποδίζουσι την εργασίαν, διότι εις τας 

επηρείας όλων των καιρών εκθέτουσι τους μαθητάς, εις ανέμους, βροχάς, 

ψύχη κλπ. και το αίσθημα της φιλοκαλίας εντελώς καταστρέφουσι και επί 

μήνας πολλάκις ανακόπτουσι την εργασίαν. [...] 

<Και> Επήλθε μεν λοιπόν από του έτους 1896 τω όντι σημαντική βελτίωσις  εις 

την κατάστασιν των Δημοτικών σχολείων, η προς τοιαύτη όμως αρχική ορμή 

ένεκα των ειρημένων λόγων, <αντί να βελτιώσουν τον σχετικό νόμο ΒΤΜΘ τον 

καταπολέμησαν, όπως μέχρι τώρα κάνουν οι αντιπολιτευόμενοι>,[...] προς 

καταπολέμησιν και αυτών των αγαθών διατάξεών του [...]>κατά μέγα μέρος 

ανεκόπη. Διά τούτο δε και η αρξαμένη βελτίωσις δεν εγένετο εισέτι δυνατόν να 

επεκταθή είς άπαντα τα Δημοτικά σχολεία, εν χρονικώ άλλως διαστήματι 

σχετικώς βραχεί, πολλώ δε ήττον εις τα Γραμματοδιδασκαλεία, ά ου μόνον 

από απόψεως διδακτηρίου και διδακτικών οργάνων ενδεέστατα έχουσι 

(σημειωτέον ότι διά ταύτα ουδέ διδακτήρια νέα ανεγείρονται) αλλά, το 

σπουδαιότατον, και από απόψεως διανοητικής και ηθικής παιδευτικής 

ικανότητος του διδάσκοντος γραμματιστού ή γραμματοδιδασκάλου κρινόμενα, 



[59] 

 

πλήν σπανίων τινών εξαιρέσεων, μείζονος βλάβης φρονώ, ή ωφελείας 

γίνονται πρόξενα εις τους παίδας, καθ΄ ά και εν τοις εφεξείς θέλω εκθέσει. 

      ΄Οτι δε τω όντι τα εκ του νέου νόμου αγαθά αποτελέσματα δεν 

επεξετάθησαν αμέσως εις άπαντα τα σχολεία, τούτο μαρτυρεί και η πρόσφατος 

βεβαίωσις του αξιοτίμου Επιθεωρητού Κυκλάδων κ Αντ Βαλάση, περίεχομένη 

εν τω υπομνήματι αυτού, καθ΄ήν και σήμερον έτι υφίστανταί τινα εν τω 

ειρημένω νομώ επιβλαβέστατα εις την υγείαν και εις την ζωήν των παίδων  

διδακτήρια. 

       "Τρία εξ αυτών, λέγει ο κ Βαλάσης, όντως είνε αθλιώτατα και υπό πάσαν 

έποψιν βλαβερώτατα. Δι’ εκθέσεως μας προς το Υπουργείον έχομεν ταύτα 

παραστήση ώς σκαιά βάραθρα της κολάσεως, ως σφαγεία ανθρωπίνων 

υπάρξεων. Αλλ’ εν τούτοις ζητήσατε και ενταύθα την πολιτικήν. Ταύτα είνε το 

της ΄Ιου, όπερ ήδη ευτυχώς αντικαθίσταται δια νέου, το της Απειράνθου και το 

της Κωμιακής Νάξου" 

         ΄Οτι δε πράγματι τα διδακτήρια ταύτα αντί να χρησιμεύωσιν, ως 

υποτίθεται, προς μόρφωσιν σωματικήν, διανοητικήν και ηθικήν των παίδων, 

τουναντίον επιδρώσιν επί τε τούτους και επί τους διδασκάλους αυτών 

θανατηφόρως, εξηκολούθησαν δ΄ούτω επιδρώντα και μετά το έτος 1896 μέχρι 

σήμερον, και περί τούτου βεβαιοί ημάς το αυτό υπόμνημα "... ν΄αποθάνωσιν εκ 

ρευματισμών ένεκα των ανθυγιεινοτάτων διδακτηρίων, καθώς απέθανε προ 

ενός έτους ο δυστυχής δημοδιδάσκαλος ΄Ιου Φρ. Καμπάνης και ίσως το αυτό 

πάθη δια τον αυτόν λόγον και ο δημοδιδάσκαλος Κωμιακής Γ Κυπριάδης, 

σαπέντες οι δυστυχείς αμφότεροι εντός των ανηλίων εκείνων βαράθρων των 

μνημονευθέντων διδακτηρίων. 

      ΄Ετερον από υγιεινής απόψεως σπουδαίον κώλυμα προς καθολικήν και 

πλήρη εφαρμογήν του περί υποχρεωτικής φοιτήσεως νόμου είνε, καθ΄ά 

ορθόταταεν τω υπομνήματι αυτού παρατηρεί ο αξιότιμος Επιθεωρητής 

Βοιωτίας κ. Ε. Σβορώνος : 

       " Η έλλειψις ευρυχώρων διδακτηρίων ωκοδομημένων συμφώνως προς 

τας απαιτήσεις της Παιδαγωγικής επιστήμης εις τα πλείστα της Ελλάδος 

μέρη... διότι η συσσώρευσις πολλών μαθητών εις στενοχώρους αιθούσας 

διδασκαλίας δύναται σπουδαίως να παραβλάψη την υγείαν των μαθητών δι ό  

πολλάκις οι διδάσκαλοι αναγκάζονται ν’ αφήνωσιν ανεφαρμόστους τας 

διατάξεις του νόμου περί υποχρεωτικής εκπαιδεύσεως" [...] 



[60] 

 

                                                  (Περί της ευρυτέρας διαδόσεως της Δημοτικής 
Εκπαιδεύσεως και  περί  παιδεύσεως των υπερβεβηκότων την σχολικήν ηλικίαν 
αγραμμάτων. Εισηγητική  ΄Εκθεσις αναγνωσθείσα εν τω Α΄ Τμήματι του Α΄εν Αθήναις 
Πανελληνίου Εκπαιδευτικού Συνεδρίου, υπό Θεμ. Ι. Μιχαλοπούλου, Δ. Φ. Καθηγητού των 
Φυσικών, Φιλοσοφικών και Παιδαγωγικών μαθημάτων, πρώην Διευθυντού Διδασκαλείου, 
Νομ. Επιθεωρητού των Δημοτικών Σχολείων Αττικής και Βοιωτίας και Καθηγητού των ΑΑ. 
ΒΒ. ΥΥ . των Βασιλοπαίδων Γεωργίου και Αλεξάνδρου. ΄Εκδοσις δευτέρα, εν Αθήναις εκ του 
τυπογραφείου των καταστημάτων Μιχαήλ Ι. Σαλίβερου, 1904, σ 6, 7, 8, 10, 13, 14) 
 
 

Δ04.- [...] Επειδή διδάσκω στα σχολεία σχεδόν 25 χρόνια, θα μου επιτρέψετε 

να επισημάνω μερικά βασικά γιά τις  συνθήκες κάτω από τις οποίες ο 

εκπαιδευτικός στην Ελλάδα καλείται να επιτύχει την ποιητική μέθεξη των 

μαθητών μέσα στη τάξη. [...] 

      [...] Τα σχολικά κτίρια : Τα περισσότερα σχολεία λειτουργούν πρωϊ 

απόγευμα. ' Οταν το παιδί έρχεται γιά μάθημα στις 2 μ.μ. με γιομάτο στομάχι 

και τον ήλιο του απογεύματος στο κεφάλι, το μόνο που επιθυμεί είναι να γείρει 

στο θρανίο και να κοιμηθεί. Τότε ο εκπαιδευτικός όσο και να θέλει, όσο και να 

γνωρίζει το πως, όσο κι αν τα βιβλία τον βοηθούν, δεν μπορεί τίποτα να 

πετύχει. [...] 

         [...] ΄Οταν ο εκπαιδευτικός προσπαθεί να επιτύχει ποιητική μέθεξη, στην 

αυλή έξω από τα παράθυρα, άλλες τάξεις παίζουν βόλεϋ, μπάσκετ κτλ. και οι 

μαθητές, άλλοι φανερά, άλλοι κρυφά, έχουν το νου τους μόνο στην αυλή. 

          Ακόμη : Γυμνάσια και Λύκεια συστεγάζονται με Δημοτικά με διαφορετικό 

ωράριο, με μεγάλο διάλειμμα κτλ. Μέσα στο ίδιο σχολείο τάξεις χωρίς 

καθηγητή, με ώρες κενές, ή που γράφουν διαγωνίσματα  -ως γνωστόν τα 

διαγωνίσματα γίνονται στις καθημερινές διδακτικές ώρες-  πηγαινοέρχονται με 

αποτέλεσμα μια φοβερή φασαρία που εμποδίζει οποιαδήποτε προσπάθεια 

μύησις  πνευματικής κτλ. Αυτή είναι η πραγματικότητα. [...]    

(Ελένη Γιαννοπούλου-Γεωργουλάκη, Πρακτικά έβδομου Συμπόσιου Ποήσης, Η ποίηση στην παιδεία, 

Πανεπιστήμιο Πατρών, 3 - 5 Ιουλίου 1987, εκδ "Γνώση", Αθήνα 1988, σ 207 - 208 ). 

 

Δ05.- Ογδόντα τρία χρόνια χωρίζουν τα δύο αυτά παραθέματα και εκατόν ένα, 

χρόνια, τουλάχιστον, τα πράγματα στα οποία αναφέρονται. Πράγματι : Αυτή 

είναι η πραγματικότητα... 

  



[61] 

 

Δ06,- Και η πραγματικότητα αυτή [γιατί ακόμα "λειτουργούν" σχολεία  ( το 15ο 

Αθηνών λχ, στο κατερειπωμένο και αφημένο στην τύχη του Νεοκλασικό της 

πρώην Μαρασλείου Διδασκαλικής Ακαδημίας, όπου πηγαίνει ο γιός μου ), 

δίχως  "υαλοπίνακες", δίχως επαρκή φωτισμό, δίχως επαρκή θέρμανση, με 

σαραβαλιασμένα θρανία, με πίνακες που γιαλίζουν και στραβώνουν τα 

παιδιά, με σουβάδες να πέφτουν από παντού, με σπασμένα και κλειδωμένα 

σε άθλιους φοριαμούς τα παμπάλαια "εποπτικά όργανα", με επικίνδυνες 

περιφράξεις, ή και δίχως καθόλου περίφραξη, σε δρόμους καρμανιόλες ], είναι 

απαγορευτική, όχι καν "ποιητικών μεθέξεων", αλλά και γιά τη στοιχειοδέστερη 

διδασκαλία της αλφαβήτας και των τεσσάρων πράξεων της αριθμητικής. 

Αφού, [...] σχολεία τοιαύτα, [..]  ένθα πάσα μάθησις είναι κενή, ατερπής και 

άγονος [...] < και >ένθα ο διδάσκων αισθάνεται εαυτόν αιχμάλωτον ή 

ηγγαρευμένον και αγωνίζεται πως να εξέλθη αυτών [...] είναι αδύνατον να 

γεννήσωσι τι υγιές, αγαθόν και σπουδαίον, να λάβωσι ποτέ επίδοσιν και 

τελείωσιν και να εκπληρώσωσι τας προσδοκίας και τας αξιώσεις της 

Πολιτείας.[...]    ( Θεμ. Ι, Μιχαλόπουλος, Περί της ευρυτέρας διαδόσεως της 

Δημοτικής Εκπαιδεύσεως, οπ, σ 18, 19 ). 

 

Δ07.- Αλλά και τα καινούργια σχολεία, που στήνουν όπου τους βολεύει, οι 

εργολάβοι του Οργανισμού Σχολικών Κτιρίων, χτίζονται δίχως προηγούμενη 

χωροταξική και εργονομική μελέτη, σε ακατάλληλα γήπεδα, με μόνο υλικό το 

τσιμέντο - τετράγωνα μουντά κουτιά, δίχως ίχνος πρασινάδας, δίχως 

ηχομόνωση και θερμομόνωση, δίχως ανθρωπινά προαύλια, δίχως ασφαλή 

κικιγλιδώματα στους πάνω από το ισόγειο ορόφους (και έχουν πέσει και 

σκοτωθεί παιδιά έτσι ), δίχως τήρηση καμία όρων υγιεινής, διαρκώς βρώμικα, 

κακοσυντηρημένα ή και καθόλου συντηρημένα, αφύλακτα, στη διάθεση 

όποιου θέλει και μπορεί να καβαλήσει τη μάντρα και να τα σπάσει όλα. 

 

Δ08.- Και στα σχολεία αυτά, διδάσκουν ακόμη δάσκαλοι και καθηγητές, (και 

δεν είναι, υποθέτω, οι λιγότεροι) που [...] ούτε την ύλην της διδασκαλίας 

κατέχουσιν ούτε τον τρόπον, καθ΄ον αύτη δύναται να μεταδοθή, γιγνώσκουσιν, 

Αι ασκήσεις, ας ούτοι ησκήθησαν δεν ήσαν βεβαίως ικαναί εις το δυσχε-

ρέστατον έργον αυτούς να παρασκευάσωσι, Πάσα αυτών η εν τω σχολείω 



[62] 

 

ενέργεια άστοχος ως επί το πολύ αποβαίνει, διότι δεν προέρχεται εξ 

επιγνώσεως  της αιτίας και του σκοπού αυτής [...] 

    [...] Οι νέοι διδάσκαλοι, οι εκ των διδασκαλείων αποφοιτώντες, οι κατά 

νόμον εις  τας θέσεις δικαίως  προτιμώμενοι, διαψεύδουσι πολλάκις εν μέρει 

τας προσδοκίας, ας επ΄αυτών η υπηρεσία εστήριξεν... Οι πλείστοι τούτων δεν 

αποφοιτώσι φέροντες εφόδια τοιαύτα όσα ηδύναντο τα ημέτερα Διδασκαλεία 

να παράσχωσιν ή όσα αξιοί σήμερον το Δημοτικόν σχολείον. [...] 

      [...]  Είναι ευνόητον ότι οι τοιούτοι διδάσκαλοι το πολύ εις μηχανικήν τινά 

μόνον διδασκαλίαν θα περιορισθώσι και εκ βιβλίων αποστηθίσεις των παίδων 

[...]  διδασκαλίαν εξ εκείνων αίτινες, αντί να διεγείρωσι το παιδικόν πνεύμα, 

μάλλον αποναρκούσι και μαραίνουν αυτό, αφαιρούσι δε βαθμηδόν από του 

παιδός πάσαν ικανότητα και όρεξιν και πρωτοβουλίαν όπως μετάσχη της περί 

αυτόν ενεργού ζωής ( πρώτον μεν της ιδίας αυτού οικογενείας, έπειτα δε της 

κοινωνίας και του έθνους του ), άπερ όμως αποτελούσιν ένα των κυριοτέρων 

σκοπών της παιδεύσεως.[...] 

    [...] Αλλά τούτον  <τον διδάσκαλον> εγώ <ο επιθεωρητής Ν Παπαδάκης> 

θεωρώ πηγήν παντός αγαθού και ρίζαν παντός κακού. Αμφότεροι  --διδάσκα-

λος και βιβλία- πολλαχού έτι και νύν δι΄ ανουσίων πραγμάτων διατηρουμένων 

μέχρι του κατωφλίου του σχολείου και προς ουδένα πρακτικόν σκοπόν 

χρησιμεύοντα, καταβασανίζουσι τον τε νουν και το σώμα του μαθητού. Ούτος 

δε εις εκδίκησιν τον μεν διδάσκαλον μισεί, το δε βιβλίον ρίπτει εις την 

σκοτεινοτέραν γωνίαν της οικίας αυτού ή εις τοπυρ, όταν επιστή η ώρα της 

ελευθερίας ήτοι της αποφοιτήσεως αυτού, Ευχαριστείται απομαθάνων όσα 

πράγματα επί πολύ χάριν εξετάσεων εβάρυνον τον εγκέφαλον αυτού,  

ουδέ φείδεται των τυχόν χρησίμων εξ αυτών ούτω δε κενός ρίπτεται εις τον 

πρακτικόν βίον, ανίκανος εν πάσι και άχρηστος. [...]. ( Θεμ. Ι. 

Μιχαλόπουλος, οπ, σ 21 ). 

 

 Δ09.- ΄Οσα παραπάνω καταγγέλονται, λήγοντος του 19ου αιώνα, από τον 

επιθεωρητή των δημοτικών σχολείων Ν Παπαδάκη, ισχύουν, τηρουμένων των 

αναλογιών, και σήμερα, -  εκατό χρόνια μετά : [...] το εκπαιδευτικό μας 

σύστημα, ενώ σε πολά απετυχε, ένα σίγουρα έχει επιτύχει : να μισούν οι 

μαθητές το σχολείο και κατά συνέπει τους καθηγητές, τους δασκάλους και τα 

βιβλία [...]  Μιά βόλτα τον Ιουνιο στις αυλές των σχολείων θα μας πείσει γιά την 



[63] 

 

απέχθεια του παιδιού γιά το σχολικό βιβλίο [...]  < είναι πασίγνωστο ότι τα 

σχίζουν, τα ξεσκίζουν μάλιστα με αλλαλαγμούς και αλληλοκαταβρέγματα, τα 

σκορπάνε στις αίθουσες, στις σκάλες, στα προάυλια και στους δρόμους, και 

στο τέλος βάζουν φωτιά σέ όσα περισσότερα μπορούν. Το μόνο που άλλαξε, 

στα εκατό αυτά χρόνια, είναι ότι τώρα τα καίνε μπροστά στα μάτια των 

καθηγητών και των δασκάλων τους. > [...]  δεν μπορούμε να μιλάμε γιά 

ποιητική μέθεξη μέσα σε τέτοιες  συνθήκες. [...] 

                                                 (Ελένη Γιαννοπούλου-Γεωργουλάκη, Πρακτικά 

έβδομου συμπόσιου ποίησης, οπ, σ 207 ). 

 

Δ10.- Το διαλλαλούμενο αυτό μίσος των μαθητών, γιά τους, δασκάλους, 

καθηγητές και τα βιβλία τους, αντανακλά το άδηλο και ασυνείδητο, κατά 

κανόνα, μίσος των δασκάλων και των καθηγητών γιά τη δουλειά τους. Τα αίτια  

του ασυνείδητου, αυτού, μίσους είναι κοινωνιολογικής, κυρίως,  τάξεως. 

Προσδιορίζεται, δηλαδή, από το καθόλου πλέγμα των οικονομικών και 

θεσμικών δυσλειτουργιών της νεοελληνικής πραγματικότητας.  Συγκεκριμένα : 

Οι εκπαιδευτικοί της πρωτοβάθμιας εκπαίδευσης, στο σύνολο τους, σχεδόν, 

και εκείνοι της μέσης, κατά μεγάλο ποσοστο, προέρχονται από την αγροτική 

και την εργατική τάξη  [ 41ο/ο, οι της Φιλοσοφικής, και  46ο/ο, οι της 

Φυσικομαθηματικής. (  Προς μίαν ελληνικήν Κοινωνιολογίαν της Παιδείας, 

2,  υπό Ιωάννας Λαμπίρη -Δημάκη, εκδ "Εθνικού Κέντρου Κοινωνικών 

Ερευνών", Αθήναι 1974, σ, 101). Τούτο σημαίνει ότι, στη συντριπτική 

πλειοψηφία τους, εμφανίζουν οριακή "πολιτιστική υστέρηση" (οπ, σ. 198 – 

200) ). ΄Ελλειψη, δηλαδή, των γενικών εκείνων προϋποθέσεων  παιδείας και 

καλλιέργειας,  ευρύτερα, ( γλωσσομάθεια, εθισμό στην ανάγνωση βιβλίων και 

μάλιστα λογοτεχνικών και επιστημονικών,  στην παρακολούθηση ποιοτικών 

θεατρικών και κινηματογραφικών έργων, στην παρακολούθηση των 

εικαστικών δρόμενων, διαμορφωμένο καλό γούστο, βίωση και ικανότητα 

αναζήτησης, αναγνώρισης και απόλαυσης της ποιότητας σε όλες της 

εκδηλώσεις της ζωής τους, γενικότερα ) που είναι απαραίτητες γιά την εντελή 

αφομοίωση, (κατά τη διάρκεια των σπουδών τους), και την περαιτέρω 

ανάπτυξη, (κατά τη διάρκεια ασκήσεως των διδακτικών τους έργων), των 

ειδικών γνώσεων που αποκτούν στο πανεπιστήμιο ].  Και, κυρίως, των 

κοινωνικών αυτών τάξεων τα παιδιά, στρέφονται προς το επάγγελμα του 



[64] 

 

εκπαιδευτικού, και μάλιστα της μέσης εκπαίδευσης εξ ανάγκης βιοτικής και με 

την ελπίδα κοινωνικής ανόδου. [...] το 25ο/ο των φοιτητών αγροτικής και το 

22ο/ο των φοιτητών εργατικής προελεύσεως εδέδήλωσαν ότι εσκέπτοντο να 

ακολουθήσουν το επάγγελμα του εκπαιδευτικού, και δη του καθηγητού της 

μέσης εκπαιδεύσεως, ενώ μόνον το 12ο/ο των φοιτητών της μεσαίας και της 

ανωτέρας τάξεως, αντιστοίχως, εξέφρασαν παρομοίαν επιθυμίαν ( οπ, σ 107)]. 

Τούτο σημαίνει, περαιτέρω, ότι σπουδάζουν και στρέφονται προς την 

εκπαίδευση, γιά να εξασφαλίσουν ασφαλή, λόγω μονιμότητας, μέσα 

βιοπορισμού και κοινωνική άνοδο. ΄Οπως προκύπτει από την παραπάνω 

έρευνα: [  Οι πολιτιστικώς μειονεκτούντες φοιτηταί ήσαν την εποχή της ερεύνης  

μας  κατά κανόνα οι πτωχότεροι. Η φοιτητική των ζωή κατέληγεν, επομένως, 

να αντιπροσωπεύη δ’ αυτούς περισσότερον αγώνα δρόμου οικονομικής 

επιβιώσεως παρά περίοδον εξιχνιάσεως του κόσμου των ιδεών και 

πληρώσεως των πολλαπλών κενών της προπαιδεύσεώς των. Η επιτυχής 

κατάληξης του αγώνος τούτου αντιπροσώπευε δι΄αυτούς την απόκτησιν του 

πολυπόθητου πτυχίου, χάρις εις το οποίον θα ηδύναντο να εργασθούν το 

ταχύτερον δυνατόν  < σήμερα βέβαια πρέπει να περιμένου 10 - 12 χρόνια > 

και να βελτιώσουν την οικονομικήν αλλά και κοινωνικήν των θέσιν  (οπ, σ 196) 

]. Καμία αυταπάτη δεν έχουν ως προς αυτό. Αντιμετωπίζουν "ορθολογικά" το 

μέλλον τους και δίχως καμία ιδεολογική πρόληψη, όπως άλλωστε και οι 

περισσότεροι φοιτητές, ανεξάρτητα του σε ποιά σχολή φοιτούν. [...]  Εξ άλλου, 

άξιον μνείας είναι και το ότι, η πλειοψηφία των διερευνηθέντων <sic> φοιτητών 

δεν επίστευον εις την ύπαρξιν μιάς αμιγώς πνευματικής "αξιοκρατίας" εν 

Ελλάδι - ικανόν δε ποσοστόν αυτών είχον την γνώμην ότι απαιτούνται "μέσα"  

διά να κατορθώση ο άξιος επιστήμων να φθάση εις την κορυφήν της επιτυχίας  

<και να υποβληθεί επομένως στη δαπάνη και τον κόπο μεταπτυχιακών  

σπουδών> [...].  Ούτω, κατά την αντίληψιν των φοιτητών, ήτις ουδόλως απέχει 

της πραγματικότητος, η "αξιοκρατία" επιτυγχάνεται παρ΄ημίν, εν μέρει μέσω 

της "πατρωνίας" των αξίων, αλλά και των ολιγώτερον αξίων, υπό ισχυρών 

προσώπων.  Η κατανομή  των "μέσων" παν άλλον βεβαίως ή ίση είναι, 

εξαρτωμένη εκ της οικονομικής ισχύος, της κοινωνικής καταγωγή ή των 

πολιτικών σχέσεων των επιστημόνων [...] ( οπ σ 197 ). 

 



[65] 

 

Δ11.- ΄Οταν όμως έλθουν αντιμέτωποι με την πραγματικότητα του 

επαγγέλματός τους, (που την υποθέτουν βέβαια λίγο-πολύ, αλλά δεν την 

βιώνουν, ούτε ως μαθητές, ούτε ως φοιτητές, από τη θέση του καθηγητή ), 

διαπιστώνουν ότι η μέν βελτίωση της οικονομικής τους σχέσης είναι οριακή, η 

δε κοινώνική άνοδός, (το "κύρος" που εισέπραταν άλλοτε ως αντιστάθμισμα 

της οικονομικής τους καχεξίας, οι καθηγητές ), που προσδοκούσαν, φρούδη. 

Σε καιρούς μάλιστα ραγδαίου εκχρηματισμού της κοινωνίας, όπως ο καιρός 

μας, όπου μόνο ποσοτικά είναι τα κριτήρια επιτυχίας σε κάθε τομέα και όπου 

μόνο όσοι κατάφεραν να σωρεύσουν πλούτο θεωρούνται και εκτιμώνται ως 

"επιτυχημένοι", οι κακοπληρωμένοι καθηγητές, βιοτικά εξαναγκασμένοι, 

καθώς είναι, να διδάσκουν, σε αίθουσες απωθητικές και σε ώρες ακατάλ-

ληλες, "αξίες" τις οποίες κανείς ποιά δεν εκτιμά αν δεν είναι αμέσως 

εμπορευματοποιήσιμες, και στις οποίες ούτε βέβαια οι ίδιοι πιστεύουν,  

εξαναγκασμένοι δηλαδή να υφίστανται ως λύση έσχατης ανάγκης το 

"λειτούργημά" τους, επόμενο είναι να το "υπηρετούν" μισώντας το και να 

στρέφονται προς τα φροντιστηριακά μαθήματα για να συμπληρώσουν το 

εισόδημά τους. 

 

Δ12.- Αλλά και να μή το μισούσαν, πως να το υπηρετήσουν απαράσκευοι ;  Η 

διδασκαλία της νεοελληνικής λογοτεχνίας παρουσιάζει σήμερον < 1932 > το 

δυσκολώτερον ίσως  πρόβλημα εξ όσων έχουν ν’ αντικρύσουν οι φιλόλογοι εις 

την μέσην εκπαίδευσιν. Οφείλεται τούτο και εις το ότι το μάθημα μόλις κατά τα 

τελευταία έτη εισήχθη [...] Κυρίως όμως οφείλεται εις την ανεπαρκή, την 

ανύπαρκτον πολλάκις επιστημονικήν προπαρασκευήν των φιλολόγων μας διά 

το μάθημα τούτο [...] Την πρώτην και κυριώτατην ευθύνην έχει το Πανεπι-

στήμιον. Ως γνωστόν μόλις από του ακαδημαϊκού έτους 1925/6 καθιερώθη 

επισήμως, μετά προηγουμένας τινάς αποτυχούσας αποπείρας, το μάθημα της 

Νεοελληνικής Φιλολογίας εις το Πανεπιστήμιον Αθηνών, ταυτοχρόνως δε 

σχεδόν εισήχθη εις το τότε περίπου ιδρυθέν Πανεπιστήμιον Θεσσαλονίκης. 

Κατά αυτόν τον τρόπον τα 90ο/ο των υπηρετούντων φιλολόγων της μέσης 

εκπαιδεύσεως δεν έχουν διδαχθή εις το Πανεπιστήμιον, πολλοί δε ούτε εις το 

Γυμνάσιον, ουδέ στοιχειώδεις γνώσεις του μαθήματος, το οποίον είναι εκ του 

νόμου υποχρεωμένοι να διδάσκουν εις τους μαθητάς. [...]  Δυστυχώς ο 

τρόπος, κατά τον οποίον το ζήτημα διερρυθμίσθη εις το Πανεπιστήμιον 



[66] 

 

Αθηνών, δεν είναι και ο άριστος. Αντί αυτοτελούς τακτικής έδρας της 

Νεοελληνικής Φιλολογίας, ιδρύθη μία κοινή έδρα της "Μέσης (δηλαδή 

Βυζαντινής) και Νεωτέρας  Ελληνικής Φιλολογίας", εις την οποίαν θα υπάγεται 

η λογοτεχνική παραγωγή μιάς περιόδου 1500 και πλέον ετών, της οποίας και 

η επισκόπησις μόνον θα ημπορούσε ν΄απορροφήση όλον τον προς διδα-

σκαλίαν διατιθέμενον χρόνον. [...] 

(Ι Συκουτρής,Ηδιδασκαλία της νεοελληνικής λογοτεχνίας,   στο: Μελέται 

και άρθρα, " Εκδόσεις του Αιγαίου", Αθήναι 1956, σ 240, 241 ).  

 

Δ13.- [...] Η πρώτη <η έδρα Μεσαιωνικής και Νεοελληνικής Φιλολογίας στο 

Πανεπιστήμιο Αθηνών> θα παραμείνει μοναδική και ενωμένη με τη 

Μεσαιωνική Ελληνική Φιλολογία ως το 1976, ασφυκτικά συνωθούμενη εν 

μέσω πολλαπλασίων εδρών της Κλασικής Φιλολογίας. Μία θα είναι και η έδρα 

της Νεοελληνικής Φιλολογίας ως τα μέσα της δεκαετίας του 1960 στο 

Πανεπιστήμιο Θεσσαλονίκης, θα μείνει μάλιστα κενή επί οκτώ έτη (1940 -

1948), έπειτα από την αποχώρηση του πρώτου κατόχου της, του Γιάννη 

Αποστολάκη [...]  Η κατάσταση της νεοελληνικής φιλολογίας στο πανεπιστήμιο 

θα παραμείνει σχεδόν η ίδια και έπειτα από τον πόλεμο : ως τα μέσα της 

δεκαετίας του 70, με ελάχιστες  (και βραχύβιες) εξαιρέσεις (Κ. Στεργιόπουλος, 

Γ. Π. Σαββίδης ) η μελέτη της νέας ελληνικής λογοτεχνίας δεν ξεπερνούσε τη 

φιλολογική εργασία της βάσης. Η προσέγγιση των κειμένων γινόταν με τρόπο 

περιγραφικό, χωρίς να φτάνει στην ουσιαστική ανάλυση και ερμηνεία. [...] 

                                               (Νάσος Βαγενάς, Λοτεχνία και Πανεπιστήμιο, 

< 1985 >, στο : Η ειρωνική γλώσσα, κριτικές μελέτες γιά τη νεοελληνική 

λογοτεχνία, εκδ "στιγμή",  Αθήνα, 1994, σ 337, 338 ). 

 

Δ14.- Από το 1976, που η έδρα και ήδη "τομέας"της Νεοελληνικής Φιλολογίας 

καθίσταται αυτοτελής, στο Πανεπιστήμιο της Αθήνας, ως τα σήμερα, πολλά 

πράγματα άλλαξαν, και όχι μόνο στην εκπαίδευση. Σήμερα, η σύγχρονη 

νεοελληνική λογοτεχνία, ακόμη και των τελευταίων τριάντα χρόνων, μελετάται, 

αναλύεται, ερμηνεύεται και διδάσκεται – οπωσδήποτε στα πανεπιστήμια, (που 

εξακολουθούν να μεταλαμπαδεύουν φιλοτίμως στην καθ΄ημάς Ανατολή τα 

"φώτα¨" που σβήνουν, εξελικτικά, στη Δύση), με όλα τα  "εργαλεία", (παραδο-

σιακώς φιλολογικά αλλά και, μέχρις υστερίας κάποτε, "θεωρητικά") της 



[67] 

 

διεθνούς ακαδημαϊκής πολυπραγμοσύνης. Παρόλα όμως τα "εργαλεία" 

(εξπρεσιονιστικά, νεοκριτικά, μαρξιστικά, σημειωτικά, δομικά, μεταδομικά, 

αποδομικά, φορμαλιστικά, φαινομενολογικά, φεμινιστικά, ψυχαναλυτικά, της 

"αναγνωστικής θεωρίας", της θεωρίας της "προσληψης" του "πολιτικώς 

ορθού", του "άγχους της επίδρασης", του άγχους της αυτοπροβολής, 

κυρίως), τα αποτελέσματα, όσο μπορεί να υποθέσει κανείς γνωρίζοντας τα 

"πολιτιστικά ελλείμματα" μαθητών και καθηγητών και βλέποντας  τα καμένα 

βιβλία, δεν είναι ενθαρρυντικά.  

 

Δ15.- ΄Οσον αφορά, ειδικότερα, στις μεθόδους και την πρακτική που 

ακολουθούνται στα σχολεία [...]  η διδασκαλία της ποίησης [...] παραμένει 

περίπου αυτοσχέδια : εξαρτάται περισσότερο από τα εξωσχολικά 

ενδιαφέροντα των διδασκόντων ή σπανιότερα των διδασκομένων. Αν 

εξαιρεθούν λοιπόν οι σπάνιες αυτές εξαιρέσεις, η σχολική ανάγνωση της 

ποίησης φοβάμαι πως εξακολουθεί να επιμένει στο αμαρτωλό ζεύγος "μορφή-

περιεχόμενο" όπου η εξέταση της μορφής νοείται ως έλεγχος της διακόσμησης 

του ποιητικού λόγου, και η εξέταση του περιεχομένου ταυτίζεται με την την 

αναζήτηση κάποιου παιδαγωγικού μηνύματος. Τα τελευταία μάλιστα χρόνια 

παρατηρείται ιδιαίτερη επιμονή στις ιδεολογικές προτιμήσεις των ποιητών και 

των ποιημάτων : προκρίνονται κείμενα από τα οποία εύκολα συμπαιρένεται μια 

προοδευτική πολιτική θέση με την κοινόχρηστη ηθική. Από την άποψη αυτή 

παρατείνεται και σήμερα η σωφρονιστική εκμετάλλευση της ποίησης μέσα στο 

Σχολείο, με κάποια μόνο απόκλιση από τον παραδοσιακό συντηρητισμό. το 

ρούχο έχει ίσως αλλάξει, όχι όμως και ο Μανολιός. Απόδειξη και οι σχετικές 

οδηγίες του αναλυτικού προγράμματος, που καλύτερα να μην τις σχολιάσω. 

[...]  

                                                (Δ. Ν. Μαρωνίτης, Η διδασκαλία της ποίησης, 

στο :  Πρακτικά του έβδομου συμπόσιου ποίησης, οπ, σ 39 ). 

 

Δ16.- Μεθοδολογικά, η διδασκαλία της ποίησης και της λογοτεχνιάς, 

γενικότερα, διέγραψε την εξής πορεία :  

 

      Ι.- απομνημόνευση, από στήθους απαγγελία και εξαγωγή ηθικού διδάγ-

ματος. ( από τα αρχαιοελληνικά χρόνια ως το 1917, περίπου ) 



[68] 

 

 

          ΙΙ.- Τεχνολογική ανάλυση μορφής και περιεχομένου : Πρόσκτηση του 

νέου. Πρόσκτηση του ηθικού περιεχομένου του ποιήματος. Απόπειρα καλα-

ισθητικής εμβαθύνσεως ( εύρεση του μέτρου, καλολογικά στοιχεία )  

                                        [Αλεξάνδρου Γ. Σαρή, Η διδασκαλία Νεοελληνικών 

Λογοτεχνημάτων, καθηγητού εν τω Πρωτύπω Βαρβακείω Λυκείο, τύπος 

Αθανασίου Α Παπασπύρου, Εν Αθήναις 1924 ].  

 

 ή, 

 
 Γενική εντύπωσις. Κυρία ιδέα. Η οικονομία του ποιήματος. Το κάλλος του 

ποιήματος. φυσικότης. < ή > οικονομία του μύθου. ύφος (γραφικόν, γλαφυρόν, 

εναργές κ.τ.ο.). 

                                 [Γεωργίου Σουμελίδου, Νεοελληνιών Λογοτεχνημάτων 

Αισθητική Διδασκαλία, παιδαγωγική μελέτη μετά 23 υποδειγματικών 

μαθημάτων, εν Αθήναις, τύποις Αθανασίου Α. Παπασπύρου, 1927 ]. 

ή, 

 
 Δήλωσις του σκοπού.<του μαθήματος>. Ανάλυσις (ή προπαρασκευή). 

Σύνθεσις  (πορσφορά του νέου).  Εμβάθυνσις  ( πραγματική, γλωσσική, ηθική, 

καλαισθητική ).  Ελευθερα απόδοσις του συνόλου. Απομνημόνευσις. 

                 [Παύλου Α. Βαλάκη, γυμνασιάρχου εν Αθήναις,  Η διδασκαλία των 

Νέων Ελληνικών,  ιδίως από του αναγνωσματαρίου και των νέων ελληνικών 

αναγνωσμάτων, έκδοσις β΄ (όλως μεταβεβλημένη) της από του αναγνωστικού 

βιβλίου διδασκαλιας της μητρικής γλώσσης, εκδ "Ιωάννης Κολάρος και Σία",  

Εν Αθήναις 1928 ]. 

 
ή, 

 
Υπόθεσις.  Κεντρική ιδέα  < το ηθικό δίδαγμα, εντέλει >. Αρχιτεκτονική. Γενική 

εκτίμηση. 

                              [Κώστα Παρορίτη, Αισθητική ανάλυσις και ερμηνευτικαί 

σημειώσεις εις τα λογοτεχνήματα τα περιεχόμενα εις τα δια την Ε΄τάξιν των 

γυμνασίων αρρένω και θηλέων νεοελληνικά  -Παρορίτη και Αργυρόπουλου-, 

εν Αθήναις εκδ " Δημητ. Τζάκα, Στεφ. Δελαγρμμάτικά", εν Αθήναις, 1931 ]. 



[69] 

 

 
ή, 

 

Ανάλυση μορφής : Ενότητα και ποικιλία. Πλοκή. Εκφραστικά μέσα. Ύφος. 

Ανάλυση περιεχομένου : Μύθος. Νόημα. Συναισθήματα. Ψυχολογική αλήθεια. 

Ανταπόκριση μορφής και περιεχομένου. Ιδεολογικό περιεχόμενο και η αξία του 

( Ηθική σκοπιμότητα).   

                                                           [Γ. Δ. Θέμελη, Η διδασκαλία των Νέων 

Ελληνικών, τύποις Ν Τριανταφύλλου και Σία, Θεσσαλονίκη 1933, σσ 106 ]. 

 

             ΙΙΙ.- Έμμεση τεχνολόγηση του ποιήματος και εξαγωγή του κεντρικού 

νοήματος ( "μήνυμα" λεγεται τώρα ) και του ηθικού διδάγματος ( "ιδεολογία"  

λέγεται σήμερα ), με την εκτύπωση, παρά πόδας του κειμένου, ερωτήσεων 

που καλείται να απαντήσει ο μαθητής. Ενδιαφέρον έχει η διαπίστωση ότι οι 

περιεχόμενες στα ελληνικά εγχειρίδια ερωτήσεις, είναι πανομοιότυπες, 

σχεδόν, με τις «ερωτήσεις και καθήκοντα» που περιέχονται στα, προγε-

νέστερά τους, αλβανικά εγχειρίδια. Μόνη και ουσιαστική διαφορά των 

ελληνικών από τα αλβανικά είναι η απουσία της λέξης : καθήκοντα, απουσία 

που οφείλεται, προφανώς, στην βαθύτατη, και "προοδευτικότατη", βέβαια, 

παιδαγωγική πεποίθηση των ελλήνων εκπονητών ότι το πρώτο και τελευταίο 

καθήκον κάθε  αντιαυταρχικώς αποδιοργανούμενου μαθητή, είναι να μην 

αποδέχεται κανένα καθήκον, και καμία, υποχρέωση και καμία, ποτέ, ευθύνη, 

και κανένα γενικώς από τα "αντιδραστικά" ιδεολογήματα, που διαιωνίζουν τις 

ταξικές ανισότητες και αναπαράγουν τις "ελίτ". Στο ιδεολογικό αυτό κλιμα, που 

ύπήρξε και το επικρατέστερο μεταπολιτευτικώς, οφείλεται και το χαρίεν της 

εικονογραφήσεως των βιβλίων και γελοιογραφήσεως, συχνά, των θεμάτων, 

ιδίως του Δημοτικού : Το που σημαίνει ότι τα παιδιά πρέπει να θεωρούν τη 

μάθηση παιχνίδι κι όχι δουλειά. Αυτή που θα τους ζητηθεί στο τέλος, αν έχουν 

την τύχη, και θα είναι βέβαια, τόσο πιό επισφαλής και κακοπληρωμένη, όσο 

περισσότερο αφομοίωσαν τα ιδεολογήματα των "προοδευτικών"  εκπαιδευτών 

τους... 

 

Δ17.- Η προβληματική, τέλος, των υπευθύνων - ενόσω υπερβαίνει τα 

μεθοδολογικά ζητήματα, αφορά στο διδάξιμο ή και διδακτέο της ποίησης και 



[70] 

 

της λογοτεχνίας γενικότερα. Επικρατέστερη είναι η ορθή, άποψη ότι ή ποίηση 

και η λογοτεχνία, γενικότερα, και μπορεί και πρέπει να διδασκεται. Μπορει να 

διδασκεται ως έντεχνος λόγος, όχι κατά την ουσία της δηλαδή, (που δεν 

μπορεί να διδαχθεί, όπως ούτε των μαθηματικών, άλλωστ,ε  η "μεταφυσική" 

ουσία δεν μπορεί να διδαχθεί ) αλλά κατά την τεχνική της. Και πρέπει να 

διδάσκεται γιατί, παρά που δεν αποτρέπει η, ποίηση και η τέχνη γενικότερα, 

όσα αποδεικνύουν τον άνθρωπο θηρίο, τον εξευγενίζει, εντούτοις, και τον 

διαφοροποιεί απο τα υπόλοιπα ζωικά είδη ακόμη και όταν άλλο δεν κάνει 

παρα να εξιστορεί ως "κλέη" τις θηριωδίες του. Τον εξευγενίζει, είτε αποκα-

θαίρωντάς τον, από αυτές, κατά την Αριστοτελική αντίληψη, είτε αποστα-

σιοποιόντας τον από αυτές, κατα την αντίληψη του  του Μπ Μπρέχτ. 

 

                                                                                 Κώστας Σοφιανός 

 

 

 

 

 

 

 

 

 

 

 

 

 

 

 

 

 

 

 

 

 



[71] 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



    
   2018

 




