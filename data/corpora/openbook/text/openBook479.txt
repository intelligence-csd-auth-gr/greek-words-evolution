




























Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

2_

Νίκος Γκαμαρλιάς | Μαρία Γιαννακοπούλου - Δακτυλίδη

Παναγιώτης Καναβός | Κώστας Παπαϊωάννου

Κωνσταντίνος Σημαιοφορίδης | Δημήτρης Μπιζένης

Αγγελική - Μαρία Ψωμαδέλλη | Κωνσταντίνα Κουτσουμπού

Νίκος Δημητρόπουλος |Ευστάθιος Γαϊτανίδης | Σοφία Καλογερίδου

Βασιλική Τσιαλαμάγκα | Στέλλα Φραντζή | Πηγή Χαρακλιά



Ο ΞΕΝΟΣ
____________________________________________________________________________________________

3_

www.openbook.gr

Προοδευτικός Σύλλογος «Τα Καστέλλια»

Ο Ξένος
Οι 14 βραβευμένες ιστορίες

στον Δ’ Διαγωνισμό Διηγήματος “Στέλιος Ξεφλούδας”

Παρακαλούμε σκεφτείτε το περιβάλλον πριν εκτυπώσετε

http://www.openbook.gr/


Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

4_

Ο Ξένος – Οι 14 βραβευμένες ιστορίες
Δ’ Διαγωνισμός Διηγήματος “Στέλιος Ξεφλούδας”

ISBN 978-618-81798-1-3

2016

Προοδευτικός Σύλλογος «Τα Καστέλλια»

& Ανοικτή Βιβλιοθήκη OPENBOOK

Υπεύθυνος διαγωνισμού & έκδοσης:
Κώστας Στοφόρος [ http://stoforos.blogspot.gr ]

Εικαστικό έργο εξωφύλλου:
Τριαντάφυλλος Ελευθερίου

Επιμέλεια έκδοσης:
Γιάννης Φαρσάρης [ www.open-sesame.me ]

Σχεδιασμός εξωφύλλου:
Λευτέρης Παναγουλόπουλος [ www.leftgraphic.gr ]

Η συλλογή Ο Ξένος – Οι 14 βραβευμένες ιστορίες στον Δ’ Διαγωνισμό Διηγήματος 
“Στέλιος Ξεφλούδας” διανέμεται ελεύθερα στο Διαδίκτυο σε μορφή ψηφιακού 
βιβλίου με άδεια Creative Commons

[ Αναφορά δημιουργού - Μη Εμπορική Χρήση – Όχι παράγωγα έργα ]

http://www.creativecommons.gr/
http://stoforos.blogspot.gr/
http://www.open-sesame.me/
http://www.leftgraphic.gr/
http://creativecommons.org/licenses/by-nc-nd/3.0/gr/
http://creativecommons.org/licenses/by-nc-nd/3.0/gr/


Ο ΞΕΝΟΣ
____________________________________________________________________________________________

5_

ΕΙΣΑΓΩΓΗ

O Προοδευτικός Σύλλογος «Τα Καστέλλια» και η εφημερίδα Καστελλιώτικα Νέα 

διοργάνωσαν τον Δ’ Διαγωνισμό Διηγήματος «Στέλιος Ξεφλούδας». Ο 

Διαγωνισμός που μετρά ήδη πέντε χρόνια ζωής, έχει ως στόχο την προβολή του 

έργου του Καστελλιώτη δημιουργού αλλά και την ανάδειξη νέων συγγραφέων 

μέσα από το διήγημα και το γραπτό λόγο.

Πιστεύουμε ότι μέχρι σήμερα έχουν υπηρετηθεί –στο μέτρο των δυνατοτήτων μας -

και οι δυο αυτοί στόχοι, αφού και παρακινήσαμε για γνωριμία με το έργο του 

Στέλιου Ξεφλούδα, αλλά και πολλοί από τους νέους συγγραφείς που διακρίθηκαν 

στον διαγωνισμό έχουν σημειώσει μια αξιόλογη πορεία στα ελληνικά γράμματα..

Υπενθυμίζουμε ότι τα θέματα των τριών προηγουμένων διαγωνισμών ήταν :

- Επιστροφή στο χωριό

- Έγκλημα στο χωριό

- Ο καπνός

Τα διηγήματα που διακρίθηκαν στους τρεις διαγωνισμού κυκλοφορούν ήδη σε 

ειδικές εκδόσεις. 

Ο διαγωνισμός, απευθυνόταν σε όσους μετέχουν της ελληνικής παιδείας και 

γράφουν στην ελληνική γλώσσα, ανεξαρτήτως τόπου διαμονής και εθνικότητας 

χωρίς όριο ηλικίας. Οι υποψήφιοι μπορούσαν να συμμετέχουν με ένα μόνο 

διήγημα το οποίο να μην έχει ποτέ δημοσιευθεί. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

6_

Θέμα του Δ’ Διαγωνισμού ήταν «Ο Ξένος».

«Ξένοι» υπήρξαν εκατοντάδες συγχωριανοί μας –όπως και χιλιάδες Έλληνες- 

που αναζήτησαν καλύτερη τύχη μακριά από τον τόπο τους, εντός ή εκτός Ελλάδος. 

«Ξένοι» είναι οι άνθρωποι που ζουν σήμερα στη χώρα μας, προερχόμενοι 

από κάθε γωνιά του πλανήτη. 

«Ξένοι» είναι και οι χιλιάδες νέοι άνθρωποι που εξαιτίας της κρίσης 

εγκατέλειψαν την Ελλάδα.

«Ξένος» μπορεί να είναι ή να γίνει κι ο καθένας από εμάς…

«Ξένος» ήταν κι ο ίδιος ο Ξεφλούδας που αν και γεννήθηκε στα Καστέλλια, 

έζησε για το μεγαλύτερο μέρος της ζωής του στη Θεσσαλονίκη και θεωρείται εκ των 

βασικών συντελεστών της περίφημης «Σχολής της Θεσσαλονίκης». Μεγάλο 

αφιέρωμα υπάρχει για τον Καστελλιώτη συγγραφέα στο Μουσείο του Λευκού 

Πύργου. Τελικά σε μια πόλη που αγαπάς και σε αγκαλιάζει καταλήγεις να μην 

είσαι «ξένος».

Όπως θα δείτε και στην Ανθολογία πολλές είναι οι προσεγγίσεις της έννοιας 

του «ξένου» ενώ τα διηγήματα προέρχονται από κάθε γωνιά της Ελλάδας και την 

Κύπρο. 



Ο ΞΕΝΟΣ
____________________________________________________________________________________________

7_

ΤΑ ΒΡΑΒΕΙΑ - Δ’ Διαγωνισμός Στέλιος Ξεφλούδας

Η τελετή βράβευσης των διηγημάτων που διακρίθηκαν στον Δ’ Διαγωνισμό 

Διηγήματος «Στέλιος Ξεφλούδας» με θέμα «Ο ξένος», πραγματοποιήθηκε την 

Τετάρτη 25 Μαΐου 2016 στην κατάμεστη Αίθουσα Εκδηλώσεων του Μουσείου 

Σχολικής Ζωής και Εκπαίδευσης.

Το πρώτο βραβείο απέσπασε ο Νίκος Γκαμαρλιάς για το διήγημά του «Σοφίτα 

στο Μάλμε». Το βραβείο απένειμε η συγγραφέας και τέως υπουργός Νάντια 

Βαλαβάνη. Βραβεία απένειμαν ακόμη οι συγγραφείς Φαίδων Θεοφίλου, Καρολίνα 

Μέρμηγκα, Ιφιγένεια Τέκου, Χρήστος – Αρμάντο Γκέζος, ΛιλήΓάτη, Εύα Στάμου, 

Ελευθερία Παπαδημητρίου - Τσακρή, η διευθύντρια του literature.gr Ντίνα 

Σαρακηνού, η υπεύθυνη της ομάδας «Βιβλιοπαρουσιάσεις -κριτικές» Γιούλη- 

Γεωργία Τσακάλου, ο τέως διευθυντής των ΣΕΛΕΤΕ Ευάγγελος Κωτσίκης και μέλη 

του ΔΣ του Προοδευτικού Συλλόγου «Τα Καστέλλια» 

Την εκδήλωση παρουσίασε ο Αντιπρόεδρος του Συλλόγου και υπεύθυνος για 

τον Διαγωνισμό, Κώστας Στοφόρος.

Όπως ανακοινώθηκε κατά τη διάρκεια της τελετής, τον επόμενο διαγωνισμό, 

που θα έχει ως θέμα "Το σχολείο", θα συνδιοργανώσουν ο Προοδευτικός Σύλλογος 

"Τα Καστέλλια", το Μουσείο Σχολικής Ζωής και Εκπαίδευσης και το literature.gr. 

Τα δεκατέσσερα πρώτα διηγήματα που ξεχώρισαν στον Δ Διαγωνισμό 

Διηγήματος, δημοσιεύονται στην παρούσα Ανθολογία, ενώ δόθηκαν και εννιά 

έπαινοι.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

8_

Στην Κριτική Επιτροπή του Διαγωνισμού εκ μέρους του Συλλόγου μετέχουν ο 

επίτιμος πρόεδρος Δημήτρης Χαλατσάς, δικηγόρος- συγγραφέας και ο 

αντιπρόεδρος Κώστας Στοφόρος, δημοσιογράφος –συγγραφέας.

Τα υπόλοιπα μέλη ήταν οι:

- Χρήστος Αρμάντο Γκέζος, νικητής Γ’ Διαγωνισμού –συγγραφέας

- Γλυκερία Γκρέκου, εκπαιδευτικός –συγγραφέας

- Εύα Στάμου, ψυχοθεραπεύτρια -συγγραφέας

Τα βραβεία έλαβαν:

Α’ Βραβείο: 

 Νίκος Γκαμαρλιάς, «Σοφίτα στο Μάλμε» (Αθήνα) 

Β’ Βραβείο (από κοινού):

 Μαρία Γιαννακοπούλου, «Στοά Α15» (Αθήνα) 

 Παναγιώτης Καναβός, «Αλτσχάιμερ» (Σπέτσες) 

Γ’ Βραβείο: 

 Κώστας Παπαϊωάννου, «Ο Εγγλέζος» (Λευκωσία) 

--------------------------

Διακρίθηκαν με Έπαινο και θα περιληφθούν στην Ανθολογία:

 Κωνσταντίνος Σημαιοφορίδης, «Ο ξένος» (Γλυφάδα) 



Ο ΞΕΝΟΣ
____________________________________________________________________________________________

9_

 Δημήτρης Μπιζένης, «Ιθάκης 37» (Βόλος) 

 Αγγελική - Μαρία Ψωμαδέλλη, «Χάρτινο καράβι» (Νέα Σμύρνη) 

 Κωνσταντίνα Κουτσουμπού, «Ο ξένος» (Καλαμάτα) 

 Νίκος Δημητρόπουλος, «Όπου γη και πατρίς» (Χαλάνδρι) 

 Ευστάθιος Γαϊτανίδης, «Ξένος Ουρανός» (Λάρισα) 

 Σοφία Καλογερίδου, «Ξένοι όλοι» (Βέροια) 

 Βασιλική Τσιαλαμάγκα, «Ω Ξειν Αγγέλλειν» (Θεσσαλονίκη) 

 Στέλλα Φραντζή, «Ο Ξένος» (Μοσχάτο) 

 Πηγή Χαρακλιά, «Ο Ξένος» (Βριλήσσια) 

Διακρίθηκαν ακόμη και θα δημοσιευτούν στην ηλεκτρονική έκδοση της 

εφημερίδας «Καστελλιώτικα Νέα» 

 Μάρκος Σελλιανάκης, Ο ξένος δίπλα μου (Χανιά) 

 Αχιλλέας Τζορμακλιώτης, Μαύρη καρδιά (Τερψιθέα Λάρισας) 

 Λένα Μαυρουδή – Μούλιου, Η Δαμασκηνίτσα κι ο μικρός ξένος (Βύρωνας) 

 Χαράλαμπος Μαυράκης, «Μια μικρούλα ξενιτιά» (Αμπελόκηποι Θεσσαλονίκης) 

 Σωτηρούλα Βασιλείου, «Κοράκια κι άλλα φτερωτά» (Θεσσαλονίκη) 

 Μαίρη Κανάκη, «Ξένος είμαι και φαίνομαι» (Σαλαμίνα) 

 Γεωργία Σακκά – Ντάουερ, «Ο ξένος» (Μαρούσι) 

 Μαρία Γιανναρά, «Η σκιά» (Άμφισσα) 

 Κατερίνα Μπαλλή, «Ο ξένος» (Θεσσαλονίκη)



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

10_

Οι 14 βραβευμένες ιστορίες



Ο ΞΕΝΟΣ
____________________________________________________________________________________________

11_

Α’ Βραβείο

Νίκος Γκαμαρλιάς

Σοφίτα στο Μάλμε

ΑΘΟΜΑΙ ΣΤΟ ΚΡΕΒΑΤΙ. ΑΝ ΣΗΚΩΘΩ ΟΡΘΙΑ ΘΑ ΧΤΥΠΗΣΩ στα δοκάρια της 

σκεπής και δε λέει τρίτο καρούμπαλο μέσα σε λίγους μήνες. Απέναντί μου το 

παράθυρο. Η έξοδος κινδύνου μου. Το έχω πάντα ανοιχτό. Ανεξαρτήτως καιρού 

και διάθεσης. Ο καιρός βέβαια αλλάζει συχνά, βροχές και καταιγίδες διαδέχονται 

τις ηλιόλουστες μέρες, σύννεφα πάνε κι έρχονται. Η διάθεση όμως ίδια. Διάθεση 

σοφίτας.

Δεν μπορώ να κοιμηθώ. Πάσχω από σποραδικές αϋπνίες – δική μου η 

διάγνωση, αλλά ταιριάζει γάντι στην περίπτωσή μου. Κάθε μήνα, για λίγες μέρες, η 

ίδια ιστορία. Το ρεκόρ μου είναι τέσσερα βράδια σερί, το βλέπω όμως να σπάει 

σύντομα. Κάτι βότανα που μου έστειλε η μάνα μου δεν έκαναν τίποτα. Έβαλα στο 

λάπτοπ ήχους της φύσης, ρυάκια, καταρράκτες, παραδείσια πουλιά και τα ρέστα, 

αλλά ούτε αυτό είχε αποτέλεσμα. Ή μάλλον είχε, αλλά όχι το επιθυμητό. Την κύστη 

μου βοήθησε, όχι τον ύπνο. Και που να κατεβαίνω μες στη μαύρη νύχτα τη σκάλα 

για να πάω τουαλέτα. Θα ξυπνήσω και τους «Άντερσον».

Πώς να κοιμηθώ εδώ που ήρθα; Τέσσερις πέντε ώρες διαρκεί η νύχτα κι αυτές 

σκάρτες. Ούτε την ώρα δεν μπορώ να υπολογίσω. Ξέρω στο περίπου ότι νυχτώνει 

όταν αρχίζει η ψύχρα και βρίζω την τύχη μου που πάλι δεν πήρα ζακέτα. Πολύ 

γκρινιάζω μου λένε οι φίλοι μου. Εσύ δεν τρελαινόσουν για ήλιο; Ναι, το ομολογώ, 

αλλά αυτό δεν είναι καλοκαίρι, είναι οι λευκές νύχτες του φίλου μου του 

Ντοστογιέφσκι. Να το χαρώ μου λένε γιατί θα πλακώσει πάλι ο χειμώνας και θα τη 

βγάζω όλο το 24ωρο με το ηλεκτρικό. Να το χαρώ, δε λέω. Αλλά πώς; Με ποιον; 

Κ



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

12_

Έπρεπε να φτάσω εδώ, στην άκρη της Ευρώπης, για να συνειδητοποιήσω ότι παρά 

τα όσα διακήρυττα – και μάλιστα με σθένος –, τη μοναξιά δεν τη βαστά ο 

οργανισμός μου, δεν την μπορεί. Καλή ως επιλογή, δυσβάσταχτη όταν συνιστά 

μονόδρομο.

Μπρος πίσω. Έτσι σκέφτομαι, έτσι νιώθω. Τη μία στιγμή μιλάω σουηδικά, 

χτυπάει το τηλέφωνο, πίσω στη μητρική γλώσσα. Πάω σε interviews 

αποφασισμένη, οπλισμένη με νέες καλύτερες ατάκες, ισορροπώντας σε τακούνια 

και φορώντας το πιο λαμπρό χαμόγελο της μικρής μου γκαρνταρόμπας, στην 

επιστροφή ωστόσο περνάω πάντα από την τράπεζα με την ελπίδα οι γονείς μου να 

μη ξέχασαν ότι κάπου εκεί έξω έχουν και μια δεύτερη κόρη. Μπροστά στο ATM 

κάνω την αυτοκριτική μου. Στο τζάμι του βλέπω τη φιγούρα μου και μου μοιάζει 

ξένη. Αν δε με σκουντήξει ο επόμενος μπορεί να ξεχαστώ και να καθίσω εκεί για 

ώρα. Ψυχανάλυση δυτικού τύπου, όχι αστεία.

Και ανεργία δυτικού τύπου. Ναι, έχει και εδώ, δεν είναι προνόμιο των 

νοτίων μοναχά. Ή τουλάχιστον έχει για ανθρώπους σαν κι εμένα. Τους μπρος 

πίσω. Αυτούς που την ημέρα σκαρώνουν με τη φαντασία τους ολόκληρους 

κόσμους, στήνουν καριέρες, αγοράζουν πολυτελή διαμερίσματα – και τη σοφίτα τη 

νοικιάζουν σε νεαρούς μετανάστες – και τη νύχτα στριφογυρίζουν στο κρεβάτι 

κάνοντας σχέδια φυγής, σχέδια επιστροφής. Πέρασα τα τριάντα και ακόμα 

θεωρούμαι ανειδίκευτη, ακόμα παρακαλάω για μια θέση στον ήλιο. Που δε λέει να 

κρυφτεί, να εναρμονιστεί το μέσα μου με το έξω.

*

Κι αυτοί οι «Άντερσον» στον κόσμο τους, IKEA κι άγιος ο Θεός. Με ενοχλεί 

απίστευτα η μακαριότητά τους, η αίσθηση που βγάζουν ότι έχουν όλα τα 



Ο ΞΕΝΟΣ
____________________________________________________________________________________________

13_

προβλήματά τους λυμένα. Έτσι νιώθω διπλά μόνη. Δε ξέρω, μπορεί και να ζηλεύω 

που δεν έτυχε να γεννηθώ εδώ, που μου πήρε ένα τρίτο του αιώνα για να αφήσω 

την ταπεινή χώρα των προγόνων μου και να ανηφορίσω για την «Αμερική της 

Ευρώπης». Σε κάθε κουβέντα, αργά ή γρήγορα, πέφτει και η ερώτηση - παγίδα : 

Από που είσαι; Και άντε μετά να δικαιολογήσεις τα αδικαιολόγητα της χώρας σου. 

Και γιατί παρακαλώ να απολογηθώ εγώ; 

Σύμφωνα με τον Αστικό Κώδικα – τον οποίο παίζω στα δάχτυλα, αλλά 

κανείς δε δείχνει να συγκινείται – ελαττωματικό θεωρείται ένα προϊόν όταν δεν 

έχει τις «συμφωνημένες ιδιότητες». Έτσι νιώθω. Σαν δεύτερης κατηγορίας 

εμπόρευμα που αργά ή γρήγορα θα φανεί ότι δεν πληροί τις προϋποθέσεις και θα 

καταλήξει στο υπόγειο. Έχω να διανύσω μεγαλύτερη απόσταση για να φτάσω τους 

υπόλοιπους και το χειρότερο είναι ότι δεν ξέρω αν αυτό τελικώς θέλω. Με 

εκνευρίζουν και οι γονείς μου, τόσο καλοί, τόσο υπομονετικοί, στέλνουν χρήματα, 

γράμματα, πρόσφατα έμαθαν και τις βιντεοκλήσεις. «Κάνε υπομονή», «εμείς 

είμαστε εδώ», «θα βρεθεί μια άκρη» και τα σχετικά. Είναι στιγμές που με εξοργίζει η 

καλοσύνη τους, ίσως να προτιμούσα να μου πουν είσαι μόνη σου πια, κλείνει η 

στρόφιγγα, αν δεν μπορείς, γύρνα πίσω. Να μου δώσουν την αφορμή.

Τον πρώτο καιρό στο «σπίτι» έτρωγα με τους «Άντερσον» από κάτω. Κάθε 

φορά η ίδια ιστορία. Δεκαπέντε χρόνια πριν πήγαν διακοπές στην Ελλάδα. Αθήνα, 

Σαντορίνη. Και δώστου λεπτομέρειες για το ξενοδοχείο, την Ακρόπολη, τις 

παραλίες, τα ηλιοβασιλέματα, τη λατέρνα που τους έκανε εντύπωση, το 

γενναιόδωρο φιλοδώρημα που έδωσαν στο «γκαρσόν» και δε πίστευε στα μάτια 

του και άλλα τέτοια σαχλά. Λες και δε μου φτάνουν οι δικές μου αναμνήσεις. Η 

κουβέντα πάντα τελειώνει με τα σουηδικά μάτια να με κοιτούν έκπληκτα και 

ολίγον τι γουρλωμένα από τη σοκαριστική αποκάλυψη ότι έχω να ανέβω στον 

βράχο της Ακρόπολης από το σχολείο και όχι, δεν έχω πάει ποτέ μου Σαντορίνη.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

14_

Αμ το άλλο; Που όλη τη μέρα κυκλοφορούν με τα λευκά τους μπουρνούζια 

σαν βετεράνοι πορνοστάρ; Τι άνεση είναι αυτή μπροστά στο ξένο το κορίτσι; 

Κουλτούρα της σάουνας και καλά. Έτσι κι εγώ η οπισθοδρομική ταμπουρώθηκα 

στη σοφίτα μου σαν κακομαθημένη πριγκίπισσα του νότου και συναντιόμαστε πια 

μόνο στην τουαλέτα. 

Δε φταίνε αυτοί. Μια χαρά άνθρωποι είναι. Αλλά αν είναι να ζω με 

κηδεμόνες, γιατί ξεσπιτώθηκα και δεν καθόμουν στην Ελλάδα; Σαν κοριτσάκι 

αισθάνομαι που το έστειλαν διακοπές στους ευκατάστατους θείους κι αυτό το 

αχάριστο βαρέθηκε, δεν έχει με ποιον να παίξει και παρακαλάει να γυρίσει πίσω. 

Δεν παρακαλάω, όχι. Ούτε καν το ξεστομίζω. Γιατί δεν είμαι πια παιδί, όχι για 

κανέναν άλλο λόγο.

*

Στα πάρκα οι μετανάστες αναστενάζουν. Θυμάμαι τη μικρή πλατεία 

απέναντι από το πατρικό μου που κάθε απόγευμα μετατρεπόταν σ’ ένα μωσαϊκό 

από ανθρώπους, ήχους, χρώματα, μυρωδιές. Όλα τα ελαττωματικά προϊόντα εκεί 

κατέφευγαν, εκεί μοιράζονταν καημούς και όνειρα και τα παγκάκια άδειαζαν 

μοναχά όταν νύχτωνε – κι αυτό γιατί ο δήμος δεν άναβε τα φώτα όπως παλιά 

ύστερα από καταγγελίες των περιοίκων, των νοικοκυραίων. Ξένη κι εγώ, ξεχνιέμαι 

στα πάρκα τους, κάθομαι στο γρασίδι τους, παίζω με τα σκυλιά τους, κλέβω τον 

αέρα τους. Δεν μπορώ να πω, ο δήμαρχος του Μάλμε δείχνει ανεκτικότητα προς το 

παρόν.

Όμορφα τα πάρκα τους, αλλά περισσότερο με μακέτες μοιάζουν. Και η ζωή 

εδώ κάπως έτσι είναι. Όμορφη στην όψη, αλλά κομματάκι άγευστη. Σαν φαγητό 

που του λείπουν τα μυρωδικά. Όλα είναι τέλεια, οργανωμένα, καθαρά, τόσο που δε 



Ο ΞΕΝΟΣ
____________________________________________________________________________________________

15_

ξέρεις αν είναι αληθινά ή σε επιλέξανε για κομπάρσο σε ταινία και δεν το γνωρίζεις 

για να παίξεις όσο το δυνατόν πιο φυσικά. Τριάντα χρόνια μεσόγειος πώς να 

χωρέσουν στο σκανδιναβικό μοντέλο; Μπρος πίσω. Μπρος οργάνωση, πίσω χάος. 

«Έχεις πάει Κοπεγχάγη;» με ρώτησε χθες ένας κύριος που έπαιζε με το 

εγγονάκι του στην πλατεία. «Είναι πολύ ωραία, να πας». «Ούτε μία ώρα». Μόλις 

βρω δουλειά θα πάω, είναι από τα πρώτα που θα κάνω. Μόλις βρω δουλειά θα 

αφήσω τη σοφίτα και θα πιάσω ένα κανονικό σπίτι. Μόλις βρω δουλειά θα βρω και 

γκόμενο, θα παντρευτούμε και θα σκαρώσουμε και δύο παιδιά, να σκάσουν οι 

οχτροί και να χαρούν οι φίλοι. Θα μένουμε εδώ, θα πεταγόμαστε Κοπεγχάγη τις 

Κυριακές και θα γυρνάμε τα νησιά τα καλοκαίρια. Μόλις βρω δουλειά όμως, όχι 

νωρίτερα. Ολόκληρη ζωή σε αναμονή. Ολόκληρη ζωή στο περίμενε κι εσύ μου λες 

για Κοπεγχάγη. Ούτε Σαντορίνη, ούτε Κοπεγχάγη. Φοιτητικά δωμάτια, σοφίτες, 

χαρτζιλίκια γονέων, αιτήσεις, interviews και αναμονή.

*

Κάθομαι στο κρεβάτι και κοιτάω πίσω από τις θαμπές κουρτίνες των ματιών 

μου τη μικρή βιβλιοθήκη στον απέναντι τοίχο. Όλος μου ο κόσμος στον απέναντι 

τοίχο, όλος μου ο κόσμος μια σοφίτα 3x3. Το βλέμμα μου πέφτει στην κούπα που 

αγόρασα πέρυσι από το μοναστηράκι. Κόκκινη είναι και γράφει I love Greece. 

Αναμνηστικό των ολιγοήμερων διακοπών μου, τουρίστρια στη χώρα μου. Μετά το 

Greece έχει θαυμαστικό. Πιο πολύ θα ταίριαζε το ερωτηματικό. Ξένη εκεί, ξένη κι 

εδώ. 

Κι άντε ξανά αιτήσεις, τηλέφωνα, συνεντεύξεις. Γνωστός γνωστού 

μεσολάβησε σε γνωστό του και μου βρήκε δουλειά σε εταιρεία καθαρισμού. 

Σουηδός ο εργοδότης, Έλληνας δεύτερης γενιάς ο προϊστάμενος, μετανάστες οι 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

16_

εργάτες. Ινδοί, Αφρικανοί, 2-3 Ευρωπαίοι. Καθαρίζουμε τις σκάλες τους, φυλάμε τα 

παιδιά τους, βγάζουμε βόλτα τα σκυλιά τους, προσέχουμε τους παππούδες τους. 

Πώς αλλιώς; Ξεκρέμασα και το πτυχίο από τον απέναντι τοίχο να μην το βλέπω και 

με πιάνει το παράπονο. Και ο εγωισμός μου που δεν είναι απλά πληγωμένος, αλλά 

αργοπεθαίνει.

12,5 ώρες την εβδομάδα. Χωρίς ασφάλιση και τα χρήματα ούτε για μια βόλτα 

στην Κοπεγχάγη δε φτάνουν. Πάλι στο ATM να κοιτάω το είδωλό μου στο τζάμι. 

Υπομονή μου λέει ο Odion, ο συνάδελφός μου από τη Γκάνα. Προσπαθεί ο 

κακομοίρης να μου φτιάξει το κέφι. «Don’t worry about a thing». Τραγουδάει 

συνέχεια ο Odion και καθαρίζει. Τρίβει πατώματα, τοίχους, σκάλες, να είναι όλα 

καθαρά. Καθαρά και οργανωμένα. Τόσο καθαρά που ώρες - ώρες μου έρχεται να τα 

βρωμίσω, να τα κάνω όλα χάλια, να καταλάβουν ποια είμαι και από πού έρχομαι. 

Από τους τεμπέληδες της Ευρώπης που τους κορόιδεψαν όλους.

Πέρασε και από Ελλάδα ο Odion. «Χαμογελάς θέλω, αλλιώς όμορφη όχι και 

παντρευτώ άλλη» λέει με τα σπαστά ελληνικά του. Έξι μήνες σε κέντρο κράτησης, 2 

χρόνια σε ημιυπόγειο, μετά Ολλανδία κι έπειτα εδώ. Καλά είναι εδώ, λέει, οι 

ντόπιοι είναι χαρούμενοι, μας φέρονται καλά. Στη λίστα με τους δέκα πιο 

ευτυχισμένους λαούς οι «Άντερσον». Και στη λίστα όμως με τη μεγαλύτερη 

κατανάλωση αντικαταθλιπτικών μέσα είναι. Ευτυχία με συνταγή γιατρού. Σαν 

ισορροπία του τρόμου ένα πράγμα, συμπαγές οικοδόμημα από τραπουλόχαρτα, αν 

φυσήξει νοτιάς τη βάψαμε, θα μας ξεβράσει η θάλασσα στις ακτές της Μεσογείου.

Υπομονή λέει ο Odion. Η αρχή είναι δύσκολη, όλα θα γίνουν. «Αν πιάσεις το 

κεφάλι ενός φιδιού, το υπόλοιπο είναι απλώς σχοινί», λέει ο Odion. Όλο παροιμίες 

αραδιάζει, τραγουδάει και καθαρίζει. Τι να του πω; Ότι εγώ για αλλού ξεκίνησα, 

ότι έχω πτυχία, μεταπτυχιακά, ότι δεν είμαι εγώ γι’ αυτά; Τον ντρέπομαι. Τον 

αφήνω να τραγουδάει και φαντάζομαι ότι κάποτε θα τα θυμάμαι όλα αυτά και θα 

γελάω, θα κοιτάω πίσω και με σοφία και περηφάνια θα λέω ότι ναι, ήταν δύσκολα 



Ο ΞΕΝΟΣ
____________________________________________________________________________________________

17_

χρόνια τότε, αλλά τα κατάφερα και κοίτα τώρα που έφτασα. Μάλλον. Κάποτε.

*

Κάθομαι στο κρεβάτι και δολοφονώ στιγμές. Απέναντί μου το παράθυρο. Η 

έξοδος κινδύνου μου. Το έχω πάντα ανοιχτό. Έχει δροσίσει, είναι ήσυχα, αλλά 

φυσάει νοσταλγία και το βάρος στο στήθος μου δε λέει να ξεκουμπιστεί. Σαν 

κάποιος σαδιστής να με πατάει με την μπότα του κάθε βράδυ στο ίδιο σημείο. Θα 

περάσει, λέει ο Odion. Όλα τα ξέρει ο Odion. Μόνο πώς βγάζουμε τη νύχτα δεν 

ξέρει, πώς αδρανοποιούμε το μυαλό που σκέφτεται, όλο σκέφτεται, θυμάται και 

πάει μια μπρος, μια πίσω. Το σώμα μου από την άλλη καταρρέει, με 12,5 ώρες 

δουλειά την εβδομάδα και νιώθω πτώμα. Βιταμίνες λέει η μάνα μου, κάνα στριφτό 

προτείνει ο Odion. 

Πέρυσι, μετά τις εξετάσεις, κατέβηκα Ελλάδα με την προοπτική να περάσω 

όλο το καλοκαίρι στα πάτρια εδάφη. Το περίμενα πώς και πώς αυτό το ταξίδι, 

σχεδίαζα με κάθε λεπτομέρεια τις μέρες και τις νύχτες που θα έρχονταν και όλη 

αυτή η προσμονή με έκανε να αναθαρρήσω και να βρω κάτι από τον παλιό μου 

εαυτό. Η Ιθάκη όμως με γέλασε. Μετά τις δύο πρώτες εβδομάδες, μετρούσα τις 

μέρες να γυρίσω. Όλο τις μέρες μετράω. Τις μετράω για να κατέβω, τις μετράω για 

να ανέβω. Πουθενά δεν είναι ο τόπος μου, διαρκώς μετέωρη, παντού προσωρινή, 

παντού υπεράριθμη, πειραγμένη πυξίδα το κορμί μου με πετάει συνεχώς σε ξέρες. 

Σε ποιο πλανήτη να πάω; Πού είναι ο τόπος για ανθρώπους σαν και μένα; Καμία 

απάντηση. Αγόρασα κι εγώ την κούπα με το θαυμαστικό, την έβαλα στη 

βιβλιοθήκη, κάθομαι στο κρεβάτι τα βράδια και την κοιτάω.

Από το παράθυρό μου φαίνεται το Turning Torso, σήμα κατατεθέν της 

πόλης. Του γνωστού αρχιτέκτονα Καλατράβα. Δεύτερη φορά που συναντιόμαστε 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

18_

με τον εν λόγω κύριο. Ήμουν και εθελόντρια τότε στους Ολυμπιακούς. Φοιτήτρια 

στο 2ο έτος, κρα έκανα για πανηγυράκια. Κανείς μας δε μίλησε τότε, μας έβαλαν 

σημαιάκια στα χέρια κι εμείς τα κουνούσαμε όλο χαρά. Δέκα χρόνια μετά, 

σκορπίσαμε στα τέσσερα σημεία του ορίζοντα ψάχνοντας αυτό που τότε 

θεωρούσαμε αυτονόητο, αυτό που όλοι μας είχαν πείσει ότι είναι αυτονόητο. Έλα 

που δεν είναι.

Κάτσε εκεί μου λένε όλοι. Εδώ δεν υπάρχουν δουλειές, δεν ξέρουμε τι μας 

ξημερώνει, γίνεται χαμός. Μια χαρά είσαι. Δεν ξέρουν όμως. Ότι δεν είμαι μια 

χαρά. Ότι έχω τέσσερις μέρες να κοιμηθώ, ότι έχω χάσει έξι κιλά, ότι τα βράδια 

ακούω τραγούδια και κλαίω, ότι η σοφίτα μου είναι 3x3 και κοστίζει όσο ένα 

τριάρι, ότι τα βράδια βλέπω φωτογραφίες και κλαίω, ότι αφήνω το παράθυρο 

ανοιχτό μπας και, ότι κάποια βράδια κλαίω τόσο δυνατά επίτηδες μήπως και με 

ακούσουν οι «Άντερσον» από κάτω κι έρθουν να με παρηγορήσουν εμένα τη ξένη 

και πάψω να είμαι μόνη. Όχι, δεν τα ξέρουν αυτά. Βλέπουν στο facebook τόπο 

διανομής Σουηδία και νομίζουν ότι κάνω τη μεγάλη ζωή, ότι ξέφυγα και έριξα 

μαύρη πέτρα πίσω μου.

*

Κάποια βράδια που η σοφίτα μικραίνει πολύ και η μπότα στο στήθος κλέβει 

τις ανάσες μου, παίρνω τους δρόμους. Ώρες ατέλειωτες περπατάω, χαζεύω τα 

κανάλια, αγοράζω φθηνό κρασί από έναν Κορεάτη και με κερνάω στα παγκάκια. 

Πολύ γουστάρω την παρακμή μου. Έτσι κι αλλιώς αόρατη είμαι, κανείς δε δείχνει 

να αντιλαμβάνεται την παρουσία μου, οι πιο ελεύθεροι άνθρωποι είναι οι αόρατοι, 

να το ξέρεις. Τις προάλλες όμως κάποιος πλανήτης φαίνεται ήταν ανάδρομος κι 

έφερε τα πάνω κάτω. 



Ο ΞΕΝΟΣ
____________________________________________________________________________________________

19_

Είχα αράξει στο αγαπημένο μου πάρκο ως συνήθως με το μπουκάλι αγκαλιά, 

ώρα περασμένη, κανείς στους δρόμους πέρα από αόρατους. Δέκα το πολύ μέτρα 

πιο πέρα, ένας σωματώδης τύπος μιλούσε στο καρτοτηλέφωνο. Η ένταση όλο και 

δυνάμωνε, πότε φώναζε και χτυπιόταν, πότε η φωνή του έσπαγε σε εκατομμύρια 

μικρά θραύσματα σα να εκλιπαρούσε για κάτι. Η γλώσσα μού ήταν άγνωστη, η 

σκηνή όμως οικεία. Ένας άνθρωπος σε κομβικό σημείο, ένας άνθρωπος 

σταυροδρόμι. Ξάφνου του το έκλεισαν ή τελείωσαν τα κέρματα, δεν κατάλαβα, κι 

έμεινε για λίγο ασάλευτος με το ακουστικό στο χέρι σα να μην ήξερε τι έπρεπε να το 

κάνει. Τι κάνει κανείς με ένα βουβό ακουστικό τηλεφώνου στο χέρι, περασμένα 

μεσάνυχτα στο Μάλμε;

Ο συγκεκριμένος τα έβαλε με την προβληματική επικοινωνία κι άρχισε να 

χτυπάει το ακουστικό στην οθόνη με μανία. Κάποια στιγμή κουράστηκε, 

συνειδητοποίησε προφανώς το μάταιο της υπόθεσης και κατέβασε ταχύτητα. Η 

επίθεση προς το ανυπεράσπιστο τηλέφωνο συνεχίστηκε για λίγο ακόμη, τα 

χτυπήματά του όμως δεν είχαν την ίδια ορμή με πρώτα, ίσα που έβρισκαν τον 

στόχο τους και μάντευα ότι σύντομα θα πέσουν οι τίτλοι τέλους. Όντως, σε λίγο 

αποδέχθηκε την ήττα του και άφησε το ακουστικό. Το κορμί του διπλώθηκε αργά 

από ένα αόρατο βάρος και οι συσπάσεις του δήλωναν κλάμα βουβό.

Ήμουν μεθυσμένη και δε λογάριασα τους κινδύνους. Πάντα εξάλλου με 

γοήτευαν τα δέντρα σα λυγίσουν. Τον πλησίασα χωρίς να με καταλάβει και τον 

άγγιξα στον ώμο. Γύρισε σαστισμένος. Ήταν το φιλαράκι μου, ο Odion! Όχι όμως ο 

Odion που σφυρίζει αμέριμνος και λέει παροιμίες. Σίγουρα όχι ο Odion που 

τραγουδάει και καθαρίζει. Ένας άλλος ήτανε, ένας Odion της νύχτας. Από την 

έκπληξη που με είδε, το κλάμα έδωσε τη θέση του σ’ ένα νευρικό γέλιο. Ήταν θέμα 

χρόνου να επιστρέψει πίσω από τη βιτρίνα, από στιγμή σε στιγμή θα άρχιζε τα 

πειράγματα και τα «every little thing gonna be alright»• έπρεπε να δράσω και 

μάλιστα γρήγορα.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

20_

Ήμουν μεθυσμένη. Το ακουστικό εξακολουθούσε να ταλαντεύεται στον αέρα. 

Δεν ήμουν και τόσο μεθυσμένη. Τον αγκάλιασα. Είχα πολύ καιρό να αγκαλιάσω 

άντρα. Είχα πολύ καιρό να αγκαλιάσω άνθρωπο. Μια χαρά ήμουν. Τον φίλησα. 

Τον Odion, από την Γκάνα. Μια Ελληνίδα. Στο Μάλμε. Η γλώσσα του έρωτα, η 

μόνη παγκόσμια, άντε μπας και συνεννοηθούμε επιτέλους εμείς οι άνθρωποι, μπας 

και βρούμε την πατρίδα που τόσο πολύ γυρεύουμε.

*

Κάθομαι στο κρεβάτι. Απέναντί μου το παράθυρο. Η έξοδος κινδύνου μου. 

Δεν τη χρειάζεσαι μου λέει ο Odion. Το κλείνει και κάθεται κοντά μου. Η 

νοσταλγία δε θα μας τιμήσει απόψε, κλείστηκε απ’ έξω. Διάθεση σοφίτας για δύο.

Ο Νίκος Γκαμαρλιάς γεννήθηκε στην Αθήνα το 1979. Σπούδασε στο Οικονομικό Πανεπιστήμιο 

Αθηνών, στο τμήμα οικονομικής επιστήμης. Ποιήματα και στίχοι του έχουν δημοσιευθεί κατά 

καιρούς σε έντυπα και ηλεκτρονικά περιοδικά. Το 2014 κυκλοφόρησε από τις εκδόσεις Γαβριηλίδη το 

πρώτο του βιβλίο, «Ταμείο Α(ν)εργίας».



Ο ΞΕΝΟΣ
____________________________________________________________________________________________

21_

Β’ Βραβείο

Μαρία Γιαννακοπούλου – Δακτυλίδη

Στοά Α15

ΣΑΛΑΚΩΣΑ ΤΗΝ ΕΦΗΜΕΡΙΔΑ. ΗΤΑΝ ΠΑΛΙΑ. Δεν είχε άλλα νέα να πουλήσει. 

Δεν είχα άλλα λεφτά να της πετάξω. Είμαστε πάτσι. Η υγρασία του βραδιού 

κουλουριαζότανε στα πόδια μου. Οι κουβέρτες δεν έφταναν. Ήταν δύο μικρές. 

Τριμμένες από της εκούσιας φυλακής την υστερία. Που έπιανε τους Κούρδους. 

Τους Πακιστανούς. Τους Αφρικανούς. Κι εγώ ήμουν πολύ μελαμψός, αλλά ήμουν 

Έλληνας. Ξένος στην πόλη που με μεγάλωσε και έθρεψε τις γενιές των προγόνων 

μου. Κανείς δεν πίστευε ότι ήμουν ντόπιος. Είχα χάσει το δικαίωμα να διεκδικώ 

την καταγωγή μου, αφού ήμουν ένας άφραγκος άστεγος. Από την άσφαλτο, που 

προφύλαγε το χώμα να μην διαλύσει από την υγρασία της νύχτας, ακουγόταν ο 

ιμάμης. Δεν είχε πάρει άδεια για να διαβάσει αποσπάσματα από το Κοράνι. Την 

πήρε μόνος του την άδεια. Είχε αυτοπεποίθηση. Την μετέδιδε. Οι Πακιστανοί 

αφουγκράστηκαν. Αυτός με το κομμένο χέρι άφησε το μπρίκι που κρατούσε. Η 

φωτιά από το γκαζάκι έσβησε. Είχαν σερβίρει καφέ σε πλαστικά ποτήρια. 

Καρκινογόνα συνήθεια. Το πλαστικό όταν θερμανθεί γίνεται καρκινογόνο. Τους το 

είχα πει προχθές. Δεν μου άρεσε η συναναστροφή μας αλλά τους είδα σαν 

ανθρώπους. Με γλύτωσαν απ’ τα χέρια τους οι Αφρικανοί. Ήταν πέντε εναντίον 

τριών. Υπερίσχυσαν. Από τότε δεν ξαναμίλησα. Μου έφτανε η σιγανοβροχούλα 

που με την μουσική της ξυπνούσε μέσα μου μνήμες από το χωριό. Είχαμε ελενίτ για 

σκεπή και η βροχή κροτάλιζε το διάβα της ως το χωράφι με τα βασιλικά και τις 

γλυκοπατάτες. Ήμουν χαρούμενος. Τότε. Πολύ. Πόσους παραμυθόκοσμους δεν 

έκρυβε μια γλυκοπατάτα. Ωμή την τρώγαμε όταν η μάνα την έκοβε. Πριν την 

Τ



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

22_

τηγανίσει. Ήμασταν ανυπόμονοι, ο αδελφός μου κι εγώ. Είχαμε και βάρκα. Με 

λευκά πανιά. Με αλυσίδα γερή. Με άγκυρα. Είχε και ένα γιορντάνι στην πλώρη. 

Από γενέθλια θαρρώ. Δεν θυμάμαι. Από την ημέρα που έπεσα μέσα στα βρομόνερα 

της στοάς και χτύπησα. Στο κεφάλι. Τι πρωτότυπο. Με γιουχάρανε ως και οι 

Αφρικανοί, τα φιλαράκια μου. Αργότερα έμαθα ότι ένας Κούρδος με έπιασε από τα 

μαλλιά. Πριν βυθιστώ. Αναίσθητος. Με τη μύτη μέσα στα βρομόνερα. Του 

χρωστούσα τη ζωή μου. Του τη χρωστούσα; Μπορεί. Όπως όταν είχαμε κινήσει με 

τον αδελφό μου για βαρκάδα. Πριν μετακομίσουμε στην πόλη. Νομίζαμε ότι 

ακούγαμε το τραγούδι των Σειρήνων. Ανοίξαμε τα λευκά πανιά. Περάσαμε το 

Ακρωτήρι της χώρας. Ανεμίσαμε για το σύνορο του ανέφικτου. Είχαμε μεθύσει και 

με το ούζο. Ένα καραφάκι ήτανε. Δυνατό. Μας το είχε δώσει ο κυρ Ηλίας ο 

ταβερνιάρης. Του είχαμε καθαρίσει το κοτέτσι. Τρία αυγά και ένα καραφάκι. 

Είχαμε φτώχιες. Η πόλη ήταν μια λύση. Πέρασα το ένα πόδι πάνω από το άλλο. Ο 

Πακιστανός έπινε τον καφέ. Ρουφούσε. Μεγάλες γουλιές. Σιχάθηκα. Ήμουν ακόμη 

σιχασιάρης. Μικρός, όταν μούσκευα το βρακί μου με σιχαινόμουνα. Μέχρι να με 

πλύνει η μάνα περίμενα ζαρωμένος. Ζαρωμένος μικρός. Ζαρωμένος μεγάλος. Ο 

Πακιστανός το καταλάβαινε. Ρουφούσε πιο δυνατά. Για να με εκδικηθεί που δεν 

του είχα δώσει τις προάλλες ένα σιδερένιο σκαμνάκι. Ήταν αφημένο στα σκουπίδια 

της Ερμού. Ήταν σπασμένο. Του άρεσε όμως. Είχε μαξιλαράκι. Ατόφιο. Καθαρό. 

Για να μην μου το πάρει στον ύπνο, το έδενα στο πόδι μου με σύρμα. Ήταν κι αυτό 

στον ίδιο κάδο πεταμένο. Ωραίοι οι κάδοι. Μας διευκολύνουν τη ζωή. Βρίσκω μέσα. 

Και τι δεν βρίσκω. Ως ένα δάκτυλο. Το βρήκα πριν δύο μήνες. Καλοστεκούμενο. 

Είχε κι ένα ψεύτικο δακτυλίδι επάνω. Το διατηρώ στην τσέπη μου και το κοιτάζω 

κρυφά. Είναι απαράλλαχτο το σχέδιο του με το δώρο που έκανα στη Νικούλα. Τη 

ζήτησα σε γάμο. Την έπιασαν τα γέλια. Με έφτυσε μετά. Μου έδινε ελεημοσύνη. 

Στεκόμουν στην πιάτσα μου, κοντά στην είσοδο της Ακρόπολης. Πήγαινε στη 

δουλειά πενθήμερο. Με ελεούσε. Κι εγώ την ερωτεύτηκα. Όταν επέστρεψα στη Στοά 

Α15, καθρεφτίστηκα στα βρομόνερα. Η φτυσιά της ήταν ακόμη στο μέτωπο μου. 

Την σκούπισα με τα δάκτυλα. Έγλειψα τα δάκτυλα. Πόσο πιο κοντά της θα 



Ο ΞΕΝΟΣ
____________________________________________________________________________________________

23_

μπορούσα να φτάσω; αναρωτήθηκα. Κορναρίσματα. Είχε ένας Κούρδος μια κόρνα. 

Ήταν αυτοσχέδια. Μια φούσκα με μια σφυρίχτρα. Δική του πατέντα. 

Αξιοσημείωτη. Αλλά φασαρία αδελφέ μου. Δεν κοιμόμασταν πια. Όποτε είχε 

αϋπνίες, την πάταγε. Μας τίναζε στον αέρα. Τον πνιγηρό αέρα της Στοάς Α15. Την 

είχα διαλέξει γιατί το 15 είναι ο τυχερός μου αριθμός. Όταν είχα δουλειά, σπίτι και 

κοινωνικό περίγυρο είχα πάει στο καζίνο. Με το αυτοκίνητο μου. Ναι, είχα και 

αυτοκίνητο. Ένα μικρό, σεατάκι. Κόκκινο. Γρήγορο. Η πόρτα του έκλεινε με 

μουγκρητό. Βούιζε ολόκληρο στις μεγάλες ταχύτητες. Οι στροφές της Πάρνηθας δεν 

το τρόμαζαν. Είχα κερδίσει στο καζίνο. Πολλά. Πάρα πολλά. Τα ξόδεψα. Όλα. Στο 

τέλος έβαλα ενέχυρο και το σεατάκι. Υπολόγιζα ότι με τη δουλειά μου θα 

κατάφερνα να ισοφαρίσω τα έξοδα. Η απόλυση ήταν άκαιρη. Άδικη. Με σόκαρε. 

Σε τέσσερις μήνες είχα διαλέξει τη Στοά για να μην κοιμάμαι στα παγκάκια. Ήταν 

και λίγα. Τα πιο πολλά τα έβγαλε ο Δήμαρχος από τις πλατείες. Κακή εικόνα. Να 

κοιμούνται οι άστεγοι στα παγκάκια. Να έρχονται οι τουρίστες. Να τους βλέπουν. 

Κακή εικόνα. Το 15 ήταν ο τυχερός μου αριθμός στο καζίνο. Μια ψηλή 

γκρουπιέρισσα μου τον σύστησε. Παίξε στο 15. Έπαιξα. Δεν θα πρόδιδα το γούρι 

μου. Οι στοές ήταν πολλές. Μπερδευτικές. Διασταυρώνονταν. Κατέληγαν σε 

σκοτεινά τούνελ. Μια μέρα βρήκα ένα φακό. Στο δρόμο. Είχε πέσει από ένα 

ηλικιωμένο. Τον άνοιξα. Φώτιζε. Η μπαταρία του ήταν καινούρια. Πήρα απόφαση. 

Να περιπλανηθώ στο τούνελ της Στοάς Α15. Ήταν το στενότερο απ’ τ’ άλλα. 

Τριβόταν τα μπράτσα μου για να το διασχίσω. Τα ψόφια ποντίκια μύριζαν σαπίλα. 

Έφτασα ως εκεί που ενωνόταν με το τούνελ της στοάς Β18. Δεν τόλμησα να πάω 

παρακάτω. Είχα ακούσει από τους Αφρικανούς ιστορίες. Πως είχε σκελετούς. 

Ανθρωποθυσίες. Σε είδωλα. Στη στοά Κ62 λέγανε ότι έριχναν οι Μασόνοι τους 

γέρους που εξαφανίζονταν κάθε τόσο. Αυτούς που στο μετρό τους αναζητούσαν με 

διαφημίσεις σε οθόνες τηλεόρασης. Μ’ άρεσε η τηλεόραση. Την έχω στερηθεί. Όποτε 

πάω στο μετρό, κοιτάω τις ανακοινώσεις με τους εξαφανισμένους. Ξεγελιέμαι ότι 

είμαι ξαπλωμένος στον καναπέ μου και βλέπω τις ειδήσεις των 8. Αν πάω στη στοά 

Κ62 και βρω τους γέρους; αναρωτιέμαι κατά καιρούς. Και τι θα γίνει; Δεν έχω πια 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

24_

ασφάλιση. Δεν έχω ταυτότητα. Τα έχασα στην μετακόμιση. Στη στοά Α15. Οι 

Κούρδοι έχουν χαρτιά. Ονειρεύονται να πάνε στην Ελβετία. Έχουν συγγενείς. Θα 

τους βοηθήσουν. Εγώ δεν έχω. Χαρτιά. Συγγενείς. Με εγκατέλειψαν. Είχανε το 

φόβο ότι θα τους φορτωθώ και θα με ταΐζουν τσάμπα. Άλλο ένα φτύσιμο. Στα 

μούτρα. Ανάβω το φακό. Θα τολμήσω να πάω στη στοά Κ62. Βαριέμαι να 

σκέφτομαι. Να είμαι απαισιόδοξος. Τα νύχια μου έχουν ένα κίτρινο χρώμα. Οι 

γιατροί του κοινωνικού ιατρείου δεν με κοίταξαν. Είμαι Έλληνας. Κοιτάνε μόνο 

τους ξένους. Εγώ είμαι Έλληνας. Ξένος για τους άλλους Έλληνες. Έχουν οδηγίες. Τι 

φταίνε; Πάντως, μου είπε ένας. Πονόψυχος. Είναι μυκητίαση. Πρέπει να βρω 

φάρμακα. Προχωρώ στη στοά Κ62. Η μυρωδιά του ψόφιου ποντικιού εξασθενεί. 

Τώρα μυρίζει πτωματίλα. Χα, Χα. Τι φαντασία που έχω. Από την πείνα θα είναι. 

Είμαι νηστικός για μια βδομάδα. Ένα κουλούρι μου έδωσε στου Φιλοπάππου ο 

Τρικαλιώτης. Κάμποσες μέρες πριν. Είναι ένα συμπαθητικό παιδί από τα Τρίκαλα. 

Καθώς το κατάπινα, το χώνευα κιόλας. Δεν πήρε ούτε πεντάλεπτο. Αέρας 

κοπανιστός. Προτάσσω το χέρι μου. Ο φακός τρέμει. Τον στηρίζω με το άλλο χέρι. 

Δεν είναι πτώμα. Ένα μοσχάρι. Μάλιστα. Ένα μοσχάρι. Πεταμένο. Στη στοά Κ62. 

Έχει μακριά μαλλιά. Άσπρα. Κοντόνουρο. Ατσίνορο. Γδυτό. Αν είχα σπίρτα και 

ξύλα θα άναβα φωτιά. Θα το έψηνα. Δίπλα είναι πεταμένα κάτι ρούχα. Έχουν 

ανάμεσα ένα παλτό. Το τυλίγω στους ώμους μου. Μόνο να μην το δουν οι 

Πακιστανοί. Θα φυλαχτώ. Το μοσχάρι μουγκρίζει. Δεν καταλαβαίνω τη γλώσσα 

του. Έχω ξεχάσει να μιλώ τη γλώσσα των μοσχαριών. Κινεί τα χέρια και τα μάτια 

του ζωηρεύουν. Βοήθεια ζητά. Κι εμένα; Ποιος θα με βοηθήσει; Είμαι ξένος. Ξένος 

στην πόλη μου. Η πόλη μου είναι ξένη σ’ εμένα. Ποιος θα με βοηθήσει; Σπρώχνω το 

μοσχάρι προς τα πίσω. Γυρνά ανάσκελα. Η κοιλιά του είναι ανοιγμένη. Ένα 

στιλέτο. Το τραβώ. Σφαδάζει. Είναι ανοιγμένη. Η κοιλιά του. Γυρίζω να φύγω. Να 

επιστρέψω στη στοά Α15 με τα λάφυρα μου. Αν τα πουλήσω στο Μοναστηράκι, 

κάτι θα πιάσω. Με τα χρήματα ίσως βγάλω πλαστά χαρτιά. Είμαι μελαμψός. Θα 

ονομαστώ Χουσεΐν και θα μπω σε πρόγραμμα της Ευρωπαϊκής Ένωσης για να πάω 

σε χώρα του εξωτερικού. Μετανάστης. Δωρεάν. Τα αεροπορικά πληρωμένα. Με ένα 



Ο ΞΕΝΟΣ
____________________________________________________________________________________________

25_

ποσό, πόσα είναι δεν με νοιάζει. Όσα. Θα είναι η αρχή για ένα νέο ξεκίνημα. Στο 

Μοναστηράκι με κοιτάνε καχύποπτα. Το στιλέτο είναι χρυσό, στολισμένο με 

πολύτιμες πέτρες. Παίρνω προσφορές. Κοιτάνε να με κλέψουν. Φεύγω. Γυρνάω τα 

ενεχυροδανειστήρια. Ένα - ένα. Από τη βιτρίνα ενός κοντά στην Ακρόπολη βλέπω 

τη Νικούλα. Ανοίγω. Μπαίνω. Της λέω. Με κοιτάει. Έχει μετανιώσει. Φαίνεται. 

Μου δίνει μια καλή τιμή. Σε μια στιγμή ειλικρίνειας της τα λέω όλα. Με κοιτά. 

Έντονα. Σιωπηλή. Μάλλον δυσκολεύεται να με πιστέψει. Σαν επιστημονική 

φαντασία ένα πράγμα η ιστορία μου. Η ιστορία ενός μικροαστού που κατάντησε 

μετροπόντικας. Να σουρτουκεύει στις στοές, Α, Β, Γ, Κ…. Μου συστήνεται. Ελένη. 

Το Νικούλα της ταίριαζε καλύτερα. Ας είναι. Θα με βοηθήσει να βρω τα πλαστά 

χαρτιά. Ας πάω το βράδυ που σχολάει απ’ το μαγαζί να μου πει. Στις εννιά είμαι 

απ’ έξω. Δεν ξέρω αν είναι ακριβώς. Το ρολόι μου έχει σταματήσει από καιρό στις 

μία και είκοσι. Την ημέρα της έξωσης από το διαμέρισμα της Κολιάτσου. Ρωτάω 

έναν. Είναι εννιά. Κλείνει. Κλειδώνει. Τη συνοδεύω. Τα παπούτσια μου 

χαμογελούν. Είναι ξεκολλημένοι οι πάτοι. Η Ελένη με βάζει στο μπάνιο του 

σπιτιού της. Είναι ντυμένο με μπλε πλακάκια. Με καραβάκια. Με άσπρα πανιά. Με 

άγκυρα στο πλάι. Με φινιστρίνι. Πόσες λεπτομέρειες. Σε πέντε λεπτά ντους. 

Χτενίζω το μαλλί μου. Έχει αραιώσει. Κοιτάω τη φαλάκρα στο μέσο. Είναι 

μεγαλούτσικη. Η Ελένη μου δίνει μια κρέμα για τους μύκητες. Την αλείφω στα 

νύχια μου. Απορροφιέται. Με μεγάλες κουταλιές καταβροχθίζω το περιεχόμενο της 

κατσαρόλας. Είναι χτεσινό φαγητό. Η Ελένη με διαβεβαίωσε ότι δεν θα το φάει. 

Δεν θα της λείψει. Είμαι συγκινημένος. Ξαπλώνω στο χαλί, σαν σκύλος. Με τραβά 

στον καναπέ. Μου δίνει μαξιλάρι, καινούρια κουβέρτα και το τηλεκοντρόλ. Η 

επόμενη μέρα με βρίσκει να καθαρίζω μανιωδώς το διαμέρισμα. Θέλω να της 

ανταποδώσω τη φιλοξενία. Σε τρεις μέρες τα χαρτιά θα είναι έτοιμα. Το χτύπημα 

στην πόρτα είναι από τον κούριερ. Με χαρά ανοίγω για να πάρω τα χαρτιά. Ο 

αστυνομικός με συλλαμβάνει. Κάποιο λάθος θα έγινε. Διαμαρτύρομαι. Η Ελένη 

κλαίει. Δυστυχώς μας κάρφωσαν. Δεν ήταν και μπασμένη στα κόλπα. Πρωτάρα. 

Την πάθαμε. Το κελί της φυλακής με πονά γιατί το μοιράζομαι μαζί της. Άδικο. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

26_

Καλύτερα να έμενα στη Στοά Α15. Ας ξαναγύριζα εκεί. Ας μην έφευγα ποτέ. Ας 

πέθαινα εκεί. Ταράζομαι και τινάζομαι ταυτόχρονα. Ο Αφρικανός με ταρακουνάει. 

Έβλεπα εφιάλτη. Δοκιμάζω να μιλήσω. Συνεννοούμαστε άψογα. Μιλάμε την ίδια 

γλώσσα. Είμαι κι εγώ Αφρικανός. Είμαι κι εγώ Πακιστανός. Είμαι κι εγώ Κούρδος. 

Σε λίγο θα είμαι και Σύριος. Θα είμαι Αφγανός. Θα γίνω ο πιο πολυπολιτισμικός 

ξένος που πέρασε απ’ την Ελλάδα. Ένας παγκοσμιοποιημένος ξένος. Ένας ξένος 

χωρίς βαλίτσα. Χωρίς διαβατήριο. Χωρίς συνάλλαγμα. Ένας ξένος χωρίς πατρίδα. 

Ένας ξένος.

Μαρία Γιαννακοπούλου – Δακτυλίδη. Λογοτέχνης. Έχει διακριθεί σε λογοτεχνικούς και 

ποιητικούς διαγωνισμούς και στην ανέκδοτη εργογραφία της περιλαμβάνονται τρία μυθιστορήματα 

και μία νουβέλα.



Ο ΞΕΝΟΣ
____________________________________________________________________________________________

27_

Β’ Βραβείο

Παναγιώτης Καναβός

Αλτσχάιμερ

ΙΝΑΙ ΩΡΕΣ - ΩΡΕΣ ΠΟΥ ΠΙΑΝΩ ΤΟΝ ΕΑΥΤΟ ΜΟΥ ΝΑ ΧΑΝΕΤΑΙ, να πέφτει μέσα σ’ 

ένα βαθύ σκοτάδι και να προσπαθεί να βρει λίγο φως, να προσπαθεί να 

αναδυθεί, ν’ αναπνεύσει. Αλήθεια, είναι φορές που δεν καταλαβαίνω αν βρίσκομαι 

στην πραγματικότητα ή μέσα σ’ ένα όνειρο, δεν ξέρω καν αν ζω ή αν έχω πεθάνει.

Να σας πω πώς νιώθω; Απών. Ένα ον που δεν ανήκει σ’ αυτόν τον κόσμο, 

δεν ανήκει στο σώμα του ούτε στην ψυχή του. Ούτε σώμα ούτε ψυχή, ένα κενό που 

παλεύει να γεμίσει με ό,τι του πήραν, με ό,τι το ίδιο άφησε να φύγει από μέσα του.

Είναι ώρες - ώρες που περιπλανούμαι σε άγνωστους τόπους, με ανθρώπους 

που δεν γνωρίζω, ψάχνοντας να βρω… τι; Κάτι οικείο; Έναν γνωστό; Εμένα τον 

ίδιο; Και ποιος είμαι εγώ;

«Μπαμπά, θες να σου ετοιμάσω μια σούπα γι’ απόψε;»

Η κόρη μου, η Μαριτίνα. Μαριτίνα; Γιατί την βγάλαμε έτσι; Μαρία και 

Χριστίνα, άρα Μαρία και Τίνα, που μας δίνει Μαριτίνα; Περίεργο μου φαίνεται.

«Μπαμπά;»

«Ναι».

«Να σου ετοιμάσω μια σούπα για το βράδυ;»

«Ό,τι δεν σου κάνει κόπο, κορίτσι μου».

Ε



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

28_

«Είσαι καλά, μπαμπά;»

«Ε, ξέρεις, πού και πού ξεχνάω λιγάκι», έκανα και χαμογέλασα. Μου 

ανταπέδωσε το χαμόγελο, αλλά ήταν τόσο μελαγχολικό που έκανε την καρδιά μου 

χίλια κομμάτια. Δεν ξέρω, μάλλον την απογοητεύω.

«Δεν πειράζει, άλλοι στην ηλικία σου είναι πολύ χειρότερα».

«Πόσο χρονών είμαι, κόρη μου;»

«Ογδόντα επτά».

Ξεροκατάπια. Ογδόντα επτά; Πώς γίνεται να έχουν περάσει τόσα χρόνια; 

Σαν χθες ήταν που έπαιζα ποδόσφαιρο στις αλάνες, που φλέρταρα με 

κοριτσόπουλα, που κατατάχτηκα φαντάρος, που παντρεύτηκα.

Παντρεύτηκα… Είμαι παντρεμένος. Έτσι δεν είναι;

«Θα περάσω σε καμιά ώρα, ίσως και δύο, αν χρειαστείς οτιδήποτε –

οτιδήποτε, ακόμα και να με ρωτήσεις κάτι–, χτύπα δίπλα», άκουσα την κόρη μου 

να λέει και την είδα να φεύγει από το διαμέρισμά μου. Δεν πρόλαβα να την 

ρωτήσω πού είχε πάει η μάνα της· η απάντησή της ίσως με βοηθούσε να…

Να, τι; Πάει, το ’χασα.

Πήγα στο ματάκι της πόρτας και είδα την Μαριτίνα με τα μακριά 

καστανόξανθα μαλλιά της να μπαίνει στο αντικρινό διαμέρισμα. Μπράβο, ναι, εκεί 

ζούσε, μαζί με τον άντρα της και την κόρη τους.

Με πρόσεχε η κόρη μου, με πρόσεχε πολύ. Αλλά φοβάμαι πως της είχα γίνει 

βάρος πια. Ογδόντα επτά… Πότε ήταν που μικρό κοριτσάκι την είχαμε στην 

αγκαλιά μας, την πηγαίναμε στην παιδική χαρά, λέγαμε τραγουδάκια, παίζαμε 

κρυφτό, κυνηγητό, και γελούσαμε, γελούσαμε, όλο γελούσαμε! Τι εποχές! Εγώ και η 

μαμά της δεν μπορούσαμε λεπτό μακριά της. Ώσπου…



Ο ΞΕΝΟΣ
____________________________________________________________________________________________

29_

Η μαμά της. Η γυναίκα μου. Ένιωσα την καρδιά μου να χτυπάει λίγο 

γρηγορότερα. Πού είχε πάει η γυναίκα μου; Γιατί δεν ήταν σπίτι; Έμοιαζε πολύ 

στην Μαριτίνα – ψηλή, με μακριά καστανόξανθα μαλλιά, ίδιο σουλούπι μάνα και 

κόρη, σχεδόν ίδιο περπάτημα, αγέρωχο, αρχοντικό. Μόνο τα μάτια άλλαζαν: 

καστανά σαν τα δικά μου η κόρη μας, πράσινα η γυναίκα μου.

Πού ήταν τώρα; Γιατί αργούσε να ’ρθει; Κι αν ξυπνήσει η μικρή και τη 

φωνάζει; Πρέπει να κάνω κάτι. Πρέπει να κάνω κάτι. Πρέπει να φέρω πίσω την 

γυναίκα μου· θα την έβρισκα, ήταν ίδια η Μαριτίνα. Φόρεσα ένα παλτό και βγήκα 

έξω.

Έκανε κρύο έξω, πολύ κρύο. Αλλά έπρεπε να δράσω. «Γυναίκα!» φώναξα 

δυνατά και είδα τον κόσμο να με κοιτάει, να με δείχνει με τα δάχτυλά του, 

ορισμένους να γελάνε. Ας τους να γελάνε, εδώ έχω κάτι σημαντικό να φέρω εις 

πέρας. Τοποθέτησα τις παλάμες μου σε οριζόντια θέση, δεξιά κι αριστερά απ’ το 

στόμα μου: «Γυναίκα!»

«Παππού, ποιον ψάχνεις;»

Ήταν ένας κύριος. Παππού να πεις τα μούτρα σου. «Άφησέ με».

«Μπορεί να σε βοηθήσω».

«Τράβα μακριά, σου λέω. Γυναίκα!»

«Πού μένει ο κυριούλης;» Μια μικροκαμωμένη κοπελίτσα ρωτούσε τον κύριο 

δίπλα μου. «Μπορούμε να βοηθήσουμε;»

«Νομίζω πως δεν είναι καλά».

«Αφήστε με, σας λέω!» Τι στο διάολο ήθελαν από μένα; Δεν φτάνει που είχα 

χάσει την γυναίκα μου, είχα κι αυτούς να με εμποδίζουν. Πού ήταν η γυναίκα μου, 

θεέ μου; Πού είχε πάει;

«Ρε μπαμπά, ρε μπαμπά…»



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

30_

Γύρισα προς την φωνή. «Ποια είσαι εσύ;»

«Με συγχωρείτε, είναι ο πατέρας μου».

«Ψέματα λέει!»

«Χίλια συγγνώμη, έχει Αλτσχάιμερ. Έλα, μπαμπά».

Η άγνωστη με έπιασε απ’ το χέρι. Αυτό πήγαινε πολύ! «Αφήστε με ήσυχο, 

έχω χάσει την γυναίκα μου, αφήστε με ήσυχο. Αφήστε με να την βρω, πριν την βρει 

κάνα κακό».

«Μπαμπά, πάμε μέσα και θα σου πω εγώ για την γυναίκα σου».

Με ανέβασε σ’ ένα γνώριμο διαμέρισμα. Τα έπιπλα, η θέση τους στο χώρο, 

ακόμα και η μυρωδιά. Α, να, η πολυθρόνα μου! Αυτή είναι δικιά μου πολυθρόνα, 

τι διάολο γύρευε σ’ αυτό το… Αυτό είναι το σπίτι μου!

«Κάτσε λίγο εδώ κι έρχομαι».

Πήγε μέσα σ’ ένα άλλο δωμάτιο και ύστερα από λίγο βγήκε έξω κρατώντας 

ένα άλμπουμ στα χέρια της, ένα άλμπουμ με πράσινο εξώφυλλο. «Σοφία…» 

ψιθύρισα, χωρίς να καταλάβω γιατί.

«Μπαμπά, αυτό είναι το άλμπουμ που είχατε με τη μαμά, την Σοφία. Εδώ 

μέσα τοποθετούσατε όλες τις σημαντικές φωτογραφίες. Η μαμά έχει πεθάνει εδώ 

και δέκα χρόνια, είχε καρκίνο. Εγώ είμαι η κόρη σου, η Ντίνα».

«Η Μαριτίνα;»

«Η Μαριτίνα ήταν η πρώτη σας κόρη, η μεγάλη μου αδερφή, αλλά πέθανε 

όταν ήταν πολύ μικρή, πριν γεννηθώ εγώ».

Θάνατος. Θάνατος παντού. Έτσι, ξαφνικά, είχα βρεθεί ανάμεσα σε 

ανθρώπους άγνωστους, να περιδιαβαίνω σαν ξένος σε μια πόλη που δεν είχα 



Ο ΞΕΝΟΣ
____________________________________________________________________________________________

31_

ξαναδεί ποτέ μου, σ’ έναν κόσμο που συναντούσα για πρώτη φορά. Και τώρα μου 

έλεγαν ότι όλοι όσοι γνώριζα είχαν πεθάνει. «Τι έγινε; Γιατί;»

«Μπαμπάκα μου, έτσι είναι η ζωή, καμιά φορά συμβαίνουν άσχημα 

πράγματα, που δεν είναι δίκαια». Ήρθε και μ’ αγκάλιασε σφιχτά. «Έχεις εμάς 

τώρα: εμένα, τον Τάσο, και την εγγόνα σου, την Χριστινούλα. Έχεις εμάς και όλα 

θα πάνε καλά».

Δυο δάκρυα κύλησαν απ’ τα μάτια μου. Ντρεπόμουν που έκλαιγα γέρος 

άνθρωπος –μέχρι και εγγόνα, λέει, είχα!–, αλλά δεν μπορούσα να κάνω κι αλλιώς, 

ήταν πολύ αυτό για μένα. Όσοι γνώριζα είχαν χαθεί, κι εγώ ένιωθα ένας 

παρείσακτος, ένας άνθρωπος που δεν άνηκε σ’ αυτόν τον κόσμο, μα σε κάποιον 

που είχε φύγει προ πολλού.

Έσφιξα στην αγκαλιά μου την Ντίνα. Ναι, η Μαριτίνα δεν υπήρχε πια, κι 

αυτή ήταν η άλλη μου η κόρη, αυτή που κάναμε αρκετά χρόνια μετά την πρώτη. 

Πόσο το είχαμε απολαύσει τότε με την Σοφία μου και πόσο σίγουροι ήμασταν πια: 

είχαμε αποκτήσει ένα παιδί που θα το κρατούσαμε ζωντανό πάση θυσία.

«Συγγνώμη», ψιθύρισα.

«Όχι! Μη ζητάς συγγνώμη μπαμπάκα μου, δεν φταις εσύ».

«Είναι φορές που δυσκολεύομαι, που δεν ξεχωρίζω. Είναι κάποιες φορές που 

όλα είναι θολά. Δεν ξέρω…»

«Όλα θα πάνε καλά, μπαμπά μου, στο υπόσχομαι».

Λίγο αργότερα με έβαλε να κοιμηθώ, κάτι μου είπε για μια σούπα που δεν θα 

έτρωγα τελικά και με πήγε στο κρεβάτι. Ένιωθα ευχαριστημένος, η κόρη μου ήταν 

ένα θαυμάσιο παιδί. Πρέπει να κοιμήθηκα σχεδόν αμέσως, έναν ύπνο ελαφρύ, με 

όνειρα γλυκά.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

32_

Πού είμαι; Πού είμαι; «Σοφία;» Σηκώθηκα απ’ το άγνωστο κρεβάτι και 

κατευθύνθηκα έξω.

Ποιος ήταν αυτός;

«Καλημέρα, πατέρα. Να σου φτιάξω καφέ;»

«Ποιος είσαι εσύ;»

«Ο γαμπρός σου, ο Τάσος· η Ντίνα έχει κάτι δουλειές, δεν θα αργήσει να 

γυρίσει».

«Με συγχωρείτε αλλά πρέπει να φύγω, πρέπει να πάω σπίτι μου. Και, όπως 

και να ’χει, συγγνώμη για την αναστάτωση. Δεν ξέρω πώς...» Δεν συνέχισα όμως, 

δεν είχα χρόνο για να κάθομαι να δικαιολογούμαι για το τι σκατά μπορεί να 

συνέβη και βρέθηκα εδώ, και μάλιστα σε ανθρώπους που δεν γνώριζα καν· τώρα 

έπρεπε να πάω σπίτι μου, στη γυναίκα μου, στο παιδί μου.

«Εδώ είναι το σπίτι σου, πατέρα».

«Όχι, όχι. Το σπίτι μου έχει ένα μεγάλο έπιπλο που βάζουμε τις κορνίζες».

«Εκεί μένατε παλιά, τώρα μένεις εδώ».

Τι παλιά έλεγε αυτός; «Πρέπει να φύγω, θα έχουν ανησυχήσει».

«Όχι, πατέρα, πρέπει να σε προσέχω». Ο άγνωστος άντρας μπήκε μπροστά 

μου για να με εμποδίσει.

Προσπάθησα να τον σπρώξω. «Άσε με, σου λέω. Άσε με!»

Ακούμπησε τα χέρια του στους ώμους μου και με κατεύθυνε πίσω. «Κάτσε 

εκεί, στην πολυθρόνα σου, κι εγώ θα σου φτιάξω έναν καφέ».

Κοίταξα προς το μέρος που μου έλεγε. Η πολυθρόνα. Αυτή ήταν ίδια η… 

Όχι. «Η Σοφία θα με ψάχνει και η μικρή θα γκρινιάζει, άσε με να φύγω».



Ο ΞΕΝΟΣ
____________________________________________________________________________________________

33_

Εκείνη ακριβώς τη στιγμή άνοιξε η πόρτα και μπήκε μέσα η γυναίκα μου! 

«Σοφία, καλά που ήρθες! Πώς ήξερες ότι θα είμαι εδώ; Αυτός εδώ προσπαθούσε 

να… Η μικρή πού είναι;»

Η Σοφία χαμογέλασε με ένα χαμόγελο βαθιά μελαγχολικό. Ένα αίσθημα 

πίκρας κατέβαλλε ολόκληρο το είναι μου. Δεν ξέρω, κάτι δεν πήγαινε καλά.

Λίγη ώρα μετά μου είχε εξηγήσει τα πάντα. Ήταν όλα μέσα σ’ ένα πράσινο 

άλμπουμ. Το θυμήθηκα για τα καλά το παρελθόν· συγκινήθηκα λίγο, 

στεναχωρήθηκα πολύ, αλλά το θυμήθηκα.

Εγώ, η κόρη μου, ο γαμπρός και η εγγόνα μου που γύρισε απ’ το σχολείο, 

καθίσαμε αρκετή ώρα μαζί, φάγαμε ένα υπέροχο κοκκινιστό κοτόπουλο με 

μακαρόνια που είχε φτιάξει η Ντίνα, ήπιαμε λίγο κρασάκι, γελάσαμε. Ήταν ωραία. 

Αλήθεια, ωραία. Μου έλειπε η γυναίκα μου και η άλλη μου η κόρη, δεν ξέρω τι ώρα 

θα γύριζαν, αλλά ήταν ωραία.

«Μπαμπά…» έκανε κάποια στιγμή η… Ντίνα;

«Ναι».

«Αύριο θα έρθει ένας φίλος μας. Είναι γιατρός. Θα έρθει να σε εξετάσει».

«Γιατί, τι έχω;»

«Τίποτα. Απλά, να δει αν είσαι καλά».

«Μια χαρά είμαι, βάλε μου λίγο κρασί ακόμα».

«Όχι άλλο κρασί, πατέρα», έκανε ο κύριος απέναντί μου

Δεν μπορούσα να καταλάβω τι σκατά συνέβαινε εδώ πέρα. Είχα βαρεθεί να 

βρίσκομαι ανάμεσα σε άγνωστες φάτσες, ανάμεσα σε άτομα που δεν είχα ξαναδεί 

ποτέ στη ζωή μου, τα οποία μάλιστα μου έλεγαν συνέχεια τι να κάνω και τι να μην 

κάνω.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

34_

«Στο διάβολο όλοι σας!» φώναξα. Έπρεπε κάποτε να πάρω την κατάσταση 

στα χέρια μου. «Στο διάβολο και ακόμα παραπέρα! Έχω σπίτι, έχω γυναίκα, 

οικογένεια, δεν σας έχω ανάγκη. Την οικογένειά μου έχω ανάγκη μόνο. Μόνο 

αυτούς! Εσείς είστε ένα μάτσο ξένοι». Σηκώθηκα και κατευθύνθηκα στην έξοδο.

«Μπαμπά…»

«Μη με λες έτσι, δεν είμαι ο μπαμπάς σου, δεν είσαι η Μαριτίνα μου».

«Πατέρα».

«Φύγε από τη μέση, θα το μετανιώσεις», είπα σ’ αυτόν που με εμπόδιζε ν’ 

ανοίξω την πόρτα. Το είχα πάρει απόφαση: ή τώρα ή ποτέ. Έπρεπε να φύγω απ’ 

αυτόν τον αφιλόξενο χώρο, να πήγαινα σπίτι μου. Έπεσα πάνω του με ορμή.

«Χριστινούλα, φέρε γρήγορα τα φάρμακα του παππού», άκουσα την 

γυναίκα να λέει πίσω μου. Ύστερα δεν θυμάμαι πολλά.

«Γιατρέ, η κατάσταση μέρα με τη μέρα χειροτερεύει».

«Τάσο, είναι τέτοια η φύση της αρρώστιας που δεν μπορεί να γίνει 

διαφορετικά. Με τα φάρμακα το ισορροπούμε ως έναν βαθμό, αλλά μόνο 

προσωρινά. Είμαι ο γιατρός αυτής της οικογένειας πάνω από τριάντα χρόνια τώρα 

και η σχέση μας είναι περισσότερο συγγενική παρά οτιδήποτε άλλο, οπότε δεν θα 

σου πω ψέματα: ο μπάρμπα-Φώτης θα χειροτερεύει συνέχεια. Μέχρι…»

«Μην κλαις, αγάπη μου, μαζί θα τα περάσουμε όλα. Γιατρέ, τι νομίζεις ότι 

είναι καλύτερο να κάνουμε εμείς από ’δω και πέρα;»

«Δύο είναι οι επιλογές: είτε τον παίρνετε στο διαμέρισμά σας –πλέον θα είναι 

αρκετά επικίνδυνο να μένει μόνος του– είτε τον βάζετε σε κάποιο ίδρυμα».

«Όχι ίδρυμα, όχι».



Ο ΞΕΝΟΣ
____________________________________________________________________________________________

35_

«Αγάπη μου, Ντίνα μου, μην κλαις. Αν είναι για το καλό του πατέρα…»

«Όχι σε ίδρυμα, όχι».

«Αν θέλετε τη γνώμη μου, το καλύτερο για τον ίδιο θα ήταν να τον έχετε μαζί 

σας. Η αγάπη είναι το μόνο ουσιαστικό φάρμακο σε τέτοιες περιπτώσεις. Μπορεί 

να μην θεραπεύσει μα, πιστέψτε με, θα απαλύνει. Και αγάπη, πραγματική αγάπη, 

βρίσκεις μόνο στο σπιτικό σου. Από την άλλη, να ξέρετε πως θα πρέπει να τον έχετε 

σε συνεχή επίβλεψη και πως η συγκατοίκηση μ’ έναν άνθρωπο που πάσχει από 

Αλτσχάιμερ μόνο ευχάριστη δεν θα είναι. Θα υπάρξουν πολλά περιστατικά που θα 

σας αγανακτήσουν και θα σας καταρρακώσουν, ψυχολογικά και σωματικά. 

Μπορεί να φεύγει απ’ το σπίτι, μπορεί να σας βρίζει, να μην σας αναγνωρίζει, να 

κλαίει για την οικογένεια που, κάθε φορά, θα μαθαίνει εκείνη τη στιγμή ότι έχασε. 

Μπορεί να θέλει να πεθάνει…»

«Ό,τι και να συμβεί, τον θέλω στο σπίτι μας, είναι ο μπαμπάς μου».

«Μην βιάζεσαι, αγάπη μου. Θα τα βάλουμε κάτω και θα δούμε τι είναι 

καλύτερο γι’ αυτόν».

«Γιατρέ, δεν θα είναι καλύτερα για τον μπαμπά να μείνει στο σπίτι μας;»

«Ντίνα μου, το τι είναι καλύτερο και τι όχι θα το αποφασίσει η οικογένεια».

«Κι εσύ οικογένεια είσαι».

«Με τιμάει αυτό, μα ο τελευταίος λόγος είναι δικός σας».

Ποιοι ήταν αυτοί; Καταλάβαινα πως μιλούσαν για μένα, αλλά ποιοι ήταν; 

Γιατί έπρεπε να καθορίσουν αυτοί το πού και με ποιους θα μείνω εγώ; Τι διάολο 

συνέβαινε εδώ πέρα;

Έκλεισα την πόρτα που είχα μισανοίξει για να ακούω και γύρισα στο 

κρεβάτι. Με είχαν κλείσει εδώ μέσα, σ’ αυτόν τον άγνωστο χώρο, και απ’ έξω 

κανόνιζαν το μέλλον μου.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

36_

«Μπάρμπα-Φώτης», ψιθύρισα το όνομα που είχε αναφέρει ο γιατρός και 

προσπάθησα να καταλάβω αν ήταν το δικό μου. Πώς, όμως, να το καταλάβαινα; Τι 

είναι ένα όνομα και πώς με καθορίζει ως άτομο; Αυτό ήμουν; Ένας μπάρμπα-

Φώτης; Τι ήμουν, τελικά; Ποιος ήμουν;

Δάκρυα κύλησαν απ’ τα μάτια μου. Κι ένας πόνος έσφιξε την καρδιά μου. 

Είναι οδυνηρό να μην γνωρίζεις τον εαυτό σου, να βρίσκεσαι μέσα σ’ ένα σώμα και 

να σου ανήκει μια ψυχή που δεν τα νιώθεις και τόσο οικεία. Σαν να σε φιλοξενούν 

ή να σ’ έχουν αιχμάλωτο κάπου.

Να μη σε γνωρίζει ούτε ο ίδιος σου ο εαυτός… Βαθιά κατάρα, φίλε μου. 

Προσπάθησα να πνίξω τα αναφιλητά που ανέβαιναν προς το στόμα μου, δεν ήθελα 

να με ακούσουν εκείνοι οι άνθρωποι έξω.

Όταν συνήλθα, πήγα στον καθρέφτη. Έπρεπε να δω ποιος είμαι, έπρεπε να 

θυμηθώ.

Γέρος. Ήταν η πρώτη λέξη που σχηματίστηκε στο μυαλό μου. Γέρος. Με 

άσπρα, αραιά μαλλιά και γένια πολλών ημερών. Ρυτίδες είχαν ζαρώσει το δέρμα 

μου και μια κρεατοελιά δέσποζε στο αριστερό μου μάγουλο. Το βλέμμα που με 

αντίκρισε… δεν ήταν δικό μου. Δεν μπορεί… Δεν μπορεί να ήμουν εγώ αυτός. Όχι, 

όχι. Τα μάτια αυτά με κοιτούσαν τόσο παράξενα, σαν να αναρωτιόταν και το 

είδωλο του καθρέφτη για την εικόνα που έβλεπε απέναντί του. Δυο ξένοι σ’ έναν 

άγνωστο τόπο, να μη γνωρίζει τίποτα ο ένας για τον άλλον, τίποτα για ό,τι τους 

περιβάλλει, τίποτα για τον ίδιο τους τον εαυτό.

Δεν ήταν ότι ήμουν μόνος, ήταν ότι δεν ήμουν κανένας. Μια ψυχή ξένη, 

τρομαγμένη μέχρι θανάτου, αιωρούμενη στο απέραντο κενό, να ψάχνει να βρει 

κάτι οικείο, χωρίς να τα καταφέρνει.

«Μπαμπά;»



Ο ΞΕΝΟΣ
____________________________________________________________________________________________

37_

Γύρισα προς την πόρτα, είδα θολά μια γυναικεία φιγούρα, τα δάκρυα πρέπει 

να είχαν πλημμυρίσει όλο μου το είναι. «Φοβάμαι», έκανα και έπεσα στην αγκαλιά 

της σαν μικρό παιδί, ελευθερώνοντας τελικά εκείνα τα αναφιλητά.

«Όχι, μπαμπάκα μου, μη φοβάσαι. Εγώ είμαι εδώ, μη φοβάσαι…»

Την επόμενη μέρα βγήκα βόλτα με την οικογένειά μου: την κόρη μου, τον 

γαμπρό μου –ένα λιγομίλητο αλλά καλό παιδί– και την εγγόνα μου, την 

Χριστινούλα. Φορέσαμε τα καλά μας και πήγαμε να φάμε σ’ ένα ταβερνάκι στο 

κέντρο της πόλης: Ο ΚΑΛΟΦΑΓΑΣ, λεγόταν. Τους κέρασα όλους εγώ, να ’ναι καλά 

η σύνταξή μου. Το πόσο το ευχαριστήθηκα που ήμασταν οι τέσσερίς μας και 

περνούσαμε ωραία, δε λέγεται. Είχα καιρό να περάσω έτσι. Πρέπει να θυμάμαι να 

τους βγάζω συχνότερα έξω, για ένα φαγητό, για ένα κρασί. Είναι απόλαυση να 

βρίσκεσαι με τους αγαπημένους σου, να τους βλέπεις να γελάνε, να τους ακούς να 

σε ρωτάνε αν όλα πάνε καλά, αν είσαι ευτυχισμένος. Τι κι αν περνάνε τα χρόνια –

ογδόντα επτά έφτασα, αν έχεις τον Θεό σου!–, σαν παιδάκι νιώθω ανάμεσά τους.

Κι αν έχω χάσει ανθρώπους στην ζωή μου! Κι όμως, ο Θεός δεν με ξεχνάει, 

δεν με αφήνει έτσι, μου έχει αφήσει ακόμα αρκετούς – μια ολόκληρη οικογένεια!

Η οικογένειά μου… Η Σοφία και η Μαριτίνα μου. Ήταν να βρεθούμε εδώ; 

Γιατί έχουν αργήσει; Μήπως απλά μ’ έχουν αφήσει να τους περιμένω με… ποιους;

«Μπαμπά;»

«Χίλια συγγνώμη, είμαι λίγο κουρασμένος και μάλλον πρέπει να πάω να 

βρω…»

«Ρε μπαμπά, όχι πάλι τα ίδια».

Σηκώθηκα. «Η γυναίκα μου και η κόρη μου θα με περι…»

«Κάτσε κάτω, πατέρα».



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

38_

Ήταν ο άντρας της παρέας. Είχε σηκωθεί, με είχε πλησιάσει και είχε βάλει το 

δεξί του χέρι στον ώμο μου για να με εμποδίσει να πάω οπουδήποτε. Αυτό πήγαινε 

πολύ, έτσι δεν είναι; Ένας άσχετος, ένας ξένος, να μου απαγορεύει να πάω να βρω 

τους δικούς μου ανθρώπους. Και μου έλειπαν πολύ οι δικοί μου. Πού στο καλό 

είχαν πάει;

Έδωσα μία στο χέρι του άντρα που με κρατούσε. Δεν το περίμενε, τον 

αιφνιδίασα, και προσπάθησα να τρέξω μακριά, όσο πιο μακριά γινόταν. Θα 

ανακατευόμουν με το πλήθος για να με χάσουν και ύστερα θα έβαζα τα δυνατά 

μου να φύγω απ’ αυτόν τον αφιλόξενο τόπο, να γυρίσω στα μέρη μου, στους 

αγαπημένους μου, σε ανθρώπους που γνώριζα και με γνώριζαν.

Η καρδιά μου άρχισε να χτυπάει δυνατά και να αυξάνει ταχύτητα για τα 

καλά. Σταμάτησα, αν και μάλλον δεν είχα διανύσει πολύ δρόμο. Έριξα μια ματιά 

πίσω μου και είδα ένα σωρό άγνωστες φάτσες, αλλά όχι αυτούς απ’ τους οποίους 

είχα ξεφύγει. Κάθισα χάμω γιατί η ανάσα μου έβγαινε κοφτή και γρήγορη, κι 

έπρεπε να βρω τρόπο να ηρεμήσω. Κοίταξα γύρω μου, κανείς γνωστός. Ένα κενό 

κυρίεψε την ψυχή μου, ένα τρομακτικό κενό. Ήμουν μόνος ανάμεσα σε ξένους 

ανθρώπους. Ξένος ακόμα κι απ’ τον ίδιο μου τον εαυτό, αφού, ειλικρινά, δεν 

θυμόμουν ούτε καν τ’ όνομά μου, δεν θυμόμουν από πού ερχόμουν και πού 

πήγαινα, τι ήμουν, ποιος ήμουν.

Αλήθεια, ποιος ήμουν;

Ο κόσμος φώναζε κάτι για έναν παππού που δεν ήταν καλά, που πέθαινε. 

Ένιωσα χέρια να με γραπώνουν, παλάμες να πιέζουν το στήθος μου, που πονούσε 

έτσι κι αλλιώς από μόνο του.

«Ένα ασθενοφόρο! Ο παππούς πεθαίνει!»

Το άκουγα σαν ηχώ μες στο κεφάλι μου. Ξανά και ξανά και ξανά. Δεν 

αισθάνθηκα καμία λύπη για εκείνον τον παππού, εγώ ήμουν σε χειρότερη μοίρα: 



Ο ΞΕΝΟΣ
____________________________________________________________________________________________

39_

μόνος, ανάμεσα σε ένα άγνωστο πλήθος, σ’ έναν τόπο που δεν είχα ξαναδεί, 

εγκλωβισμένος μέσα σ’ ένα γέρικο σώμα που, αποκλείεται, δεν ήταν δικό μου· μια 

ψυχή ξένη απ’ όλους κι απ’ όλα.

«Πεθαίνει ρε παιδιά! Δεν υπάρχει κάποιος δικός του εδώ γύρω;»

Ο Παναγιώτης Καναβός γεννήθηκε τον Μάρτη του 1980. Ζει και εργάζεται, ως κηπουρός, 

στο νησί των Σπετσών. Κατά το παρελθόν έχει απασχοληθεί, μεταξύ άλλων, ως 

ξενοδοχοϋπάλληλος, σερβιτόρος, διοικητικός υπάλληλος στο τεχνικό γραφείο του δήμου 

Σπετσών και υπάλληλος δημοτικής επιχείρησης (υπεύθυνος πολιτιστικών και αθλητικών 

προγραμμάτων για παιδιά, καθώς και συντηρητής πολιτιστικού κέντρου). Έχει σπουδάσει 

τεχνικός εφαρμογών πληροφορικής με πολυμέσα και αγαπάει την ανάγνωση και τη γραφή. Η 

σύγχρονη αγγλική και αμερικάνικη λογοτεχνία είναι η αδυναμία του. Τα διηγήματά του 

έχουν διακριθεί σε πολλούς λογοτεχνικούς διαγωνισμούς.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

40_

Γ’ Βραβείο

Κώστας Παπαϊωάννου

Ο Εγγλέζος

ΕΝΝΗΘΗΚΑ ΤΟ 1954 ΣΤΗ ΛΕΥΚΩΣΙΑ ΚΑΙ ΔΙΑΜΕΝΩ ΜΟΝΙΜΑ ΣΤΗΝ ΚΥΠΡΟ. Έχω 

μεταπτυχιακό δίπλωμα στη Ψυχολογία και είμαι παντρεμένος με τη 

Χριστοθέα. Έχουμε τρία παιδιά. Τον Φοίβο, την Ιφιγένεια και τον Ορέστη. Για 

πάνω από 30 χρόνια εργαζόμουν σε διάφορες ασφαλιστικές εταιρείες. Τα τελευταία 

δυόμισι χρόνια είμαι άνεργος. Με το λογοτεχνικό γράψιμο ασχολούμαι εντατικά, 

τα τελευταία τρία χρόνια. Έχω γράψει μυθιστορήματα, νουβέλες, διηγήματα, 

παραμύθια, θεατρικά έργα, ποιητικές συλλογές και ποιήματα. Έργα μου έχουν 

βραβευτεί πολλές φορές από διάφορους λογοτεχνικούς φορείς και εκδοτικούς 

οίκους.

Καλοκαίρι του 1980 στην Κύπρο. Ο Νικηφόρος δεν μπορούσε να αντέξει την 

αφόρητη ζέστη του Ιούλη στο σπίτι και τράβηξε για το καφενείο του χωριού για να 

πιεί κάτι δροσιστικό. Η ζωή στο χωριό, του ήταν κάπως βαρετή αλλά δεν είχε άλλη 

επιλογή. Έπρεπε το δίμηνο Ιουλίου – Αυγούστου να το περάσει στο χωριό, κοντά 

στη μητέρα του. Τον Σεπτέμβριο θα επέστρεφε στη Λευκωσία, όπου ήταν 

διορισμένος δάσκαλος σε ένα δημοτικό σχολείο. Η μητέρα του δεν είχε άλλο στον 

κόσμο και είχε ηθική υποχρέωση να σταθεί δίπλα της, τουλάχιστον τους δυο μήνες 

του καλοκαιριού.

Κάθισε κάτω από τη μουριά και παράγγειλε ένα αναψυκτικό και ένα ποτήρι 

παγάκια. Δεν υπήρχε άλλος θαμώνας στο καφενείο γι αυτό τράβηξε ακόμα τρεις 

Γ



Ο ΞΕΝΟΣ
____________________________________________________________________________________________

41_

καρέκλες γύρω του και άπλωσε τα πόδια του και τα χέρια του να χαλαρώσει. Όταν 

έφτασε ο καφετζής με το αναψυκτικό, τράβηξε και πέμπτη καρέκλα για τον δίσκο.

Ξαφνικά, πλησίασε από την στροφή του δρόμου ένα ταξί. Σταμάτησε 

μπροστά από το καφενείο και κατέβασε ένα επιβάτη. Άνοιξε το μπαγκάζ ο ταξιτζής 

και έβγαλε έξω ένα βαρυφορτωμένο σακίδιο πλάτης. Ο επιβάτης ήταν σίγουρα 

ξένος. Από τη μέση και πάνω ήταν γυμνός. Φορούσε ένα κοντό παντελόνι και 

αθλητικά παπούτσια, με κάλτσες ανεβασμένες μέχρι το γόνατο. Πλήρωσε τον 

ταξιτζή, άρπαξε το σακίδιο και μπήκε στο καφενείο. Έριξε μια ματιά στον 

Νικηφόρο και τον χαιρέτισε κουνώντας το κεφάλι και χαμογελώντας. Ο 

Νικηφόρος, μισοκοιμισμένος, του ανταπόδωσε τη χαιρετούρα με το κεφάλι, αλλά 

κράτησε πίσω το χαμόγελο.

Μόλις ο ξένος κάθισε στην καρέκλα, τον πλησίασε ο καφετζής και του 

σέρβιρε τη μια δράκα εγγλέζικα που ήξερε:

- Χαλόου, γουέλκαμ! Αϊς Κρημ; Μπίαρ;

- Νο, νο! Σουματά! Του απάντησε ο ξένος

- Σουματά; Τι είναι αυτό πάλι; Έλα βρε Νικηφόρε, μπας και συνεννοηθείς 

εσύ μαζί του και μάθε τι ακριβώς θέλει να του φέρω. Και πες του να βάλει και 

κανένα πουκάμισο. Είναι σοβαρό καφενείο εδώ, δεν είναι παραλία! Είπε ο 

καφετζής και μπήκε μέσα να πλύνει τα ποτήρια.

Ο Νικηφόρος πλησίασε τον επισκέπτη βαριεστημένος. Ο ξένος τον ρώτησε αν 

μιλά αγγλικά και ο Νικηφόρος του απάντησε καταφατικά. Έδωσε το χέρι του στο 

Νικηφόρο και του είπε πως είναι εγγλέζος και ονομάζεται Μαρκ. Του συστήθηκε 

και ο Νικηφόρος και τον ρώτησε τι ήθελε να πιεί.

- Ζεστή σουματά. Απάντησε ο Μαρκ. Ένα ποτό σαν τσάι που γίνετε από τα 

αμύγδαλα.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

42_

- Α, μάλιστα! Σουμάδα, εννοείς! Κώστα, σουμάδα θέλει, φώναξε ο Νικηφόρος

- Σουμάδα; Μουρλός είναι; Θα πιει σουμάδα με τόση ζέστη; Θα πάθει 

εγκεφαλικό! Μήπως τη θέλει παγωμένη;

- Όχι ζεστή τη θέλει και μην το ψάχνεις. Οι αραμπάδες οι βεδουίνοι πίνουν 

τσάι μέσα στο λιοπύρι.

Ο καφετζής δεν το έψαξε και ήρθε με το δίσκο και τη σουμάδα.

- Νικηφόρος, πώς ονομάζεται ο κύριος; Ρώτησε ο Μαρκ

- Κώστας.

- Κώστας Κεφαλάς;

Ο Νικηφόρος γέλασε.

- Που το ξέρεις αυτό; Κώστας Κεφάλας. Τον φωνάζουν έτσι γιατί έχει μεγάλο 

κεφάλι. Αλλά εσύ μην τολμήσεις να τον πεις Κεφάλα γιατί θα σου ανοίξει το 

κεφάλι! Δεν του αρέσει να τον λένε έτσι οι ξένοι. Αλήθεια, ποιος σου το είπε; Ο 

ταξιτζής;

Ο Μαρκ δεν απάντησε. Ρούφηξε τη σουμάδα του και έκανε μορφασμό ότι 

είναι πολύ ωραία.

- Θα μείνεις αρκετές μέρες εδώ; Ρώτησε ο Νικηφόρος.

- Ίσως δυο βδομάδες. Θα δούμε.

- Και που θα μένεις; Δεν φαντάζομαι να περιμένεις πως θα βρεις ξενώνα εδώ 

στο χωριό.

- Όχι, όχι! Έχω αντίσκηνο στο σακίδιο μου. Θα κατασκηνώσω στις 

«καστανιές».



Ο ΞΕΝΟΣ
____________________________________________________________________________________________

43_

- Άλλο αυτό! Πού ξέρεις εσύ για τις καστανιές; Ρώτησε έκπληκτος ο 

Νικηφόρος.

Ο Μαρκ κοκκίνισε και δεν απάντησε πάλι. Μετά έπιασε ψιλή κουβέντα για 

τους χωριανούς και τις ασχολίες τους και για το χωριό γενικά. Κάθισε μια ώρα 

περίπου στο καφενείο και μετά σηκώθηκε και πήρε το σακίδιο του. Έκανε να βγάλει 

λεφτά από την τσέπη να πληρώσει τη σουμάδα, αλλά τον σταμάτησε ο Νικηφόρος. 

- Θα πάω να κατασκηνώσω πριν βραδιάσει. Ευχαριστώ που μου πλήρωσες το 

ποτό μου. Είπε ο Μαρκ.

- Εμένα θα με βρίσκεις εδώ στο καφενείο. Να έρχεσαι να πίνεις τη σουμάδα 

σου και να τα λέμε.

Ο Μαρκ του έδωσε το χέρι και φορτώθηκε το ασήκωτο σακίδιο του. Έκανε 

δυο – τρία βήματα και κοντοστάθηκε. Μετά γύρισε στον Νικηφόρο και τον ρώτησε:

- Προς τα πού είναι οι καστανιές;

Ο Νικηφόρος γέλασε πάλι και σηκώθηκε από την καρέκλα του.

- Άντε, πάμε να σε πάρω. Έτσι κι αλλιώς, χρειάζομαι ένα περίπατο. Είπε ο 

Νικηφόρος γελώντας.

Πήρανε ένα χωματόδρομο και κατηφόρισαν προς το ρυάκι. Ο Νικηφόρος 

συνέχισε να του μιλά για το χωριό αλλά ο Μαρκ κάθε λίγο του έκανε νόημα να 

διακόψει για να αφουγκραστεί κάποιο κελάηδημα πουλιού ή για να παρατηρήσει 

κάποιο αγριολούλουδο στη διαδρομή τους. Άκουγε τον Νικηφόρο και κοίταζε 

τριγύρω εκστατικά, ψιθυρίζοντας συνέχεια «Θαυμάσια! Θαυμάσια! Είχε δίκιο!» Ο 

Νικηφόρος δεν μπήκε στον κόπο να ρωτήσει «ποιος είχε δίκιο» γιατί ήξερε πως δεν 

θα έπαιρνε απάντηση.

Φτάσανε στις καστανιές. Το τοπίο ήταν μαγευτικό. Η απόλυτη δροσιά. Πέντε 

πελώριες καστανιές σμίξανε τις φυλλωσιές τους, στις όχθες του ρυακιού, 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

44_

δημιουργώντας μια τεράστια ασπίδα που δεν άφηνε την παραμικρή ηλιαχτίδα να 

τις διαπεράσει. Το λιγοστό καθάριο νερό χάιδευε τα χαλίκια με ένα χαλαρό 

μουρμουρητό και κατευθυνόταν στον προορισμό του, να ποτίσει τα φρουτόδεντρα 

και τα λαχανικά του χωριού. Το ρυάκι ήταν σχετικά πλατύ και οι όχθες του 

διαβρωμένες. Αυτό έδειχνε ότι τον χειμώνα το σκηνικό ήταν αλλιώτικο και το 

γάργαρο ρυάκι πιθανόν να διαμορφώνεται σε ορμητικό χείμαρρο. 

Ο Μαρκ άφησε κάτω το σακίδιο, έβγαλε τα παπούτσια και τις κάλτσες και 

όρμησε μέσα στο ρυάκι. Πήρε νερό και νίφτηκε και μετά άρχισε να το πίνει μέσα 

στις παλάμες του. Ούτε που ρώτησε αν ήταν πόσιμο. Μετά ο Νικηφόρος τον 

βοήθησε να στήσουνε το τσαντίρι. Όταν τελειώσανε, ο Μαρκ πήρε ένα τετράδιο 

ιχνογραφίας και ένα μολύβι, κάθισε οκλαδόν κάτω από μια καστανιά και άρχισε 

να σχεδιάζει ότι έβλεπε γύρω του.

- Τι θα φας απόψε; Τον ρώτησε ο Νικηφόρος.

- Έχω φρούτα στο σακίδιο μου. Μην ανησυχείς.

Ο Νικηφόρος κατάλαβε ότι ο Μαρκ ήθελε να μείνει μόνος. Τον χαιρέτισε και 

έφυγε λέγοντας του:

- Θα σε δω αύριο στο καφενείο, Μαρκ.

- Θα με πάρεις και στο γεφύρι αύριο; Ρώτησε τον Νικηφόρο.

- Θα σε πάρω. Πώς ξέρεις ότι έχει γεφύρι στο χωριό;

- Όλα τα ρυάκια έχουν γεφύρι! Απάντησε ο Μαρκ και έσκυψε μέσα στο 

τετράδιο του.

Ο Νικηφόρος περπατούσε σκυφτός και προβληματισμένος. Ήταν σίγουρος 

ότι ο Μαρκ κάτι του έκρυβε. Πρώτα η σουμάδα, μετά ο Κεφάλας, μετά οι καστανιές 

και τώρα το γεφύρι. « Να δούμε πόσα άλλα θα μου πει αύριο ο εγγλέζος», 

μονολογούσε και κλωτσούσε τις πέτρες στο διάβα του.



Ο ΞΕΝΟΣ
____________________________________________________________________________________________

45_

Την άλλη μέρα το πρωί, πήγε στο καφενείο να πάρει το καθιερωμένο 

καφεδάκι του. Βρήκε τον Μαρκ να πίνει την σουμάδα του και να μασουλάει. Ο 

Μαρκ του έδειξε μέσα στο δίσκο και του είπε:

- Χαλούμι! Σπουδαίο τυρί!

- Ο Κώστας σου το έμαθε το χαλούμι;

- Όχι, το ήξερα!

- Δεν αμφιβάλω! Απάντησε ο Νικηφόρος και κάθισε δίπλα του.

Ρούφηξε το καφεδάκι του και ρώτησε:

- Δεν μου λες Μαρκ, γιατί θες να πάμε στο γεφύρι;

- Για να το σχεδιάσω.

- Μα δεν είναι τίποτα σπουδαίο. Αρχικά ήταν ένα παλιό, πέτρινο εκεί, αλλά 

το ανατινάξανε κατά τον αγώνα της ΕΟΚΑ, πριν εικοσιπέντε χρόνια και κτίσανε 

καινούργιο. Σκέτο μπετόν και σιδερένια κάγκελα.

- Το ξέρω! Απάντησε ο Μαρκ και ρούφηξε τη ζεστή σουμάδα του. Θα με 

πάρεις στο γεφύρι τελικά; Ρώτησε ο Μαρκ τον Νικηφόρο.

- Βέβαια! Μόλις φας το χαλούμι σου!

Ο Νικηφόρος είχε πάει αμέτρητες φορές στο γεφύρι που ήταν λίγο έξω από 

το χωριό. Εκεί δίπλα οι χωριανοί στήσανε και ένα ανδριάντα για τον πατέρα του. 

Κατά τον απελευθερωτικό αγώνα της ΕΟΚΑ την περίοδο 1955 – 59, στην περιοχή 

αλώνιζε ένας αδίσταχτος άγγλος ταγματάρχης, ο Κάρριγκτον. Έπαιρνε σβάρνα τα 

γύρω χωριά με το Λαντ – ρόβερ, τρομοκρατούσε τους κατοίκους, συλλάμβανε 

υπόπτους και τους βασάνιζε και εκτέλεσε προσωπικά δύο αντάρτες της ΕΟΚΑ. Γι 

αυτό, η ΕΟΚΑ αποφάσισε ότι ο Κάρριγκτον έπρεπε πάση θυσία να εκτελεστεί.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

46_

Την άχαρη αυτή αποστολή την ανέθεσαν στον πατέρα του Νικηφόρου που 

ήταν μυημένος και ορκισμένος στην ΕΟΚΑ. Αυτός αποφάσισε ότι ο καλύτερος 

τρόπος να ξεφορτωθεί τον Κάρριγκτον, ήταν να ανατινάξει το γεφύρι την ώρα που 

ο Κάρριγκτον περνούσε από πάνω με το Λαντ – ρόβερ. Έτσι και έγινε και ο 

δυνάστης ανατινάχτηκε με απόλυτη επιτυχία. Το χωριό για μια βδομάδα 

δεινοπάθησε από τις εξουθενωτικές ανακρίσεις και τους περιορισμούς στα σπίτια 

τους. Τα υπέμειναν όμως με καρτερία γιατί η απομάκρυνση του Κάρριγκτον ήταν 

γι αυτούς μια μεγάλη ανακούφιση.

Τελικά όμως, κάποιος θαμπώθηκε από τους πολλούς παράδες που έταζαν οι 

εγγλέζοι για να καταδώσουν τον δράστη και πρόδωσε τον πατέρα του Νικηφόρου. 

Σαν αποτέλεσμα, ο πατέρας του συλλήφθηκε και οδηγήθηκε στην κρεμάλα. Με την 

λήξη του αγώνα της ΕΟΚΑ, οι χωριανοί στήσανε τον ανδριάντα δίπλα στο γεφύρι 

που ανατινάχτηκε, για να τιμήσουν τον ήρωα του χωριού τους. Όλα αυτά, ο 

Νικηφόρος τα άκουσε από τη μάνα του γιατί όταν είχαν συμβεί, αυτός ήταν μόλις 

δυο χρονών.

Η ζέστη εκείνη τη μέρα ήταν ιδιαίτερα έντονη και μέχρι να φτάσουν στο 

γεφύρι, είχαν γίνει μούσκεμα από τον ιδρώτα. Σαν φτάσανε, ο Μαρκ στάθηκε και 

κοίταζε τριγύρω σιωπηλός. Τα μάτια του βουρκώσανε και έγιναν κατακόκκινα. Τα 

σκούπισε με την ανάποδη του χεριού του.

- Σου συμβαίνει κάτι; Ρώτησε ο Νικηφόρος.

- Μπα, τίποτα! Κάτι μπήκε στο μάτι μου! Ποιος είναι αυτός στην προτομή;

- Είναι αυτός που πριν χρόνια ανατίναξε το γεφύρι και σκότωσε ένα άγγλο 

ταγματάρχη. Απάντησε ο Νικηφόρος χωρίς να θέλει να φανερώσει πως ήταν ο 

πατέρας του.

- Τον Κάρριγκτον; Είπε ο Μαρκ

- Ναι! Τον ξέρεις; Είναι συγγενής σου; Ρώτησε έκπληκτος ο Νικηφόρος.



Ο ΞΕΝΟΣ
____________________________________________________________________________________________

47_

- Όχι, μόνο το όνομα ξέρω. Δεν σε χρειάζομαι άλλο. Σε ευχαριστώ που με 

έφερες εδώ. Θα σχεδιάσω τον χώρο και θα μου πάρει αρκετή ώρα.

- Γιατί δεν χρησιμοποιείς φωτογραφική μηχανή και κάθεσαι με τις ώρες να 

σχεδιάζεις αυτά που βλέπεις;

- Η φωτογραφική μηχανή θα σου αποτυπώσει αυτά που βλέπει αυτή. Στο 

σχέδιο αποτυπώνω αυτά που βλέπω εγώ!

Ο Νικηφόρος άφησε τον μυστήριο εγγλέζο στο γεφύρι και επέστρεψε στη 

δροσιά της μουριάς, εκεί στο καφενείο. Το απόγευμα με τη δροσούλα, πήγε ξανά 

στις «καστανιές» και τον βρήκε να κρατάει ένα τετράδιο ιχνογραφίας και ένα 

μπουκάλι γεμάτο έντομα!

Ο Μαρκ κάθισε ανακούρκουδα, έπαιρνε ένα έντομο με τη τσιμπίδα του και 

μετά έψαχνε μέσα στο τετράδιο να βρει αν ήταν ήδη σχεδιασμένο. Η κάθε σελίδα 

ήταν χωρισμένη σε τέσσερα τετράγωνα και το κάθε τετράφωνο φιλοξενούσε και ένα 

έντομο. Όσα έντομα ήταν ήδη σχεδιασμένα, τα άφηνε ελεύθερα. 

- Ποιος έχει σχεδιάσει αυτά τα έντομα στο τετράδιο; Ρώτησε ο Νικηφόρος.

- Ο πατέρας μου.

- Έχετε τα ίδια έντομα στην Αγγλία;

- Όχι, εδώ τα σχεδίασε.

- Πού εδώ δηλαδή;

- Εδώ στις «καστανιές»!

- Ερχόταν ο πατέρας σου στις «καστανιές»; Ρώτησε με έκπληξη ο Νικηφόρος.

- Ο πατέρας μου λάτρευε το χωριά σας. Ερχόταν εδώ πριν είκοσι πέντε 

χρόνια, του φέρνανε τα παιδιά έντομα και ερπετά και τα σχεδίαζε.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

48_

Ο Νικηφόρος στάθηκε όρθιος από τη σαστιμάρα του. Τότε κατάλαβε πώς 

βρέθηκε εκεί ο Μαρκ και πώς ήξερε για τον καφετζή τον Κεφάλα, τη σουμάδα, τις 

καστανιές και το χαλούμι. Και ο Κάρριγκτον; Που κολλούσε ο Κάρριγκτον; Μήπως 

ήταν πατέρας του Μαρκ και δεν ήθελε ο Μαρκ να το αποκαλύψει; Αποκλείεται! Ο 

Κάρριγκτον δεν ήταν ο άνθρωπος που θα σχεδίαζε αράχνες και σκορπιούς. 

Μάλλον θα τα τάιζε ζωντανά στους κρατουμένους για να ομολογήσουν λημέρια 

ανταρτών!

Ο Μαρκ κατάλαβε τον προβληματισμό του Νικηφόρου και του είπε:

- Έχω πολλά να σου διηγηθώ για τον πατέρα μου αλλά μια άλλη μέρα. 

Ο διαχωρισμός τέλειωσε και ακουμπήσανε και οι δυο την πλάτη τους στην 

ίδια καστανιά για να κάνουνε ένα τσιγάρο 

- Ξέρεις τι σκέφτηκα Μαρκ; Να έρθεις σπίτι μας αύριο το βράδυ να γνωρίσεις 

τη μάνα μου και να φάμε μαζί κάτι παραδοσιακό που θα μας μαγειρέψει.

- Καλή ιδέα! Δέχομαι την πρόσκληση.

- Ωραία! Και τι θα ήθελες να φας;

Ο Μαρκ μπήκε μέσα στο τσαντίρι, κάποιες σημειώσεις του θα πρέπει να είχε 

συμβουλευτεί, και βγήκε έξω με την απάντηση

- Κουνέλι στιφάντο! 

Όταν επέστρεψε σπίτι ο Νικηφόρος, τον περίμενε η μάνα του με άγριες 

διαθέσεις.

- Δεν μου λες εσύ, αληθεύει ότι πας εκεί κάτω στις καστανιές και κάνεις 

παρέα με έναν εγγλέζο;

- Ναι, γιατί; Κακό είναι;



Ο ΞΕΝΟΣ
____________________________________________________________________________________________

49_

- Τον κακό σου τον καιρό! Το θυμάσαι ότι οι εγγλέζοι κρεμάσανε τον πατέρα 

σου; Θέλεις να γίνουμε σούσουρο μέσα στο χωριό;

- Άντε ρε μάνα, τώρα σοβαρολογείς; Ξέρεις πόσες χιλιάδες κόσμος από την 

Κύπρο ζει σήμερα ευτυχισμένος στην Αγγλία; Ξέρεις πόσες χιλιάδες έλληνες ζουν 

και εργάζονται στην Γερμανία;

- Δεν με ενδιαφέρει τι κάνουν αυτοί! Εγώ με εγγλέζους που κρεμάσανε τον 

πατέρα σου και εβραίους που σταυρώσανε τον Χριστό μας, δεν θέλω να έχω 

αλισβερίσι.

- Ο ξένος πιθανόν να ήταν αγέννητος όταν οι Άγγλοι κρεμάσανε τον πατέρα 

μου. Δεν μας έφταιξε σε τίποτα. Είναι καλό παιδί, θα μαγειρέψεις αύριο κουνέλι 

στιφάδο και θα έρθει σπίτι μας το βράδυ να φάμε και να τον γνωρίσεις.

- Ούτε που να το σκέφτεσαι! Αν τον φέρεις εδώ, θα τον κυνηγήσω με το 

σκουπόξυλο!

Ο Νικηφόρος ήξερε ότι ήταν αδύνατο να αλλάξει τη γνώμη της μάνας του σε 

εικοσιτέσσερις ώρες και για να δώσει τόπο στην οργή, πήγε κατευθείαν στο δωμάτιο 

του χωρίς περεταίρω συζήτηση περί του θέματος.

Την άλλη μέρα το πρωί, πήγε η μάνα του και τον βρήκε στο κρεβάτι του.

- Τα σκέφτηκα καλά αυτά που μου είπες. Με γεια σου με χαρά σου αν θες να 

χασομεράς με τον εγγλέζο, αλλά στο σπίτι μας δεν θα πατήσει πόδι. Θα σας 

μαγειρέψω το στιφάδο αλλά θα το πάρεις στις καστανιές να το φάτε εκεί!

Βρήκε δίκαιη την λύση που έδωσε η μάνα του και πήγε στο καφενείο να την 

ανακοινώσει στον Μαρκ. Τον βρήκε να προγευματίζει με καρπούζι και χαλούμι 

και την αγαπημένη του σουμάδα. 

- Μαρκ, το κουνέλι στιφάδο θα το φέρω απόψε να το φάμε στις καστανιές. 

Τον λόγο θα σου τον πω μετά.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

50_

- Πολύ ωραία! Θα πάρουμε και μπύρες από τον Κεφάλα και θα κάνουμε 

πάρτι! Μήπως να καλέσουμε και δυο – τρία κορίτσια; Έχετε όμορφες κοπέλες στο 

χωριό!

- Θα αστειεύεσαι φυσικά! Θα μας πάρουν ξωπίσω οι χωριανοί με τα 

ντουφέκια!

Όταν πήγε να βραδιάσει, ο Νικηφόρος φορτώθηκε το μεγάλο καλάθι που του 

ετοίμασε η μάνα του με το κουνέλι και τα χίλια –δυο συνοδευτικά και τράβηξε για 

τις καλαμιές. Ο Μαρκ είχε ήδη ανάψει μια μικρή φωτιά και έπινε από ένα 

μπουκάλι μπύρα. Είχε πάρει έξι μπουκάλια μπύρας από τον καφετζή και τα έβαλε 

μέσα στο ρυάκι για να τα διατηρεί το νερό παγωμένα. Έδωσε και στον Νικηφόρο 

μια μπύρα και ξεφορτώσανε το καλάθι. Η μάνα του Νικηφόρου είχε προνοήσει τα 

πάντα. Βρήκανε τραπεζομάντηλο, πιάτα, μαχαιροπήρουνα, ψωμί, ρεπανάκια, 

σαλάτα, πιλάφι, γιαούρτι, και φυσικά το κουνέλι στιφάδο. Ο Μαρκ ενθουσιάστηκε 

και έδωσε με τα μούτρα στο φαί. Κάπου βαρέθηκε να τρώει συνέχεια φρούτα και 

χαλούμι!

- Πες μου τώρα, γιατί τρώμε εδώ και όχι στο σπίτι σου! Είπε στον Νικηφόρο

Ο Νικηφόρος ξερόβηξε και ετοιμάστηκε να τα βγάλει όλα έξω στη φόρα. Με 

αυτό τον τρόπο αδημονούσε ότι θα έπειθε τον Μαρκ να ανοίξει το στόμα του και 

την καρδιά του.

- Κοίτα Μαρκ. Θα σου μιλήσω ντόμπρα. Το άγαλμα που είδαμε στο γεφύρι 

είναι του πατέρα μου!

Ο Μαρκ κοίταξε τον Νικηφόρο σαστισμένος. Αν δεν ήταν κάπως σκοτάδι, ο 

Νικηφόρος θα έβλεπε ότι τα μάτια του ήταν πια δακρυσμένα.

- Ο πατέρας σου ανατίναξε το γεφύρι;



Ο ΞΕΝΟΣ
____________________________________________________________________________________________

51_

- Ναι, και για την ενέργεια του αυτή, οι Άγγλοι τον κρεμάσανε. Μετά από 

αυτό, η μάνα μου έμεινε χήρα με εμένα δυο χρονών στην αγκαλιά της. Από τότε, 

δεν θέλει να δει μπροστά της εγγλέζο. Δεν συμμερίζομαι την στάση της αλλά ελπίζω 

να καταλαβαίνεις την πίκρα της.

Ο Μαρκ δεν απάντησε. Σηκώθηκε, στάθηκε λίγο στην όχθη και κοίταζε το 

ρυάκι και μετά μπήκε στο τσαντίρι για να βγει με ένα γράμμα. Κάθισε ξανά πλάι 

στον Νικηφόρο, άναψε ένα τσιγάρο και έλυσε τη σιωπή του:

- Πριν εικοσιπέντε χρόνια, ο πατέρας μου υπηρετούσε στρατιώτης εδώ στην 

Κύπρο στον αγγλικό στρατό, φυσικά. Εγώ ήμουν τεσσάρων χρονών χωρίς άλλα 

αδέλφια. Μια βδομάδα πριν να ανατινάξει ο πατέρας σου το γεφύρι, μας έστειλε 

αυτό το γράμμα. Η Έλση είναι η μητέρα μου

Ο Νικηφόρος πήρε το γράμμα, το ξεδίπλωσε και άρχισε να το διαβάζει:

Αγαπημένη μου Έλση,

Σας πεθύμησα πολύ. Τι κάνει ο σκανταλιάρης ο Μαρκ; Πες του ότι όταν έρθω στο Λονδίνο θα 

του φέρω μια φλογέρα που φτιάχνουν εδώ με το καλάμι. Σε ένα μήνα συμπληρώνω τη θητεία 

μου και θα έρθω να σας βρω για πάντα. Η Κύπρος μου άρεσε πολύ. Ο ήλιος, ο κόσμος της, τα 

φαγητά τους, τα πάντα. Μακάρι να βρεθεί μια λύση και να έρθει ειρήνη στο νησί. Και όταν 

τελειώσουν οι εχθροπραξίες, θα σας φέρω εδώ για διακοπές και αν σας αρέσει, θα μείνουμε 

μόνιμα εδώ. Φίλα μου τον Μαρκ και καλή αντάμωση.

Φιλιά,

Τομ 

Σειρά του Νικηφόρου να βουρκώσουν τα μάτια του. Δίπλωσε το γράμμα, το 

έδωσε πίσω στον Μαρκ και ρώτησε.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

52_

- Τι έγινε μετά;

Ο Μαρκ, και αυτός συγκινημένος, έμεινε λίγο σιωπηλός και μετά απάντησε.

- Ο Κάρριγκτον πάντα είχε οδηγό στο Λαντ – ρόβερ. Προφανώς για να 

μπορεί ελεύθερα να κοιτάζει δεξιά και αριστερά. Όταν ο πατέρας σου ανατίναξε το 

γεφύρι, οδηγός του Λαντ – ρόβερ ήταν ο πατέρας μου. Ήταν άοπλος και μετρούσε 

τις μέρες να επιστρέψει στην οικογένεια του. Δεν επέστρεψε ποτέ.

Ο Νικηφόρος ξέσπασε σε λυγμούς και αγκάλιασε τον Μαρκ.

- Δεν ξέρω, αλλά μέσα μου νιώθω ότι πρέπει να σου απολογηθώ, εγώ και 

ολόκληρο το χωριό.

- Όχι, δεν έχετε τίποτα να απολογηθείτε, Αυτά συμβαίνουν σε ένα πόλεμο. 

Ούτε θέλω να αναφέρεις σε κανένα τίποτα από όλα όσα σου έχω πει. Εγώ ήρθα 

απλά στο χωριό σας για να δω πού ακριβώς έζησε τις τελευταίες του στιγμές ο 

πατέρας μου και να γνωρίσω αυτά που τον είχαν καταπλήξει. Και είχε δίκιο. Ο 

τόπος σας είναι πανέμορφος και η σουμάδα καταπληκτική!

Μετά από μερικά χρόνια, ο Μαρκ εγκαταστάθηκε μόνιμα στην Κύπρο, σαν 

καθηγητής της Βιολογίας σε μια Αγγλική Σχολή στη Λευκωσία. Κάθε Ιούλιο, 

στήνουν με τον Νικηφόρο τσαντίρια κάτω από τις καστανιές και περνούνε 

περίφημα μαζί με τις γυναίκες τους και τα παιδιά τους.

Ο Κώστας Παπαϊωάννου γεννήθηκε το 1954 στη Λευκωσία και διαμένει μόνιμα στην Κύπρο. 

Έχει μεταπτυχιακό δίπλωμα στη Ψυχολογία και είναι παντρεμένος με τη Χριστοθέα. Έχει τρία παιδιά. 

Τον Φοίβο, την Ιφιγένεια και τον Ορέστη. Για πάνω από 30 χρόνια εργαζόταν σε διάφορες 

ασφαλιστικές εταιρείες. Τα τελευταία δυόμισι χρόνια είναι άνεργος. Με το λογοτεχνικό γράψιμο 

ασχολείται εντατικά, τα τελευταία τρία χρόνια. Έχει γράψει μυθιστορήματα, νουβέλες, διηγήματα, 

παραμύθια, θεατρικά έργα, ποιητικές συλλογές και ποιήματα. Έργα του έχουν βραβευτεί πολλές φορές 

από διάφορους λογοτεχνικούς φορείς και εκδοτικούς οίκους.



Ο ΞΕΝΟΣ
____________________________________________________________________________________________

53_

Έπαινος

Κωνσταντίνος Σημαιοφορίδης

Ο Ξένος

ΥΚΛΟΦΟΡΕΙ ΠΑΝΤΑ ΜΕ ΑΥΤΟ ΤΟ ΚΑΡΟΤΣΑΚΙ ΠΟΥ ΤΡΙΖΕΙ καθώς κυλάνε οι ρόδες 

του. Με μια πρώτη ματιά φαίνεται πως έχει χάσει το χρώμα του, έχει 

σκουριάσει αλλά σε σημεία - σημεία αποκαλύπτει ένα φλογερό κόκκινο χρώμα. Το 

βρήκε παρατημένο σε ένα σκουπιδοτενεκέ της γειτονιάς και το περιμάζεψε. Από 

τότε πάντα την ακολουθεί για να φυλάει τους "θησαυρούς" της. Τα χέρια της είχαν 

αχρηστευτεί προ πολλού, σακατεμένα από τα γεράματα. Τα ροζιασμένα με έντονες 

καφέ κηλίδες χέρια της δεν άντεχαν να μεταφέρουν στη φωλιά της όλα αυτά τα 

ευρήματα. Λογιών - λογιών πράματα που της τραβούσαν το ενδιαφέρον καθώς 

ψαχούλευε μέσα σε κάδους απορριμμάτων και τα τοποθετούσε στο καροτσάκι της. 

Αγλαΐα την φώναζαν στη γειτονιά χωρίς ποτέ να συστηθεί. Αγλαΐα γιατί πάνω στη 

μπλε ζακέτα που φορούσε αχνοφαίνονταν τα αρχικά AGLAI. Ποτέ δεν 

αποχωριζόταν αυτή τη ζακέτα. Χειμώνα καλοκαίρι την φορούσε, άλλοτε με τα 

μανίκια μαζεμένα για να υποφέρει κάπως τον καύσωνα και άλλοτε τραβηγμένα ως 

τα κάτω καλύπτοντας τα δάχτυλα από την παγωνιά. Έτσι βγήκε το Αγλαΐα και από 

καιρό σε καιρό τη μάθανε στο φούρνο, στο παραδίπλα κομμωτήριο, στο χασάπικο 

και στο φαρμακείο. Στις πρώτες μέρες τη βλέπανε να περνάει τρίκι - τρίκι με το 

καροτσάκι και την κοιτούσανε με μισό μάτι. Πηγαίνανε και ερχόντουσαν οι 

ειρωνείες στο κομμωτήριο από τις καθώς πρέπει κυρίες που αγαναχτούσαν δήθεν 

πατριωτικά με την κατάντια της γειτονιάς, που γέμισε τρελούς και ζητιάνους. Μα η 

Αγλαΐα δεν έδινε σημασία, σα να μην καταλάβαινε πως περνώντας μπροστά από 

τα καταστήματα ζευγάρια μάτια την κοιτάζανε περιφρονητικά μέσα από τις 

Κ



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

54_

τζαμαρίες αλλά και αυτή λες και το έκανε σκόπιμα. Σταματούσε να σέρνει το 

καρότσι, εκεί στη μέση, σα να ήθελε να τη βλέπουν όλοι, και επιδεικτικά έβγαζε τα 

τσοκαράκια της, κάτι λευκά παλιά νοσοκομειακά, και πατώντας ξυπόλητη στο 

πεζοδρόμιο τα αναποδογύριζε για να βγάλει τυχόν πετρούλες που την ενοχλούσαν 

στο περπάτημα. Μετά έσιαζε κάπως τη ζακέτα και το στήθος της και προχωρούσε 

αργά - αργά προς το παλατάκι της. Από πίσω η πραμάτεια πότε πλούσια πότε λιτή 

την ακολουθούσε πιστά. Ο δρόμος για το σπίτι μακρύς. Τα πόδια της δεν αντέχανε 

τόση διαδρομή μεμιάς γι' αυτό πάντα σταματούσε στη στάση του λεωφορείου για 

να ξεκουραστεί. Υπήρχε ένα ξύλινο παγκάκι με πλάτη εκεί και έτσι μπορούσε να 

ξαποστάσει και να πάρει μια ανάσα. Ήταν και η καλύτερη θέση της γειτονιάς 

καθώς από εκεί παρατηρούσε την κίνηση των αυτοκινήτων και των πεζών. Τα 

έκανε χάζι για ώρα με ένα μακάριο ύφος και με σταυρωμένα χέρια πόδια. Καμιά 

φορά της ξέφευγε καμιά σκέψη μεγαλόφωνα τραβώντας τα βλέμματα των 

περαστικών ή αυτών που περίμεναν στη στάση το επόμενο λεωφορείο. Δεν την 

ένοιαζε. Μόλις χόρταινε το μάτι της, σηκωνόταν νωχελικά και έφευγε με τον ίδιο 

αργό - αργό βηματισμό της. Τα μαλλιά της είχαν γκριζάρει αλλά ήταν φουντωτά 

και πυκνά. Το πρόσωπό της, ζαρωμένο και μαυρισμένο, στεκόταν εκεί πάντα 

ατάραχο, αμέριμνο έχοντας συντροφιά μια χαρακτηριστική ελιά πάνω από τα 

χείλη. Αυτό όμως που μαγνήτιζε στο πρόσωπο αυτής της γυναίκας είναι τα μάτια. 

Δυο μεγάλα γαλάζια μάτια, τόσο καθαρά, τόσο λαμπερά, που παρατηρούσαν τον 

κόσμο γύρω της με μια παιδική αθωότητα.

Θυμάμαι την πρώτη φορά που την είδα από το παράθυρο του σπιτιού μου. 

Πόση εντύπωση μου έκανε αυτή η γυναίκα! Σκεφτόμουν τη φιγούρα αυτή για 

μέρες. Φθινόπωρο, θαρρώ, ήταν τότε. Μήνας Νοέμβριος. Από εκείνη τη μέρα και 

κάθε μέρα περίμενα να τη δω από το παράθυρο. Το σπίτι μου ήταν ακριβώς 

απέναντι από τη στάση, που έκανε το καθιερωμένο, σχεδόν τελετουργικά, 

διάλειμμα της. Κρατούσα μια κούπα καφέ και κοιτούσα με μια ασυνήθιστη για τα 



Ο ΞΕΝΟΣ
____________________________________________________________________________________________

55_

δεδομένα μου παρατηρητικότητα τον άνθρωπο αυτό. Τα ρούχα της, τα μάτια της, 

το στόμα της, τα πόδια της, το καλάθι της, τους θησαυρούς της. Όλα της. Ρώτησα 

πως τη λένε στο φούρνο μετά από καιρό, όταν έτυχε-που δεν έτυχε- να περνάει από 

μπροστά την ώρα που έπαιρνα τη φραντζόλα της ημέρας. Ρώτησα δήθεν αδιάφορα 

τα κορίτσια του φούρνου. Όλες μαζί φωνάξανε με μια φωνή Αγλαΐα και αρχίσανε 

κάτι κοφτά γελάκια περισσότερο για τον συντονισμό τους παρά για την Αγλαΐα. 

Πήρα τη φραντζόλα μου και πήγα προς το σπίτι. Πέντε βήματα απέχει ο φούρνος 

από το σπίτι μου και μου φάνηκε ολόκληρη αιωνιότητα. Σκεφτόμουν το όνομά της. 

Αγλαΐα... Αγλαΐα σημαίνει ομορφιά, ήταν και μία από τις τρεις Χάριτες, σκέφτηκα. 

Ταράχτηκα γιατί θεώρησα τόσο αταίριαστο αυτό το όνομα με αυτή τη γυναίκα. 

Θύμωσα. Ανέβηκα θυμωμένα τα σκαλιά. Πέταξα τη φραντζόλα στο τραπέζι της 

κουζίνας. Πήγα προς το παράθυρο χωρίς καφέ αυτή τη φορά και την είδα εκεί, να 

ρεμβάζει τα αυτοκίνητα. Έκλεισα την κουρτίνα απότομα, με είχε εξοργίσει που τη 

λέγανε Αγλαΐα. Περίμενα κάποιο άλλο όνομα, πιο κοινό, πιο συνηθισμένο. 

Έκλεισα την κουρτίνα και υποσχέθηκα στον εαυτό μου να μην ξανακοιτάξει προς 

τη στάση του λεωφορείου. Πέρασαν μέρες πολλές μέχρι να μου φύγει ο ανεξήγητος 

θυμός που είχα για την Αγλαΐα. Είχα αποφασίσει μέσα μου πως δε θα ασχοληθώ 

ξανά μαζί της, ώσπου ένα πρωινό, καθώς έβγαινα από την εξώπορτα του σπιτιού 

μου, περνούσε από εκεί μπροστά η Αγλαΐα με το καροτσάκι της. Ήταν η ώρα της, 

σκέφτηκα από μέσα μου. Εκείνη σταμάτησε να περπατάει, γύρισε το κεφάλι της και 

με κοίταξε. Με κοίταξε με εκείνα τα πελώρια μάτια της και ένιωθα σα να με 

διαπερνά το βλέμμα της και να βλέπει όλα όσα κρύβω στο μυαλό και την καρδιά. 

Αυτά τα δευτερόλεπτα, που κοιτάξαμε η μία την άλλη, παγώσανε μέσα μου. 

Αμέσως όταν μπόρεσα να απομαγνητιστώ, κοίταξα προς τα κάτω, προς το έδαφος. 

Ένιωσα ντροπή, τα μάγουλά μου πρέπει να κοκκίνησαν κιόλας. Ένιωσα ντροπή 

για τα λόγια που ξεστόμιζα όλες αυτές τις μέρες, για όσα σκέφτηκα. Με βήμα γοργό 

κινήθηκα προς το περίπτερο να αγοράσω το εβδομαδιαίο μου πακέτο με τσιγάρα. 

Γύρισα φουριόζα πίσω στο σπίτι με σκέψεις και συναισθήματα να με κατακλύζουν. 

Μέχρι το βράδυ εκείνης της μέρα κάπνισα όλο το πακέτο με τα τσιγάρα, κοιτώντας 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

56_

από το παράθυρο, που βλέπει απέναντι στη στάση. Τα έβαλα κάτω και 

αναλογίστηκα. Γιατί δε μιλάω σε αυτή τη γυναίκα; Αφού το βλέπω ξεκάθαρα πως η 

ψυχή μου λαχταρά να τη γνωρίσει, να τη ρωτήσει, να την αγκαλιάσει, αλλά κάτι με 

κρατάει πίσω, το μυαλό μου με κλειδώνει και πετάει το κλειδί κάπου βαθιά, να μην 

μπορεί να το βρει όσο κι αν θέλει να το ψάξει η καρδιά. 

Γεμάτη πεποιθήσεις η ζωή της, πρέπει, μη, όχι. Μεγάλωσε μέσα σε μια 

οικογένεια τόσο αποστειρωμένη και κλειστή. Κανείς δε της έμαθε πώς να 

αγκαλιάζει έναν άνθρωπο. Γέλασε καθώς το σκέφτηκε αυτό το τελευταίο. 

Μαθαίνεται, βρε κοριτσάκι μου, η αγκαλιά; σκέφτηκε και έσκασε στα γέλια 

μονολογώντας. Αυτή ήταν. Μια ζωή μοναχή. Μιλούσε πότε - πότε με τον εαυτό της. 

Αυτή ήταν και η μοναδική της συντροφιά. Πέρασαν τα χρόνια, έβλεπε φίλους και 

γνωστούς να παντρεύονται, να κάνουν οικογένειες και εκείνη έμενε κλεισμένη εκεί 

μέσα στους τέσσερις τείχους του διαμερίσματος. Μόνο ένα ραδιοφωνάκι είχε, 

συντονισμένο μόνιμα σε ένα σταθμό, που έπαιζε καμιά φορά την ώρα που 

μαγείρευε. Γάτες, σκυλιά ή άλλου είδους κατοικίδια ούτε να το σκεφτεί. Μεγάλος 

μπελάς για τη δική της ζωή. Είχε περιορίσει τις βόλτες στη γειτονιά για τα άκρως 

απαραίτητα, ψωμί, τσιγάρα, αγορά, άντε και καμιά φορά στο φαρμακείο για 

ασπιρίνες. Φρόντιζε να είναι ευγενική με τους γείτονες αλλά δεν άντεχε να έχει 

πολλά σούρτα - φέρτα μαζί τους. Ένιωθε να πνίγεται πια. Πιο μικρή δεν 

καταλάβαινε και δεν μπορούσε να ορίσει το αίσθημα αυτό. Πλέον είναι βέβαιη πως 

νιώθει να πνίγεται, να βουλιάζει στο βυθό και να μην μπορεί να αναπνεύσει. 

Έπιασε το λαιμό της, καθώς ήρθε στο μυαλό της αυτή η εικόνα. Καθόταν στο 

κουζινάκι της, εκεί ήταν και το παράθυρο που χάζευε την Αγλαΐα στη στάση. 

Σηκώθηκε, προχώρησε στο διάδρομο και ξεκλείδωσε τη συρόμενη πόρτα της 

μεγάλης σάλας. Χρόνια τώρα, από τότε που πέθανε η μάνα της και της άφησε το 

σπίτι στη διαθήκη, η μεγάλη σάλα είναι κλειδωμένη. Εκείνο το πρωινό την 

ξεκλείδωσε. Άσπρα σεντόνια κάλυπταν καναπέδες, τραπεζαρία, καρέκλες, 



Ο ΞΕΝΟΣ
____________________________________________________________________________________________

57_

βιβλιοθήκη και εκείνο τον μεγάλο ολόσωμο καθρέφτη. Άνοιξε το φως, προχώρησε 

προς τη βιβλιοθήκη, σηκώθηκε στις μύτες των ποδιών της, τράβηξε το σεντόνι και 

άνοιξε ένα συρτάρι στο πάνω αριστερό μέρος της. Από μέσα έβγαλε μια μικρή 

κορνίζα. Έδειχνε μια κοπέλα, έφηβη, η οποία σπαρταρούσε από ζωή γελώντας με 

την ψυχή της. Έκλεισε το ντουλάπι και βγήκε από το δωμάτιο κλειδώνοντας διπλά 

την πόρτα. Κάθησε στο τραπέζι της κουζίνας και κοιτούσε τη φωτογραφία της. 

Ήταν δικιά της φωτογραφία. Σήκωσε το βλέμμα της ψηλά και άρχισε να κλαίει για 

τα χαμένα χρόνια της ζωής της. Τα δάκρυα έσταζαν στο πρόσωπό της, στο πάτωμα 

της κουζίνας. Σκουπίστηκε με το χέρι και ένιωσε μια ακαθόριστη γαλήνη μέσα της. 

Σκέφτηκε πως ήταν από το κλάμα. Θυμήθηκε την ομορφιά που έκρυβε μέσα της. 

Πού πήγε όλη αυτή; αναρωτήθηκε. Πέρασε το υπόλοιπο της ημέρας ξεφυλλίζοντας 

φωτογραφικά άλμπουμ και ξεθάβοντας αναμνήσεις, πότε με δάκρυα, πότε με γέλια. 

Κάτι μέσα της είχε σπάσει και ο θόρυβος, ένας εσωτερικός μα τόσο εκκωφαντικός 

θόρυβος, την ταρακούνησε, την ξύπνησε. Ήρθε η ώρα να ξεφύγει από τη μίζερη 

ζωή της, από την αποπνικτική φυλακή μέσα στην οποία ζούσε χρόνια ολόκληρα, 

μια ολάκερη ζωή. Ήταν έτοιμη να πηδήξει τα εμπόδια που έβαζε στον εαυτό της 

όλο αυτό τον καιρό. Ο ήλιος είχε σχεδόν πέσει και στον ορίζοντα επικρατούσε μια 

παλ σύνθεση χρωμάτων. Ξαναμπήκε στο κλειδωμένο σαλόνι, άνοιξε το φως και 

περιμάζεψε όλα τα σεντόνια. Τράβηξε με αργές κινήσεις το παντζούρι και άνοιξε 

την μπαλκονόπορτα. Ένας φρέσκος ανοιξιάτικος αέρας μπήκε μετά από καιρό στη 

σφραγισμένη κάμαρα. Ήταν Μάρτιος, μα η θερμοκρασία ήταν αρκετά υψηλή για 

την εποχή.

Κανείς δεν ξέρει πότε εγκαταστάθηκε στη γειτονιά η Αγλαΐα. Τον πρώτο 

καιρό ίσως να μην της έδωσαν και την πρέπουσα σημασία. Περνούσε μέσα από 

τους δρόμους, άνοιγε τους κάδους, έψαχνε, έβρισκε αυτά που την ενδιέφεραν και 

έπαιρνε το δρόμο του γυρισμού. Ποτέ κανείς δεν την είδε με συγγενείς ή φίλους. 

Μια φιγούρα μοναχική αλλά στενά συνδεδεμένη με το δρόμο και τις ιστορίες της 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

58_

γειτονιάς. Ήξερε πια ποιος σκουπιδοτενεκές μπορεί να της εξασφαλίσει την τροφή 

της ημέρας, σε ποιον θα βρει ρούχα ή παπούτσια και πού υπάρχουν περιοδικά και 

βιβλία, για να τα ξεφυλλίσει και να χαζέψει τις εικόνες. Αναπάντητο ερώτημα αν 

γνωρίζει την ελληνική γλώσσα. Όσοι προσπάθησαν να της μιλήσουν, τους 

προσπέρασε νωχελικά. Όσοι επέμειναν να επικοινωνήσουν μαζί της, δεν τα 

κατάφεραν. Ακόμα και αυτοί που με χειρονομίες ή γκριμάτσες έκαναν φιλότιμες 

προσπάθειες να μάθουν κάτι για αυτήν, αντίκρισαν ένα πρόσωπο γεμάτο απορία 

που έδειχνε να βρίσκεται χαμένο, σχεδόν απεγνωσμένο. Πολλοί είχαν καταλήξει 

πως ήταν κωφάλαλη, γι αυτό και έπαψαν να ασχολούνται μαζί της. Όχι πως πριν 

έδειχναν κάποιο ιδιαίτερο ενδιαφέρον, έτσι, για τα μάτια του κόσμου, μην τύχει 

και τους κακολογήσει κανείς ως άκαρδους ή σκληρόπετσους.

Είχε μπει ο Απρίλης, οι πασχαλιές είχαν ήδη ανθίσει και ο τόπος ευωδίαζε 

από ανοιξιάτικα αρώματα. Η Αγλαΐα είχε ξεκινήσει από νωρίς σήμερα. Πήρε το 

καρότσι της και έκανε τη γνωστή γύρα στη γειτονιά. Είχε βρει από την αρχή της 

ημέρας ένα παλιό ψάθινο καπέλο, που είχε στραπατσαριστεί και στεκόταν 

περίεργα στο κεφάλι της, κατάλληλος σύμμαχος στην ηλιοφάνεια της μέρας, μια 

παλιά βεντάλια που οι τελευταίες πτυχώσεις της είχαν σπάσει και η δαντέλα που 

την κοσμούσε αλλού είχε κιτρινίσει ενώ υπήρχαν σημεία - σημεία που είχαν κοπεί ή 

ακόμα καλύτερα καεί. Στο καρότσι επίσης είχαν βολευτεί μερικά περιοδικά, 

κονσέρβες και μερικά ληγμένα γιαούρτια. Μα πάνω - πάνω έστεκε ένα 

δερματόδετο βιβλιαράκι τσέπης βαθύ κόκκινο με χρυσή γραμματοσειρά στο 

μπροστινό μέρος και κιτρινισμένα φύλλα. Έδειχνε παλιό. Αυτό δεν το έμπασε όπως 

- όπως στο καρότσι αλλά το είχε σε περίοπτη θέση. Δεν ήξερε τι είδος βιβλίου ήταν. 

Φαίνεται όμως της έκανε εντύπωση το εξώφυλλο και γι αυτό το ξεχώρισε από τα 

υπόλοιπα ευρήματα. Μετά από κάμποση ώρα χωμένη σε τενεκέδες και ανοίγοντας 

πλαστικές σακκούλες επίμονα για να αποκαλύψει τυχόν τρόπαια αποφάσισε να 

πάρει το δρόμο του γυρισμού. Ο ήλιος είχε πάρει την κατιούσα, η ίδια ιδρωμένη 

και φανερά κουρασμένη, μα ταυτόχρονα ικανοποιημένη για όσα βρήκε. Έβγαλε το 



Ο ΞΕΝΟΣ
____________________________________________________________________________________________

59_

ψάθινο καπέλο και τακτοποίησε τα μαλλιά της. Το κράτησε για λίγο στα χέρια της, 

που είχαν βρωμίσει για τα καλά από το ψαχούλεμα και το ξανάβαλε στο κεφάλι 

της. Άρπαξε το καρότσι και κατευθύνθηκε προς τη στάση του λεωφορείου. Στη 

διαδρομή έριχνε κλεφτές ματιές στην κορυφή του καροτσιού, στο πολύτιμό της 

εύρημα. Φοβόταν μήπως της πέσει στη διαδρομή. Κάτι την είχε τραβήξει σε αυτό το 

βιβλίο. Βρέθηκε να κάθεται στο γνωστό της λημέρι ακουμπώντας στην πλάτη και 

ξεφυλλίζοντας το βιβλίο. Δεν είχε εικόνες και φαινόταν αρκετά πυκνογραμμένο. 

Αρκετές σελίδες έλειπαν. Είχαν σκιστεί από τον προηγούμενο κάτοχο πιθανότατα.

Την κοιτούσε πάλι από το παράθυρο της κουζίνας. Σήμερα ήταν 

διαφορετική, παρατήρησε. Μα και αυτή η ίδια ένιωθε διαφορετικά. Φορούσε ένα 

μαντήλι στο κεφάλι. Από το πρωί είχε σηκώσει το νοικοκυριό στο πόδι. Καθάριζε 

μετά από χρόνια εγκατάλειψης και μαρασμού το σαλόνι. Αστραποκοπούσε στο 

φως της ημέρας που έμπαινε από τα ανοιχτά παντζούρια. Την κοιτούσε που 

περιεργαζόταν ένα βιβλίο. Μέσα της αμφιταλατευόταν. Ένιωσε μια μεγάλη δύναμη 

να βγαίνει από τα βάθη της ψυχής της, να την ωθεί προς την άγνωστη γυναίκα. 

Κοντοστάθηκε. Τι την κρατούσε; "Είπαμε, σήμερα αλλάζουν όλα! Δε υπάρχουν 

ντροπές, κουταμάρες της παλιάς ζωής!" μονολόγησε και δεν έχασε καιρό. Έβγαλε 

το μαντήλι, άρπαξε τα κλειδιά από το σύνθετο στο διάδρομο, φόρεσε τα παπούτσια 

της βόλτας που την περίμεναν στην είσοδο του σπιτιού και έκλεισε πίσω την πόρτα 

της. (2190) Δεν την ένοιαζε που τα χέρια της μύριζαν χλωρίνη, ούτε το τρύπιο 

μπλουζάκι που φορούσε, ούτε το ασυνδύαστο πάντρεμα των ρούχων με τα 

παπούτσια της βόλτας. Ποτέ άλλοτε δεν είχε βγει έτσι από το σπίτι. Πάντα 

κινούταν στα πλαίσια της ευπρέπειας και της κοσμιότητας. Έτσι της έμαθαν. Αυτό 

έκανε. Όχι πια. Σκέψεις κατέκλυζαν το μυαλό της. Αυτός ο δαίμονας που 

κουβαλούσε μέσα στο κεφάλι της σούβλιζε την ψυχή της. Οι σκέψεις της έμπαιναν 

από το ένα χαρακτηρισμό στον άλλο. Άκουγε τη μητέρα της. "Ρεζίλι της κοινωνίας, 

τι σόι γυναίκα είσαι του λόγου σου; Να κυκλοφορείς στη γειτονιά με τα 

παλιόρουχα και να μιλάς σε άγνωστες βρωμιάρες!" Είχε μπει στο ασανσέρ. Έκλαιγε. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

60_

Οι πεποιθήσεις της ήταν εκεί. Πάτησε το ισόγειο. Το ασανσέρ κατέβαινε αργά. 

Κοίταξε τον εαυτό της στον καθρέφτη. Ακουγόταν μουσική. Vivaldi, ο χειμώνας. 

"Τέτοια κόρη μεγάλωσα λοιπόν. Ρεντίκολο, να βγαίνει έξω στο κακό της το χάλι και 

να μιλάει με τις γύφτισσες!"

"Πάψε πια!" Φώναξε δυνατά. "Δε σε αντέχω άλλο." Το ασανσέρ έφτασε στο 

ισόγειο. Άνοιξε απότομα την πόρτα. Σχεδόν έτρεχε. Όσο μπορούσε βέβαια, γιατί το 

σώμα της είχε γεράσει πια και μετά από τόση καθαριότητα, κούτσαινε από το δεξί 

της πόδι. Βγήκε στο πεζοδρόμιο. Την είδε απέναντι στη στάση να κάθεται με το 

βιβλίο στο χέρι. Δεν έχασε στιγμή. Κοίταξε δεξιά - αριστερά για να περάσει το 

δρόμο. Ήταν διπλής κυκλοφορίας και στη μέση είχε διάζωμα. Πέρασε το ένα ρεύμα 

και κοντοστάθηκε για να περάσουν κάποια αυτοκίνητα. Την κοιτούσε, δεν την 

έχανε από τα μάτια της. Ήθελε να τη χαιρετίσει, να την αγκαλιάσει, να γίνουν 

φίλες. Ξαφνικά η Αγλαΐα σηκώθηκε. Σήκωσε το χέρι της κάνοντας νόημα. Σάστισε. 

"Σε ποιον έκανε νόημα;" αναρωτήθηκε στιγμιαία και έστρεψε το κεφάλι της για να 

δει. Ήταν το λεωφορείο της γραμμής που περνούσε από μπροστά της και 

σταμάτησε εμπρός στη στάση. Έμεινε στο διάζωμα σαστισμένη. Είδε την Αγλαΐα να 

ανεβαίνει με δυσκολία στο λεωφορείο μαζί με το καρότσι. Οι πόρτες έκλεισαν και 

αυτό έφυγε. Ο δρόμος άδειασε. Μπορούσε πλέον να περάσει απέναντι. Πέρασε με 

αργά, συρτά βήματα. Αποσβολωμένη. Πρώτη φορά πήρε λεωφορείο η Αγλαΐα. 

Τόσους μήνες την παρατηρούσε και ποτέ δεν την είδε να ανεβαίνει σε λεωφορείο, 

σα να το φοβόταν ή να μην ήξερε. Πήγε και κάθησε στο παγκάκι της στάσης, όπου 

είδε το βιβλίο που κρατούσε η Αγλαΐα να είναι αφημένο στην άκρη, ανοιχτό σε μια 

σελίδα και γυρισμένο ανάποδα έτσι ώστε να δείχνει την μπορντώ του ράχη και τα 

χρυσά γράμματα που αχνοφαίνονταν. Το πήρε στα χέρια της και άρχισε να 

διαβάζει τη σελίδα που είχε αφήσει ανοιχτή:

Εάν υποθέσομε ότι ομιλώ τις γλώσσες των ανθρώπων, ακόμη και των 

αγγέλων, δεν έχω όμως αγάπη, οι λόγοι μου ακούονται ως χάλκινος κώδωνας ή 

αλαλαγμός κυμβάλου. Και εάν έχω το χάρισμα της προφητείας και κατέχω όλα τα 



Ο ΞΕΝΟΣ
____________________________________________________________________________________________

61_

μυστήρια του Θεού και όλη τη γνώση, και εάν ακόμη έχω όλη την πίστη, ώστε να 

μετακινώ όρη, δεν έχω όμως αγάπη, δεν είμαι τίποτε. Και εάν διαθέσω τα 

υπάρχοντά μου στους πτωχούς, και εάν παραδώσω το σώμα μου για να καώ, δεν 

έχω όμως αγάπη, δεν ωφελούμαι σε τίποτε από αυτές τις θυσίες.[...] Η αγάπη τα 

πάντα ανέχεται, στα πάντα εμπιστεύεται, για πάντα ελπίζει, τα πάντα υπομένει. Η 

αγάπη ποτέ δεν εκπίπτει αλλά μένει πάντοτε ισχυρή: τα χαρίσματα είτε είναι 

προφητείες θα καταργηθούν, είτε είναι ξένες γλώσσες θα παύσουν, είτε είναι γνώση 

θα καταργηθεί και αυτή. Διότι τώρα εν μέρει και όχι τέλεια γνωρίζουμε και 

προφητεύουμε, όταν όμως έλθει το τέλειον, τότε το μερικό και ατελές θα 

καταργηθεί. Όταν ήμουν νήπιο, ως νήπιο μιλούσα, ως νήπιο σκεπτόμουν, ως νήπιο 

συλλογιζόμουν. Όταν όμως έγινα άνδρας, κατήργησα πλέον εκείνα τα νηπιώδη. 

Διότι τώρα βλέπομε όπως σε ένα κάτοπτρο θαμπά και μας μένουν ανεξήγητα 

αινίγματα. Όταν όμως έλθει το τέλειο, θα ιδούμε φανερά και καθαρά, όπως 

πρόσωπο με πρόσωπο. Τώρα γνωρίζω μόνον ένα μέρος της αλήθειας, τότε όμως θα 

λάβω τόσο τέλεια γνώση, όσο με γνωρίζει ο Παντογνώστης. Αυτά θα γίνουν, τώρα 

δε μένουν η πίστις, η ελπίς, η αγάπη, αυτά τα τρία: μεγαλύτερη δε από αυτά είναι η 

αγάπη. (Ὑπέροχος Ὕμνος τῆς Ἀγάπης, Α´ ἐπιστολὴ Παύλου πρὸς Κορινθίους /ιβ´ 27 - ιγ´ 

13)

Τα δάκρυά της έσταζαν. Ψιθύρισε: 

"Σε ευχαριστώ. Ήθελα μόνο να σου πω πως με λένε και μένα Αγλαΐα."

Ο Κωνσταντίνος Σημαιοφορίδης γεννήθηκε τον Αύγουστο του 1990 στην Καστοριά. Είναι 

απόφοιτος της Νομικής Σχολής Αθηνών, ενώ ολοκληρώνει τις μεταπτυχιακές του σπουδές στον 

τομέα των διεθνών σχέσεων. Έχει ασχοληθεί, επίσης, με σπουδές υποκριτικής, ορθοφωνίας και 

σκηνικής παρουσίας. Γνωρίζει αγγλικά, γαλλικά, γερμανικά και αραβικά. 

Άλλα έργα: διήγημα "Όπως πετάει το γκι" από τη συλλογή χριστουγεννιάτικων διηγημάτων 

"Ιστορίες κάτω από το γκι", εκδόσεις Πολύτροπον, 2014.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

62_

Έπαινος

Δημήτρης Μπιζένης

Ιθάκης 37

ΕΡΑΣΑΝ ΚΙΟΛΑ ΔΕΚΑ ΧΡΟΝΙΑ. ΚΑΠΟΙΑ ΕΥΚΟΛΑ, ΚΑΠΟΙΑ ΔΥΣΚΟΛΑ. Δεν 

παραπονιέμαι. Έμενα με δέκα και τώρα έχω δικό μου σπίτι. Δώμα όπως το 

λέει ο κυρ Γιάννης. Δεν ξέρω τι σημαίνει και δεν τον ρώτησα ποτέ. Δεν θέλω να 

νομίζει ότι δεν τα καταλαβαίνω όλα. Εβδομήντα ευρώ μου είπε κάθε αρχή του 

μήνα. Δεν ρωτάω πως τα βγάζεις πέρα αν και μένεις μόνος σου και δεν με νοιάζουν 

οι βρομοδουλειές που κάνεις αλλά άμα αργήσεις έστω και ένα ενοίκιο θα φέρω 

κόσμο να σε διώξει μου είπε. Δεν του απάντησα αλλά δεν τον παρεξηγώ. Και να του 

έλεγα πόσο παίρνω και που δουλεύω λίγα θα πίστευε. Έχω μάθει πια να μιλάω όσο 

γίνετε λιγότερο. Αφού ο κόσμος πλέον ακούει ότι θέλει να ακούσει.

Το βενζινάδικο ανοίγει στις έξι. Στις πεντέμισι έρχεται το βυτιοφόρο και στις 

πέντε πρέπει να είμαι εκεί για να καθαρίσω. Φεύγω τεσσεράμισι από το σπίτι. 

Φτάνω πολύ πιο νωρίς κάθε φορά επειδή αγχώνομαι μήπως αργήσω, μήπως κάτι 

συμβεί στο δρόμο και στεναχωρήσω το αφεντικό. Το σπίτι μου είναι στην Ιθάκης, 

εφτά δρόμους πριν διασταυρωθεί με την Αχαρνών όπου είναι το βενζινάδικο. Τι 

είναι η Ιθάκης ρώτησα μία φορά το αφεντικό. Ιθάκη με διόρθωσε. Ιθάκη είναι ο 

προορισμός σου μου είπε, το σπίτι σου. Μα δεν είναι η γυναίκα μου και τα παιδιά 

μου στην Ιθάκης αφεντικό του απάντησα. Ε, τότε πρέπει να βρεις άλλης Ιθάκης 

όταν φύγεις από το δώμα σου είπε και έφυγε. Μάλλον τον νευρίασα. Εγώ από την 

άλλη δεν κατάλαβα Χριστό όπως λέει και το αφεντικό. Τι φτωχός τρόπος να 

χρησιμοποιείτε τους προφήτες σας σκέφτηκα και γέλασα.

Π



Ο ΞΕΝΟΣ
____________________________________________________________________________________________

63_

Με σκοτάδι ξυπνάω, με σκοτάδι γυρνάω σπίτι και με σκοτάδι δουλεύω. 

Καμιά φορά βγαίνω στο πεζοδρόμιο για να νοιώσω την βροχή ή τον ήλιο. Αλλά 

δεν παραπονιέμαι, το αφεντικό είναι καλό και πληρώνει στην ώρα του. Δεν θα 

έβρισκα καλύτερα. Μόνο που καμιά φορά μου λείπουν οι φίλοι μου. Από τότε που 

αποφάσισα να νοικιάσω μόνος μου ξεκόψαμε. Μένουν μακριά και από την άλλη 

εγώ δεν μπορώ να φιλοξενήσω κανέναν. Ο κυρ Γιάννης μπορεί να το πάρει 

χαμπάρι και να θυμώσει. Τους βλέπω Κυριακή παρά Κυριακή. Το καλοκαίρι είχαμε 

πάει δύο φορές και στην λούτσα. Με την θάλασσα δεν τα πάω καλά ακόμα αλλά η 

μυρωδιά της άμμου και το βράδυ στην παραλία με ηρεμεί. Μου φαίνεται όμως σαν 

να με βλέπουν αλλιώς. Σαν να τους απέρριψα και να μεγαλοπιάστηκα. Αλλά δεν 

είναι έτσι δούλεψα πολύ και κουράστηκα για να βρω αυτή την δουλειά. Καμιά 

φορά νοιώθω σαν ξένος μεταξύ ξένων.

Τις Κυριακές που δεν είμαι με τους φίλους μου τις περνάω στο σπίτι. 

Κάθομαι με τις ώρες και διαβάζω στην ταράτσα. Ο κυρ Γιάννης ήταν 

κατηγορηματικός. Δεν είναι το μπαλκόνι σου είπε αλλά δεν μπορώ να μην σου 

επιτρέψω να κάθεσαι αφού από εκεί περνάς για το δώμα σου. Αρκεί να μην κάνεις 

θόρυβο και να μην καλείς άλλους. Μην κάνεις κάνα μπάρμπεκιου είπε και μας 

φλομώσεις όλους στην τσίκνα. Δεν ήξερα ούτε τον μπάρμπεκιου, ούτε την τσίκνα 

αλλά είπα ότι δεν θα το έκανα. Όπως και να έχει η πολυκατοικία μας δεν είναι η 

ψηλότερη της περιοχής αλλά έχει καλή θέα. Τραβάω την καρέκλα μου έξω από το 

σπίτι και διαβάζω το συντακτικό της νέας ελληνικής. Είναι της κόρης του 

αφεντικού που τώρα σπουδάζει στο πανεπιστήμιο. Πόρτο να δούμε τι θα 

καταλάβεις είπε. Δεν καταλαβαίνω πάρα πολλά αλλά και αυτά τα λίγα καλά είναι. 

Η κόρη του αφεντικού έχει ζωγραφίσει καρδούλες σελίδα παρά σελίδα. Σε κάποιες 

έχει γράψει και στίχους από κάποιο «Αν ήσουν μαζί μου» του κυρίου 

Χατζηγιάννη. «Γκρίζα μέρα απ’ το πρωί, Ούτε χρώμα ούτε φιλί, Κρύος και πικρός 

καφές, Κι οι κουρτίνες μου κλειστές, Φεύγω πάω για δουλειά, Πάλι με μισή καρδιά, 

Μα δε φταίει άλλος κανείς, Που εσύ δεν ψάχνεις να με βρεις ». Σκέφτηκα ότι αυτός 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

64_

ο Χατζηγιάννης μπορεί να έκανε την ίδια δουλειά με μένα. Σίγουρα θα έχει 

περάσει κάποιες δυσκολίες και αυτός. Εκείνο το βράδυ φαντάστηκα ότι ήμουν 

Χατζηγιάννης και το βίντεο κλιπ γυριζόταν στο βενζινάδικο. Δεν ήξερα τον ρυθμό 

του τραγουδιού οπότε έφτιαξα έναν δικό μου. Τελικά με την πολλή σκέψη άργησα 

να κοιμηθώ και το πρωί άργησα να ανοίξω. Το αφεντικό δεν αντέδρασε μέχρι που 

τον ρώτησα που μπορώ να ακούσω το «Αν ήσουν μαζί μου» του κυρίου 

Χατζηγιάννη. Στον ΟΑΕΔ απάντησε. Ήξερα τι είναι ο ΟΑΕΔ.

Στην δουλειά χαιρετάω πολύ κόσμο. Έτσι πρέπει λέει το αφεντικό αν εγώ θα 

το έκανα έτσι και αλλιώς. Τζάμπα είναι η καλημέρα λέει και αν κανένας δεν 

απαντήσει τότε αυτός είναι το στραβόξυλο. Εγώ όμως τους καταλαβαίνω. Περνάνε 

τόσοι πολλοί άνθρωποι με τόσες διαφορετικές έγνοιες. Δεν χρειάζεται όλοι να 

έχουν την όρεξη μου. Με διάλεξε επειδή είμαι καλό παιδί, εργατικό και έχω τίμιο 

βλέμμα λέει. Στην αρχή με έβαζε να πλένω αυτοκίνητα. Πολλά είχαν πεταμένα 

κάθε λογής πράματα από χρησιμοποιημένα προφυλακτικά μέχρι χαρτονομίσματα. 

Όταν πήγα ένα πενηντάρι που βρήκα στο αφεντικό μου είπε από αύριο πιάνω 

δουλειά στις αντλίες. Κι έτσι βρέθηκα εδώ. Πλέον έχω συνηθίσει και το ωράριο και 

η μέρα περνάει γρήγορα. Και αν αντιμιλήσει κανένας ή πει ότι τον κλέψαμε το 

αφεντικό είναι πάντα εκεί και με υπερασπίζεται.

Τις περισσότερες μέρες νοιώθω σαν ψάρι μέσα σε γυάλα. Κάθε μέρα είναι και 

ένας κύκλος στην γυάλα μου. Δεν βλέπω κάτι νέο, δεν κάνω κάποιον φίλο, δεν έχω 

την οικογένεια μου κοντά, δεν υπάρχει κάποια ελπίδα για το μέλλον. Ξέρω ότι όλη 

μου την ζωή θα την περάσω εδώ και ότι απλά επιβιώνω. Μετά βλέπω την φάτσα 

μου σαν σκουρόχρωμο γελαστό ψάρι. Κανένας δεν θα με ήθελε στην γυάλα του, 

ούτε καν να με φάει δεν θα ήθελε σκέφτομαι χαζογελάω και ξεχνιέμαι.

Χθες πάλι δεν κοιμήθηκα καλά. Πετάχτηκα στον ύπνο μου. Έπιασα τον 

σβέρκο μου, τον έτριψα, ένοιωσα ότι με πονάει πάλι. Ο γιατρός λέει ότι είναι στο 

μυαλό μου. Κάναμε και ακτινογραφία και δεν έδειξε τίποτα. Σε χτύπησε κανένας 



Ο ΞΕΝΟΣ
____________________________________________________________________________________________

65_

με ρώτησε. Όχι γιατρέ απλά κουτούλησα στην δουλειά του απάντησα. Ούτε στο 

αφεντικό το είπα αλλά το κατάλαβε. Τις τελευταίες μέρες δεν γελάς συνέχεια σαν 

βλάκας μου είπε. Αν σε πειράξει κανένας να μου το πεις μου φώναξε. Εντάξει 

αφεντικό του απάντησα. Δεν σκοπεύω να του το πω. Δεν θέλω να βάλω το αφεντικό 

σε μπελάδες για δικά μου προβλήματα. Αυτή είναι η νέα μου πατρίδα αφεντικό και 

θα την δεχτώ και με τα προβλήματα της θα ήθελα να του πω. Έτσι και αλλιώς δεν 

μπορώ να φύγω πια αφεντικό. Αλλά δεν του το είπα. Ας μην μεταδίδω στο 

αφεντικό τα προβλήματα μου.

Κάθε Πέμπτη τους παίρνω τηλέφωνο. Ο γιος μου το σηκώνει πάντα. Ο Σάνυ. 

Έχει μάθει πλέον πότε παίρνω. Μου λέει για τους φίλους του και τα παιχνίδια στο 

σχολείο. Μου έλεγε δηλαδή τώρα μου λέει για κορίτσια. Έτσι καταλαβαίνω ότι 

μεγαλώνουν. Τώρα είναι δεκατριών. Στις φωτογραφίες που μου στέλνουν του λέω 

να κάθεται δίπλα στην μάνα του ώστε να καταλαβαίνω πόσο ψήλωσε. Δεν τα πάει 

τόσο καλά στα μαθήματα ωστόσο μπορεί να τελειώσει το λύκειο και να βρει μία 

καλή δουλειά. Ανησυχώ αλλά δεν τους το δείχνω. Την προηγούμενη Τετάρτη πάνω 

από εκατό μαθητές χάσανε την ζωή τους από επίθεση σε σχολείο. Το ξέρουνε ότι το 

γνωρίζω αλλά κάνουν τους αδιάφορους για να μην ανησυχώ. Μετά μου δίνει την 

κόρη μου την Αΐσα. Φέτος θα γίνει εννιά. Όταν έμαθα ότι η Φαϊζά είναι έγκυος σε 

αυτήν αποφάσισα να φύγω. Είναι το καμάρι μας, ο δάσκαλος της λέει ότι μπορεί 

να τα καταφέρει και να μπει στο πανεπιστήμιο. Μόνο ένα 3.5 % των γυναικών τα 

καταφέρνουν. Νοιώθω τόσο περήφανος που ξαναπερπατάω με το κεφάλι ψηλά. 

Πόσοι άλλοι τριγύρω μου νοιώθουν τόσο ξεχωριστοί όσο εγώ. Βοήθησα και εγώ σε 

αυτό σκέφτομαι. Με την Φαϊζά συνήθως δεν μένει πολύς χρόνο να μιλήσω αλλά 

δεν μας πειράζει. Εδώ και καιρό επικοινωνούμε χωρίς να μιλάμε. Τα παιδιά την 

ρωτάνε πότε θα γυρίσω και δεν ξέρει τι να τους απαντήσει. Τους απαντά πάντα 

κάτι που τις είπα εγώ. Ο κόσμος είναι τόσο μικρός που βλέπουμε τα ίδια αστέρια 

κάθε βράδυ τόσα χιλιόμετρα μακριά. Οπότε κάποτε θα ξαναβρεθούμε στην ίδια 

Ιθάκης. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

66_

Η Ιθάκη είναι νησί φώναξα μια μέρα στο αφεντικό. Το έψαξε η κόρη μου, δεν 

έχεις μόνο εσύ μορφωμένη κόρη αφεντικό. Κούνησε το κεφάλι του όπως πάντα 

κοροϊδεύοντας και είπε ότι είναι και ποίημα. Υποσχέθηκε να μου το φέρει και έτσι 

έκανε την επόμενη μέρα. Όχι ότι θα καταλάβεις και τίποτα είπε έχει και στοιχεία 

από την Ελληνική μυθολογία και είμαι σίγουρος ότι εσύ δεν ξέρεις ούτε καν της 

πατρίδας σου. Θα διαβάσω αφεντικό του απάντησα. Καλά τότε θα σου φέρω μία 

σύντομη έκδοση της Οδύσσειας της κόρης μου είπε το αφεντικό. Και έτσι έκανε. 

Έτσι άρχισα να διαβάζω. Για τον Οδυσσέα, τον Τηλέμαχο, την Πηνελόπη, 

τους μνηστήρες, τα ταξίδια του Οδυσσέα, τους κύκλωπες, τους Λαιστρυγόνες, την 

μάγισσα Κίρκη, τις σειρήνες, την Σκύλλα και την Χάρυβδη, τους έλληνες θεούς. Τα 

μισά σίγουρα δεν τα καταλάβαινα αλλά συνειδητοποιούσα ότι ήταν σαν είχα 

μπροστά μου ένα τεράστιο χταπόδι με άπειρα πλοκάμια. Για κάθε έναν χαρακτήρα 

που κατανοούσα άλλους δέκα άγνωστους ανακάλυπτα. Το μέγεθος της Ελληνικής 

μυθολογίας είναι τεράστιο. Για αυτό νοιώθουν κάποιοι τόσο περήφανοι για τους 

προγόνους τους σκέφτηκα. Και εγώ θα ήμουν, απλά θα αντιδρούσα αλλιώς.

Όταν τελειώσεις την Οδύσσεια και μόνο τότε να διαβάσεις το ποίημα είπε το 

αφεντικό, και έτσι έκανα. Καθόμουν ένα βράδυ στην ταράτσα, άναψα το πορτατίφ 

και ξεκίνησα. «Σα βγεις στον πηγαιμό για την Ιθάκη, να εύχεσαι να ΄ναι μακρύς ο 

δρόμος...». Σε κάθε στίχο ένοιωθα να φτάνω πιο κοντά στην Ιθάκη μου. Με κάθε 

στροφή έμπαινα όλο και πιο πολλή μέσα στο δέρμα του Οδυσσέα. Την προσμονή 

του, την απελπισία του, την λαχτάρα του, την ανακούφιση του. Ο κύριος Καβάφης 

είναι σαν τα έζησε όλα αυτά που ζω σκέφτηκα. Όλα αυτά που ζει όλος ο κόσμος 

κάθε μέρα. Τον λόγο για τον οποίο ξυπνάει κάθε πρωί. Την δύναμη που τους δίνει 

ο προορισμός τους. Κάποιος ανώτερος στόχος. Δεν μπορώ σε αυτό το ταξίδι να 

κοιτάω τον εαυτό μου σκέφτηκα. «Κι αν πτωχική την βρεις, η Ιθάκη δεν σε γέλασε. 

Έτσι σοφός που έγινες, με τόση πείρα, ήδη θα το κατάλαβες η Ιθάκες τι 

σημαίνουν.». Στο τέλος θα πάρω την ανταμοιβή μου σκέφτηκα. Όποτε και αν έρθει 

αυτό.



Ο ΞΕΝΟΣ
____________________________________________________________________________________________

67_

Με χτύπησαν εκείνη την ημέρα αφεντικό του εξομολογήθηκα την άλλη μέρα 

στην δουλειά. Αλλά δεν φοβάμαι πια του είπα. Οι άνθρωποι εδώ έχουν καλή 

καρδιά. Είμαι περήφανος για την καταγωγή μου αφεντικό. Αλλά εδώ θέλω να 

μεγαλώσω τα παιδιά μου. Εδώ είναι η Ιθάκη μου αλλά όχι χωρίς την οικογένεια 

μου. Ακόμα ταξιδεύω αφεντικό. Θέλω να γίνω μέρος της ιστορίας σας του είπα. 

Μπορώ να γίνω ένας ασήμαντος πακιστανός θεός. Το αφεντικό κούναγε το κεφάλι 

όπως πάντα με αποδοκιμασία. Σκούπισε τα μάτια του, μου χαμογέλασε και έφυγε.

Ο Δημήτρης Μπιζένης γεννήθηκε στην Νέα Ιωνία Μαγνησίας το 1985. Αποφοίτησε από 

το τμήμα Εμπορίας και Διαφήμισης του Τ.Ε.Ι. Θεσσαλονίκης και από το 2006 εργάζεται σαν 

λογιστής. Το 2016 είδε με μεγάλη του χαρά και τιμή το πρώτο του διήγημα να διακρίνεται 

στον Δ’ Διαγωνισμό Διηγήματος “Στέλιος Ξεφλούδας”. Γράφει σπάνια για να καταπολεμήσει 

την ιδιαίτερη φύση της δουλειάς του σε μία μάχη εκ των προτέρων άνιση.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

68_

Έπαινος

Αγγελική - Μαρία Ψωμαδέλλη

Χάρτινο καράβι

ΙΝΕΖΙΚΑ, ΓΙΑΠΩΝΕΖΙΚΑ, ΓΕΡΜΑΝΙΚΑ, ΡΩΣΙΚΑ... ΓΛΩΣΣΕΣ ΑΓΝΩΣΤΕΣ μα ηχούν 

τόσο γνώριμες στα αυτιά μου. Το ίδιο σκηνικό συμβαίνει κατά τη διάρκεια 

όλης της χρονιάς μα ιδιαίτερα τους καλοκαιρινούς μήνες που τα δρομολόγια των 

κρουαζιερόπλοιων εμφανίζονται συχνότερα στο λιμάνι του Πειραιά.

Στέκομαι και χαζεύω τους τουρίστες άλλοτε φανερά κατά πρόσωπο κι άλλοτε 

κρυμμένος στη γωνιά μου. Προσπαθώ να γίνω ένα με αυτούς. Πρόσωπα άγνωστα, 

χαρούμενα που ήρθαν να ζήσουν για λίγο σε μια από τις ομορφότερες χώρες του 

κόσμου θέλοντας να γνωρίσουν από κοντά τον πολιτισμό και την ελληνική 

φιλοξενία. Τραγική ειρωνεία αν σκεφτεί κανείς πως είμαι Έλληνας και αυτή την 

φιλοξενία δεν την βίωσα ποτέ στο σπίτι μου.

Ποτέ δεν ένιωσα πως θα ανήκω κάπου για πάντα. Όλα είναι τόσο εφήμερα, 

αρκεί να έρθει η επόμενη κιόλας μέρα και να τα ανατρέψει. Όταν συνέβη αυτό για 

πρώτη φορά στα δώδεκά μου χρόνια, ήταν αρκετά σοκαριστικό. Ζούσαμε από τότε 

στον Πειραιά, σε μια κάμαρα στο νοίκι μαζί με την μητέρα μου. Ο πατέρας μου 

δούλευε στα καράβια. Έκανε ταξίδια μακρινά και καταφέρναμε να τον βλέπουμε 

δυο φορές το χρόνο για μερικές μέρες, ίσα - ίσα για να θυμόμαστε την ύπαρξη του, 

την οποία ωστόσο μας επεσήμανε κάθε μήνα στέλνοντάς μας καρτ ποστάλ με δυο 

λόγια και λίγα χρήματα από τα λιμάνια που έπιανε το καράβι του. 

Η οικογένειά μας φτωχή, τόσο που αν είχαμε φαγητό κάθε μέρα στο τραπέζι 

κάναμε το σταυρό μας. Ευτυχώς ήμουν το μόνο παιδί της οικογένειας αλλά η μάνα 

Κ



Ο ΞΕΝΟΣ
____________________________________________________________________________________________

69_

μου δεν κατάφερνε ούτε και με εμένα να τα φέρει βόλτα. Ήμουν παιδί ατίθασο, 

ζωηρό και προσπαθούσα να της τραβήξω την προσοχή με κάθε τρόπο. Θυμάμαι να 

παίζω κυνηγητό μαζί της μες το σπίτι, σπάζοντας ό,τι είχαμε και δεν είχαμε στο 

πέρασμά μου. Το παιχνίδι πάντα κατέληγε με την κυρά Τασία να μου τις βρέχει για 

τις αταξίες μου και μετά να ξεσπά σε κλάματα από τις τύψεις της. Δεν με πείραζε το 

ξύλο από τα χέρια της. Σαν χάδι το ένιωθα. Ήθελα να την κάνω να ξεσπάει με 

κάποιο τρόπο για να ξαλαφρώνει από όσα κουβάλαγε μέσα της. 

Δεν τα αγάπαγε τα παιδιά η μάνα μου. Σαν βάρος τα έβλεπε. Σαν άλλη μια 

δυσκολία στην προσπάθειά της να επιβιώσει. Κι εμένα με αντιμετώπιζε σαν ακόμη 

μια υποχρέωση που της άφησε ο άντρας της για να τον θυμάται. Μια υποχρέωση 

που μέρα με τη μέρα ολοένα μεγάλωνε και την έπνιγε. Κι αν ένιωσε μητρική 

αγάπη, ποτέ δεν μου την έδειξε. Δεν άκουσα καλή κουβέντα από τα χείλη της. Ούτε 

ένα μπράβο κι ας ήμουν από τους πρώτους μαθητές για να την ευχαριστήσω. 

Ήξερα πως κατά βάθος καμάρωνε για μένα μα δεν ήθελε να μου το δείξει για να 

μην της πάρω τον αέρα. Σκληρή γυναίκα.

Ένα καλοκαιρινό απόγευμα, λίγες μέρες μόλις μετά το κλείσιμο των 

σχολείων, η μάνα μου ήρθε και με μάζεψε βιαστικά από την αλάνα που παίζαμε 

μπάλα με τα άλλα παιδιά της γειτονιάς, λέγοντάς μου πως ο πατέρας γύρισε 

απροειδοποίητα από το ταξίδι του και θέλει να με δει. Ξαφνιάστηκα με την 

αιφνίδια επιστροφή του μα χάρηκα που θα τον έβλεπα ξανά. Όταν τον αντίκρισα, 

έτρεξα μεμιάς στην αγκαλιά του. Μου χάιδεψε τα μαλλιά και με χτύπησε τρυφερά 

στην πλάτη. Μου είπε πως έγινα ολόκληρος άντρας πια και πως ήρθε ο καιρός να 

με πάρει μαζί του στο επόμενο ταξίδι. Δεν περίμενα να συμβεί κάτι τέτοιο τόσο 

σύντομα. Πάντα «ταξίδευα» μαζί του, μέσα από τις ιστορίες του, στα μέρη που 

επισκεπτόταν το καράβι του αλλά δεν φανταζόμουν πως θα ήθελε ποτέ να με έχει 

στα πόδια του. Έπειτα δεν ήθελα να αφήσω και τη μάνα μου μονάχη. Μπορεί να 

μην της το έδειχνα μα της είχα αδυναμία. Ωστόσο, η κυρά Τασία δεν έφερε 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

70_

αντίρρηση στην απόφαση του πατέρα μου. Δεν είχα άλλη επιλογή λοιπόν παρά να 

τον σεβαστώ και να πάω μαζί του.

Σε μια βδομάδα ακριβώς, το πλοίο του σαλπάρισε και πάλι. Θυμάμαι τη 

μάνα να μας αποχαιρετάει στο λιμάνι δίνοντάς μου ένα σακίδιο με ρούχα, μερικά 

κομμάτια χορτόπιτα και κάμποσες καραμέλες βουτύρου που ήξερε καλά πόσο πολύ 

μου αρέσουν. Ξεκίνησα να τις πιπιλάω μόλις το καράβι μας έβγαινε από το λιμάνι 

του Πειραιά μα δεν κατάφερα να διώξω την πίκρα από το στόμα μου. Ούτε ένα 

δάκρυ δεν κύλισε στα μάτια της κυρά Τασίας κι ας ήταν η πρώτη φορά που με 

αποχωριζόταν. Στάθηκε έξω από το πλοίο και μας κουνούσε το μαντήλι με βλέμμα 

κενό και παγωμένο. Ήταν τόσο αδικαιολόγητα ήρεμη. Δεν ήξερα πόσο καιρός θα 

πέρναγε για να την ξαναδώ.

Μερικές μέρες αργότερα, φτάσαμε στο λιμάνι της Μασσαλίας, ένα από τα 

σημαντικότερα εμπορικά κέντρα της Μεσογείου, με σκοπό τον ανεφοδιασμό και τη 

διακίνηση προϊόντων. Βγήκαμε έξω στο λιμάνι με τον πατέρα μου και άλλους 

ναυτικούς και αρχίσαμε το σεργιάνι. Όμορφο μέρος, γεμάτο κόσμο και φασαρία μα 

δεν μπορούσα να το συγκρίνω σε καμία περίπτωση με τον δικό μας Πειραιά. Ο 

πατέρας μου θυμήθηκε πως ο ξάδερφός του που ζει μόνιμα στη Μασσαλία, είχε 

μαγαζί εκεί κοντά και θεώρησε πως μια που βρεθήκαμε στα μέρη του, είναι μια 

καλή ευκαιρία να τον επισκεφτούμε και να με γνωρίσει. 

Επιστρατεύοντας τα λιγοστά του γαλλικά, ο πατέρας κατάφερε να πάρει 

πληροφορίες από μερικούς περαστικούς και έτσι σύντομα βρεθήκαμε στο μαγαζί 

του θείου. Από την πόρτα κιόλας με χτύπησε μια έντονη μυρωδιά φαγητών που 

μου ανακάτεψε το στομάχι. Ο θείος, ένας μεσήλικας γύρω στα πενήντα, είχε ένα 

μικρό εστιατόριο με αρκετά ελληνικά πιάτα. Δεν έδειξε να ξαφνιάζεται ιδιαίτερα 

όταν μας είδε. Σαν να μας περίμενε. Μας έκανε νεύμα να καθίσουμε σε ένα τραπέζι 

και μόλις μειώθηκε λιγάκι η δουλειά, μας έφερε δυο πιάτα κρεατόσουπα και έκατσε 

κοντά μας. Το στομάχι μου ήταν ακόμη δεμένο κόμπος. Ο θείος με παρακίνησε να 



Ο ΞΕΝΟΣ
____________________________________________________________________________________________

71_

φάω για να στυλωθώ. Είχε πράγματι δίκιο. Σε λίγα λεπτά αισθανόμουν πολύ 

καλύτερα. 

Ο πατέρας μου έπιασε κουβέντα με τον ξάδερφό του για τη ζωή στη 

Μασσαλία και ο θείος μου τον ρωτούσε για την Ελλάδα και τους λιγοστούς του 

συγγενείς. Του είχε λείψει πολύ η πατρίδα. Το είχε πάρει απόφαση όμως πως δεν θα 

γυρίσει πια πίσω. Στη Γαλλία είχε βάλει τη ζωή του σε μια σειρά. Τί κι αν δεν 

παντρεύτηκε ποτέ; Έμαθε να ζει μόνος και να δουλεύει ασταμάτητα. Ήταν 

ευτυχισμένος με την καθημερινότητά του. Άλλωστε, όπως είπε και εκείνος: 

«πατρίδα είναι εκεί που ξαπλώνεις κάθε βράδυ για να κοιμηθείς». Κι αυτός 

κοιμόταν σε ένα δωμάτιο πάνω από το μαγαζί του τα τελευταία τριάντα χρόνια.

Λίγο αργότερα, ο πατέρας μου ζήτησε να πάω μια βόλτα για να τους αφήσω 

να τα πουν με την ησυχία τους. Βγήκα από το μαγαζί του θείου και άρχισα να 

περιπλανιέμαι στους δρόμους της Μασσαλίας χαζεύοντας τα όμορφα κτίρια και 

τον κόσμο που πηγαινοερχόταν. Ήταν όλοι τόσο καλοντυμένοι, ήρεμοι και 

αψεγάδιαστοι. Έμοιαζαν τόσο διαφορετικοί από τους θορυβώδεις βρώμικους 

τύπους που είχα συνηθίσει να βλέπω να τριγυρνάνε άσκοπα στο λιμάνι του 

Πειραιά. Κάπως έτσι τριγυρνούσα κι εγώ στη γειτονιά με τους φίλους μου. Τώρα 

έδειχνα τόσο παράταιρος ανάμεσά τους, με την ξεθωριασμένη μου βερμούδα και το 

βρώμικο μπλουζάκι μου.

Γύρισα στο εστιατόριο με μια έντονη επιθυμία να σφίξω στην αγκαλιά μου 

τον πατέρα μου μα δεν ήταν πουθενά. Στο τραπέζι που καθόμασταν, βρισκόταν 

ακόμα το σακίδιό μου και ένας λευκός φάκελος. Τον άνοιξα και βρήκα ένα 

σύντομο σημείωμα. Αναγνώρισα αμέσως το γραφικό του χαρακτήρα. Μου έγραφε 

τα εξής:

«Γιάννη, πρέπει να φύγω. Θα μείνεις με το θείο σου για ένα χρονικό 

διάστημα και αν όλα πάνε καλά, θα γυρίσω να σε πάρω στο ταξίδι της επιστροφής. 

Να είσαι φρόνιμος και να κάνεις ό,τι σου πει ο θείος σου. Καλή αντάμωση.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

72_

 Ο πατέρας σου» 

Έχασα τη γη κάτω από τα πόδια μου. Πίστεψα πως πρόκειται για μια 

κακόγουστη φάρσα. Έτρεξα με όλη μου τη δύναμη μέχρι το σημείο που είχε δέσει το 

πλοίο μας. Το είδα με σηκωμένη τη μπουκαπόρτα να αναχωρεί για λιμάνια ξένα. 

Στεκόμουν και το κοιτούσα σαν χαμένος να ξεμακραίνει όλο και πιο πολύ και μαζί 

του να παίρνει τον άνθρωπο που με δημιούργησε και τόσο ωμά με εγκατέλειψε. 

Ένιωσα την προδοσία να κυλάει γοργά στα μάτια και να μου καίει το πρόσωπο. Ο 

κόμπος στο λαιμό μου ανέβαινε και με έσφιγγε τόσο που μετά βίας μπορούσα να 

αναπνεύσω. 

Έμεινα ώρες ολόκληρες στο λιμάνι κλαίγοντας και θρηνώντας για την 

οικογένεια που τόσο άδικα με ξέγραψε σαν να μην άνηκα ποτέ σε αυτήν. Ήξερα 

μέσα μου πως ο πατέρας μου δεν θα ξαναγυρίσει να με πάρει. Αν είχε σκοπό να το 

κάνει, θα είχε το θάρρος να με κοιτάξει στα μάτια φεύγοντας κι αυτό θα ήταν 

υπόσχεση πως θα γυρίσει. Κρατούσα το σημείωμα στα χέρια μου και το έσφιγγα με 

όλη μου τη δύναμη. Προσπαθούσα να το καταστρέψω, να το εξαφανίσω, λες και 

μαζί του θα διέγραφα αυτό που είχε συμβεί. Μάταιος κόπος.

Είχε κιόλας νυχτώσει όταν αποφάσισα να γυρίσω στο μαγαζί του θείου 

Σάββα. Ήταν εκεί και με περίμενε σιωπηλός κάνοντας κάποιες τελευταίες 

προετοιμασίες στην κουζίνα για την επόμενη μέρα. Δεν μου είπε λέξη για ό,τι είχε 

συμβεί, μόνο με πήρε από το χέρι και με οδήγησε στην κάμαρά του. Μου έστρωσε 

στο πάτωμα να κοιμηθώ, ξάπλωσε στο κρεβάτι του, έκλεισε το φως και 

αποκοιμήθηκε κουρασμένος. Μάτι δεν έκλεισα εκείνη τη νύχτα. Μέχρι το 

ξημέρωμα έκλαιγα από το παράπονο, πνιγμένος σε ένα βουβό αναφιλητό. 

Το επόμενο πρωί, ο θείος με ξύπνησε αφήνοντάς μου ένα ποτήρι γάλα στο 

κομοδίνο. Μου είπε πως έπρεπε να ετοιμαστώ και να κατέβω να τον βοηθήσω στο 

μαγαζί. Ένιωσα ευγνωμοσύνη που ένας άνθρωπος που μέχρι χτες δεν με γνώριζε, 

προσπαθούσε να με εντάξει στην καθημερινότητά του. Πλύθηκα, ντύθηκα βιαστικά 



Ο ΞΕΝΟΣ
____________________________________________________________________________________________

73_

και κατέβηκα στο εστιατόριο. Η νέα μου ζωή σε μια ολότελα ξένη χώρα ξεκινούσε 

και έπρεπε να προσαρμοστώ.

Η δουλειά στο εστιατόριο ήταν σκληρή. Επειδή δεν γνώριζα τη γλώσσα, δεν 

μπορούσα να βοηθήσω το θείο στο σερβίρισμα και στις παραγγελίες και εκείνος 

μου ανέθεσε δουλειές της κουζίνας και της αποθήκης τροφίμων. Υπήρχε ακόμα μια 

γυναίκα που μαγείρευε καθημερινά στο μαγαζί και σύντομα έγινα το δεξί της χέρι. 

Ήταν μια έγχρωμη Γαλλίδα, γύρω στα τριανταπέντε και συχνά κρέμονταν από τη 

φούστα της τα δίδυμα αγοράκια της που μόλις είχαν κλείσει τα τρία τους χρόνια. 

Ήταν σπουδαία γυναίκα η Συλβί. Πάντα χαμογελούσε και αν και δεν 

καταλάβαινα τί μου έλεγε, έβλεπα τα μάτια της να με κοιτάζουν με στοργή και 

αυτό γλύκαινε το μέσα μου. Μπορεί η κυρά Τασία να με ξέγραψε νωρίς μα βρέθηκε 

μια γυναίκα που από την πρώτη στιγμή μου φέρθηκε σαν μάνα κι ας μην 

μιλούσαμε καν την ίδια γλώσσα. Κι ας μην είχαμε καν το ίδιο χρώμα. Δεν 

χρειάζονται αυτά για να νιώσεις πως βρίσκεσαι με την οικογένειά σου. Και η Συλβί 

σύντομα έγινε η δική μου.

Ο θείος Σάββας ήταν καλός άνθρωπος. Αυστηρός, λιγομίλητος αλλά δίκαιος 

απέναντί μου. Από την πρώτη κιόλας μέρα με έβαλε να σηκώνω σακιά με πατάτες 

και κρεμμύδια κουβαλώντας τα στην αποθήκη. Δεν με λυπήθηκε παρά το νεαρό της 

ηλικίας μου και το μικροσκοπικό μου παράστημα. Στο τέλος κάθε μέρας, μου έδινε 

μια καλή μερίδα φαγητό κι ένα μικρό χαρτζιλίκι που έφτανε ίσα - ίσα για να πάρω 

καραμέλες και μετά με έστελνε για ύπνο. Από την κούραση αποκοιμιόμουν αμέσως. 

Για να ξαναπάω στο σχολείο, ούτε λόγος. Η θέση μου ήταν στο μαγαζί και ο θείος 

μου το ξεκαθάρισε από την πρώτη κιόλας μέρα. Δεν με πείραξε κι ας τ’ αγαπούσα 

τα γράμματα. Μέσα μου φώλιαζε μια κρυφή ελπίδα πως ίσως ο πατέρας μου 

επιστρέψει για να με πάρει πίσω μαζί του.

Αυτό δεν ήθελα; Τον πρώτο χρόνο σίγουρα ναι. Έπλενα κάθε μέρα στην 

κουζίνα σωρούς από βρώμικα πιάτα, τρίβοντας τα με μανία μέχρι να λάμψουν από 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

74_

καθαριότητα. Ήθελα να είμαι καλό παιδί, ήθελα να είναι περήφανος ο πατέρας 

μου για μένα, αν ποτέ ενδιαφερόταν να μάθει τί κάνω. Ούτε δυο λέξεις δεν είχα 

λάβει από τους γονείς μου. Ούτε ένα τηλεφώνημα για να δουν τί έχω απογίνει. Δεν 

ξέρω αν είχαν επικοινωνήσει με το θείο μου. Λέξη δεν του ’παιρνα όποτε του 

άνοιγα κουβέντα. Με έτρωγε η περιέργεια για ποιό λόγο με παράτησαν, για ποιά 

αιτία με απαρνήθηκαν τόσο σκληρά. Ήμουν τόσο κακό παιδί; Τόσο απείθαρχο που 

έπρεπε να εξοριστώ από το ίδιο μου το σπίτι; Άξιζα να γίνω ξένος μέσα στην ίδια 

μου την οικογένεια;

Τα χρόνια περνούσαν, μεγάλωσα, άντρεψα και αυτές οι σκέψεις βασάνιζαν 

ακόμα το μυαλό μου. Τους σκεπτόμουν καθημερινά μα δεν τολμούσα να τους 

γράψω εγώ ή να τους πάρω τηλέφωνο. Φοβόμουν μήπως μου το κλείσουν και μόνο 

στο άκουσμα της φωνής μου. Δεν θα άντεχα άλλη μια απόρριψη από τη μεριά τους. 

Δεν θα μπορούσα να το συγχωρήσω ούτε σε αυτούς, ούτε στον εαυτό μου.

Στο μεταξύ, αν και δεν πήγα σχολείο, η Συλβί και ο θείος Σάββας με 

βοήθησαν να μάθω καλά τη γλώσσα και έτσι ανέλαβα και τις παραγγελίες στο 

εστιατόριο. Το μαγαζί πήγαινε περίφημα. Γνώρισα πολύ κόσμο, έκανα φίλους 

αληθινούς που με αποδέχτηκαν για αυτό που είμαι, γνώρισα κοπέλες και σύντομα 

ήρθε η στιγμή να παντρευτώ και να φτιάξω το δικό μου σπίτι. Δεν το τόλμησα ποτέ. 

Συνδεόμουν με μια υπέροχη νεαρή Γαλλιδούλα γεμάτη όνειρα και πάθος για τη 

ζωή μα η αγάπη της δεν ήταν αρκετή για να γεμίσει το κενό που είχα μέσα μου. 

Ένιωθα άδειος, ανίκανος να προσφέρω την αγάπη μου με το φόβο μήπως δεν την 

θελήσουν και μου την πετάξουν στα μούτρα. Τόσα χρόνια κι ακόμη δεν είχα 

ξεπεράσει την σκληρή τους συμπεριφορά.

Ο θείος Σάββας έγινε για μένα ένας πραγματικός πατέρας και η Συλβί μια 

μάνα που με καμάρωνε σαν να ήμουνα δικό της παιδί. Άλλωστε, μεγάλωσα μαζί με 

τα παιδιά της, φάγαμε από το ίδιο φαγητό, κλάψαμε στην ίδια αγκαλιά και τα 

θεωρώ πια αδέρφια μου. Πικρό λόγο δεν άκουσα από το στόμα της και αν και δεν 



Ο ΞΕΝΟΣ
____________________________________________________________________________________________

75_

με κανάκευε, τα μάτια της με επιβράβευαν με τόσα μπράβο που η κυρά Τασία δεν 

τόλμησε ποτέ να ξεστομίσει όταν με μεγάλωνε στην ποδιά της. Αυτοί οι άνθρωποι 

ήταν και θα είναι πάντα η πραγματική μου οικογένεια.

Εικοσιπέντε χρόνια μετά την πρώτη μέρα που πάτησα το πόδι μου στη 

Μασσαλία, ο θείος Σάββας, σωστός εβδομηνταπεντάρης πια, μου ζήτησε να 

αναλάβω εξ’ ολοκλήρου το εστιατόριο γιατί είχε κουραστεί. Έβαλα τα δυνατά μου 

για να τον βγάλω ασπροπρόσωπο, να είναι περήφανος για μένα και τα κατάφερα. 

Λίγους μήνες μετά, ο Θεός τον κάλεσε κοντά του για να του κάνει παρέα. Η 

απώλειά του μου στοίχησε αφάνταστα μα δεν το έβαλα κάτω. Δεν θα το ήθελε ούτε 

εκείνος.

Μερικά χρόνια αργότερα, η μοίρα μου φύλαγε μια συνάντηση με το 

παρελθόν που τόσο με είχε πληγώσει. Έλαβα ταχυδρομικά ένα ειδοποιητήριο από 

μια ελληνική τράπεζα που με ενημέρωνε πως μετά το θάνατο των γονιών μου και 

αφού ήμουν εγγυητής στο δάνειο που είχαν πάρει, όφειλα να αποπληρώσω τα χρέη 

τους που ανέρχονταν σε ένα διόλου ευκαταφρόνητο ποσό. Θάνατος; Γονείς; 

Δάνειο; Εγγυητής; Λέξεις άγνωστες ξεπηδούσαν μέσα από την επιστολή και με 

συντάραζαν ολόκληρο. Σε τηλεφωνική μου επικοινωνία με την τράπεζα, έμαθα πως 

μετά το θάνατο του πατέρα μου πριν πέντε χρόνια, η κυρά Τασία αδυνατούσε να 

φανεί συνεπής στις οικονομικές της υποχρεώσεις. «Και να ήταν μόνο σε αυτές;» 

συλλογίστηκα κρατώντας το ακουστικό. Το αποτέλεσμα είναι πως συσσωρεύτηκε 

ένα μεγάλο χρέος στην τράπεζα από ένα δάνειο που είχαν πάρει και το οποίο, 

αφού είχε πεθάνει και η μάνα μου πριν ένα μήνα, έπρεπε τώρα να αποπληρώσω 

εγώ. Με είχαν ορίσει παράνομα ως εγγυητή τους, πλαστογραφώντας την υπογραφή 

μου. Πόσο ανέντιμο εκ μέρους τους! Δεν είχα την παραμικρή ιδέα για την 

συγκεκριμένη ενέργεια των δικών μου.

Δεν ήξερα πώς έπρεπε να το διαχειριστώ όλο αυτό. Η ειρωνεία είναι πως οι 

γονείς μου δεν με είχαν ξεχάσει μα με θυμήθηκαν όταν έπεσαν στην ανάγκη του 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

76_

πορτοφολιού μου. Ακόμα και για τον θάνατό τους, ενημερώθηκα με μια παγερή 

και αδιάφορη επιστολή τραπέζης. Κληρονόμησα τα χρέη τους και έπρεπε να τα 

αποπληρώσω αποδεικνύοντας την συγγένεια και το σεβασμό μου απέναντί τους. 

Πόσες αποδείξεις πια; Η σιωπή μου τόσα χρόνια δεν απέδειξε τίποτα πατέρα; Μια 

αγκαλιά σου ζήτησα μάνα! Μια αγκαλιά μου έφτανε πάντα.

Οι φίλοι μου με συμβούλεψαν να μην ασχοληθώ με το θέμα. Δεν το βάσταγε 

η καρδιά μου. Στην καρδιά του Έλληνα φωλιάζει πάντα η αγάπη της πατρίδας, της 

οικογένειας, κι ας τον χωρίζουν χιλιάδες μίλια. Τουλάχιστον στη δική μου καρδιά 

αυτό συνέβαινε. Πούλησα το μαγαζί του θείου χαρίζοντας τη μισή επιχείρηση στη 

Συλβί σαν ένα ελάχιστο ευχαριστώ για όσα μου είχε προσφέρει όλα αυτά τα 

χρόνια, έβγαλα ένα εισιτήριο και επέστρεψα στην Αθήνα. Με τα λεφτά της 

επιχείρησης ξόφλησα όλο το χρέος των δικών μου και με τα λιγοστά που 

περίσσεψαν, έφτιαξα ένα τάφο στη μάνα μου. Δεν το άντεχα να κείτεται στη γη 

σκεπασμένη με μια χούφτα χώμα λες και ήταν ζώο.

Άλλωστε, το ζώο στην οικογένεια ήμουν πάντα εγώ. Αδέσποτο σκυλί που 

γυρίζει δεξιά και αριστερά αναζητώντας το χαμένο του σπιτικό, τον επόμενο που 

θα του πετάξει ένα κόκαλο αγάπης για να νιώθει λιγότερο ξένος στην οικογένεια 

που ο ίδιος πλήρωσε για να έχει. 

Κάπως έτσι κατέληξα σε αυτό εδώ το παγκάκι στο λιμάνι του Πειραιά. Με 

άδειες τσέπες μα με καρδιά γεμάτη αγάπη που δεν φοβάμαι πια να χαρίσω σε 

όποιον την έχει ανάγκη. Έκλεισα για πάντα τη πόρτα στα φαντάσματα του 

παρελθόντος τη στιγμή που έπεφτε η ταφόπλακα στο τάφο της κυρά Τασίας. Τα έχω 

καλά με τη συνείδησή μου ξέροντας πως έβαλα τα δυνατά μου να γίνω ο γιος που 

πάντα ήθελαν να έχουν κι ας μην τον αγάπησαν ποτέ.

Κοιμάμαι ήσυχος τα βράδια στο χαρτόκουτό μου, κάτω από το φως των 

αστεριών αγναντεύοντας τα απάνεμα νερά του λιμανιού. Το χειμώνα, το κρύο μου 

τρυπάει τα κόκκαλα μα δεν αργεί να έρθει το πρωί που ένα κρουαζιερόπλοιο θα 



Ο ΞΕΝΟΣ
____________________________________________________________________________________________

77_

δέσει και πάλι πλάι στο χάρτινο σπίτι μου, δίνοντάς μου την ευκαιρία να 

ανακατευτώ με τους τουρίστες και να ζεστάνω την καρδιά μου. Ξένος μέσα στους 

ξένους. Τότε είναι που ο κυρ Λευτέρης, ο κουλουρτζής θα αφήσει πάλι κρυφά ένα 

κουλούρι στο προσκεφάλι μου. Κι όταν υπάρχει αγάπη και αλληλεγγύη, τίποτα δεν 

είναι ξένο πια.

Η Αγγελική - Μαρία Ψωμαδέλλη γεννήθηκε στο Μαρούσι Αττικής και μεγάλωσε στη 

Μυτιλήνη. Είναι απόφοιτος της Γαλλικής Γλώσσας και Φιλολογίας του ΕΚΠΑ και κάτοχος 

πτυχίου Δημοσιογραφίας. Έχει εργαστεί ως αρθρογράφος σε ενημερωτικούς ιστότοπους ενώ 

από το 2015 εργάζεται ως βοηθός σκηνοθέτη σε συνεργασία με το Εθνικό Θέατρο, το θέατρο 

Badminton και το θέατρο Στοά.

Παράλληλα, η Αγγελική ασχολείται με τη συγγραφή διηγημάτων και θεατρικών έργων. Το 

πρώτο της θεατρικό έργο «Η Κούκλα» απέσπασε δύο βραβεία στο Φεστιβάλ Μονολόγων του 

92 Art. Από το 2015 μέχρι σήμερα έχει διακριθεί με κείμενά της σε λογοτεχνικούς 

διαγωνισμούς σε όλη την Ελλάδα.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

78_

Έπαινος

Κωνσταντίνα Κουτσουμπού

Ο άνθρωπος των φαναριών

ΔΡΟΜΟΣ ΦΑΡΔΥΣ ΓΕΜΑΤΟΣ ΤΡΟΧΟΦΟΡΑ, ΞΕΤΥΛΙΓΟΤΑΝ ΦΙΔΩΤΟΣ περνώντας 

ανάμεσα από γειτονιές με διώροφα σπίτια και κάθε είδους καταστήματα της 

μικρής μας πόλης. Τρείς νησίδες τον έτεμναν φυτεμένες με κατακόκκινα γεράνια 

και πικροδάφνες που πέταγαν τα κλαδιά τους ψηλά ανυπόμονες να φτάσουν στο 

φως. Στενά κράσπεδα τον έζωναν απ’ άκρη σε άκρη έχοντας για στολίδι τα 

απομεινάρια της καταναλωτικής μας μανίας: Αποτσίγαρα, σακουλάκια, σχισμένα 

πακέτα, χαρτάκια αποδείξεων, ακαθαρσίες σκύλων. Μοναδικό σημείο αναφοράς ο 

φωτεινός σηματοδότης στη διασταύρωση με την κεντρική λεωφόρο που επιδιδόταν 

από ώρα σ’ ένα φωτεινό παιχνίδισμα, προειδοποιώντας πεζούς κι αυτοκίνητα να 

μειώσουν ταχύτητα γιατί θα πλησίαζαν στο επόμενο κόκκινο φανάρι.

Ουρές τα αυτοκίνητα εδώ και ώρα, φορτωμένα με βιαστικούς και 

πολυάσχολους ανθρώπους, εκνευρισμένους ίσως με την πρωινή κίνηση, έκοβαν 

ταχύτητα στο φανάρι, προσπερνώντας αφηρημένα τον μελαχρινό άντρα που 

γυρόφερνε ψάχνοντας για κάποιο ανοιχτό παράθυρο να τεντώσει παρακλητικά το 

χέρι στους εποχούμενους πολίτες της ευημερούσας πόλης. Αθλητικά πρόχειρα 

ρούχα και παπούτσια, ένα κασκέτο φορεμένο στραβά με διαφημιστικό εταιρείας 

καλλυντικών, όλα σίγουρα δανεικά κι αγύριστα, αποτελούσαν την όχι και τόσο 

καθαρή, ολότελα φτωχική περιβολή του. 

Τον έβλεπα κι εγώ κάθε μέρα πηγαίνοντας στη δουλειά. Ο πολυσύχναστος 

δρόμος όπου είχε το προσωρινό του στέκι, ήταν μέσα στο καθημερινό μου 

δρομολόγιο. Στην αρχή τον πέρασα για 

Ο



Ο ΞΕΝΟΣ
____________________________________________________________________________________________

79_

ζητιάνο, όμως δεν ήταν. Κουβαλούσε μαζί του μια σακούλα χαρτομάντιλα, που 

προσπαθούσε να τα πουλήσει για πενήντα λεπτά το πακέτο. Με το χρόνο 

διαπίστωσα πως είχε εξελίξει και την τεχνική της προσέγγισης των οχημάτων. 

Παρακολουθούσε τα αυτοκίνητα και υπολόγιζε την ταχύτητα με την οποία θα 

σταματούσαν δίπλα του. Ήξερε πολύ καλά πια τον χρόνο αναμονής του 

σηματοδότη. Όταν λοιπόν κάποιο παράθυρο άνοιγε δειλά μέχρι τη μέση, ο οδηγός 

χωρίς καν να τον κοιτάξει και με το βλέμμα του καρφωμένο στο φανάρι, τού έβαζε 

γρήγορα στο χέρι ένα κέρμα. Κλικ.., άκουγες τη μεταλλική μουσική στο τσίγκινο 

δισκάκι του. Ένα όμορφο χαμόγελο που αποκάλυπτε μια κατάλευκη παραδόξως 

οδοντοστοιχία, ξεκουραζόταν στο μελαχρινό πρόσωπο τού «άντρα των φαναριών».

Σκέφτηκα πολλές φορές την κατάσταση που μπορεί να βρισκόταν, τις 

συνθήκες που τον οδήγησαν να γυροφέρνει στη γειτονιά μας και να στέκεται 

αρκετές ώρες της μέρας στο φανάρι. Άραγε πώς να αισθάνεται μόνος και 

ξεκομμένος από τους δικούς του; Τι άραγε να του συνέβη; Το τελευταίο διάστημα 

μειώθηκε αισθητά ο αριθμός των ομοίων του από την Ασία ή την Αφρική που 

ζητιάνευαν στις μεγάλες πόλεις της χώρας. Με το ξέσπασμα της οικονομικής κρίσης 

έφυγαν οι περισσότεροι, όσοι φυσικά απέμειναν από τις εκκαθαρίσεις της 

αστυνομίας και των ρατσιστικών οργανώσεων κι επέστρεψαν στον τόπο τους, 

άλλοι όμως -οι περισσότεροι- συνέχισαν την περιπλάνηση στις χώρες της 

ανεπτυγμένης Δύσης. Τούτος πώς και ξέμεινε; Έβαλα με το νου μου τα χειρότερα 

Μην τον εκμεταλλεύονταν κάποιοι και του έπαιρναν στο τέλος της ημέρας ό,τι 

χρήματα μάζευε για ένα μόνο πιάτο φαί;. 

Είχα διαβάσει σχετικά πολλά άρθρα στις εφημερίδες που περιέγραφαν με τα 

πιο μελανά χρώματα την εξάπλωση τέτοιων συμμοριών εκμετάλλευσης με θύματα 

τους λαθρομετανάστες που δεν μπορούν να φύγουν από τη χώρα. Αποφάσισα 

λοιπόν όλα αυτά να τα ανακαλύψω, την επομένη που θα βρισκόταν ο κακόμοιρος 

στον δρόμο μου. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

80_

«Από πού είσαι φίλε; Πώς και από τα μέρη μας;» του είπα καθώς ήταν 

σταματημένος στο «πόστο του» και μετρούσε την πολύτιμη γι’ αυτόν πραμάτειά 

του -είκοσι πακέτα αρωματικά χαρτομάντιλα- που περιείχε η ακουμπισμένη στο 

φθαρμένο κράσπεδο ξεφτισμένη τσάντα του.

«Είμαι από Σύρια, με λένε Χασάν» απάντησε με τα σπασμένα ελληνικά του. 

«Δώσε κάτι κύριε. Να! πάρε ένα πακέτο χαρτομάντηλα να βοηθήσεις».

«Εντάξει Χασάν, δώσε μου ένα πακέτο και κράτα τα ρέστα» αποκρίθηκα 

μαρσάροντας το αυτοκίνητο για να προφτάσω να περάσω με πράσινο και στο 

επόμενο φανάρι, αφήνοντας πίσω μου έναν δαιμονισμένο θόρυβο και τον 

ευτυχισμένο, υπέθετα, Χασάν αφού τον είχα προς στιγμήν «ευεργετήσει» με τα λίγα 

κέρματα από τα ευρώ που βρήκα στη τσέπη μου. 

Με το εξοντωτικό ωράριο της δουλειάς στο γραφείο, με τηλέφωνα και 

πελάτες να μου σπάνε διαρκώς τα νεύρα και να μου εξαντλούν την υπομονή, 

ξεχάστηκα εντελώς και δεν ξανασκέφτηκα τον Χασάν. Πόσους τέτοιους 

κακόμοιρους Χασάν δεν είχα τα προηγούμενα χρόνια αντικρύσει!. Ανθρώπους –

ερείπια ψυχικά και σωματικά που κοιμούνταν σε σκοτεινές στοές και σκαλιά το 

βράδυ, εκλιπαρώντας τους περαστικούς για λίγες ψωροδεκάρες, ένα κομμάτι ψωμί, 

λίγη ανθρωπιά. 

Αδιάφορα οδηγώντας και νυσταγμένος, ξαναπέρασα το άλλο πρωί από το 

ίδιο φανάρι, το «στέκι» του Χασάν. Ήταν και πάλι εκεί παρών, με όλα του τα 

εφόδια.

Φορούσε τα ίδια ρούχα αλλά ήταν αυτή τη φορά χτενισμένος και καθαρός, 

με το ίδιο χαρακτηριστικό, αφοπλιστικό του χαμόγελο. Άνοιξα το παράθυρο 

γρήγορα έχοντας στραμμένη την προσοχή μου να προλάβω, όταν θα άναβε το 

φανάρι. Με πλησίασε στο ανοικτό μου τζάμι και με χαιρέτισε. Με είχε πια μάθει κι 

εμένα και το αυτοκίνητό μου. Με καλημέρισε και το βλέμμα του απέπνεε καλοσύνη 

κι ευγένεια. Ανταποδίδοντας το χαμόγελο έβγαλα και πάλι λίγα κέρματα χωρίς να 



Ο ΞΕΝΟΣ
____________________________________________________________________________________________

81_

πάρω όπως πάντα τα χαρτομάντιλα που μου έδινε σε αντάλλαγμα.

«Καλημέρα κύριε», η φωνή του εισχώρησε από το μισόκλειστο τζάμι ηχώντας 

ευχάριστα στο αυτί μου. Ο Χασάν όμως τώρα δεν μου άπλωσε το χέρι. Ήταν 

σίγουρος πως θα του έδινα και πάλι τον οβολό μου.

Τον κοίταξα για λίγο σκεφτικός. Ο ξένος των φαναριών κινητοποιούσε την 

περιέργειά μου και όλο η γλώσσα μου με γαργαλούσε να του μιλήσω. Μ’ έσπρωχνε 

να μάθω περισσότερα γι’ αυτόν, να τον γνωρίσω. Το φανάρι αργούσε και κανείς 

δεν ήταν να κορνάρει πίσω μου. Ακούμπησα το χέρι στο παράθυρο και είπα 

αποφασιστικά και γρήγορα σαν να φοβόμουν μην το μετανιώσω.

«Άκου Χασάν του είπα. Ξέρεις από αγροτικές δουλειές, ξέρεις να μαζεύεις 

ελιές, να φροντίζεις κήπους;» 

Με κοίταξε με απορία και δύσπιστα στην αρχή, μετά όμως μου ένευσε 

καταφατικά. Τον έβαλα στο πίσω κάθισμα παρέα με τους φακέλους της δουλειάς 

μου και τα χαρτομάντηλά του. Άλλωστε δεν θα πηγαίναμε και πολύ μακριά, μόνο 

μέχρι το κοντινό καφενείο να τον κεράσω και να τα συμφωνήσουμε.

Λίγες και επιφυλακτικές ήταν στην αρχή οι κουβέντες του. Κομμένα 

γράμματα, φωνήεντα άτονα, μισά σύμφωνα και ένα σπάσιμο της φωνής που 

φανέρωνε ντροπή και αγωνία. Χείμαρρος τα λόγια του αντίθετα, αν έφερα τον 

λόγο για τη χώρα του. Σύρος που ‘φυγε με τις καραβιές του θανάτου από τα 

τούρκικα παράλια, να ξεφύγει από έναν αδελφοκτόνο πόλεμο χωρίς να ξέρει 

κανείς τι θα φέρει η επόμενη μέρα. Ούτε και ποιόν να εμπιστευθεί. Φίλοι 

συντάχθηκαν με τους καθεστωτικούς, συγγενείς με τους επαναστάτες, παντού 

έβλεπες βομβαρδισμένους τόπους και πτώματα. Έχασε τους γονείς του σε 

βομβαρδισμό και τότε τ’ αποφάσισε να φύγει. Με δυσκολίες κατάφερε να φτάσει 

στην Σάμο και από εκεί πάλευε να ζήσει εδώ και έξι μήνες στην αρχή στην Αθήνα, 

τώρα στον τόπο μας με τις ελιές και τ’ αμπέλια. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

82_

Η φυγή προς την ελευθερία τού κόστισε όλες του τις οικονομίες και την 

σωματική και ψυχική του υγεία. Σχεδίαζε να φτάσει στον αδελφό του στην 

Ολλανδία. Στην Αθήνα τον πλησίασαν στην αρχή κάποιοι Άραβες, Αλβανοί, αλλά 

και Έλληνες, τάχα να τον βοηθήσουν με τις διαδικασίες, να του βρουν κατάλυμα. 

Πιάστηκε βέβαια κορόιδο, μα κατάφερε με κόπο να φύγει για την περιοχή 

μας. Δούλεψε μήνες στο μάζεμα της ελιάς και στα πατατοχώραφα. Βρήκε και 

καλούς ανθρώπους που τον συντρέξανε και τον πλήρωναν αρκετά για να είναι 

ευχαριστημένος και χορτασμένος. Να μπορεί να ονειρεύεται και να ελπίζει.

Από αγροτικά ήταν ξεφτέρι κι από ελιές επίσης γνώριζε. Να τις ραβδίζει, να 

τις μαζεύει μεσ’ τα λιόπανα, να τις πηγαίνει στο λιοτρίβι. Σαν του ’πα πως τον 

χρειάζομαι να ασχοληθεί με τις δικές μου δουλειές στο χτήμα, πέταξε από την χαρά 

του. Λεφτά πολλά δεν ήθελε, μου είπε. Του ‘φτανε να έχει να φάει και να κοιμηθεί 

κι ό,τι του περίσσευε να το φυλάει για το εισιτήριο για την Ολλανδία. Μού’ πε κι 

άλλα για τις περιπέτειές του στην Αθήνα, το ξύλο που ’φαγε από άλλους 

παράνομους, το κυνηγητό με την Αστυνομία.. Τέλος ξέπνοος και λυπημένος, ο 

Χασάν τελείωσε την εξομολόγησή του με μια παράκληση. Να μην τον καταδώσω 

στην αστυνομία.

Καθησύχασα την ταραχή του, τού το υποσχέθηκα. Άλλωστε να τον βοηθήσω 

ήθελα κι όχι να τον τιμωρήσω για τις δυστυχίες του. Δώσαμε ραντεβού σε μια 

εβδομάδα στο ίδιο καφενείο της γειτονιάς, τραβώντας ο καθένας μας για τις 

δουλειές του.

Αγουροξυπνημένος έφθασα στο γραφείο εκείνο το πρωινό της καινούριας 

εβδομάδας που ξημέρωσε και που στο τέλος της θα έβλεπα τον Χασάν, αγχωμένος 

να τελειώσω με τις πρωινές υποθέσεις του αρχιτεκτονικού μου γραφείου: σχέδια και 

μελέτες μισοτελειωμένες, υπολογισμούς και τηλεφωνήματα σε συνεργάτες και 

πελάτες μου.



Ο ΞΕΝΟΣ
____________________________________________________________________________________________

83_

Το φλιτζάνι με τον αχνιστό μου καφέ με περίμενε, όπως πάντα παραγγελία 

από το διπλανό καφενείο, μαζί με την πρωινή μου εφημερίδα. Αυτά ήταν και η 

κινητήρια δύναμή μου για το υπόλοιπο της ημέρας, το «δυναμωτικό μου». Με το 

φλιτζάνι στο ένα χέρι κάθισα βαρύς στην αναπαυτική μου πολυθρόνα και άρχισα 

το απολαυστικό για μένα ξεφύλλισμα των σελίδων της εφημερίδας. Τα οικονομικά 

και πολιτικά νέα, οι τρέχουσες εξελίξεις και οι σχολιασμοί, μονοπωλούσαν όπως 

συνήθως τα πρώτα φύλλα με τους μεγάλους τίτλους. Απορροφήθηκα να διαβάζω 

για τη ζοφερή πολιτική μας κατάσταση, τις απόψεις έγκυρων δημοσιογράφων και 

παράλληλα ρουφούσα απανωτές γουλιές καφέ. Η πρώτη σελίδα, η δεύτερη, οι 

διεθνείς ειδήσεις, τα κουτσομπολιά των διάσημων και ματαιόδοξων σταρ του 

πλανήτη, οι εκδηλώσεις της Λυρικής, του Μεγάρου, οι προγραμματισμένες 

συναυλίες για τις Γιορτές που έρχονταν. Απάντησα στο επείγον τηλεφώνημα που 

μου προώθησε η γραμματέας μου και συνέχισα χαλαρός και ολότελα πλέον ξύπνιος 

το φυλλομέτρημα. 

Αγγελίες για ενοικιάσεις, πωλήσεις και αγορά εργασίας, αθλητικά νέα 

περνούσαν αδιάφορα από τα μάτια μου που ξαφνικά σταμάτησαν έκπληκτα σε μια 

μικρή στήλη στην προτελευταία σελίδα. Μαύρα μικρά γράμματα χοροπηδούσαν 

μπροστά μου. Κάρφωσα το βλέμμα υποχρεώνοντάς το να συγκεντρωθεί σε ότι 

έγραφαν.

«Θανατηφόρο τροχαίο ατύχημα, εχθές το βράδυ, στέρησε τη ζωή σ’ ένα Σύρο 

μετανάστη που ζητιάνευε στα φανάρια. Ο ασυνείδητος οδηγός που τον παρέσυρε 

τα ξημερώματα του Σαββάτου, αναζητείται από την Αστυνομία»

Το μυαλό μου δούλευε πυρετωδώς. Ξαναδιάβασα για επιβεβαίωση ενώ 

παράλληλα επεξεργαζόμουν τις πληροφορίες, όμως δεν το είχα ακόμη πιστέψει. 

Μπορεί να μην είναι αυτός, δεν γράφει όνομα, μονολόγησα, αφήνοντας στη 

σκέψη μου μιαν ελπίδα. Έψαξα στην ανάλυση του ρεπορτάζ να βρω το σημείο του 

ατυχήματος. Στη συμβολή των οδών Ευγένιου Βούλγαρη και Μακεδονίας, έγραφε 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

84_

το μονόστηλο της εφημερίδας. Τηλεφώνησα χωρίς άλλη σκέψη στα γραφεία της, με 

την καρδιά σφιγμένη, την ανάσα κομμένη.

 «Εμπρός. Παρακαλώ ενδιαφέρομαι για το ατύχημα του Σύρου μετανάστη 

Χασάν Αμρίντ», όπως έλεγαν το φτωχό μου φίλο. 

 «Είμαι φίλος του, μένω στη γειτονιά κοντά στην Ευγένιου Βούλγαρη. Θα 

ήθελα να βοηθήσω με τις διατυπώσεις. Έμενε κοντά στο σπίτι μου και τον 

συναντούσα καθημερινά. Έχετε πληροφορίες, για την σορό του;» Η φωνή στην 

άλλη πλευρά τού σύρματος με παρέπεμψε διστακτική στον διευθυντή σύνταξης που 

με ύφος επίσημο και τυπικό με πέρασε από μια μίνι ανάκριση πριν με ενημερώσει 

για τον τόπο και την ώρα της κηδείας του.

Με κρύα καρδιά και στενάχωρη διάθεση, βγήκα από το γραφείο την 

ορισμένη μέρα για να παρευρεθώ στην κηδεία που γινόταν στην εκκλησία της 

ενορίας μου, μιας κι ο Χασάν όπως με είχε ο ίδιος πληροφορήσει εκεί στο καφέ στην 

πρώτη μας συνάντηση, ήταν ορθόδοξος. Πλήθος κόσμου όλων των ηλικιών και των 

πολιτικών αποχρώσεων, περίμεναν προς μεγάλη μου έκπληξη στην είσοδο για την 

εξόδιο ακολουθία. Είχε ο Χασάν τόσους φίλους; Δεν το ήξερα. Πλησίασα με 

ενδιαφέρον και χάθηκα μέσα στο πλήθος που με αντιρατσιστικά συνθήματα 

διαδήλωναν μπρος στη σορό του άμοιρου φίλου μου προσπαθώντας να καταλάβω 

τι ήταν για όλους αυτούς ο Χασάν. Ένας ακόμη αναξιοπαθής Σύρος μετανάστης -

μια ευκαιρία για να αποδείξουν τη χαμένη αλληλεγγύη της κοινωνίας, άλλη μια 

εκδήλωση κόντρα στο ξενοφοβικό κύμα που μας έχει κατακλύσει; Να ήταν ίσως 

απλή περιέργεια ή ακόμη η απρόσμενη φανέρωση μέσα στη κρίση μιας 

καθυστερημένης ανθρωπιάς;

Μπορούσε άραγε όλο αυτό το στρατευμένο στις αντιρατσιστικές ιδέες 

ετερόκλητο πλήθος να βοηθήσει άλλους Χασάν, στην ένταξή τους στην κοινωνία 

μας, στην πορεία τους προς την ελευθερία, την αξιοπρέπεια, την ζωή; Δυστυχώς δεν 



Ο ΞΕΝΟΣ
____________________________________________________________________________________________

85_

θα ‘βρισκα απάντηση. Το μόνο σίγουρο ήταν πως για τον σημερινό Χασάν η 

απάντηση δόθηκε ερήμην του από τις θανατηφόρες ρόδες του αυτοκινήτου 

κάποιου ασυνείδητου οδηγού που όπως έμαθα, βρέθηκε και συνελήφθη. Πήρε όμως 

μαζί του, ποδοπατώντας και εγκαταλείποντας άψυχο τον Χασάν και την 

ανθρώπινη αξιοπρέπεια της δυτικής ευημερούσας κοινωνίας μας, των αξιών και 

των ανθρωπίνων δικαιωμάτων, του καταναλωτισμού και της εσωστρέφειας.

Δεν έμεινα πολύ στην κηδεία. Πλησίασα τη σορό κάνοντας το σταυρό μου. 

Έσκυψα να αντικρύσω ξανά για το ύστατο «χαίρε» το άλλοτε φωτεινό πρόσωπο 

του αδικοχαμένου φίλου. Το εγκάρδιο αισιόδοξο χαμόγελό του πρόβαλλε μπροστά 

στα μάτια μου έτσι όπως το είχα φωτογραφήσει στο μυαλό μου, την πρώτη φορά 

που τον είδα. Ένα άσπρο τριαντάφυλλο, αυτό που απόθεσα σαν τελευταίο δώρο, 

κοσμούσε τώρα το μέρος της καρδιάς του, της τόσο εύθραυστης και αγνής που 

έσβησε τους χτύπους της στο πεζοδρόμιο της Ευγένιου Βούλγαρη λίγο μετά τη 

συμφωνία μας.

Επιστρέφοντας στο σπίτι θέλησα να περάσω για μια ακόμη φορά από το 

στέκι του, εκεί που στεκόταν κάθε μέρα, ζητώντας το ενδιαφέρον και τη συμπόνια 

μας. Άδειος ο δρόμος χωρίς αυτοκίνητα, έρημο και το γνωστό σημείο. Πλησίασα 

και πάρκαρα πριν το φανάρι. Έσκυψα και άφησα λίγα λουλούδια κι ένα σημείωμα 

με το όνομα και την ημερομηνία θανάτου του. Ένιωθα ότι εκείνος θα με έβλεπε από 

ψηλά και θα με χαιρετούσε. Κίνησα να φύγω σίγουρος πως με τον καιρό, το μόνο 

που θα θυμίζει τούτον τον χαμένο φίλο θα’ ναι το σημείο ετούτο, το φανάρι που θα 

το περνώ καθημερινά σχεδόν, ξανά και ξανά, ελπίζοντας να μην αντικρύσω πια 

άλλον Χασάν να προσπαθεί να αγοράσει με τα πακέτα τα αρωματισμένα 

χαρτομάντηλά του τις τόσο ακριβές όσο και πολυπόθητες ελπίδες για προκοπή και 

ευημερία σε ξένο τόπο.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

86_

Στη τσέπη έχω τώρα το τελευταίο πακέτο από εκείνα που είχε ο Χασάν πριν το 

ατύχημα. Κάποιος σαν τον μάζεψε με το φορείο, το πέταξε στην άκρη και το 

περιμάζεψα. Πάνω του έγραψα λυπημένος με κόκκινα αραβικά γράμματα: 

ΧΑΣΑΝ Ο ΣΥΡΟΣ ΦΙΛΟΣ και το ‘χωσα βαθιά μέσα στο παλτό μου, σαν ενθύμιο 

μιας τόσο άδοξα χαμένης καινούργιας φιλίας.

Η Κωνσταντίνα Κουτσουμπού γεννήθηκε και μεγάλωσε στην Αθήνα. Είναι απόφοιτος 

της Α.Σ.Ο.Ε.Ε και γνωρίζει τέσσερις ξένες γλώσσες. Εργάσθηκε στην Ελληνική Ραδιοφωνία 

Τηλεόραση και στην Εμπορική Τράπεζα. Ζει στην Καλαμάτα από το 1996. Είναι μέλος σε 

πολιτιστικούς συλλόγους της Καλαμάτας και της Αθήνας. 

Τα τελευταία πέντε έτη ασχολείται με τη συγγραφή άρθρων και πεζών κειμένων. Έχει 

συμμετάσχει σε σεμινάρια δημιουργικής γραφής και ιστορικού μυθιστορήματος. Αρθρογραφεί 

για την Ένωση μη ημερησίων εντύπων στην Αθήνα από το 2010 αλλά και στον ημερήσιο και 

περιοδικό τύπο της Καλαμάτας, της Κορώνης, σε λογοτεχνικά περιοδικά έντυπης και 

ηλεκτρονικής μορφής. Πεζά της κείμενα δημοσιεύθηκαν στο Αθηναϊκό ημερολόγιο 2012, 

2013, 2014 και στο ημερολόγιο του Αρχιπελάγους 2014, 2015 των Εκδόσεων Φιλιππότη, 

στην εγκυκλοπαίδεια της Ελληνικής Λογοτεχνίας των Εκδόσεων Χάρη Πάτση 2014 καθώς 

και στον τόμο «Μεσσηνιακές Δημιουργίες» 2012 και 2014 της Ένωσης Μεσσηνίων 

συγγραφέων της οποίας και αποτελεί μέλος. Διηγήματά της επίσης βραβεύτηκαν σε 

πανελλήνιους λογοτεχνικούς διαγωνισμούς και στην Κύπρο. Το βιβλίο της «Δημοσιογραφικά 

της πένας παιχνιδίσματα», Καλαμάτα 2014, περιλαμβάνει δημοσιευμένα άρθρα και 

χρονογραφήματα της περιόδου 2010-2014. Επίσης τον Δεκέμβριο 2015 κυκλοφόρησε από τις 

εκδόσεις Γαβριηλίδη το βιβλίο «Ο Καινούργιος κι επτά ακόμη διηγήματα».



Ο ΞΕΝΟΣ
____________________________________________________________________________________________

87_

Έπαινος

Νίκος Μ. Δημητρόπουλος

Όπου γη και πατρίς

ΙΝΑΙ ΑΠΙΣΤΕΥΤΟ, ΤΟ ΤΙ ΕΙΣΤΕ ΙΚΑΝΟΙ ΝΑ ΚΑΝΕΤΕ, εσείς, που αποκαλείτε τους 

εαυτούς σας «πολιτισμένους», όταν βρεθείτε σ’ ένα περιβάλλον που 

ευνοεί τα άγρια ένστικτα και που ο φόβος της τιμωρίας δεν είναι ορατός. Εκεί 

ξεχνάτε στη στιγμή την ευγενική σας αγωγή και επιδίδεστε σ’ ένα μακελειό που 

ξεπερνά και την πιο διεστραμμένη φαντασία. Το πιο περίεργο απ’ όλα όμως, είναι 

ότι δεν το αποκαλείτε βαρβαρότητα αυτό το ντελίριο : «Εκπολιτισμός των αγρίων», 

«Πόλεμος για την δημοκρατία», «Προστασία του πλανήτη από την τρομοκρατία». 

Υπό το ευγενές πρόσχημα του «εκπολιτισμού», οι χώρες σας αιματοκυλούν εδώ και 

εκατοντάδες χρόνια τις δικές μας. Λίβανος, Συρία, Παλαιστίνη, Ιράν, Ιράκ, 

Αίγυπτος, Κένυα, Κονγκό, Αφγανιστάν, Βιετνάμ, Λιβύη… Ο κατάλογος είναι 

μακροσκελής, δεν έχει νόημα να συνεχίσω. Κι όλα αυτά, γιατί; Για την ισότητα των 

φύλων; Για την ελευθερία του λόγου; Για την δημοκρατία; Όχι βέβαια, το ξέρεις και 

του λόγου σου καλά! Όλα για το χρήμα· για το ελεφαντόδοντο, για το χρυσάφι, για 

τα διαμάντια, για το πετρέλαιο… Για να μπορείτε εσείς να πλένετε τον πισινό σας 

εκατό φορές τη μέρα, τα δικά μας τα παιδιά πεθαίνουν από την πείνα και, χώρια 

απ’ αυτό, είμαστε αναγκασμένοι να εγκαταλείπουμε κάθε τρεις και λίγο τα σπίτια 

μας, επειδή οι κυβερνήσεις σας μας βομβαρδίζουν. Κι έχετε κι από πάνω το θράσος 

να μας λέτε κι απολίτιστους! Πόσους δυτικούς έχουν δολοφονήσει οι «τζιχαντιστές» 

για αντεκδίκηση; Μερικές εκατοντάδες; Μερικές χιλιάδες; Μπροστά στα 

εκατομμύρια των ανθρώπων που έχουν θυσιάσει οι δυτικοί στον βωμό του κέρδους, 

μερικές χιλιάδες θύματα είναι τίποτα… Το ξέρεις ότι ο Λεοπόλδος του Βελγίου, 

«Ε



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

88_

κατέσφαξε περίπου δέκα εκατομμύρια ανθρώπους στο Κονγκό;

»Εσείς οι Δυτικοί, είστε βέβαια ευρηματικοί με τις λέξεις, με το να επινοείτε 

δυσνόητες και ασαφείς έννοιες. Απ’ αυτήν ακριβώς την ασάφεια εδράζεται ο 

πολιτισμός, η φιλοσοφία σας… Κάποτε είχαν ρωτήσει τον Γκάντι τι γνώμη είχε για 

τον δυτικό πολιτισμό κι εκείνος είχε απαντήσει γελώντας : Δυτικός πολιτισμός ε; Θα 

‘τανε μια καλή ιδέα… Εμείς οι Άραβες από την άλλη, είμαστε καλοί στα 

μαθηματικά. Στα μαθηματικά δεν χωράνε ασάφειες. Όλα είναι μετρημένα κουκιά : 

πόσα -τόσα. Τι- Αυτό. Γιατί –γι’ αυτό… Σου κάνει λοιπόν ακόμα εντύπωση, μετά 

απ’ όλες αυτές τις διευκρινήσεις, γιατί εμείς οι Άραβες μισούμε την Δύση; Έχετε μια 

πολύ ωραία φράση εσείς οι Έλληνες, που λέει ότι όποιος σπέρνει ανέμους, θα 

θερίσει θύελλες…»

Σταμάτησε και με κοίταξε, σαν να ‘χε μετανιώσει γι’ αυτό του το ξέσπασμα. 

Πρώτη φορά τον έβλεπα να αγορεύει έτσι παθιασμένα. Το πρόσωπό του είχε 

αναψοκοκκινίσει, οι φλέβες στον λαιμό του πετάγονταν· τα μάτια του 

σπιθοβολούσαν σαν εύφλεκτο υλικό, έτοιμο να παραδοθεί στις φλόγες. Ο Ασμάα, 

ζει και εργάζεται στην γειτονιά μας εδώ και μια δεκαετία. «Ασμάα» στη γλώσσα 

του θα πει ενάρετος. Όνομα και πράγμα : όλοι οι περίοικοι, ακόμη κι οι πιο 

παράξενοι, οι πιο ξενοφοβικοί και συντηρητικοί, τον υπολήπτονται και μόνο καλά 

πράγματα έχουν να πουν για το άτομό του. Η εντιμότητα και η φιλοτιμία που 

διακρίνουνε τον Ασμάα, είναι αρετές σπάνιες και βαρύτιμες και, ως εκ τούτου, 

εκτιμώνται δεόντως, ανεξαρτήτως εθνικότητας και καταγωγής. Το ποσοστό των 

ανθρώπων που θα απέρριπτε ένα διαμάντι εξ αιτίας της προέλευσής του, είναι 

ευτυχώς ισχνό.

Ο Ασμάα δουλεύει στο συνοικιακό μανάβικο. Ο ιδιοκτήτης της επιχείρησης, 

ένας κάποιος κύριος, ονόματι Γιώργος, τον έχει μη βρέξει και μη στάξει, πράγμα 



Ο ΞΕΝΟΣ
____________________________________________________________________________________________

89_

σπάνιο για εργοδότη που παίρνει ξένο στη δούλεψή του. Η γαλαντομία του 

μανάβη, οφείλεται εν μέρει στην ιδιοσυγκρασία του και, σε μεγάλο βαθμό, στην 

οικογενειακή ιστορία που διατρέχει και στοιχειώνει το παρελθόν του : ο παππούς 

του ήτανε στην αντίσταση και εκτελέστηκε από τους Γερμανούς κατά την διάρκεια 

της κατοχής, ενώ ο πατέρας του, ο οποίος συνελήφθη και εξορίστηκε κατά την 

περίοδο της στρατιωτικής χούντας, έζησε το μεγαλύτερο μέρος της ζωής του ως 

οικονομικός μετανάστης στην Γερμανία. 

«Η Ελλάδα ήταν ανέκαθεν χώρα φιλόξενη, σταυροδρόμι πολιτισμών. Πρέπει 

να δίνονται ευκαιρίες σε ικανούς ανθρώπους που αγαπούν τη χώρα και θέλουν να 

δουλέψουν εδώ. Οι υπόλοιποι δρόμο. Δεν πα’ να ‘ναι Έλληνες, δεν πα’ να ‘ναι 

Σκανδιναβοί. Όποιος αγαπά και σέβεται τη χώρα, είναι ευπρόσδεκτος, οποιανού 

δεν του γουστάρει, ουστ!», διατρανώνει ο κύριος Γιώργος, όποτε τύχει να πάει η 

κουβέντα σε τέτοια θέματα.

Τα τελευταία τρία χρόνια, πιθανολογώ εξ αιτίας των κλιμακούμενων 

επιθέσεων μουσουλμάνων τρομοκρατών σε μητροπόλεις της Δύσης, η μέχρι 

πρότινος διάχυτη συμπάθεια και αποδοχή προς το πρόσωπο του Ασμάα, έχει 

μετριαστεί αισθητά. Κανείς βέβαια δεν του μιλάει απότομα, ούτε σταμάτησε να 

απολαύει των εργασιακών του προνομίων, όμως η επιφυλακτικότητα απέναντί του 

είναι πλέον ολοφάνερη και μέρα με τη μέρα εντείνεται.

Εγώ το ‘χω συνήθειο να πιάνω ψιλή κουβέντα με τον Ασμάα, όποτε πηγαίνω 

στο μανάβικο για να ψωνίσω. Τα δυσάρεστα γεγονότα των τελευταίων ετών, 

διόλου δεν έχουν κάμψει την συμπάθειά μου προς το πρόσωπό του. Έχουμε κοινά 

ενδιαφέροντα και οι απόψεις μας συντείνουν, σε ουκ ολίγα σημεία. Ο Ασμάα, 

πέραν των ηθικών του προτερημάτων, έχει να επιδείξει και μια σπάνια έφεση στις 

γλώσσες. Έχει σπουδάσει αγγλική φιλολογία, μιλάει άπταιστα γαλλικά και, μέσα 

στα δεκαπέντε χρόνια που ζει εδώ, έχει κατορθώσει το ακατόρθωτο : παίζει την 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

90_

ελληνική γλώσσα στα δάχτυλα. Μιλάει και γράφει στα ελληνικά, καλύτερα από τον 

μέσον όρο των Ελλήνων. Μόνο μερικά επουσιώδη ορθογραφικά λαθάκια του 

ξεφεύγουν, ενώ από γραμματική, συντακτικό και φαντασία, σκίζει. 

Έχουμε κάνει συζητήσεις επί συζητήσεων, ο Ασμάα κι εγώ, για τον Τζόζεφ 

Κόνραντ, τον Ναμπόκωφ, τον Χέρμαν Μέλβιλ και τον Όσκαρ Γουάιλντ. Κι έπειτα 

για την δική μας τη λογοτεχνία, την ελληνική και την αραβική˙ για τον Καβάφη 

και τον Ελύτη, για τον Τζελαλαντίν Ρουμί και για τις «Χίλιες και μια νύχτες». Αν 

και αποφεύγει εσκεμμένα να μιλά γι’ αυτό, είναι κι ο ίδιος συγγραφέας. Μου ‘χει 

μάλιστα εμπιστευτεί και ορισμένα από τα χειρόγραφά του, τα οποία διαπνέονται 

από ευαισθησία και οξυδέρκεια. Έχω την εντύπωση πως, αν ο Ασμάα δεν ήταν τόσο 

συνεσταλμένος, θα μπορούσε κάλλιστα να ακολουθήσει καριέρα συγγραφέα.

Δίπλα από το μανάβικο που δουλεύει ο Ασμάα, υπάρχει ένα μικρό 

καφενεδάκι, το οποίο μαζεύει κατά κύριο λόγο συνταξιούχους και βαριεστημένους 

ποδοσφαιρόφιλους. Μερικές φορές, όταν ο Ασμάα τελειώνει την βάρδια του, 

συναντιόμαστε εκεί για να κουβεντιάσουμε και να πιούμε καμιά παγωμένη μπύρα 

στη σκιά, ιδίως όταν καλοκαιριάζει, τότε που το όλο κλίμα το σηκώνει, για να μην 

πούμε ότι το επιβάλλει. Ακόμα και όταν διαφωνούμε, ο Ασμάα είναι προσηνής και 

χαμογελαστός, μακάριος˙ ένας λιπόσαρκος Βούδας. Ποτέ δεν τον άκουσα να 

υψώνει τον τόνο φωνής του ή να παθιάζεται για κάτι. Αυτό, έγινε για πρώτη φορά, 

όταν επιχείρησα να θίξω εκείνο το ταμπού- όπως ανακάλυψα- γι’ αυτόν θέμα : την 

βαρβαρότητα των τζιχαντιστών.

Ανέγειρα στην άβολη καρέκλα μου αιφνιδιασμένος από το ξέσπασμά του και 

τον άφησα να μονολογήσει. Σε κάποια σημεία φώναζε, ωρυόταν, τόσο που έκανε 

τους αργόσχολους θαμώνες του καφενέ να χαλαλίσουν για χάρη του ένα στρέψιμο 

του κεφαλιού, συνοδευόμενο από ένα καχύποπτο βλέμμα. Μετά βίας συγκρατούσε 



Ο ΞΕΝΟΣ
____________________________________________________________________________________________

91_

τον εαυτό του. Ήτανε τόσο εξοργισμένος που, εκείνα τα ανεξέλεγκτα φωνητικά 

ξεσπάσματα, έρχονταν ως φυσική απόρροια της ψυχική του κατάστασης. Μέχρι 

πρότινος, είχα την πεποίθηση ότι το μονίμως καλόγνωμο και ατάραχο ύφος του κι 

εκείνη η μαλακή, χαμηλόφωνη ομιλία του, δεν θα μπορούσαν ποτέ να 

εκτραχυνθούν. Ο Ασμάα μου ‘δινε ανέκαθεν την εικόνα εκείνου του σπάνιου 

πλάσματος, ενός άκακου αρνιού που θ' απαντούσε στις πάσης φύσεως προσβολές 

και προστυχιές μ' ένα αφοπλιστικό χαμόγελο. Ανακάλυψα λοιπόν, ελαφρώς 

θορυβημένος, ότι και οι αμνοί ακόμα, έχουν τη δυνατότητα να βρυχηθούν, όταν το 

θελήσουν.

Όταν ολοκλήρωσε το λογύδριό του, τού είπα :

«Με συγχωρείς, δεν ήθελα να σε θίξω. Ξέρεις καλά ποια είναι η γνώμη μου 

για τις ηγεσίες των δυτικών χωρών, καθώς και για ένα μεγάλο κομμάτι των 

ανθρώπων τους. Το γεγονός όμως ότι οι δικοί σας δολοφόνοι έχουν ελαφρυντικά, 

δεν τους καθιστά λιγότερο δολοφόνους. Ο φόνος είναι φόνος, σε κάθε περίπτωση 

και το μόνο πράγμα που τον δικαιολογεί κατά τη γνώμη μου, είναι η αυτοάμυνα»

Κούνησε το κεφάλι του κατηγορηματικά, σαν να προσπαθούσε να βγάλει 

από μέσα του κάποια έμμονη ιδέα που τον τριβέλιζε. Το μέτωπό του ήτανε κάθιδρο 

και η –κατά κανόνα- ξάστερη έκφρασή του, είχε τώρα σκοτεινιάσει από κάτι βαθιά 

θανατερό˙ μια υποψία φρίκης αναμοχλευόταν στα κατάβαθα της ψυχής και 

γινότανε ορατή, σαν μαύρη ανταύγεια καταθλιπτικής περισυλλογής.

«Με συγχωρείς», ψέλλισε τελικά. «Δεν μπορείς να καταλάβεις…» Ήπιε 

αμίλητος μια γερή ρουφηξιά από την μπύρα του και σκούπισε τα υπολείμματα του 

αφρού από τα χείλη του.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

92_

«Όντως, δεν μπορώ», παραδέχτηκα άθυμα.

«Δεν έχεις δει ανθρώπους κοκαλωμένους, με τη γλώσσα πρησμένη, να 

κρέμονται απαγχονισμένοι από δέντρα, ούτε έχεις δει έναν αυλόγυρο καμωμένο 

από πασσάλους με κομμένα κεφάλια καρφωμένα απάνω τους. Έχεις μήπως δει 

βομβαρδισμένο σχολείο ή νοσοκομείο κι ολόγυρα συντρίμμια και παιδικά μέλη, 

διάσπαρτα;», ρώτησε σιγαλά, με μια υπόκωφη φρίκη να πάλλει στην φωνή του.

«Όχι», είπα, αποφεύγοντας να τον κοιτάξω καταπρόσωπο.

«Ούτε και έχεις μυρίσει την μπόχα που αναδίνουν τα κουφάρια όταν 

καίγονται!»

«Όχι Ασμάα, συγγνώμη. Τα ξέρω βέβαια αυτά που μου λες, αλλά δεν τα ‘χω 

ζήσει και, στη σκέψη και μόνο, αισθάνομαι αποτροπιασμό»

«Ποιοι τα κάνουν όλ' αυτά ε; Είναι ικανοί οι πολιτισμένοι άνθρωποι για 

τέτοιες φρικαλεότητες; Ή επειδή δεν τα κάνετε αναμεταξύ σας περνιέστε για 

πολιτισμένοι; Άλλωστε, ο δεύτερος παγκόσμιος πόλεμος, δεν είναι και τόσο 

μακρινή ανάμνηση. Ακόμα ακούς τον απόηχο από τις βόμβες και τα ουρλιαχτά. Τι 

πιστεύεις ότι θα κάνετε κι εσείς, όταν θα σας στερήσουν το φαΐ και το νερό; Εδώ 

είστε έτοιμοι να σφαχτείτε επειδή σας πήρανε την Μερσεντές! Ή πες μου το άλλο : τι 

θα κάνατε αν σας βομβάρδιζαν κάθε τρεις και λίγο, οι «πολιτισμένοι», οι 

τεχνολογικά προηγμένοι βάρβαροι;»

«Μου επαναλαμβάνεις επί λέξει αυτά που σου έλεγα τις προάλλες», 

διαμαρτυρήθηκα άτονα.



Ο ΞΕΝΟΣ
____________________________________________________________________________________________

93_

«Δεν είναι το ίδιο όταν τα λες εσύ. Εσύ είσαι σαν τον Κόνραντ και τον 

Χάρολντ Πίντερ»

«Δηλαδή;»

«Εντάξει τύπος αλλά μιλάς εκ του ασφαλούς. Λες ό,τι λες από τύψεις»

«Και τι διάολο θες να κάνω; Εγώ φταίω;»

«Όχι βέβαια. Ό,τι μπορείς κάνεις. Δεν είσαι γουρούνι. Απλώς, δεν μπορείς να 

με καταλάβεις», είπε. Ξεφύσησε μπαϊλντισμένος κι έγειρε πίσω στην καρέκλα του.

Θα μπορούσα να πω ότι, εμένα και τον Ασμάα, μας διακατείχε το ίδιο 

σύμπλεγμα απέχθειας και ανεστραμμένου φθόνου για τους δυτικούς. Ούτε εγώ, 

ούτε ο Ασμάα ήμαστε δυτικοί (η Ελλάδα δεν είναι ούτε δύση ούτε ανατολή, αλλά το 

ιδιότυπο κράμα από πολυκαιρισμένες δεισιδαιμονίες και λανθάνουσες δυναμικές 

που ονομάζεται Ελλάδα), εν τούτοις, ένα μεγάλο κομμάτι της παιδείας μας, ήτανε 

δυτικότροπο. Μολονότι σιχαινόμασταν τον υλιστικό- υπερκαταναλωτικό τρόπο 

ζωής της Δύσης και την απορρέουσα υποκρισία του, λατρεύαμε ένα σωρό 

συγγραφείς, μουσικούς, επιστήμονες, ζωγράφους και σκηνοθέτες που είχαν 

ανατραφεί και μεγαλουργήσει σε δυτικές χώρες. Κατά βάθος, όσο κι αν 

αγαπούσαμε τις ημέτερες κουλτούρες, αισθανόμασταν μειονεξία απέναντι στους 

προηγμένους διαστημάνθρωπους της δύσης. Αυτή η αντίφαση μας έκανε εξόχως 

ευέξαπτους σε ορισμένα θέματα, υποθέτω.

«Ξέρεις τι τράβηξα μέχρι να φτάσω εδώ;», είπε ο Ασμάα απρόσμενα, μ’ ένα 

ύφος αποστασιοποιημένο και στοχαστικό συνάμα, σαν να το αναλογιζότανε κι ο 

ίδιος για πρώτη φορά. Ανασήκωσα τους ώμους αμήχανα.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

94_

«Ένα αμάξι χωρίς τζάμια. Περιβεβλημένο με χαρτόνι -να σταματάν’ οι 

σφαίρες- κι εγώ ριγμένος κάτω. Ν’ ακούω τις σφαίρες να σφυρίζουν. Ο οδηγός 

ήθελε ένα σωρό λεφτά για να με πάει στα σύνορα. Φίλους, συγγενείς, όλους πίσω 

τους άφησα. Πολλοί απ' αυτούς πέθαναν. Τώρα κάνω αιματηρές οικονομίες, για να 

μπορώ να στέλνω κάτι σ’ εκείνους που επέζησαν, να μην πεθαίνουν της πείνας. Εσύ 

δεν ξέρεις τι θα πει πείνα, φίλε μου… 

»Όταν φτάσαμε στα σύνορα -δυο μέρες δρόμος μες στην εμπόλεμη ερημιά- 

μας φορτώσανε -εμένα και άλλους εκατό κακομοίρηδες- σ’ ένα φορτηγό, κάτι τύποι 

με καλάζνικωφ. Ούτε φαί, ούτε νερό… Ένα μωράκι δεν τα κατάφερε, ξεψύχησε. Η 

μάνα σε κακή κατάσταση˙ να κλαίει με αναφιλητά. Την κατεβάσανε στην ερημιά 

και την εκτελέσανε εν ψυχρώ μπροστά σε όλους μας για... για -πώς το λέμε αυτό;- 

για παραδειγματισμό… Δυο μέρες μετά, φτάσαμε στη θάλασσα. Μας στοιβάξανε σ’ 

ένα καρυδότσουφλο· άπλυτοι, άρρωστοι, πεινασμένοι. Άλλα λεφτά εκεί… Μια 

περιουσία μπας και σώσεις το τομάρι σου… Πέσαμε σε τρομερή θαλασσοταραχή, 

αλλά, ως εκ θαύματος, φτάσαμε στην Λέσβο, σ' έναν απόμερο κολπίσκο. Εκεί μας 

περίμενε ένας δικός σας, Έλληνας. Είχε και πέντε -έξι κολαούζους μαζί του. Μας 

έπαιρναν δυο –δυο με τα αυτοκίνητα και μας μετέφεραν σε άλλο μέρος του νησιού. 

Κανείς από εμάς δεν είχε φυσικά χαρτιά και μ’ αυτόν τον τρόπο, διασφάλιζαν ότι 

δεν θα τους συλλαμβάνανε. Θα έλεγαν στους αστυνομικούς ότι μας μάζεψαν με 

ωτοστόπ, έτσι και τους σταματούσαν. Μετά, με άλλο πλοιαράκι μας πήγαν στον 

Βόλο κι εκεί μας ξαμόλησαν. Εμένα μου 'χαν μείνει εκατό Ευρώ όλα κι όλα. 

Φαντάζομαι πως τους περισσότερους τους συνέλαβαν και τους έστειλαν πίσω. Εγώ 

κατάφερα να φτάσω με τα πόδια στην Αθήνα και βρήκα κάτι συμπατριώτες μου 

που ‘χαν ήδη κάνα δυο χρόνια εδώ. Με βοήθησαν τον πρώτο καιρό. Από την κρίση 

και εντεύθεν, ακούω πολλούς Έλληνες που λένε ότι πρέπει να φύγουμε από την 

χώρα. Να πάμε που; Τα σπίτια μας τα βομβαρδίσανε. Επομένως;»

«Ξέρεις τη λέξη εντεύθεν;», είπα τάχα μου εντυπωσιασμένος, για να 

αλαφρύνω το κλίμα. Ο Ασμάα 



Ο ΞΕΝΟΣ
____________________________________________________________________________________________

95_

χαμογέλασε, με το γνωστό καλότροπο ύφος του.

«Μόλις χθες την έμαθα και τόση ώρα έψαχνα την κατάλληλη στιγμή για να 

την πετάξω»

Βάλαμε κι οι δυο τα γέλια.

«Εδώ στην Ελλάδα πάντως, δεν είστε Δύση», έκανε συμπερασματικά ο 

Ασμάα. «Απλώς, έχετε πολλούς με λεφτά που νομίζουν ότι… σαν εκείνο- εκείνο το 

έργο του Μολιέρου, πώς το λέτε στα ελληνικά;»

«Τον αρχοντοχωριάτη;»

«Αυτό! Αυτό μου θυμίζουν μερικοί δικοί σας… Δικοί μας να πω καλύτερα; 

Τόσα χρόνια σαν πατρίδα μου εδώ. Αγαπάω την Ελλάδα πιο πολύ κι από πατρίδα 

μου», ψέλλισε ο Ασμάα μ’ ένα ρίγος συγκίνησης. «Αλλά νιώθω ξένος, με όση 

αποδοχή κι αν μου δείχνετε. Δεν ξεπερνιέται αυτό. Πάντα θα ‘μαι ξένος», κατέληξε 

περίλυπος.

«Ξένος μπορεί να νιώθεις παντού, Ασμάα, ακόμη και μες στο σπίτι σου, με 

τους δικούς σου ανθρώπους. Ξένος αισθάνεσαι εκεί που δεν υπάρχει κανένας να σε 

καταλαβαίνει και να τον καταλαβαίνεις. Γάμησέ τηνε την αγάπη, μιλάω για 

κατανόηση, για απλή συμπάθεια. Υπό αυτή την έννοια, νιώθω το ίδιο ξένος μ’ 

εσένα εδώ πέρα κι ας γεννήθηκα εδώ. Και να σου πω και κάτι ακόμα : όπου κι αν 

πήγα, το ίδιο ένιωθα», είπα εν είδει κατακλείδας.

«Εσύ δεν είσαι ξένος, είσαι παράξενος», με διόρθωσε ο Ασμάα.

«Δεν ξέρω τι από τα δύο είναι χειρότερο»

«Πώς το λέτε αυτό –αυτή την έκφραση- όπου κι αν πάω πατρίδα μου;»

«Όπου γης και πατρίς»



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

96_

«Είναι η πιο ωραία έκφραση που υπάρχει», είπε ο Ασμάα και χαμογέλασε 

πλατιά.

Κουβεντιάσαμε για λίγη ώρα ακόμη, περί ανέμων και υδάτων, πληρώσαμε 

τις μπύρες μας και χωριστήκαμε, με ευχές για καλό σαββατοκύριακο.

***

Αυτή ήταν η τελευταία φορά που είδα τον Ασμάα. Την επομένη το 

απόγευμα, έπειτα από ένα ειδεχθές έγκλημα που διέπραξαν δυο άντρες αφγανικής 

καταγωγής, ξέσπασε ένα μπαράζ επιθέσεων ενάντια σε μετανάστες. 

Μαυροφορεμένοι νεαροί καβάλα σε μηχανές, κατέκλυσαν την γειτονιά, 

εξαπολύοντας μια τυφλή και άνευ προηγουμένου επίθεση, σε όποιον άντρα είχε 

σημιτικά χαρακτηριστικά και έτυχε να βρίσκεται στον δρόμο. Χτυπούσαν 

λυσσαλέα και αδιακρίτως, με σιδερένιους λοστούς και με μαχαίρια, με ξύλα, με ό,τι 

έβρισκαν. Έσπαγαν τα μαγαζιά των ξένων, έκαιγαν τα αυτοκίνητά τους˙ μια άλλη 

νύχτα των κρυστάλλων. Ο Ασμάα, για κακή του τύχη, την ώρα εκείνη βρισκότανε 

καθ’ οδόν. Πήγαινε να συναντήσει την κοπέλα του κι έπεσε πάνω σ’ ένα από ‘κείνα 

τα εξαγριωμένα ασκέρια…

Τη Δευτέρα το πρωί δεν τον βρήκα στο μανάβικο. Ο ιδιοκτήτης κουβέντιαζε 

μ’ έναν ψηλόλιγνο νεαρό με μαύρο κοστούμι όταν μπήκα.

«Θα σας πρότεινα κάτι πιο οικονομικό. Ο δρυς είναι πανάκριβος», έλεγε ο 

νεαρός, που φαινόταν σαν να ‘χε βγάλει τη μπέμπελη μες στην επίσημη περιβολή 

του και να βιαζόταν να κλείσει το όλο θέμα. Κοντοστάθηκα τείνοντας τα ώτα.



Ο ΞΕΝΟΣ
____________________________________________________________________________________________

97_

«Όχι, δεν καταλάβατε», αντιτάχτηκε ο ιδιοκτήτης. «Ήτανε -σαν να λέμε- 

δικός μου άνθρωπος. Δέκα χρόνια εδώ, απ’ το πρωί ως το βράδυ. Θέλω το 

καλύτερο, δεν λογαριάζω το κόστος»

«Εντάξει, ό,τι νομίζετε -αν και δεν καταλαβαίνω την επιμονή σας. Εμένα 

ούτως ή άλλως με συμφέρει», ανταπάντησε ο νεαρός, με μια απροσδιόριστη 

ιταμότητα. Χαιρετηθήκανε δια χειραψίας κι ο νεαρός βγήκε.

Κοίταξα τον ιδιοκτήτη μ’ ένα αφόρητο πλάκωμα να βαραίνει το στήθος και 

την ψυχή μου. Παρότι είχα καταλάβει περί τίνος επρόκειτο, δεν τολμούσα να το 

αρθρώσω. Δείλιαζα να κάνω την ερώτηση, λες και η απάντηση θα κατακύρωνε το 

μοιραίο, θαρρείς και θα επισφράγιζε το αμετάκλητο, σαν τελεσίδικος γδούπος. Ο 

ιδιοκτήτης ήτανε κάτωχρος, μ’ ένα ύφος συντετριμμένο. Στράφηκε προς το μέρος 

μου και με κοίταξε. Έμοιαζε πραγματικά απαρηγόρητος.

«Ο Ασμάα…», ψέλλισα. Έγνεψε αποφατικά, πολλές φορές με το κεφάλι, σαν 

να μην ήθελε να αποδεχθεί το τετελεσμένο κι άρχισε να κλαίει βουβά. «Τι συνέβη;», 

ρώτησα με σβησμένη φωνή.

«Τα καθίκια –τα κωλόπαιδα- τον σκοτώσανε!», είπε ξεσπώντας. Δεν επεδίωξα 

να μάθω περισσότερα. Το κακό είχε γίνει, οπότε, τι σημασία είχε από ‘κει και 

ύστερα.

Πέντε- έξι άτομα παρευρεθήκαμε στην κηδεία του, η οποία τελέστηκε σε 

χριστιανικό νεκροταφείο, αφ' ης στιγμή που μουσουλμανικό δεν υπάρχει στην 

Αθήνα. Τον παραχώσανε ανάμεσα στους Έλληνες, ιδέα που ουδόλως θα τον 

δυσαρεστούσε, φαντάζομαι. Εγώ, ο εργοδότης, η κοπέλα του και δυο τρεις 

άνθρωποι ακόμα τον κατευοδώσαμε. Σκεφτήκαμε κατ’ αρχάς να φέρναμε έναν 

ιμάμη, για να τελέσει τουλάχιστον την νεκρώσιμη ακολουθία όπως άρμοζε, αλλά οι 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

98_

ιθύνοντες του νεκροταφείου μας πληροφόρησαν ότι η εκκλησία το απαγόρευε ρητά 

και δια ροπάλου. Αρκεστήκαμε λοιπόν σε μια λιτή και αυστηρά προσωπική 

λιτανεία, η οποία -στο κάτω-κάτω- μου φάνηκε πολύ πιο συγκινητική και 

ουσιαστική από τις ματσαράγκες των ιερέων.

Όταν ο νεκροθάφτης έριχνε την τελευταία φτυαριά, αναλογίστηκα 

περίλυπος ότι ο μουσουλμάνος επρόκειτο να γίνει στα προσεχή χρόνια ο νέος 

Εβραίος˙ το μίασμα πάνω στο οποίο ο «πολιτισμένος» ευρωπαίος θα εκτόνωνε την 

ακατεύναστη δίψα του για αίμα, χρήμα και δικαίωση. 

Στον δρόμο της επιστροφής, πήρα να συλλογίζομαι αυτό που σκέφτομαι 

πάντα, μετά από κάθε κηδεία : ποιοι θα παρίσταντο στην δική μου. Κατέληξα στο 

συμπέρασμα ότι ενδεχομένως και να μην μαζεύονταν πάνω από δέκα-είκοσι 

άτομα. Παραδόξως δεν μου φάνηκε και τόσο στενάχωρη αυτή η σκέψη. Τι σημασία 

είχε άλλωστε, από τη στιγμή που εγώ θα ήμουν νεκρός. Μήτε πόνος, μήτε 

απογοήτευση.

Μετά άρχισα να διαβάζω τα τοιχοκολλημένα κηδειόχαρτα –παλιό συνήθειο 

αυτό- και να σαρκώνω μες στην φαντασία μου τη μορφή του εκάστοτε νεκρού. 

Γεφύρωνα, μέσα στα ελάχιστα εκείνα δευτερόλεπτα εγκεφαλικής διεργασίας, όλη 

την απόσταση από την βρεφική κούνια ως τον τάφο, ψηλαφώντας έτσι την 

πεμπτουσία της ζωής μας, το τι στ’ αλήθεια ήμαστε : μια θνησιγενής πνοή, το 

απειροελάχιστο και συγχρόνως απροσμέτρητο διάστημα, ανάμεσα στην εισπνοή 

και την εκπνοή. Έπειτα προσπάθησα να μαντέψω πόσοι άνθρωποι να ‘χαν άραγε 

ξεπροβοδίσει εκείνα τα αναρτημένα φαντάσματα, που ‘χαν διαβεί το απώτατο 

σύνορο της λήθης και ξεθώριαζαν ήδη: αχνά ονόματα πάνω σε φθαρμένα 

κηδειόχαρτα που ανεμοδέρνονται. Ένιωσα πως επί της ουσίας δεν με χώριζε και 

μεγάλη απόσταση απ’ αυτά τα ξέθωρα ονόματα. Στην πραγματικότητα είμαστε 

όλοι νεκροί, από τη μέρα που γεννιόμαστε. Το πέρασμά μας από την γη, δεν είναι 



Ο ΞΕΝΟΣ
____________________________________________________________________________________________

99_

τίποτα περισσότερο από την φευγαλέα φανέρωση μιας οπτασίας, την έκλαμψη μιας 

αστραπής πίσω από το βουνό.

Ανακάλεσα στο μυαλό μου την τελευταία συζήτηση που είχα κάνει με τον 

Ασμάα στο καφενεδάκι και διαπίστωσα με ανακούφιση ότι στην πραγματικότητα 

όλοι ξένοι ήμαστε επί της γης, περαστικοί˙ διαβατάρικα πουλιά, φωτοβολίδες. Το 

μόνο που μας αναλογούσε ήταν μια χούφτα χώμα και, αν στεκόμασταν κάπως πιο 

τυχεροί, λίγα δάκρυα για να ποτίσουν το χώμα αυτό. «Όπου γης και πατρίς», 

μονολόγησα και τάχυνα το βήμα μου…

Ο Νίκος Δημητρόπουλος γεννήθηκε στην Αθήνα. Σπούδασε βιομηχανικό σχεδιασμό, αλλά 

εγκατέλειψε λίγο πριν πάρει το πτυχίο του. Το 2004, εισήχθη στην ανωτέρα σχολή 

δραματικής τέχνης του θεάτρου τέχνης Κάρολος Κουν, απ’ όπου αποφοίτησε το 2007. Έχει 

δουλέψει στο θέατρο, ως ηθοποιός και σκηνοθέτης. Διηγήματά του έχουν δημοσιευτεί σε 

συλλογές και στο διαδίκτυο.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

100_

Έπαινος

Ευστάθιος Γαϊτανίδης

Ξένος ουρανός

ΛΕΟΥΜΕ ΕΔΩ ΚΑΙ ΜΕΡΕΣ ΣΤΑ ΑΝΟΙΧΤΑ ΤΗΣ ΘΑΛΑΣΣΑΣ, με τα φουγάρα μας 

σβηστά. Το τέρμα μας φαίνεται ατελείωτο, η διαδρομή μας γεμάτη από το 

αίμα και τη σάρκα μας. Το σαπιοκάραβό μας είναι έτοιμο να βουλιάξει, δεν αντέχει 

πια ούτε αυτό και πλέει τώρα σχεδόν ακυβέρνητο. Μένουμε όμως όλοι επάνω του, 

πάνω στο κουφάρι του. Διψασμένοι, πεινασμένοι, αλλά το κυριότερο χωρίς ελπίδα. 

Στοιβαγμένοι ασφυκτικά, περιμένουμε να δεχτούμε την κάθε ταπείνωση για λίγη 

ζωή, λίγη ζωή…

Ο παγερός ήλιος από πάνω μας δεν φτάνει, μένουμε ο ένας κοντά στον άλλο, 

προσπαθώντας να ζεσταθούμε. Οι στερήσεις του ταξιδιού μας είναι μεγάλες. Η 

μητέρα μου με κοιτάζει, όρθια ακόμη, περήφανη, δίπλα μας κάποιοι άνθρωποι 

πεθαίνουν από την εξάντληση. Αυτή αναπολεί πάλι το σπιτικό μας, την 

προηγούμενη ζωή μας, πριν να έρθει ο πόλεμος, πριν έρθουν από το πουθενά οι 

έξυπνες βόμβες και το ρίξουν στο κεφάλι μας. Αναπολεί την παλιά ειρηνική ζωή, 

αναπολεί όσα άφησε πίσω της. Ξέρει πως δεν θα γυρίσει ποτέ πια, αλλά μπορεί και 

ελπίζει ακόμη. Είναι μια μάνα που έχει χάσει τα μισά παιδιά της που έχει χάσει τον 

μισό εαυτό της, όπως λέει πάντα. 

«Πώς βρεθήκαμε εδώ παιδί μου;» Με ρωτά, «πώς βρεθήκαμε σε ξένο ουρανό; 

Π



Ο ΞΕΝΟΣ
____________________________________________________________________________________________

101_

Όλοι μας με οδύνη αφήσαμε τον τόπο μας, εγκαταλείψαμε το σπίτι μας. Το 

να παραμείνουμε, ήταν το ίδιο ανατριχιαστικό με το να φύγουμε, έπρεπε όμως να 

διαλέξουμε. Οι συνθήκες της καθημερινότητάς μας συνεχώς χειροτέρευαν, οι 

δρόμοι δεν ήταν ασφαλείς, οι καλλιέργειές μας καταστραμμένες. Με τους 

ανθρώπους που τόσα χρόνια ζούσαμε αρμονικά, τώρα αυτό φάνταζε πια εντελώς 

αδύνατο. Φίλοι, γείτονες από χρόνια, άρχισαν να μας βλέπουν στα ξαφνικά σαν 

άπιστους βρωμιάρηδες. Άρχισαν να μας σκοτώνουν, ολόκληρα χωριά 

καταστράφηκαν με μανία. Έπρεπε υποχρεωτικά να ταξιδέψουμε μακριά, να 

φύγουμε, να προσπαθήσουμε να ριζώσουμε αλλού. Τα θρησκεύματα ήταν αυτά που 

είχαν πια τον πρώτο λόγο, που είχαν δύναμη και επιρροή. 

«Αλλά ποιος θεός μπορεί να θέλει να καίνε να σκοτώνουν στο όνομά του; 

Ποιος θεός μπορεί να θέλει τόσο αίμα;» 

Ναι, έτσι έγιναν όλα. Μετά τους πανηγυρισμούς, περάσαμε γρήγορα στα 

δεινά. Διασαλεύτηκε η αρμονία και κατέρρευσε η χώρα μου, δεν υπήρξε ποτέ ξανά 

ασφάλεια και ηρεμία. Η όποια κοινωνική ενότητα διαλύθηκε, οι όποιοι θεσμοί 

έπαψαν να λειτουργούν. Ο θρησκευτικός φανατισμός που ακολούθησε, μετέτρεψε 

γρήγορα τη χώρα σ’ ένα ατελείωτο πεδίο μάχης που περιλάμβανε τα πάντα: 

Στρατόπεδα συγκέντρωσης, βαρβαρισμούς, φασισμούς, περιπλανήσεις, προσφυγιά. 

Δεν υπήρχε καμιά ανοχή σε όσους είχαν διαφορετικές πεποιθήσεις, είτε πολιτικές, 

είτε θρησκευτικές, έπρεπε να πεθάνουν. Ο σεβασμός για τον συνάνθρωπο έχασε 

κάθε σημασία, ο σεβασμός στην ανθρώπινη αξιοπρέπεια δεν υπήρχε πια. Πώς να 

ζήσεις σε μια τέτοια χώρα; Πώς να παραμείνεις σε μια χώρα, χωρίς δικαίωμα να 

διεκδικήσεις το οτιδήποτε.

Παράφρονες δήμιοι κυκλοφορούσαν στις πόλεις μας, στα χωριά μας, 

θέλοντας να επιβάλουν τα δικά τους πιστεύω. Θάφτηκε η ειρηνική ζωή μας για 

πάντα και μαζί της όλα τα θεμελιώδη ανθρώπινα δικαιώματα. Αυτό το μεγαλύτερο 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

102_

κοινωνικό αγαθό, η ειρήνη, δεν επέστρεψε ποτέ ξανά, όσο κι αν το θέλαμε. Χάθηκε 

και μαζί της χάθηκε και η ελευθερία μας. 

Ένα σωρό άνθρωποι αναγκαστήκαμε να φύγουμε να κατευθυνθούμε στο 

άγνωστο. Αλλά αν είχαμε το δικαίωμα επιλογής, θα θέλαμε να παραμείνουμε όλοι 

στην πατρίδα μας, στον τόπο μας. Ταξιδεύουμε τώρα στο άγνωστο, εντελώς 

αδύναμοι, αποκαρδιωμένοι. Πάμε σε ξένους τόπους, προσπαθώντας να βγούμε από 

το σκοτάδι του πολέμου. Όλοι μας άνθρωποι κυνηγημένοι από τις ίδιες τους τις 

χώρες, από τις ίδιες τους τις πατρίδες, αναζητούμε μια καλύτερη ζωή που ίσως 

τελικά να μην έρθει. Μας χαρακτηρίζει η αβεβαιότητα, από τη σιγουρεμένη 

ασφαλή ζωή μας, περάσαμε γρήγορα στον διαρκή φόβο, στην ανασφάλεια, στην 

σκληρή προσφυγιά. Αναζητώντας έναν νέο λαό να μας δεχτεί, που θα ’χει λίγο 

χώρο και για εμάς. Αλλά ποιος μπορεί να θέλει έναν πρόσφυγα; 

Η οικογένειά μου, γνώρισε τη φρίκη του πολέμου από πολύ κοντά, τα δυο 

μεγαλύτερα αδέρφια μου σκοτώθηκαν στον εμφύλιο που ακολούθησε αμέσως μετά 

τους βομβαρδισμούς από τους ξένους λαούς στην πατρίδα μου. 

«Οι ιερές σκιές τους ξύπνησαν και μας ακολουθούν» ψιθυρίζει καμιά φορά η 

μητέρα μου, αυτό θέλει να πιστεύει.

Λίγο πιο εκεί είναι ο πατέρας, κάποτε ήταν ένας γεροδεμένος άνδρας, 

γεμάτος ενέργεια. Τώρα το κορμί του παραμορφώθηκε, σκέβρωσε, λες και γέρασε 

μέσα σε λίγους μήνες. Έχασε τη δύναμη που κουβαλούσε μέσα του, μόνο τα μάτια 

του δείχνουν ίδια και διατηρούν κάτι από την παλιά τους εύθυμη λάμψη. Ο μόχθος 

μιας ζωής, ο δικός του και τον προγόνων του, έμεινε στην γη που αφήσαμε. Τον 

ανάγκασε ο πόλεμος να φύγει, αφήνοντας γενιές και γενιές πίσω του. 



Ο ΞΕΝΟΣ
____________________________________________________________________________________________

103_

«Η ειρήνη και η ευτυχία παιδί μου», λέει συχνά, «πάνε μαζί, δεν μπορεί να 

πάνε χώρια».

Η μικρή αδερφή μου στέκεται δίπλα μου, είναι η πιο άτυχη, γιατί γνώρισε 

μόνο ένα κτηνώδη πόλεμο, σ’ όλες τις μορφές του. Τα μάτια της δεν αντίκρισαν 

ποτέ την ειρήνη. Μερικές στιγμές της μόνο γεύτηκε. Οι καλές αναμνήσεις γι’ αυτήν, 

είναι δυστυχώς πολύ λίγες. Δεν έζησε ποτέ μια κανονική, συνηθισμένη ζωή. Δεν 

έζησε όπως εγώ μια ευτυχισμένη, χαϊδεμένη παιδική ηλικία. Πέρασε μόνο μέσα από 

μια σκληρή, διαφορετική πολεμική περίοδο. Κρατάει στα χέρια της ένα σχολικό 

βιβλίο, το σφίγγει πάνω της με λαχτάρα και δεν το αφήνει ποτέ. Στην αρχή του 

ταξιδιού μας, το πρόσωπό της είχε μια έκφραση προσδοκίας, τώρα υπάρχει μόνο η 

έκφραση του φόβου και ένα μόνιμο ζωγραφισμένο γιατί; Νιώθουμε ανίκανοι να 

της εξηγήσουμε, να της εξηγήσουμε το γιατί όλη η ζωή της, ήταν μόνο πόλεμος.

Ένα μεγάλο πλοίο μόλις τώρα μας προσπερνά. Οι ικετευτικές μας φωνές 

δείχνουν να μην το συγκινούν. Πέρασε αδιάφορα, έφυγε σαν να μην υπήρχαμε, 

έφυγε σαν να μην υπήρχε.

Οι ζωές όλων μας εξαντλούνται περισσότερο με τη φυγή του. Μετά τις φωνές 

και τα ουρλιαχτά, απλώθηκε νεκρική σιγή. Ο υπόκωφος ήχος της μηχανής του 

καραβιού μας έχει σταματήσει εδώ και δυο μέρες, προσπαθούν ξανά να φτιάξουν 

τη μηχανή. 

Κρατώ συνέχεια το χέρι της μητέρας μου και ξαφνικά το νιώθω κρύο, τόσο 

κρύο που παγώνει και το δικό μου σώμα, τόσο κρύο που παγώνει τη ψυχή μου για 

πάντα. Έφυγε κι αυτή, μας άφησε όρθια και περήφανη, με μια αξιοπρέπεια που 

έφτανε έως τον θάνατο.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

104_

Έπρεπε να την πετάξουμε τώρα στην θάλασσα, έπρεπε να την 

αποχωριστούμε για πάντα. Με χέρια που τα κινούσε η απελπισία το κάναμε και ας 

μην είχαμε δύναμη. Τη ρίξαμε όσο πιο απαλά μπορούσαμε και σε λίγο την 

παρέσυρε ο άνεμος. Το άψυχο κορμί πρόβαλε για λίγο ακόμη μέσα από τα νερό και 

γρήγορα έγινε αθέατο στα μάτια μας. 

Δεν έκλαψα, δεν μπορούσα να βγάλω τον πόνο μου. Νιώθω πολύ 

κουρασμένος, τρομαγμένος, απογοητευμένος. Αυτή την αίσθηση της μόνιμης 

απουσίας των ανθρώπων γύρω μας, των δικών μας ανθρώπων, αρχίζουμε να μην 

μπορούμε πια να την αξιολογήσουμε. Ο πόλεμος σε αλλάζει τελικά, σε κάνει 

σκληρό, σε εξοικειώνει ακόμη και με αυτόν, τον θάνατο και δεν τον φοβάσαι πια. 

Μείναμε αμίλητοι για ώρα, ο πατέρας κρύβει το πρόσωπό του μέσα στα δυο 

του χέρια. Αποφεύγει να συναντήσει το βλέμμα μας. Δεν μπορεί να μας αντικρίσει 

με τα θαμπωμένα του μάτια. Με κάποια ηρεμία υποδεχτήκαμε γι’ άλλη μια φορά 

τον θάνατο, σαν λύτρωση τον δεχτήκαμε. Η μικρή αδερφή μου κλαίει μόνο, μ’ ένα 

ήσυχο, σιγανό κλάμα και με λίγα δάκρυα. Μέχρι που ηρεμεί κουρνιάζοντας πάνω 

μου και λαγοκοιμάται. 

Βυθίζω το δικό μου βλέμμα στη θάλασσα, μια μουσική έρχεται στα αυτιά μου 

και φεύγει η θλίψη. Μια μουσική που έρχεται από πολύ παλιά. Όρθια πάλι η μάνα, 

αλλά πολύ νεότερη τραγουδάει, με το κεφάλι της ξεσκέπαστο. Είμαστε όλοι μαζί σε 

μια οικογενειακή μας γιορτή. Το τραπέζι είναι γεμάτο, τα πιάτα μας αχνίζουν, 

μυρωδιά από ζεστό ψωμί και μοσχοβολημένη, σιγοψημένη πίτα από τη στάχτη, 

ξαναέρχεται στα ρουθούνια μου. Οι καρδιές μας είναι και αυτές γεμάτες ζεστασιά. 

Τα μεγαλύτερα αδέρφια μου κάθονται δίπλα μου, είναι ευτυχισμένα, χαρούμενα. Ο 

ένας τους μου χαϊδεύει απαλά το κεφάλι. Νιώθω το άγγιγμά του, το νιώθω και 

πάλι. Τραγουδώ και εγώ, αλλά αδέξια και γελάνε όλοι τους δυνατά. Η μουσική 

όμως χάνεται, οι εικόνες φεύγουν, σβήνουν μαζί της. Φεύγουν οι ωραίες 



Ο ΞΕΝΟΣ
____________________________________________________________________________________________

105_

αναμνήσεις, οι ευωδιαστές μυρωδιές, το απαλό χάϊδεμα. Φεύγει το φως και έρχεται 

το σκοτάδι, η θλίψη επιστρέφει. Όλα σκοτεινιάζουν. Το μυαλό μου πονά, το μεγάλο 

δέντρο στην αυλή μας θα είναι ανθισμένο τώρα, αλλά η παιδική κούνια του θα 

αιωρείται μόνη της, κάτω από τον ίσκιο του, κάτω από τα χοντρά κλαδιά του θα 

αιωρείται άδεια. 

Το μυαλό μου πονά. Το φως κι αυτής της μέρας άρχισε να χάνεται, το 

σκοτάδι σε λίγο θα απλωθεί παντού, θα γίνει απόλυτο. Χάθηκαν οι τελευταίες 

ακτίνες του ήλιου και μαζί με αυτές λιγόστεψε και το κουράγιο μας. Νοσταλγώ την 

παλιά ειρηνική ζωή μου, αλλά τι μπορώ να κάνω; Μένουμε τώρα μόνο με το 

αστροφώς, χωρίς φεγγάρι και ελπίζουμε. 

Ο Ευστάθιος Γαϊτανίδης γεννήθηκε το 1969 στο Άνω-Ζερβοχώρι, επαρχία Νάουσας. Από το 1993 

εργάζεται στο Υπουργείο Δικαιοσύνης και μένει μόνιμα στην πόλη της Λάρισας. Είναι παντρεμένος 

με την Ελένη και έχει δυο παιδιά, την Ολυμπία και τη Μαρία. 

Η συμμετοχή του σε πολλούς λογοτεχνικούς διαγωνισμούς και οι απανωτές βραβεύσεις, τον 

οδήγησαν να ασχοληθεί πιο συστηματικά με το γράψιμο ιστοριών και την λογοτεχνική συγγραφή. 

Είναι τακτικό μέλος της Ένωσης Λογοτεχνών Βορείου Ελλάδος.

Μεγαλύτερες του διακρίσεις, η βράβευση του από την Πανελλήνια Ένωση Λογοτεχνών το 2011με το 

δεύτερο βραβείο μυθιστορήματος, τίτλος έργου: “Παρόντες και απόντες” & το δεύτερο βραβείο από 

τον Διεθνή λογοτεχνικό διαγωνισμό Eyelands - τίτλος έργου: “Θα θυμάμαι για πάντα”. 

Τον Οκτώβριο του 2012 θα τιμηθεί με το βραβείο διηγήματος στον 1ο Παν-θεσσαλικό Λογοτεχνικό 

Διαγωνισμό που προκήρυξε ο εκδοτικός οίκος Ήρα Εκδοτική. Τον Ιανουάριο του 2013, ανακοινώθηκε 

η βράβευσή του με το τρίτο βραβείο λογοτεχνίας "LarryNiven".



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

106_

Έπαινος

Σοφία Καλογερίδου

Ξένοι όλοι

ΕΝΟΣ. ΝΑΙ, ΞΕΝΟΣ ΝΙΩΘΩ Σ' ΑΥΤΟ ΤΟ ΣΠΙΤΙ. Γύρισε πάλι τσατισμένη απ' το 

σχολείο κι ούτε να μ' ακούσει δεν ήθελε. Εγώ τι φταίω. Στο κάτω - κάτω 

είμαι το μοναδικό παιδί της. Πάει κουράζεται με τ' άλλα παιδιά και με διάφορα κι 

ούτε να μ' ακούσει δεν κάθεται. Ήθελα να της πω ότι ο Κοντόπουλος κι ο 

Σακελλαρίδης έκαναν πάλι φασαρία κι ο διευθυντής τιμώρησε όλη την τάξη. 

Άδικο. Με πνίγει το άδικο. Θα σηκωθώ να φύγω και που να πάω. Τετάρτης 

δημοτικού παιδί που να πάω;

- Ξένη. Ξένη νιώθω ρε γαμώτο σ' αυτό το σχολείο. Ο καθένας ότι του καπνίσει 

κάνει. Τσιρίδες και φωνές όλη την ώρα. Βαρέθηκα. Και δεν μπορώ να κάνω και 

τίποτα. Ξένη ανάμεσα σε συναδέλφους. Ν' ακούμε συνέχεια τα ίδια και τα ίδια. Κι 

έρχομαι εδώ κι αντί να ξεκουραστώ ο μικρός γκρινιάζει. Φαγητό πάλι δεν έχουμε. 

Πλυντήρια, ξεσκονίσματα, ο σκύλος κι η γάτα θέλουνε να φάνε, τα πιάτα στοίβα 

στο νεροχύτη. Τα διαγωνίσματα πάλι δεν πρόλαβα να τα διορθώσω. Τίποτα δεν 

προλαβαίνω να κάνω. Περνάνε οι βδομάδες και τις βλέπω να χάνονται λες και 

βλέπω τη ζωή μου σε ταινία. Λες κι είμαι θεατής Τι ταινία. Σαν το νερό που τρέχει 

στο νεροχύτη πάνω στα πιάτα και χάνεται στο σιφόνι.. 

- Αμάν πια. Κουράστηκα. Ξένος αισθάνομαι εδώ μέσα. Μόνο για να τους 

φυλάω μ' έχουνε. Τρία σπίτια λένε ανοίξανε στη γειτονιά την περασμένη βδομάδα. 

-Ξ



Ο ΞΕΝΟΣ
____________________________________________________________________________________________

107_

Ναι βρε παιδί μου, εγώ ξέρω τη δουλειά μου, αλλά κι εσείς δεν ξέρετε τις 

υποχρεώσεις σας; Από χθες νηστικό μ' έχετε. Πέρασε ένα παιδί τρώγοντας 

κρουασάν και μ' έτρεχαν τα σάλια. Για ένα παλιοκρουασάν. Τ' αδέσποτα τρέχετε 

να τα ταΐσετε κι εμένα που βγάζω το μεροκάματο με το γαύγισμά μου γάβα - γούβα 

όλη μέρα με ξεχνάτε. Μ' αφήσατε θεονήστικο δυο μέρες. Καμαρώνετε που σας 

φυλάω το σπίτι. Έχετε ήσυχο το κεφάλι σας μάνα και γιος όταν λείπετε. Ώρες 

ατελείωτες να κάνω χάζι απ' το παράθυρο τους περαστικούς. Έρχεστε κι ούτε 

σημασία μου δίνετε. Από τότε που φέρατε αυτήν τη σπαστικιά τη γάτα εδώ μέσα 

γίναμε ξένοι πια. Μ' έχετε μόνο για τις αγγαρείες.

- Ανοίγω σπίτια. Ναι. Σε τρία μπήκα την βδομάδα που πέρασε. Κάτι βρήκα. 

Με την ψυχή στο στόμα μη με πιάσουν. Και τι να κάνω. Είχε δουλειές πέντε χρόνια 

πριν, πήγαινα κάθε πρωί κάτω στον περιφερειακό. Έρχονταν τ' αφεντικά μας 

διαλέγανε. Έβγαινε το μεροκάματο. Τώρα τίποτα. Πάω και στήνομαι μες το κρύο 

κάθε μέρα κι ούτε μεροκάματο ούτε τίποτα. Και στα συσσίτια μου λένε οι άλλοι 

στην ουρά: «εσύ τι θες εδώ, ξένος είσαι. Να πας πίσω στην πατρίδα σου. Καλύτερα. 

Και για μας και για σένα. Στην Ελλάδα δεν έχει τίποτα πια για σας. Δε βλέπεις. 

Ούτε για μας δεν έχει καλά - καλά». Και που να πάω. Πίσω; Στην Αλβανία 

χειρότερα είναι από δω. Άσε που κι η οικογένειά μου από μένα περιμένουν. Πέντε 

άνθρωποι, κανένας τους δε δουλεύει. Περιμένουν να τους στείλω τίποτα από δω. 

Μόνο αυτή η κυρία στο συσσίτιο με σκέφτεται. Μου δίνει ότι μπορεί. Καμιά μερίδα 

παραπάνω, κανά ρούχο, κανά παπούτσι.

- Κι εγώ τι να κάνω άλλο. Ότι μπόρεσα έκανα. Δεν είμαι από δω. Ξένη είμαι. 

Απ' της Δράμας τα χωριά. Τόσα χρόνια εθελόντρια στο συσσίτιο, κουράστηκα. 

Καραβιές οι Αλβανοί. Τους τάισα. Μου θύμισαν τα παιδιά τα δικά μας, αξύριστα 

και πεινασμένα στα βουνά. Ο αδερφός μου χάθηκε στο βουνό. Τον περιμέναμε να 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

108_

γυρίσει μέχρι το '80. Λέγαμε δεν μπορεί, αυτός έξυπνος πολύ είναι. Θα κατάφερε 

να περάσει στην Αλβανία κι από κει ποιος ξέρει που τον έβγαλε. Καμιά 

Τσεχοσλοβακία, καμιά Ρωσία. Η μάνα κι ο πατέρας μου με τον καημό του φύγανε. 

Τον ψάχνανε. Μέχρι ανακοίνωση βάλανε, παντού. Στον ερυθρό σταυρό, στο 

περιοδικό της Εθνικής Αντίστασης, στην Ένωση Παλιννοστούντων Ελλάδος. Τώρα 

κι εγώ κουράστηκα άλλο. Ογδοντατρία χρόνια κούραση κουβαλάω. Ξεριζωμό, 

πόλεμο, αντάρτικο. Θέλω να πάω σπιτάκι μου, ν' ανάψω τη σόμπα να ζεστάνω τ' 

αρθριτικά μου. Τα χέρια μου τα στραβωμένα. Να πάω στο γιατρό να με δώσει 

καμιά αλοιφή. Ούτε αυτό δεν προλαβαίνω να κάνω. Μέχρι το μεσημέρι εδώ να 

μοιράσουμε το φαί, μετά να πάω να συμμαζέψω, να βάλω καμιά μπουκιά στο 

στόμα μου. Πάει πέρασε η μέρα. Πέφτω κοιμάμαι. Τι να κάνω. Γριά γυναίκα είμαι. 

Τέλος τα κουράγια.

- Ξένος σου λέει είσαι στην πόλη μας κυρ γιατρέ. Εδώ ο κόσμος πάει στους 

γνωστούς. Δε βλέπουνε το πτυχίο στην κορνίζα. Με άριστα το πήρα. Ολόκληρη 

διατριβή έχω στη "Ρευματοειδή αρθρίτιδα στην Ελλάδα". Με κλινικά 

συμπεράσματα, με απ' όλα. Έξι χρόνια απ' τη ζωή μου έφαγα. Κι άλλα έξι η 

ιατρική. Κι άλλα δυο το αγροτικό. Κι άλλα τέσσερα η ειδικότητα. Παράλληλα με το 

διδακτορικό βέβαια. Μέχρι και στους γιατρούς του κόσμου πήγα εθελοντής. Μέχρι 

και στην Παλαιστίνη βρέθηκα. Έξι μήνες στους γιατρούς του κόσμου. Κατέγραψα 

και περιέθαλψα περιστατικά παιδιών με τη νόσο του Still. Μια ζωή σπουδές, 

ειδικεύσεις, εξειδικεύσεις και σου λένε γιατρέ δεν είσαι δικός μας. 

- Ήρθα το 2000. Όταν ξεκίνησε η δεύτερη Ιντιφάντα. Το πήρα απόφαση ένα 

βράδυ. Ένα βράδυ που μπουσουλούσαμε στο σπίτι μη μας βρει καμιά αδέσποτη. 

Όλη τη νύχτα οι σφαίρες σφύριζαν πάνω απ' τα κεφάλια μας καθώς μπήγονταν στο 

υποδόριο λίπος του σπιτιού. Ποιου σπιτιού. Το κουφάρι του είχε μείνει κι αυτό 



Ο ΞΕΝΟΣ
____________________________________________________________________________________________

109_

σουρωτήρι απ' τις σφαίρες. Ήρθα εύκολα. Πλήρωσα το δουλέμπορα. Ο πατέρας 

μου είπε όταν ξημέρωσε φύγε. Φύγε να σωθείς. Φύγε και μην κοιτάξεις πίσω. Εμάς 

εδώ είναι η ζωή μας. Εσύ πάρ' την και πήγαινέ την αλλού τη δική σου. Έτσι κι 

έκανα. Από Τουρκία ήρθα. Εκεί μας μπουντρούμιασαν σε κάτι χαμόσπιτα στην 

Ισταμπούλ. Θυμάμαι μια γυναίκα είχε το μωρό της. Ένα χρονών μωρό συγκαμένο 

σ' όλο το ταξίδι. Τέλειωσαν οι πάνες. Το έπιασε διάρροια. Τέλειωσαν και δεν είχε να 

το βάλει. Περάσαμε εύκολα απ' τα σύνορα. Μόνο τα ναρκοπέδια φοβόμασταν. Δεν 

ήταν το τείχος τότε. Εγκαταστάθηκα στη Σαλονίκη. Βρήκα δυο συμφοιτητές μου 

που ήρθαν νωρίτερα. Δε λέω με βοήθησαν.

- Ακούς εκεί να μου στερούν το άσυλο. Δε με πιστεύουν κιόλας. Δεν είσαι 

Παλαιστίνιος μου λένε. Ψέματα μας λες. Βρε χάθηκαν τα χαρτιά μου. Από εκείνη 

την παλιόβαρκα βγήκαμε δέκα άνθρωποι από τους εικοσιπέντε ζωντανοί. 

Σκυλοπνιγήκαμε. Μας ξέβρασε το κύμα στη Μυτιλήνη. Πέντε χιλιάδες δολάρια μας 

πήραν το κεφάλι. Και μια μέρα μετά από δυο μήνες στην Τουρκία, μας λένε 

σήμερα. Το βράδυ. Φεύγετε. Είχαμε απελπιστεί πια. Ζούσαμε στοιβαγμένοι σ΄ ένα 

σπίτι εβδομήντα ογδόντα τετραγωνικά και τρώγαμε μόνο κανά σιμίτ, τίποτα 

μακαρόνια νερόβραστα κανάν γάβρο. Λέγαμε αυτό ήταν. Μας παράτησαν εδώ. 

Μας είπαν δεν μπορούμε να σας περάσουμε απ' τον Έβρο. Έστησαν έναν 

τοίχο ψηλό. Πρέπει να σας πάμε απ' τη θάλασσα. Κι έλεγα τι θα κάνω εδώ. Ωραία η 

Σμύρνη αλλά κάπως πρέπει να φύγω. Εδώ δεν έχει τίποτα για μένα. Στη Γερμανία, 

στο Μόναχο με περιμένει ο αδερφός μου ο Μοχάμεντ. Έχει ένα μικρό μαγαζί Ίμπις. 

Αυτόν όταν ήτανε μικρός τον βοήθησε ένας Έλληνας γιατρός. Δεν το ξεχνάει. Είχε 

παιδική ρευματοειδή αρθρίτιδα. Πονούσε, πρηζόταν, είχε πυρετό. Δεν ξέραμε τι 

ήταν. Η μάνα μου με την αγωνία του πατέρα που πολεμούσε με τη Χαμάς στην 

πρώτη Ιντιφάντα είχε και την αρρώστια του Μοχάμεντ. Στην Τουρκία γνώρισα τον 

Χουσεΐν το γέρο. Μου είπε να τον λέω Τσέγκο. Μου είπε πως ήταν ξένος. Δεν ήταν 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

110_

από κει. Ήταν απ' το Νάσελιτς απ' την Ελλάδα. Κρατούσε απ΄ τους Βαλαάδες. Μου 

είπε και την ιστορία. Έφερνε και πίναμε στην παραλία κανένα γενί - ρακί. Μ' έλεγε 

για τις ροδιές που είχανε στην Ελλάδα. Μπερδεμένα πράγματα. Δεν τα 

πολυκατάλαβα. Ο γιατρός του αδερφού μου μας είχε πει πως ήταν Έλληνας απ' την 

Τουρκία κι αυτός ο γέρος που πότιζε την απελπισία μου και με φίλευε στο μπαϊράμι 

είπε ότι ήτανε από την Ελλάδα. 

- Είμαι απ' το Νάσελιτς. Αλλιώς το λένε τώρα οι γιουνάν. Νεάπολη το λένε. 

Όταν έγινε η ανταλλαγή ο μπαμπάς μου μας φόρτωσε στο κάρο και μας κατέβασε 

στη Σαλονίκη. Εκεί πούλησε το βόδι, μας φόρτωσε στο βαπόρι και βγήκαμε εδώ, 

στο Ιζμίρ. Μας κυνήγησαν οι Τσέτες. Φύγετε μας λέγανε. Δεν είστε Τούρκοι εσείς. 

Ξένοι είστε. Εσείς δεν ξέρετε νερό να γυρέψετε να πιείτε στα τούρκικα. Δεν ξέρετε 

ψωμί να γυρέψετε να φάτε. Του λιναριού τα πάθη τραβήξαμε. 

- Είμαι απ' το Κιλίγερις του Νικσάρ. Από τον Πόντο. Στο Σούμπινο ήρθαμε 

πρώτα με την ανταλλαγή. Ύστερα εμείς επήγαμε στη Νεάπολη. Νάσελιτς τη λέγανε 

τότε. Και Λεπτίτσα τη λέγανε. Εγώ γεννήθηκα στο Σούμπινο. Αλλά πατρίδα μου 

είναι ο Πόντος. Πήγα. Είδα το σπίτι του παππού μου. Ευτυχώς με αξίωσε ο θεός. 

Τώρα άλλο γέρασα, δεν με κρατάν τα πόδια μου. Από τους πρώτους πήγα στα 

εβδομήντα οκτώ. Με την Εύξεινο Λέσχη. Ουου όπου σταματούσαμε χοροί, 

τραγούδια, κατεβάζαμε τη λύρα κι έπαιζε. Στης Τρίχας το γιοφύρι ένα πούλμαν 

άνθρωποι χορεύαμε και κλαίγαμε. Όταν ήρθαμε στην Ελλάδα ο μπάρμπα 

Λευτέρης μας έφερε εδώ. Λέω μας έφερε γιατί τα έλεγε η μάνα 'μ και σα να τα έζησα 

νιώθω. Ο κόσμος μας αγριοκοιτούσε. Τουρκόσπορους μας ανέβαζαν 

Τουρκόσπορους μας κατέβαζαν. 



Ο ΞΕΝΟΣ
____________________________________________________________________________________________

111_

Η Σοφία Καλογερίδου γεννήθηκε το 1969 στη Βέροια όπου ζει. Σπούδασε Ηλεκτρολόγος 

Μηχανικός και Μηχανικός Η/Υ στο Δημοκρίτειο Πανεπιστήμιο Θράκης. Τελείωσε την 

ΠΑΤΕΣ/ΣΕΛΕΤΕ Θεσ/κης και ολοκλήρωσε τις μεταπτυχιακές σπουδές της στο 

Μεταπτυχιακό Πρόγραμμα Σπουδών "Δημιουργική Γραφή" στο Πανεπιστήμιο Δυτικής 

Μακεδονίας. 

Γράφει κυρίως διηγήματα και αγαπά τη μικρή φόρμα, μέσα από την οποία δημιουργεί ένα 

δικό της σημασιολογικό σύμπαν. Έχει διακριθεί σε εννέα διαγωνισμούς, ενώ διηγήματά της 

περιέχονται σε τέσσερις συλλογικές εκδόσεις. Το 2016 εκδόθηκε η πρώτη συλλογή 

διηγημάτων της με τίτλο «Ο Τσονγκλασέ απ' το πρωί ψάχνει μαλλιά».



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

112_

Έπαινος

Βασιλική Τσιαλαμάγκα

Ω Ξειν Αγγέλλειν…

ΗΡΕ ΤΟ ΑΠΟΛΥΤΗΡΙΟ ΤΟΥ ΣΤΡΑΤΟΥ ΚΙ ΕΠΡΕΠΕ ΝΑ ΔΟΥΛΕΨΕΙ. Αλλά πού; 

Εκείνα τα χρόνια, αρχές του εξήντα, η φτώχεια ξεχείλιζε. Να γυρίσει στο 

χωριό και να δουλέψει στα χωράφια, σαν τον πατέρα του; Γιατί, για να 

τυραννιέται; Τα χώματα της πατρίδας του ήταν άγονα. Ήθελαν κόπο, όχι αστεία, 

για να δώσουν. Αποφάσισε να μείνει στην Αθήνα. Ο Παναγιώτης δεν ήταν για να 

χαραμιστεί στα χωράφια, ήταν αλλιώτικος απ’ τους συγχωριανούς του, το ήξερε. 

Πρώτα απ’ όλα είχε λεβεντιά. Ψηλός, γεροδεμένος, στον στρατό τον είχαν 

κάνει τσολιά στ’ ανάκτορα. Ύστερα ήταν κι έξυπνος. Ξένος, επαρχιωτάκι, αλλά 

αμέσως δικτυώθηκε στην Αθήνα, καλύτερα απ’ τους ντόπιους τους φλώρους. 

Άρχισε να βγάζει καλά λεφτά απ’ τις λέσχες. Τον κράχτη έκανε. Έβαζε την 

κουστουμιά και στηνόταν στη ρουλέτα, ποντάροντας και κερδίζοντας για να 

τραβήξει κορόιδα. Ήταν και καταφερτζής με τις γυναίκες. Πώς να μην είναι, 

τέτοιος παλίκαρος. Κανά δυο πλούσιες μεστωμένες όσο - όσο πλήρωναν τη 

συντροφιά του. Λίγο τις κανάκευε με γλυκόλογα, λίγο τις χαϊδολογούσε κι αυτές 

δώστου τα δώρα. Έτσι βρέθηκε να κυκλοφορεί κύριος, με κοστούμια στη ντουλάπα 

και ρολόι στο χέρι.

Μετά του προέκυψε το σινεμά. Του την έπεσε ένας γέρος πούστης να τον 

βάλει στις ταινίες. Δεν τον πήδηξε τον πούστη, τον γέλασε, εκείνος, όμως, τον έκανε 

ηθοποιό. Αυτό το γούσταρε πολύ, του άρεζε να λέει ότι είναι ηθοποιός. Το 

ηθοποιηλίκι του άνοιγε πόρτες, τον έμπαζε σε σαλόνια, τον έμπαζε σε 

κρεβατοκάμαρες. Βέβαια, ήταν 

Π



Ο ΞΕΝΟΣ
____________________________________________________________________________________________

113_

ηθοποιός μόνο στο όνομα, γιατί μόνο ρολάκια του δίναν, συνήθως χωρίς λόγια, 

αλλά δεν είχε σημασία. Πόσοι απ’ το χωριό του κατάφεραν να γίνουν ηθοποιοί και 

να παίξουν και με τη Βιουγιουκλάκη! Γιατί η μεγαλύτερή του επιτυχία ήταν όταν 

έπαιξε τον γιατρό σε μια ταινία με τη Βιουγιουκλάκη. Δεν πολυφαινόταν, φορούσε 

χειρουργική μάσκα στο πρόσωπο, αλλά είχε μεγάλο σουξέ. Όταν παίχτηκε η ταινία 

στο καφενείο του χωριού του δεν έπεφτε καρφίτσα, όλα τα γύρω χωριά μαζεύτηκαν 

να τον δουν.

Άρχισε να εμφανίζεται και στο θέατρο, τον παίρναν θίασοι που πήγαιναν 

περιοδεία. Βρέθηκε και στη Θεσσαλονίκη. Είχε πια πατήσει τα τριάντα. Ένας 

πατριώτης του Πελοποννήσιος του προξένεψε την Καλλιόπη, απ’ το χωριό του κι 

αυτή. Ο μπαμπάς της, στρατιωτικός, το έλεγε και το ξανάλεγε, μόνο σε γαμπρό απ’ 

το χωριό θα έδινε τη μεγάλη του την κόρη, δεν ήθελε ξένους στο σόι, του έφτανε 

που ο άλλος ο γαμπρός ήταν Μακεδόνας. Κοντούλα και ζουμερή η Καλλιόπη, του 

άρεσε του Παναγιώτη. Βέβαια, ήταν κάνα δυο χρόνια μεγαλύτερή του και χωρίς 

προίκα, ήταν όμως νοικοκυροκόριτσο κι είχε έναν πλούσιο αδερφό στον Καναδά. 

Η Καλλιόπη ξετρελάθηκε μαζί του, ούτε που το ονειρευόταν να βρει γαμπρό, 

νόμιζε θα μείνει γεροντοκόρη. Στους δυο μήνες έγινε ο γάμος. Ο αδερφός της 

νύφης πρότεινε στον Παναγιώτη να φύγουν μαζί του για τον Καναδά. Εκεί, του 

είπε, είχε μπόλικες ελληνικές επιχειρήσεις, θα του έβρισκε δουλειά. Μπορούσε 

άλλωστε να ξεκινήσει αμέσως να δουλεύει στο δικό του το τυπογραφείο. Ένας 

έμπιστος άνθρωπος του χρειαζόταν.

Ο Παναγιώτης κι η Καλλιόπη βρέθηκαν στον Καναδά, σχεδόν με τα ρούχα 

που φορούσαν. Ο αδερφός της τους βοήθησε πολύ στην αρχή. Και τους φιλοξένησε 

σχεδόν για εξάμηνο και δουλειά τους έδωσε, γιατί στην αρχή δούλεψαν κι οι δυο. 

Δεν ήξεραν τη γλώσσα, δεν ήξεραν κι ανθρώπους, ξένοι όμως δεν ένιωσαν. Είχε 

Έλληνες εκεί, είχε ελληνικά μαγαζιά, είχε κι εκκλησία, τους Καναδούς ούτε που 

τους έβλεπαν. Μόνο με τη δουλειά ζορίστηκε ο Παναγιώτης. Δεν είχε ξαναδουλέψει 

και ποτέ του. Εκεί ο κόσμος δούλευε σαν το σκυλί κι ο αδερφός της γυναίκας του 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

114_

ήταν σκληρός εργοδότης. Μπορεί να του χαριζόταν που παντρεύτηκε την αδερφή 

του μεγαλούτσικη κι απροίκιστη, αλλά η δουλειά έπρεπε να βγει. Ο Παναγιώτης 

τσίνησε κι όταν έμαθε τη γλώσσα έψαξε κάτι άλλο να κάνει. Έτσι θεωρητικός και 

καταφερτζής που ήταν στράφηκε στα ακίνητα. Δούλεψε πρώτα υπάλληλος σε 

μεσίτη κι ύστερα άνοιξε δικό του γραφείο. Αυτή η χώρα έδινε ευκαιρίες να 

πλουτίσει όποιος ήταν ξύπνιος.

Έχει τώρα σαράντα χρόνια που μένουν στον Καναδά. Συνταξιούχοι πια, 

ζουν σε δικό τους διαμέρισμα, σε καλή περιοχή. Με Έλληνες συναναστρέφονται, 

από Καναδούς μόνο τους συμπεθέρους, τα πεθερικά του γιου τους, βλέπουν. Ο 

Παναγιώτης έχει να το λέει, τους Καναδούς τους γνώρισε, αλλά δεν τους κατάλαβε. 

Κι ακόμα δεν τους καταλαβαίνει. Τελευταία, αγόρασε διαμέρισμα στην 

πολυκατοικία τους ένας ανάπηρος κι έπρεπε να κάνουν ράμπα στην είσοδο για το 

καροτσάκι του. Κι η κατασκευή της ράμπας έπρεπε να πληρωθεί από την 

πολυκατοικία, δηλαδή από τους ιδιοκτήτες των διαμερισμάτων, αυτό προβλέπει ο 

νόμος στον Καναδά. Πλήρωσε, ας έκανε κι αλλιώς, ο Καναδάς είναι κράτος δεν 

είναι παίξε γέλασε, αλλά ακόμα δεν μπορεί να το χωνέψει. Τι φταίει αυτός να 

πληρώνει την κουτσαμάρα του αλλουνού! Να πληρώσει ο ανάπηρος, να πληρώσει 

το κράτος, όχι οι υπόλοιποι!

Τα καλοκαίρια, εδώ και χρόνια, τα περνάνε στην Καλλικράτεια, στη 

Χαλκιδική, στο εξοχικό του μπατζανάκη του, του Μακεδόνα. Στην αρχή έπαιρναν 

και τον γιο τους. Τώρα ο γιος, όταν έρχεται, πηγαίνει στα νησιά με τη γυναίκα του. 

Η νύφη είναι Καναδέζα, τα ελληνικά δεν τα μιλάει καθόλου κι ο γιος τους δεν θέλει 

να τη ζορίζει με όλο το σόι. Άλλωστε κι εκείνος, τι που μιλάει ελληνικά, πιο πολύ 

Καναδός είναι παρά Έλληνας. Στον Καναδά γεννήθηκε, στον Καναδά σπούδασε, 

εκεί δουλεύει. Και τα παιδιά του Καναδοί θα είναι. Σαν ξένοι θα έρχονται στην 

Ελλάδα.



Ο ΞΕΝΟΣ
____________________________________________________________________________________________

115_

Αλλά κι ο Παναγιώτης με την Καλλιόπη δεν ξέρουν αν θα συνεχίσουν να 

έρχονται τα καλοκαίρια. Δεν είναι που μεγάλωσαν, άλλο τους φταίει. Ο 

Παναγιώτης το είπε και στον μπατζανάκη του. Με το συμπάθιο, μπατζανάκη, του 

είπε, σ’ αγαπάω, σ’ εκτιμάω, αλλά η Ελλάδα πια δεν αντέχεται. Γέμισε ξένους. Τις 

προάλλες στην παραλία, στη διπλανή ξαπλώστρα έκατσαν Αλβανοί. Και στις 

ταβέρνες, τα βράδια, κι εκεί Αλβανοί και Ουκρανοί και Γεωργιανοί μαζεύονται. 

Χόρτασαν τη λίμα τους και κάνουν και διακοπές. Δεν θα ξαναέρθει αυτός του 

χρόνου να βλέπει την κατάντια της Ελλάδας. Πώς να πάει μπροστά αυτή η χώρα με 

τόσους ξένους!

Η Βασιλική Τσιαλαμάγκα γεννήθηκε στο Διδυμότειχο. Σπούδασε Ελληνική Φιλολογία 

στο Α.Π.Θ. και εργάζεται ως φιλόλογος σε φροντιστήριο στη Θεσσαλονίκη.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

116_

Έπαινος

Στέλλα Φραντζή

Ο Ξένος

ΜΑΡΚ, ΕΜΦΑΝΙΣΤΗΚΕ ΣΤΟ ΧΩΡΙΟ ΜΙΑ ΗΣΥΧΗ ΜΕΡΑ ΤΟΥ ΜΑΡΤΗ. Ένας ακόμη 

χειμώνας είχε τελειώσει. Τα χιόνια είχαν σχεδόν λιώσει στα γύρω βουνά και 

η Άνοιξη έκανε δειλά- δειλά την εμφάνισή της.

Στο καφενείο της πλατείας, που βρισκόταν δίπλα στο σταθμό του τρένου, 

κάτω απ’ τον μεγάλο πλάτανο, κάποια γεροντάκια έπιναν το καφεδάκι τους 

απολαμβάνοντας τον ήλιο.

Το τρένο των 11 μπήκε στο σταθμό, σφυρίζοντας. Ο κυρ- Κώστας, ο καφετζής, 

έτρεξε να παραλάβει τις εφημερίδες και το ταχυδρομείο. Σε λίγο, η γυναίκα του η 

κυρά- Μαργίτσα, μεγάλη κουτσομπόλα, θα μοίραζε τα γράμματα και μέχρι το 

απόγευμα, όλο το χωριό θα γνώριζε ποιος έλαβε γράμμα και από ποιον. 

Οι πόρτες άνοιξαν κι ένας ψηλός, γεροδεμένος άντρας κατέβηκε από το 

τρένο και κατευθύνθηκε προς το καφενείο. Ένιωσε πολλά μάτια καρφωμένα επάνω 

του. Εκτός από κάποιους Αλβανούς, που έμεναν μόνιμα, σπάνια ξέπεφτε κάποιος 

ξένος στο χωριό. Έτσι, όπως συμβαίνει στις μικρές κοινωνίες, ο Μαρκ έγινε 

αντικείμενο περιέργειας. 

Ο κυρ - Κώστας, πλησίασε να πάρει παραγγελία και να μάθει ποιος ήταν του λόγου 

του.

- «Έναν καφέ, παρακαλώ», είπε ο Μαρκ με σπαστά Ελληνικά.

- «Καλώς ήρθες», του είπε ο κυρ- Κώστας. «Από πού έρχεσαι;»

Ο



Ο ΞΕΝΟΣ
____________________________________________________________________________________________

117_

- «Από τη Βουλγαρία».

 Ο κυρ- Κώστας, στραβομουτσούνιασε. Σαν πολλοί δεν είχαν μαζευτεί από 

δαύτους; Αλβανοί, Βούλγαροι… Είχαν καθίσει για τα καλά και είχαν χωθεί 

παντού. Στα χωράφια, στ’ αμπέλια ακόμα και στα σπίτια τους. Αμ! τα παιδιά τους! 

Πού τα ΄χανες, πού τα ΄βρισκες, παρέα με τα δικά τους. Η εγγονούλα του, που 

πήγαινε στο νηπιαγωγείο, όλο για τη φίλη της τη Μιμόζα μιλούσε. Πφ! Σκέφτηκε 

περιφρονητικά ο κυρ- Κώστας και πήγε να φέρει τον καφέ. 

 Ακούμπησε το δίσκο στο τραπέζι κι έκανε να φύγει.

- «Σας παρακαλώ», είπε ο Μαρκ, «μήπως ξέρετε αν χρειάζεται κανείς 

εργάτες;"

- «Ναι, νομίζω πως ο Παναγής χρειάζεται έναν εργάτη για το κτήμα του. 

Αλλά, δεν ξέρω αν…»

- «Κατάλαβα…» είπε ο Μαρκ. «Δεν ξέρετε αν θέλει ξένους».

- «Α! πάνω στην ώρα», είπε ο κυρ- Κώστας. «Παναγή, το παλληκάρι από δω, 

ζητάει δουλειά.»

 Ο Παναγής, ένας ψηλός, μαυροφορεμένος άντρας με άγριο βλέμμα, πλησίασε. 

Γένια πολλών ημερών, σκέπαζαν το πρόσωπό του. Κοίταξε τον Μαρκ μ’ ένα 

αυθάδικο, περιφρονητικό βλέμμα. 

- «Από πού είσαι πάλι εσύ;» ρώτησε.

- «Από τη Βουλγαρία», είπε ο Μαρκ. «Σας παρακαλώ, έχω μεγάλη ανάγκη. 

Μπορώ να κάνω οτιδήποτε. Κι ένα μέρος να μείνω, έστω μια αποθήκη».

Ο Παναγής, έφτυσε κάτω. 

- «Ανάθεμα την ανάγκη!» είπε άγρια. «Σήκω, πάμε».

Ο Μαρκ, άφησε μερικά ψιλά στο τραπέζι και σηκώθηκε. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

118_

Διέσχισαν την πλατεία και πήραν έναν χωματόδρομο γεμάτο λακκούβες. Κι 

από τις δυο μεριές, ήταν χτισμένα χαμηλά σπιτάκια με μικρούς κήπους. Ο γκρίζος 

καπνός, που έβγαινε από τις καμινάδες και οι νοικοκυρές που φλυαρούσαν 

απλώνοντας την μπουγάδα τους, έκανε την ατμόσφαιρα φιλόξενη και φιλική. 

Όμως ο Μαρκ, δεν έβλεπε γύρω του. Κοίταζε χαμηλά. Λες και ήταν έξω από 

το σώμα του. Σαν να παρακολουθούσε τον εαυτό του από μακριά. Στην αρχή, τον 

πλήγωνε η συμπεριφορά των ανθρώπων. Τα εχθρικά και καχύποπτα βλέμματα και 

τους ψιθύρους: ‘’ξένος’’, «Βούλγαρος». Λες και ήθελε αυτός να φύγει από την 

πατρίδα του! 

Ώσπου, σήκωσε γύρω του έναν τοίχο και κλείστηκε μέσα, προσπαθώντας να 

προστατευτεί. Όχι το σώμα του. Αυτό, μπορούσε να το προστατέψει. Μα την ψυχή 

του! Ναι! Ήταν ξένος. Ξένος και για τον ίδιο του τον εαυτό. Δεν αναγνώριζε πια 

τον εαυτό του, ο Μαρκ. Δεν τους άξιζε. Γι’ αυτό έφυγε. Ίσως μια μέρα, να μπορούσε 

πάλι να τους αντικρίσει!

Οι δυο άντρες, προχωρούσαν βιαστικά. Μπροστά ο Παναγής, που γρύλιζε 

μια καλημέρα σε όποιον του μιλούσε, και πίσω ο Μαρκ. Τους κοιτούσαν περίεργα, 

όμως κανείς δεν τολμούσε να ρωτήσει. Κανείς δεν συμπαθούσε τον Παναγή. Ένας 

αγριάνθρωπος ήταν, που απομάκρυνε όλους από δίπλα του. 

Η αλήθεια είναι, πως είχε περάσει πολλά. Η γυναίκα του, πέθανε στη γέννα 

και μεγάλωσε μόνος του το κοριτσάκι που του άφησε. Η Σοφούλα, ήταν πια 25 

χρονών και ήταν η δασκάλα του χωριού. Ήταν ο μόνος άνθρωπος που τον έκανε 

να χαμογελάει. Η μόνη που μπορούσε ν’ ανοίξει μια χαραμάδα καλοσύνης και 

αγάπης στην ψυχή του.

Το σπίτι του Παναγή, ήταν ένα διώροφο, πέτρινο σπίτι, χτισμένο στο βάθος 

ενός κτήματος με ελιές και οπωροφόρα. 



Ο ΞΕΝΟΣ
____________________________________________________________________________________________

119_

Ο Παναγής, άνοιξε την καγκελόπορτα κι έκανε νόημα στον Μαρκ να τον 

ακολουθήσει. 

- «Μείνε εδώ», του είπε δείχνοντάς του τα σκαλάκια που οδηγούσαν στην 

βεράντα. 

- «Αυτό είναι το κτήμα», συνέχισε. «Δεν είναι πολύ μεγάλο, αλλά χρειάζεται 

αρκετή φροντίδα. Απ’ αυτό ζούμε. Από το λάδι και τα οπωροκηπευτικά. Ο εργάτης 

που είχα, έφυγε. Αυτό γίνεται μ’ εσάς τους ξένους. Όταν βρείτε κάτι καλύτερο, 

φεύγετε και μας αφήνετε ξεκρέμαστους».

- «Εγώ δεν θα φύγω, το υπόσχομαι», είπε ο Μαρκ.

- «Τέλος πάντων, πάμε να σου δείξω τα κατατόπια», μούγκρισε ο Παναγής.

Ο Μαρκ, κοίταξε γύρω του. Το κτήμα, ήταν καλοφροντισμένο. Αριστερά, 

βρισκόταν ένας μικρός ελαιώνας. Γύρω στις 50 ρίζες, υπολόγισε ο Μαρκ. Δεξιά, το 

κτήμα ήταν χωρισμένο στα δύο. Πάνω είχε τα ξινά, πορτοκαλιές και λεμονιές και 

κάτω τα γλυκά. Βερυκοκιές, ροδακινιές και κερασιές. Όλα ήταν γεμάτα ανθό.

Και στην άκρη, σ’ ένα περιφραγμένο περιβολάκι, άγουρες ακόμα ντομάτες, 

πιπεριές και μελιτζάνες, στερέωναν τα κλαδιά τους σε μικρά πασαλάκια, δίπλα σε 

φουντωτά λάχανα και μαρούλια.

Ο Παναγής, έβγαλε από την τσέπη του ένα σιδερένιο κλειδί και άνοιξε την 

πόρτα μιας μικρής αποθήκης. Ο χώρος μύριζε κλεισούρα. Σ’ ένα καρφί, πάνω στην 

πόρτα κρεμόταν ένα χοντρό, κίτρινο αδιάβροχο και σε μια γωνιά, βρισκόταν ένα 

στενό κρεβάτι. 

Όμως, εκείνο που έκανε τον Μαρκ να σηκώσει τα μάτια του ψηλά ήταν το 

παράθυρο. Ένα μεγάλο παράθυρο στο φως. Το φως ενός λαμπρού ήλιου που 

κυριαρχούσε στον καταγάλανο ουρανό. Ούτε ένα συννεφάκι δεν τον σκίαζε. 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

120_

Ο Μαρκ, κοίταξε έξω. Στο διπλανό κτήμα, δυο κοριτσάκια έτρεχαν γελώντας, 

προσπαθώντας να φτάσουν την σχοινένια κούνια που κρεμόταν από τα κλαδιά 

μιας μουριάς. Ο Μαρκ, χαμογέλασε θλιμμένα. Έτσι θα ήταν τώρα και η κόρη του! 

Ένα όμορφο, ξανθό κοριτσάκι!

Ο Παναγής, του έδειξε ένα σιδερένιο ντουλάπι. 

- «Εκεί θα βρεις εργαλεία και γαλότσες», είπε. «Η τουαλέτα είναι έξω. Σε λίγο 

που θα γυρίσει η κόρη μου, θα σου φέρει στρωσίδια. Ελπίζω να βολευτείς».

Ο Μαρκ, κούνησε το κεφάλι του.

- «Ευχαριστώ», είπε. «Θα είμαι μια χαρά».

Ο Παναγής, έφυγε κι ο Μαρκ έμεινε μόνος του. Κάθισε στο κρεβάτι κι 

έκρυψε το πρόσωπο στα χέρια του. Πώς κατάντησε έτσι! Αυτά τα χέρια ήταν η 

περιουσία του και τώρα… να τα κακομεταχειρίζεται έτσι! Να σκάβει! Με αυτά τα 

χέρια!

Ο Παναγής, μπήκε στο σπίτι παραμιλώντας. 

Η Σοφούλα, είχε γυρίσει κι ετοίμαζε το τραπέζι. Έπλενε τα λαχανικά και 

σιγοτραγουδούσε. 

- «Ήρθες, πατέρα;» ρώτησε. «Βρήκες εργάτη;»

- «Βρήκα», είπε ο Παναγής ειρωνικά. «Βούλγαρο! Έφυγε ο Αλβανός, ήρθε ο 

Βούλγαρος. Ας κάνουμε τώρα τη δουλειά μας κι αργότερα βλέπουμε. Αν και τα 

χέρια του, δεν μου φαίνεται να μπορούν να κάνουν και πολλά. Τέλος πάντων! Θα 

μείνει στην αποθήκη. Όταν τελειώσεις, πήγαινέ του καμιά κουβέρτα».

- «Εντάξει, πατέρα». 



Ο ΞΕΝΟΣ
____________________________________________________________________________________________

121_

Η Σοφούλα, κούνησε λυπημένη το κεφάλι της. Την στενοχωρούσε η 

νοοτροπία του πατέρα της. Και να ήταν ο μόνος! Δυστυχώς! Τι έφταιγαν οι 

δυστυχισμένοι άνθρωποι και τους φέρονταν έτσι! Πάντως, αυτοί που ζούσαν στο 

χωριό τους ήταν οικογενειάρχες, νοικοκυρεμένοι άνθρωποι. Δεν ενοχλούσαν 

κανέναν. Κοιτούσαν το σπίτι τους και τη δουλειά τους και μεγάλωναν τα παιδιά 

τους με αρχές. 

Τ’ αγαπούσε όλα τα παιδάκια η Σοφούλα! Δεν ξεχώριζε κανένα. Μια φορά, ο 

γιος του κυρ- Κώστα του καφετζή, πήγε στο σχολείο να της πει πως δεν ήθελε να 

κάθεται η κόρη του με την Μιμόζα. 

- «Αν η κόρη σου θέλει να κάθεται με τη Μιμόζα, τότε θα κάθεται με τη 

Μιμόζα», του είπε εκείνη με παγωμένη φωνή. «Στην τάξη μου, όλα τα παιδάκια 

είναι το ίδιο».

Η Σοφούλα, έβγαλε καθαρά σεντόνια, μια κουβέρτα κι ένα μαξιλάρι και τα 

πήγε στην αποθήκη. Μέσα από τη μισάνοιχτη πόρτα, είδε τον Μαρκ να κάθεται με 

το κεφάλι μέσα στα χέρια του. Δεν ήθελε να τον φέρει σε δύσκολη θέση, όμως 

εκείνος ένιωσε την παρουσία της και σηκώθηκε.

- «Γεια! Είμαι η Σοφία,» είπε. «Ο πατέρας μου, είπε πως θα μείνεις εδώ. Σου 

έφερα στρωσίδια και…»

Η Σοφούλα, δίστασε για λίγο. 

- «Είναι μεσημέρι, δεν έρχεσαι στο σπίτι να φάμε;»

Ο Μαρκ, άπλωσε το χέρι του.

- «Εγώ είμαι ο Μαρκ», είπε. «Ευχαριστώ, αλλά… όχι. Είμαι εντάξει».

Η Σοφούλα, κατάλαβε. Ποιος ξέρει πώς του φέρθηκε ο πατέρας της!



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

122_

- «Καλά», είπε. «Τακτοποιήσου και θα σου φέρω εδώ φαγητό».

Όταν γύρισε στο σπίτι, ο Παναγής καθόταν στο τραπέζι κι έπινε το κρασάκι 

του. 

- «Πατέρα», τόλμησε η Σοφούλα «να πούμε του ανθρώπου να έρθει να φάει 

μαζί μας;»

Ο Παναγής, χτύπησε με δύναμη το χέρι του στο τραπέζι. Το μπουκάλι έπεσε 

κι έγινε χίλια κομμάτια και το κρασί χύθηκε στο πάτωμα.

- «Είσαι με τα καλά σου;» φώναξε. «Φτάνει που τον έβαλα στο κτήμα μου, 

δεν θα τον βάλω και στο σπίτι μου».

Η Σοφούλα, τινάχτηκε τρομαγμένη.

- «Είσαι πολύ σκληρός, πατέρα», είπε. «Ξεχνάς πως κι ο πατέρας σου, ‘’ξένος’’ 

ήταν όταν πήγε να δουλέψει στην Αμερική. Παραπονιέσαι πως δεν βρίσκεις 

εργάτη Έλληνα. Γιατί όμως; Επειδή έφυγαν, για να μπορέσουν να ζήσουν. Κάπου, 

σε κάποιο μέρος, είναι κι αυτοί ‘’ξένοι’’. Αν ήμουν εγώ στη θέση αυτού του 

ανθρώπου, θα ήθελες να μου φερθούν τόσο άκαρδα;»

Ο Παναγής, δεν μιλούσε.

- «Αν δεν τον θέλεις στο σπίτι σου, είναι δικαίωμά σου», συνέχισε η Σοφούλα. 

«Όμως εγώ θα φροντίσω να έχει ένα πιάτο φαγητό και τις στοιχειώδεις ανέσεις».

Η Σοφούλα, μάζεψε από κάτω τα σπασμένα κι ύστερα σερβίρισε κι έφαγαν 

αμίλητοι.

- «Της μακαρίτισσας της μάνας της έμοιασε», σκέφτηκε ο Παναγής. «Έτσι 

πονόψυχη ήταν κι αυτή».

- «Όμως εσύ, γι’ αυτό την αγάπησες», ψιθύρισε μια φωνούλα μέσα του.



Ο ΞΕΝΟΣ
____________________________________________________________________________________________

123_

Ένας άγγελος ήταν η γυναίκα του. Γλυκιά και τρυφερή. Όσο την είχε δίπλα 

του, ήταν κι αυτός ήρεμος και γεμάτος κατανόηση για όλους. Μα από τότε που την 

έχασε, σκλήρυνε. 

Με την άκρη του ματιού, κοίταξε τη Σοφούλα. Ήταν βουρκωμένη. Είχε 

υποσχεθεί στη μάνα της, πως θα την φροντίζει και θα την αγαπάει, σαν να ήταν 

εκείνη. Κι αυτός, την έκανε να κλαίει. Ανάθεμα…

Ο Παναγής, αποτελείωσε το φαγητό του κι έφυγε κλείνοντας μαλακά την 

πόρτα.

- «Πάω μια βόλτα», είπε. 

Η Σοφούλα, κατάλαβε πως είχε μετανιώσει. Όποτε ήταν στενοχωρημένος, 

έκανε μακρινούς περιπάτους μόνος του.

Μάζεψε το τραπέζι, καθάρισε την κουζίνα κι ύστερα έβαλε σ’ ένα πιάτο δυο 

ντομάτες γεμιστές, λίγες πατάτες, τυρί, ψωμί κι ένα καραφάκι κρασί. Τα’ βαλε όλα 

σ’ ένα δίσκο και τα πήγε στην αποθήκη. 

Ο Μαρκ, είχε στρώσει το κρεβάτι και είχε τακτοποιήσει τα λιγοστά πράγματά 

του, πάνω σε μια ξεχαρβαλωμένη καρέκλα. Το παράθυρο και η πόρτα ήταν 

ορθάνοιχτα και ο καθαρός αέρας είχε απομακρύνει αρκετά την μυρωδιά της 

κλεισούρας. 

- «Σου έφερα κάτι να φας», είπε η Σοφούλα. «Όταν τελειώσεις, έλα να με 

βοηθήσεις να φέρουμε ένα τραπέζι και καμιά καλύτερη καρέκλα. Να ομορφύνει 

λίγο ο χώρος».

Ο Μαρκ, την κοίταξε μ’ ευγνωμοσύνη.

- «Σ’ ευχαριστώ!» είπε.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

124_

Είχαν περάσει δυο μήνες που δούλευε ο Μαρκ στο κτήμα. Έκανε 

αδιαμαρτύρητα όποια δουλειά του ανέθετε ο Παναγής. Και κάθε Σάββατο, 

πουλούσε φρούτα, λαχανικά και λάδι στον πάγκο που είχε στήσει ο Παναγής στην 

είσοδο του χωριού. Ήταν καλό πέρασμα και η ευγένεια του Μαρκ, είχε 

δημιουργήσει μια σταθερή πελατεία. Είχε κερδίσει ακόμα και την εμπιστοσύνη του 

Παναγή. Δεν του το έδειχνε βέβαια, αλλά τουλάχιστον δεν του κακομιλούσε πια. 

Η Σοφούλα από τη μεριά της, έκανε ό, τι μπορούσε για είναι η ζωή του 

υποφερτή. Στόλισε το τραπέζι με την κίτρινη φορμάικα μ’ ένα κεντητό πετσετάκι, 

και κρέμασε στο παράθυρο μια εμπριμέ κουρτίνα με χαρούμενα χρώματα. 

Όσο για καθαριότητα! Ο Μαρκ, διατηρούσε το χώρο πεντακάθαρο και 

τακτικό. Ξυπνούσε πριν χαράξει, έψηνε τον καφέ του κι έβγαινε έξω να τον πιει, 

απολαμβάνοντας την ησυχία. Μετά, έπλενε το φλυτζάνι του, έστρωνε το κρεβάτι 

και ξεκινούσε δουλειά. Τα χέρια του, είχαν γεμίσει κάλους από το φτυάρι και είχαν 

σκάσει από τα νερά. Όμως, δεν τον ένοιαζε τίποτα πια!

Εκείνο το Σάββατο, η Σοφούλα άργησε να ετοιμάσει το φαγητό. Ήταν το 

πανηγύρι των Αγίων Αποστόλων. Η μέρα που γεννήθηκε και η μέρα που έφυγε η 

μανούλα της. Πήγε πρωί- πρωί στην εκκλησία με το πρόσφορο και το κρασί για την 

λειτουργία, όπως έκανε κάθε χρόνο. Κι ύστερα, κάθισε με τον πατέρα της στο 

καφενείο για να κεράσουν καφέ, τσίπουρο και κουλουράκια γλυκάνισου. Ήταν μια 

μέρα με γλυκόπικρα συναισθήματα. Η χαρά της ζωής, αγκαλιασμένη με τη θλίψη 

για το χαμό της μάνας που έφυγε τόσο νέα!

Η Σοφούλα, ήπιε τον καφέ της, δέχτηκε ευχές κι έφυγε για το σπίτι. Φούρνισε 

τον μουσακά και το ραβανί που είχε ετοιμάσει αποβραδίς και μέχρι ν’ αλλάξει 

ρούχα και να στρώσει το τραπέζι, γαργαλιστικές μυρωδιές πλημμύρισαν την 

κουζίνα. Σερβίρισε μια καλή μερίδα μουσακά, έβαλε κι ένα κομμάτι γλυκό και 

βιάστηκε να τα πάει στην αποθήκη. Σε λίγο, θα γυρνούσε κι ο Μαρκ.



Ο ΞΕΝΟΣ
____________________________________________________________________________________________

125_

Η αποθήκη, είχε γίνει πια ένα χαριτωμένο δωμάτιο. Καθαρό και 

περιποιημένο. Ακούμπησε το δίσκο στο τραπέζι και γύρισε να φύγει. Και τότε, είδε 

στο πάτωμα δυο φωτογραφίες. Η Σοφούλα, έσκυψε και τις σήκωσε. Ένας άντρας με 

φράκο, κρατούσε στην αγκαλιά του ένα κοριτσάκι περίπου 2 χρονών και δίπλα του 

μια πανέμορφη γυναίκα μ’ ένα μακρύ, λευκό φόρεμα, τον κοιτούσε τρυφερά. 

Στην άλλη φωτογραφία ο ίδιος άντρας, έπαιζε βιολί στη μέση μιας 

ορχήστρας.

«Ποιοι να είναι άραγε;» αναρωτήθηκε.

Και ξαφνικά, κατάλαβε. Ω! Θεέ μου! Ήταν ο Μαρκ! 

Η Σοφούλα, είχε παγώσει από την έκπληξη. 

- «Είναι πριν 2 χρόνια με την Φιλαρμονική Ορχήστρα της Σόφιας», άκουσε 

τη φωνή του Μαρκ από την πόρτα.

Η Σοφούλα, τινάχτηκε ξαφνιασμένη. 

- «Ω! Συγγνώμη», είπε πνιχτά. «Δεν ήθελα να φανώ αδιάκριτη. Ήταν στο 

πάτωμα».

- «Δεν πειράζει», είπε ο Μαρκ. 

Η Σοφούλα, κάθισε βαριά σε μια καρέκλα. 

- «Μα γιατί; Τι συνέβη;» ρώτησε.

- «Πώς κατάντησα έτσι, θες να πεις», είπε πικρά ο Μαρκ. 

- «Όχι», είπε η Σοφούλα. «Μην το λες αυτό. Απλώς οι συνθήκες μας 

αναγκάζουν μερικές φορές να γινόμαστε κάτι άλλο απ’ αυτό που θέλουμε. Μίλησέ 

μου. Τι δεν πήγε καλά;»



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

126_

Ο Μαρκ, πήρε μια βαθιά ανάσα και κάθισε στο κρεβάτι. Πήρε στα χέρια του 

τις φωτογραφίες και τις κοίταξε μ’ ένα θλιμμένο χαμόγελο. 

- «Είναι η γυναίκα μου και η κόρη μου», άρχισε. «Είμαστε πολύ 

ευτυχισμένοι. Εγώ έπαιζα βιολί στην Ορχήστρα κι εκείνη φλάουτο. Κι ύστερα, όλα 

κατέρρευσαν! Ο κόσμος δεν είχε να φάει, τις ορχήστρες θα κοίταζαν; Η μεγάλη 

Συμφωνική Ορχήστρα περιορίστηκε σ’ ένα μικρό σύνολο με λιγότερα όργανα. 

Κράτησαν την Γκαλίνα κι εμένα με απέλυσαν. Καταλαβαίνεις; Είμαι ένα τίποτα! Η 

Γκαλίνα, φορούσε τα βραδινά της ρούχα κι έπαιζε για το κοινό, τους αγαπημένους 

μας συνθέτες. Ραχμάνινοφ, Τσαϊκόφσκι… κι ο κόσμος χειροκροτούσε. Κι εγώ; Τι 

ήμουν εγώ; Ένας άνεργος που δεν μπορούσε να φροντίσει την οικογένειά του. 

Έχασα τον εαυτό μου, την προσωπικότητά μου. 

Εκείνη, μου έλεγε να κάνω υπομονή. Όμως εγώ, δεν άντεχα άλλο. Κι ένα 

βράδυ που έλειπε στο θέατρο, μάζεψα μερικά πράγματα κι έφυγα. Πήρα βιβλία κι 

έμαθα μόνος μου Ελληνικά, για να μπορώ να συνεννοούμαι. Έκανα όποια δουλειά 

έβρισκα, ίσα - ίσα για να έχω ένα πιάτο φαγητό. Μάζεψα ελιές, έσκαψα κήπους, 

κουβάλησα αποσκευές…»

Η Σοφούλα, τον άκουγε βουρκωμένη, αλλά στην τελευταία φράση του, 

σηκώθηκε πάνω θυμωμένη. 

- «Πώς τολμάς να κακομεταχειρίζεσαι έτσι τον εαυτό σου;» του φώναξε. «Πώς 

τολμάς να κακομεταχειρίζεσαι έτσι τα χέρια σου; Είσαι μουσικός. Αναρωτήθηκες 

πριν, πώς κατάντησες έτσι! Πράγματι! Αλλά όχι γιατί κάνεις τον κηπουρό. Αλλά, 

επειδή αποξενώθηκες από τον εαυτό σου. Λες, πως σε βλέπουν σαν ξένο. Μα είσαι 

ξένος. Ξένος από τον εαυτό σου. Έπνιξες την προσωπικότητά σου, κάνεις πράγματα 

που δεν σε εκφράζουν, που δεν σε αντιπροσωπεύουν. Πώς τόλμησες να 

εγκαταλείψεις την οικογένειά σου; Τη γυναίκα σου, τη ρώτησες; Έκανες τον 

εγωισμό σου σημαία και δεν λογάριασες ούτε το παιδί σου».

Ο Μαρκ, την κοιτούσε αμίλητος. Η Σοφούλα, μαλάκωσε.



Ο ΞΕΝΟΣ
____________________________________________________________________________________________

127_

- «Όταν ήρθες, νόμιζα πως ήσουν ένας φουκαράς που δεν είχε κανέναν και 

αναγκάστηκε να ανέχεται τα πάντα για να επιζήσει. Πώς επιτρέπεις να σου 

φέρονται έτσι; Έχεις αφεθεί, σαν να μην σε αφορά. Εσύ, ένας καλλιτέχνης, αφήνεις 

ακαλλιέργητους ανθρώπους να σε ταπεινώνουν! Γιατί;»

Ο Μαρκ, είχε σκύψει το κεφάλι και δεν μιλούσε.

Η Σοφούλα, του γύρισε την πλάτη κι έφυγε λυπημένη. Ο Παναγής, στεκόταν 

στη βεράντα και την κοιτούσε καχύποπτα. 

- «Πού είσαι τόση ώρα;» ρώτησε. «Σε περίμενα να φάμε».

- «Δεν έχω όρεξη», είπε η Σοφούλα και κλείστηκε στο δωμάτιό της.

Όλη τη νύχτα δεν την χωρούσε ο τόπος. Τι ξέσπασμα ήταν αυτό! Δεν 

αναγνώριζε τον εαυτό της. Στο κάτω - κάτω, δεν την αφορούσε το θέμα. Το πρωί, 

θα πήγαινε να ζητήσει συγγνώμη. Στριφογύριζε ανήσυχα στο κρεβάτι της και μόνο 

όταν το πρώτο φως της αυγής έβαψε γκρίζο τον ουρανό, μπόρεσε να κλείσει για 

λίγο τα μάτια της. 

Όταν βγήκε απ’ το δωμάτιό της, ο Παναγής περπατούσε πάνω - κάτω 

αγριεμένος. 

- «Τι έγινε, πατέρα; Πώς κι είσαι ακόμη εδώ;» ρώτησε η Σοφούλα.

- «Τι να γίνει;» μούγκρισε ο Παναγής. «Τα ’λεγα εγώ. Ο Βούλγαρος τα 

μάζεψε κι έφυγε».

Η Σοφούλα, τα ’χασε για μια στιγμή κι ύστερα, άνοιξε την πόρτα κι έτρεξε 

στην αποθήκη. Τα πράγματά του έλειπαν. Μόνο ένα βιβλίο, γραμμένο στ’ Αγγλικά 

ήταν πάνω στο τραπέζι. Η Σοφούλα, το πήρε στα χέρια της και διάβασε τον τίτλο: 

‘’Σεργκέι Ραχμάνινοφ. Η ζωή και το έργο του’’.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

128_

Το ξεφύλλισε και μέσα στις σελίδες του, βρήκε ένα φάκελο με το όνομά της. 

Το έσκισε προσεκτικά, έβγαλε ένα φύλλο χαρτί και διάβασε:

“Σ’ ευχαριστώ για όσα μου είπες. Ήταν όλα αλήθεια. Άφησα τον εαυτό μου να πέσει κι 

εσύ μου ’δωσες το χέρι και με βοήθησες να σηκωθώ. Χτες το απόγευμα, τηλεφώνησα στη 

Γκαλίνα. Θα μου άξιζε να μου το κλείσει. Όμως εκείνη, κλαίγοντας από χαρά, μου είπε πως 

με περίμενε. Το ήξερε, είπε, πως αργά ή γρήγορα θα το ξανασκεφτόμουν και θα γύριζα κοντά 

τους. Είπε ακόμη πως, μόλις χτες -το πιστεύεις; Την ώρα που μου έλεγες όλα αυτά που μου 

είπες- ο Διευθυντής τής Ορχήστρας την ενημέρωσε πως ένας σολίστ παραιτήθηκε και πως 

μπορώ να επιστρέψω στη θέση μου. 

Θέλω να κρατήσεις αυτό το βιβλίο για να με θυμάσαι. Ο Ραχμάνινοφ, είναι ο 

αγαπημένος μου συνθέτης. Η ζωή του, έχει πολλά κοινά με τη δική μου. Έπαθε κι αυτός 

νευρικό κλονισμό και κατάθλιψη, αντιμετώπισε δυσκολίες, αλλά μπόρεσε και στάθηκε ξανά 

στα πόδια του. Το ίδιο θα κάνω κι εγώ, χάρη σε σένα. 

Αντίο, Σοφούλα. Σου εύχομαι να είσαι πάντα ευτυχισμένη. Το αξίζεις!’’

Η Σοφούλα, χαμογέλασε μέσα από τα δάκρυά της. Δίπλωσε προσεκτικά το 

γράμμα και το έβαλε μέσα στο βιβλίο. 

«Τελικά, η ζωή είναι γεμάτη εκπλήξεις», σκέφτηκε. Γιατί, από τη συλλογή των 

δίσκων της μητέρας της, ο Ραχμάνινοφ ήταν και ο δικός της αγαπημένος της 

συνθέτης!



Ο ΞΕΝΟΣ
____________________________________________________________________________________________

129_

Η Στέλλα Φραντζή είναι πτυχιούχος Πιάνου και Θεωρητικών του Εθνικού Ωδείου. 

Εργάστηκε 30 χρόνια στην Δευτεροβάθμια Εκπαίδευση, διδάσκοντας Μουσική και 

διοργανώνοντας σχολικές εορτές. Έγραψε και ανέβασε με τους μαθητές, το μουσικοθεατρικό 

έργο: ‘’Σμύρνη πατρίδα μου γλυκιά’’. Στη συνέχεια έγραψε ένα διήγημα, βασισμένο πάνω σε 

αυτό, με τίτλο: ‘’Η γιαγιά- Αγγελικώ’’, το οποίο πήρε 3ο βραβείο σε Λογοτεχνικό διαγωνισμό. 

Έκτοτε έχει γράψει περίπου 10 διηγήματα και νουβέλες, μεταξύ των οποίων και ‘’Ο ξένος’’. 

Παρακολούθησε ένα σεμινάριο δημιουργικής γραφής, με τον συγγραφέα Χρήστο 

Ναούμ, στο πλαίσιο του οποίου έγραψε το μονόπρακτο: ’’To ημερολόγιο’’ το οποίο 

δραματοποιήθηκε, όπως και των υπολοίπων και παίχτηκε θεατρικά, στον πολυχώρο 

‘’Συναίσθημα’’ του Στέλιου Καλαθά.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

130_

Έπαινος

Πηγή Χαρακλιά

Ο ξένος

1. ΑΝΟΙΞΗ: ΤΟ ΑΝΑΠΑΝΤΕΧΟ

Η Ζενεβιέβ άνοιξε το παράθυρο με φόρα εκείνο το Απριλιάτικο πρωινό, 

θαρρείς και ανυπομονούσε να ρουφήξει τις μυρωδιές της ημέρας. Με σβελτάδα 

αταίριαστη για την ηλικία της, καθώς πλησίαζε τα εβδομήντα, βούτηξε τα 

σκεπάσματα από το μοναχικό της κρεβάτι και άρχισε να τα τινάζει, σαν να 

κρεμόταν από αυτό όλη της η ζωή. Όλα της τα χρόνια τα είχε περάσει στο πατρικό 

της, κληρονομιά από τους γονείς της, που τους έχασε στα δεκαοχτώ της σε τραγικό 

ατύχημα. Οικογένεια δεν ευτύχησε να κάνει, αλλά ήταν από τη φύση της κεφάτη 

και διασκέδαζε την πλήξη της μοναξιάς. Μοναδική της συντροφιά παρέμειναν οι 

γείτονες της,, η Μαρί και ο Φιλίπ- ένα ζευγάρι που έμενε στην αρχή του δρόμου-η 

οικογένεια Ντρέιγ και ο Ζυλ, χήρος προ πενταετίας και ανεκπλήρωτος της έρωτας. 

Μάζεψε τα σεντόνια και καθώς απομακρυνόταν από το παράθυρο, κάτι που 

είδε την έκανε να «παγώσει» στην κυριολεξία. Η «απειλή» είχε χρώμα κόκκινο και 

τη μορφή ενός ημιφορτηγού που ήταν παρκαρισμένο μπροστά από το παλιό 

επιπλοποιείο του γέρο- Ζωρζ. Ο τελευταίος, είχε χρόνια που είχε πεθάνει και οι 

μοναδικοί του συγγενείς είχαν αφήσει την περιουσία του να ρημάξει. Και σήμερα, 

μετά από τόσα χρόνια σιωπής, κάτι πρόδιδε πως τα πράγματα μοιραία θα άλλαζαν 

στη γειτονιά τους.

 Ένας άγνωστος άνδρας φάνηκε στο κατώφλι του σπιτιού, ξεπροβοδίζοντας 

έναν γκριζομάλλη κύριο, που της φάνηκε σαν τον συμβολαιογράφο της πόλης 



Ο ΞΕΝΟΣ
____________________________________________________________________________________________

131_

τους, τον κύριο Λεμάρκ. Χρησιμοποιώντας την παλάμη της σαν σκίαστρο, άρχισε 

να παρατηρεί «αυτόν» που για έναν ανεξήγητο λόγο, έμελλε να γίνει ο «εφιάλτης» 

της καλοκάγαθης γριούλας και όχι μόνο! Ήταν ψηλός και γεροδεμένος, γύρω στα 

σαράντα και από την κοντομάνικη μπλούζα του, ξεπρόβαλε το ηλιοκαμένο του 

δέρμα, θαρρείς και εργαζόταν ώρες στον ήλιο. Η έκφραση του προσώπου του 

έδειχνε χαρούμενη και αισιόδοξη. Μα το κυριότερο, φαινόταν τόσο ………μα τόσο 

«ξένος»! Σίγουρα δεν ήταν Γάλλος, μπορεί Ιταλός, ίσως Σικελός, δεν μπορούσε να 

πει με σιγουριά. Εξάλλου, η πείρα της από άνδρες και πόσο μάλλον ξένους, ήταν 

ανύπαρκτη, καθώς οι συναναστροφές της περιορίζονταν στα γειτονικά της σπίτια 

και η όποια άλλη εικόνα είχε από το αντίθετο φίλο προέρχονταν από τις ταινίες 

που παρακολουθούσε κάθε βράδυ. 

Καθώς τα σκεφτόταν όλα αυτά, εκείνος σήκωσε το χέρι του και την χαιρέτησε 

εγκάρδια λέγοντας «Buongiorno, seniora». Αυτό ήταν! Στο άκουσμα του 

χαιρετισμού-ιταλικά πρέπει να ήταν- άρχισαν όλα να διαλύονται μέσα της. Έκλεισε 

απότομα το παράθυρο και ανήμπορη έπεσε στο κρεβάτι. Μα σε δυο λεπτά, 

πετάχτηκε πάλι πάνω, καθώς αγωνία ανάμεικτη με φόβο άρχισε να την κυριεύει. 

Και τώρα τι θα κάνω; Ήρθε για να μείνει; Τι ήθελε με τον συμβολαιογράφο; To 

αγόρασε; Αλλεπάλληλα ερωτήματα έψαχναν τις απαντήσεις τους και η Ζενεβιέβ 

ηττημένη σωριάστηκε στο πάτωμα. Τα δάκρυα άρχισαν να τρέχουν από τα μάτια 

της και σε λίγο έγιναν λυγμοί που τάραζαν το κορμί της.

Όπως ήταν πεσμένη κάτω, στο μυαλό της ξαφνικά καρφώθηκε μία σκέψη. Ο 

«ξένος» πρέπει να φύγει, με κάθε τρόπο….. ή αν δεν φύγει πρέπει να…… Ναι, αυτό 

είναι, είπε μονολογώντας, έτσι θα απαλλαγώ ΟΡΙΣΤΙΚΑ!

2. ΚΑΛΟΚΑΙΡΙ : Η ΣΥΝΕΙΔΗΤΟΠΟΙΗΣΗ

Πάρκαρε έξω από το σπίτι και όταν είδε το φως από το μπροστινό παράθυρο, 

αισθάνθηκε ένα κύμα ανακούφισης να τον γεμίζει! Ευτυχώς, αυτό το βράδυ θα την 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

132_

βρει εκεί, αν και είχε προετοιμαστεί από νωρίς το απόγευμα για το αντίθετο. Άνοιξε 

γρήγορα την πόρτα και αφήνοντας το σακίδιό του στην καρέκλα που βρισκόταν 

στο χολ, φώναξε «Μαρί, γύρισα!».

Περίμενε λίγα λεπτά και καθώς δεν έλαβε απάντηση, άρχισε να την αναζητά 

στα δωμάτια του μικρού τους σπιτιού. Βλέποντας ότι ούτε στο μπάνιο ήταν, 

κατάλαβε πως απλώς είχε ξεχάσει το φως ανοιχτό, πάνω στη βιασύνη της να βγει 

και να συναντήσει τον «ξένο»!

Ο Φιλίπ είχε αρχίσει να καταλαβαίνει ότι κάτι είχε αλλάξει στη Μαρί από τις 

αρχές του καλοκαιριού, αλλά πίστευε πως είναι μία ακόμη φάση που περνάει η 

γυναίκα του, επειδή την απασχολούσε το θέμα του παιδιού που αργούσε να έρθει. 

Η ίδια είχε κάνει όλες τις εξετάσεις, πρόβλημα δεν είχε και είχαν φτάσει στο σημείο 

που θα άρχιζε και αυτός κάτι αντίστοιχο, μήπως και είχαν κάποιο αποτέλεσμα. Η 

Μαρί πλησίαζε τα τριάντα δύο και αυτός ήταν τρία χρόνια μεγαλύτερος, αλλά 

καθώς μετρούσαν ήδη δέκα χρόνια γάμου, έπρεπε να αντιμετωπιστεί το θέμα πιο 

σοβαρά. Η ζωή τους κυλούσε ήρεμα, η γυναίκα του ήταν νηπιαγωγός με λίγες ώρες 

απασχόλησης και απολάμβανε την δουλειά της και ο ίδιος ήταν ιδιοκτήτης ενός 

συνεργείου αυτοκινήτων στο κέντρο της μικρής τους πόλης. Δεν είχαν μεγάλη 

οικονομική άνεση αλλά δεν τους έλειπε και τίποτα, ζούσαν ευτυχισμένοι, το μόνο 

που θα συμπλήρωνε την εικόνα ήταν ένα μικρό «διαβολάκι» να τους αναστατώσει 

λίγο τη ζωή!

Αλλά όλα όσα πίστευε όλα αυτά τα χρόνια για την κοινή τους ζωή, άρχισε να 

τα αμφισβητεί, όταν εμφανίστηκε «αυτός» και η Μαρί άρχισε να δείχνει εντελώς 

αφηρημένη, με τις ώρες καρφωμένη στο παράθυρο που έβλεπε στο δρόμο και στο 

απέναντι σπίτι, ξεκίνησε να φροντίζει επιμελώς την εμφάνισή της, άλλαξε τον 

τρόπο που χτένιζε τα μαλλιά της και ένα σωρό άλλα σημάδια που θα έκαναν και 

τον πιο γεμάτο αυτοπεποίθηση σύζυγο, τουλάχιστον να ανησυχήσει. Τις τελευταίες 



Ο ΞΕΝΟΣ
____________________________________________________________________________________________

133_

εβδομάδες δε, τα βράδια, όταν επέστρεφε αυτός από τη δουλειά, σπανίως την 

έβρισκε στο σπίτι, προφασιζόμενη ή ότι είχε πεταχτεί μέχρι την αγορά, χωρίς να 

έχει κάτι ψωνίσει στην επιστροφή ή ότι είχε επισκεφτεί μία φίλη της, πάντοτε 

κοκκινίζοντας και αποφεύγοντας το βλέμμα του.

Όσο τα θυμόταν αυτά, άνοιξε με φόρα την εξώπορτα και πετάχτηκε έξω, 

γεμάτος θυμό και αποφασισμένος να την αναζητήσει και να βάλει ένα τέλος σε 

αυτή την αβεβαιότητα. Όμως αυτό που αντίκρισε έκανε την οργή του να 

εξαφανισθεί και τη θέση της να πάρει ο «φόβος». Ο «φόβος» πως την χάνει, πως το 

παιχνίδι τελείωσε και «εκείνος» έχει ήδη κερδίσει!

Η Μαρί ήταν ακουμπισμένη χαλαρά πάνω στον φράχτη του κήπου του και 

γελούσε με κάτι που ο Μπρούνο -αυτό ήταν το όνομά του- της έλεγε. Δεν ήταν η 

σκηνή αυτή μόνο που τον έκανε να συνειδητοποιήσει κάποια πράγματα και να 

τρομοκρατηθεί, ήταν κυρίως το βλέμμα της που όταν το έριξε επάνω του, ήταν τόσο 

αδιάφορο σαν να μην τον έβλεπε καν!

Καληνύχτισε απρόθυμα τον « ξένο» και κατευθύνθηκε προς το μέρος του 

ρωτώντας τον πότε γύρισε. Ο Φιλίπ νιώθοντας ακόμα μουδιασμένος, δεν της 

απάντησε και αθόρυβα την ακολούθησε μέσα στο σπίτι, όπου αυθόρμητα έπαιξε το 

τελευταίο του χαρτί:

-Αύριο, θα κλείσω ραντεβού στον γιατρό, να δούμε μήπως κάτι δεν πάει 

καλά με εμένα, ξέρεις, με το θέμα του μωρού, της είπε τάχα άνετα.

-Δεν νομίζω ότι χρειάζεται, του απάντησε η Μαρί με παγερή φωνή. Το 

ζήτημα αυτό έχει πια τελειώσει, συμπλήρωσε και χώθηκε γρήγορα στο μπάνιο.

Αποσβολωμένος, έσυρε τα βήματά του μέχρι το σαλόνι, έφτασε στην 

μπαλκονόπορτα, τράβηξε την κουρτίνα και κάρφωσε το βλέμμα του στην «πηγή 

του κακού» που βρισκόταν ακόμα στον κήπο σκαλίζοντας κάτι λουλούδια. Το 

«κακό» έπρεπε να εκλείψει! ΓΙΑ ΠΑΝΤΑ! 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

134_

3. ΦΘΙΝΟΠΩΡΟ: ΤΟ ΕΞΩΦΡΕΝΙΚΟ

Ακόμα δεν φάνηκε, σκέφτηκε η Συλβί Ντρέιγ, σκουπίζοντας για δέκατη 

φορά, κάτω από το τραπέζι της κουζίνας. Που και που έριχνε κλεφτές ματιές από το 

παράθυρο, μήπως και έβλεπε κάτι που θα την λύτρωνε από την αγωνία της. Ο 

Λωράν, ο άντρας της, είχε πάνω από μια ώρα που είχε πάει στον « ξένο» για να 

προσπαθήσει να τον πείσει.

Δεν του είχε και πολύ εμπιστοσύνη για να λέμε και την αλήθεια. Του άρεσε 

να το παίζει νταής στις ενδοοικογενειακές τους διενέξεις, κάτι σαν τον «άντρα» του 

σπιτιού- βέβαια μόνο επειδή η ίδια τον άφηνε να πιστεύει κάτι τέτοιο-όταν όμως 

χρειαζόταν με τους άλλους να δείξει πυγμή, ήταν μάλλον…… «κότα». Και 

πραγματικά, δεν είχε προλάβει να τελειώσει την σκέψη της, όταν τον είδε να 

μπαίνει στην αυλή του σπιτιού σαν την «βρεγμένη γάτα».

-Λέγε, τι έγινε, του είπε χωρίς καθυστέρηση, όταν αυτός έβγαλε το καπέλο 

του και κάθισε με σκυμμένο το κεφάλι.

- Τι θες να γίνει ρε γυναίκα, της απάντησε με βροντερή φωνή στην αρχή, 

αλλά όταν είδε το βλέμμα της που τον κεραυνοβόλησε, χαμήλωσε τον τόνο του. Ο 

τύπος δεν αλλάζει γνώμη. Ήρθα για να μείνω, είπε. Δεν το πουλάει το σπίτι.

Η Συλβί ένιωσε να της ανεβαίνει το αίμα στο κεφάλι και ζαλισμένη, κάθισε 

στην καρέκλα δίπλα στον άντρα της. Αυτό ήταν εξωφρενικό, δεν το χωρούσε ο νους 

της! Μα τι ήθελε ο καταραμένος, να διαλύσει μία ολόκληρη οικογένεια; Αυτός 

περιπλανώμενος και μονάχος ήταν στον κόσμο, σήμερα εδώ, αύριο αλλού. Έπρεπε 

να ξεκουμπιστεί μια ώρα αρχύτερα, να προχωρήσουν τα σχέδιά τους.

-Α! μπαμπά ήρθες! είπε η Σοφί, η κόρη τους, μπαίνοντας στο δωμάτιο. 

Είχαμε κανένα νεότερο; Ρωτούσε και ο Ζακ πριν στο τηλέφωνο. 



Ο ΞΕΝΟΣ
____________________________________________________________________________________________

135_

Καμία απάντηση. Η μητέρα της πήγε κάτι να πει, αλλά τελικά σώπασε. Η 

κοπέλα έκανε μεταβολή και κλείστηκε στο δωμάτιο της. Ασφαλώς δεν ήρθε και το 

τέλος του κόσμου, θα ΄λεγε κανείς. Το ζήτημα ήταν ότι εδώ και δύο χρόνια που 

ήταν αρραβωνιασμένη, το είχαν σίγουρο ότι το ζευγάρι θα έμενε στο σπίτι του 

«ξένου», που εμφανίστηκε από το πουθενά. Θα ήταν η ιδανική λύση! Ήθελε βέβαια 

αρκετές επιδιορθώσεις, αλλά ήταν στην γειτονιά που είχε μεγαλώσει και κυρίως 

δίπλα στους γονείς της.

Τώρα, όλα χάλασαν! Περισσότερο στενοχωριόταν για τους δικούς της. Το 

έφεραν βαρέως που η μοναχοκόρη τους, θα έμενε μακριά τους και μάλιστα σε άλλη 

πόλη. Γιατί η δουλειά του μελλοντικού της άνδρα ήταν στην Γκρας και είχαν 

συμφωνήσει ότι δεν θα μετακόμιζαν, μόνο αν έμεναν κοντά στους δικούς της. Και 

αν ήταν να βρούνε σπίτι στην άκρη της πόλης -από έρευνα που έκαναν τα λίγα 

διαθέσιμα σπίτια ήταν απομακρυσμένα- καλύτερα να έκαναν μια νέα αρχή και να 

γλύτωνε και ο Ζακ τα πήγαινε – έλα. Πάντως μόνη της δεν την άφηνε, ούτε δεχόταν 

τη λύση να συγκατοικήσουν με τα πεθερικά του.

-Αυτό δεν θα το αφήσω να περάσει έτσι, άκουσε τη μητέρα της να φωνάζει 

ξαφνικά η Σοφί.

-Και τι θα κάνεις, αφού είναι ανένδοτος, ρώτησε παραδομένος ο πατέρας της.

-Το τι θα κάνω δεν το ξέρω ακόμα. Πάντως το σπίτι, πρέπει να αδειάσει, να 

απαλλαγούμε από «αυτόν»! ‘Έστω και αν τον πάρουν σηκωτό! Φώναξε και 

βρόντηξε την πόρτα πίσω της!

4. ΧΕΙΜΩΝΑΣ: H ΑΠΟΦΑΣΗ

Ο Ζυλ κούμπωσε το παλτό του βγαίνοντας στο πεζοδρόμιο μπροστά από το 

σπίτι του. Ο Δεκέμβρης δεν είχε δέκα ημέρες που είχε μπει και το κρύο προμήνυε 

έναν τσουχτερό χειμώνα. Περνώντας μπροστά από το σπίτι της Ζενεβιέβ, είδε ξανά 



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

136_

τα παράθυρα κλειστά. Η ώρα είχε πάει ήδη έντεκα και δεν πίστευε πως κοιμόταν 

ακόμα!

Η αλήθεια είναι ότι τους τελευταίους μήνες τις λίγες φορές που την είχε 

συναντήσει έξω, ήταν ανόρεχτη και σκυθρωπή, κάτι ασυνήθιστο για τον έρωτα των 

νεανικών του χρόνων. Τρείς – τέσσερις φορές μάλιστα, της είχε χτυπήσει την πόρτα 

του σπιτιού της, ανησυχώντας μήπως κάτι της έχει συμβεί αλλά ποτέ της δεν άνοιξε.

Τι να έγινε άραγε; Από τότε που πέθανε η γυναίκα του, η Ζενεβιέβ τον είχε 

έννοια, αν είχε μαγειρέψει, αν είχε καθαρά ρούχα να φορέσει, κάτι σαν αδελφή του 

σε αυτήν την ηλικία πια. Γιατί στα νιάτα τους είχαν αγαπηθεί! Από αυτούς τους 

έρωτες, που αρκούσε ένα κοίταγμα από το παράθυρο -τα σπίτια τους ήταν σχεδόν 

αντικριστά- μέχρι να βρουν λίγο χρόνο για κλεφτά φιλιά, στο τέλος της εβδομάδας. 

Άλλες εποχές τότε. 

Οι γονείς του όμως τον πίεσαν, τον επηρέασαν, του τριβέλιζαν το μυαλό 

καθημερινά, πως είναι μια φτωχή, ορφανή κοπέλα, δεν είχε τίποτα να του 

προσφέρει, ενώ η Γκαέλ που του προξένευαν, είχε όλα τα καλά του κόσμου. Ναι, 

όμως ποτέ της δεν τον αγάπησε, ούτε αυτός βέβαια. Πάντα είχε ενοχές για τον 

τρόπο που είχε φερθεί στη Ζενεβιέβ, αυτή όμως δεν του κράτησε κακία, ήταν 

ευγενική και τυπική και με τον ίδιο και με τη γυναίκα του.

Η πόρτα του σπιτιού της άνοιξε και την είδε να βγαίνει δειλά-δειλά έξω. 

Μόλις τον είδε στο πρόσωπό της σχηματίστηκε ένα αχνό χαμόγελο, ξαφνικά όμως 

τα μάτια της σκοτείνιασαν και φοβισμένη, έκανε πίσω και μπήκε γρήγορα στο 

σπίτι.

Ο Ζυλ προσπάθησε να καταλάβει τι την τρόμαξε και το μόνο που είδε ήταν ο 

Ιταλός, ούτε το όνομά του δεν ήξερε. Αυτός τον χαιρέτησε, πέταξε τα σκουπίδια και 

μπήκε πάλι μέσα στο σπίτι. 



Ο ΞΕΝΟΣ
____________________________________________________________________________________________

137_

Μα για στάσου, ναι, αυτό ήταν! Έτσι όπως τα υπολόγιζε, η παλιά του 

αγαπημένη ήταν σε αυτή την κατάσταση από τότε που φάνηκε εκείνος στην 

γειτονιά. Βέβαια!

Ε! λοιπόν κάτι της έκανε, κάτι πολύ σοβαρό! Δεν μπορούσε βέβαια να 

φανταστεί τι, αλλά ξαφνικά βρήκε έναν τρόπο να εξαφανίσει τις τύψεις που τον 

βασάνιζαν από τότε που την είχε παρατήσει. Θα μάθαινε τι είχε συμβεί και θα την 

βοηθούσε να ξαναβρεί τον εαυτό της. Και αν αυτός ήταν η αιτία για την κατάστασή 

της ………… θα έκανε τα πάντα………. ότι χρειαζόταν ακόμα και……….

Με αυτή την τελευταία σκέψη, αποφασιστικά χτύπησε δυνατά το κατώφλι 

της.

5. ΠΑΡΑΜΟΝΗ ΠΡΩΤΟΧΡΟΝΙΑΣ - ΤΟ ΤΈΛΟΣ

Είχε βάλει ήδη το τρίτο ποτήρι κρασί. Κάτι τέτοιες μέρες η μοναξιά σου 

χτυπάει την πόρτα, σκέφτηκε και ξάπλωσε στον καναπέ. Μόλις πριν από λίγο, είχε 

σκαλίσει τη φωτιά στο τζάκι και απλωνόταν στο χώρο μια γλυκιά θαλπωρή.

Μπα, το πήρα απόφαση, θα φύγω, σκέφτηκε ο Μπρούνο. Δεν ήταν γραφτό 

μου ούτε εδώ να ριζώσω. Είχε πάνω από έξι μήνες που είχε εγκατασταθεί σε αυτή τη 

γειτονιά και κάθε μέρα αισθανόταν ακόμα πιο «ξένος»!

Δεν μπορούσε να καταλάβει τι έφταιγε. Από πού να αρχίσει, από την 

γριούλα απέναντι, που όταν τον έβλεπε το έβαζε στα πόδια ή από τον ηλικιωμένο 

κύριο που τελευταία τον κοιτούσε με απέχθεια! Άσε δε την οικογένεια με την 

μελλόνυμφη κόρη και την εμμονή τους να αγοράσουν το σπίτι. Τέλος είχε και τη 

νηπιαγωγό, που του την «έπεφτε» ασυστόλως και από στιγμή σε στιγμή περίμενε 

τον άνδρα της να τον αρπάξει.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

138_

Τελειώνοντας την σκέψη του, σηκώθηκε να πάει στην κουζίνα, όταν ένας 

χτύπος στην εξώπορτα τον σταμάτησε. Απόρησε που τέτοια μέρα κάποιος θυμήθηκε 

την παρουσία του. Μπορεί κάτι να αλλάξει, αναθάρρησε. Η έκπληξή του ήταν 

μεγάλη, όταν άνοιξε την πόρτα.

-Χρόνια πολλά, περάστε μέσα! Πραγματικά δεν περίμενα να με επισκεφτείτε, 

νόμιζα πως δεν με………… α, συγγνώμη δεν σας είδα και εσάς………. περάστε από 

εδώ, στο σαλόνι……….. Δεν πρόλαβε να τελειώσει τα λόγια του και ένιωσε να 

πέφτει…….

6. Η ΕΠΙΣΤΡΟΦΗ ΤΟΥ «ΞΕΝΟΥ»

Το σαλόνι των Μπρέιγ, ήταν γεμάτο κόσμο! Το ζευγάρι είχε ορίσει 

ημερομηνία γάμου και η Συλβί είχε καλέσει τους γείτονες να το γιορτάσουν!. Ήταν 

όλοι εκεί. Η κυρά Ζενεβιέβ συζητούσε χαρούμενη με τον Ζυλ, ο Φιλίπ και η Μαρί 

έμοιαζαν ξανά με ερωτευμένα πιτσουνάκια, ο άνδρας της έπινε γελώντας την 

μπύρα του. 

Όλα είχαν μπει στη θέση τους. Είχε περάσει αρκετός καιρός από την 

εξαφάνιση του «ξένου». Η αστυνομία δεν μπόρεσε να βγάλει άκρη και κανένας 

δικός του δεν τον είχε αναζητήσει. Όλοι υπέθεσαν ότι απλά βαρέθηκε για άλλη μια 

φορά και έφυγε! Μάλιστα, υπήρχαν ακόμα οικονομικές εκκρεμότητες στην αγορά 

του σπιτιού, το συμβόλαιο ακυρώθηκε και η Σοφί με τον καλό της, θα 

πραγματοποιούσαν το όνειρό τους.

Ξαφνικά όλες οι φωνές σταμάτησαν, όταν η οικοδέσποινα εμφανίστηκε στην 

πόρτα του δωματίου με έναν….. «ξένο»! «Buonasera» είπε αυτός στα Ιταλικά, με 

λένε Φάμπιο Πάζι και είμαι αξιωματικός της Ιταλικής Αστυνομίας. Η επίσκεψή μου 

αφορά στην εξαφάνιση του……….

Ο Ζυλ κοίταξε έντρομος τη Συλβί! Ο εφιάλτης ξαναρχίζει! 



Ο ΞΕΝΟΣ
____________________________________________________________________________________________

139_

H Πηγή Χαρακλιά γεννήθηκε στην Πάτρα και μεγάλωσε στην Αθήνα. Σπούδασε νομικά 

στην Κομοτηνή και σήμερα ζει στην Αθήνα, είναι μητέρα δυο αγοριών και εργάζεται ως 

δικηγόρος σε εταιρία. Παράλληλα χρησιμοποιεί τη συγγραφή ως μέσο έκφρασης και 

δημιουργίας. Αγαπάει το αστυνομικό διήγημα, τις νουάρ πινελιές, τη λογοτεχνία που αψηφά 

τα ημίμετρα, τη στασιμότητα, σκύβοντας με συμπάθεια πάνω από τα βάθη, αλλά και 

ατενίζοντας με δέος, τα ύψη της ανθρώπινης ψυχής. Ένας ακόμη χειμώνας είχε τελειώσει. 

Τα χιόνια είχαν σχεδόν λιώσει στα γύρω βουνά και η Άνοιξη έκανε δειλά - δειλά την 

εμφάνισή της.



Δ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ”
____________________________________________________________________________________________

140_

Προοδευτικός Σύλλογος «Τα Καστέλλια»


