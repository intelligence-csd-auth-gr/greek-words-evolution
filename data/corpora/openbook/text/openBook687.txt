











































 

 

1 

 

 

 

 

 
 
 

 
θ α ν ά σ η ς  τ ρ ι α ρ ί δ η ς  

Ο Νανουριστής 
 

Έ ν α ς  ζ ω ν τ α ν ό ς  θ ρ ύ λ ο ς  



 

 

2 

 

 
 
 
 
 
 

D e v e n i a t u r  S e m p e r  V e n i c e  
 

~  
 

H S E N I M  



 

 

3 

 

 
σημείωση 

 
Και ο Νανουριστής (όπως και κάθε άλλο γραπτό μου) είναι (σωστότερα: θα ήθελα να είναι) 

μια ακόμη αφήγηση προορισμένη για να διαβαστεί. Η θεατρική φόρμα που χρησιμοποίησα ήταν 
μονάχα το μέσο που ένιωσα προσφορότερο για να ερευνήσω μια τρομακτική ιστορία που διάβασα 
σε ένα δειλινό από τα βιβλία των Χλωρών Διαμαντιών: Δυο άνθρωποι, για κάποιον λόγο που δεν 
είναι της παρούσης, έχουν καθρέφτες αντί για πρόσωπο· κάποτε, μετά από μεγάλες περιπέτειες, 
βρίσκονται ο ένας απέναντι στον άλλο και «κοιτιούνται κατάματα». Και τι βλέπουν; Τι μπορεί να 
δει ένας καθρέφτης αν κοιταχτεί μέσα σε έναν καθρέφτη; Το κενό; Το Μηδέν; Κάτι άλλο; Και 
πόσο επιτρεπτό (ή, τέλος πάντων, πόσο δικό μας) μπορεί να είναι αυτό το κάτι άλλο; 
 

Και για τον Νανουριστή ισχύουν όσα μονότονα σημείωνα και για τα προηγούμενα 
«θεατρικά έργα» μου: δεν γνωρίζω αν είναι παραστάσιμο κείμενο· η ενδεχόμενη «θεατρικότητά» 
(η «θεατρικότητα» των κειμένων μου – αλλά και ο όρος γενικότερα) παραμένει (και πάλι και 
διαρκώς) ένα ζητούμενο για μένα. Οι σκηνικές (;) οδηγίες που ενσωμάτωσα στο «έργο» ήταν 
μονάχα ένα κομμάτι της αφήγησης. Αν κάποιος σκηνοθέτης μιας μελλοντικής παράστασης (ή 
όποιος άλλος) νιώσει πως δεν του είναι χρήσιμες, ας τις αγνοήσει ή ας τις αλλάξει. Η αλλαγή του 
σκηνικού χώρου σε κάτι άλλο πιθανώς να υπηρετήσει μια (τολμηρότερη;) σκηνοθετική γραμμή – 
στην οποία, όπως και σε κάθε άλλη, εκ προοιμίου συναινώ. Ας χρησιμοποιηθούν μάσκες, 
προσωπίδες, «καθρέφτες» ολογράμματα –ή και τίποτε από όλα αυτά–, ας το παίξουν ηθοποιοί 
οποιουδήποτε φύλλου, ηλικίας και άλλων χαρακτηριστικών – κι όσο περισσότερο απέχουν από 
αυτό που περιγράφουν για τους «εαυτούς» τους τόσο πιο ενδιαφέρον μπορεί να γίνει. Και πάντοτε 
προτείνω την ίδια για μένα ιδανική συνθήκη: να μπορούσαν να το παίξουν παιδιά. Εξάλλου το λέω 
μονότονα, σχεδόν εθιμοτυπικά, σε κάθε αντίστοιχη εισαγωγή των «έργων» μου: νιώθω πως όλες οι 
αφηγήσεις απευθύνονται σε παιδιά – οι ενήλικες είναι ήδη πνευματικά νεκροί, γυαλιστερά 
ταριχευμένα πτώματα.  
 

Επίσης θα ήθελα πολύ αυτό το «έργο» να το παίξουν ήσκιοι (δηλαδή: φαντάσματα). Να 
μιλούν για πράγματα που δεν τους αφορούν διόλου (για τον θάνατο, το σεξ, το δηλητήριο), για 
λέξεις που τους είναι πια ξένες κι άχρηστες, και παρόλα αυτά (και κυρίως: διά αυτών) να 
προσπαθούν να σχηματίσουν το νυχτερινό αγέρι της Βενετίας. Αυτό θα ήταν μια καλή δοκιμή. 
 
 θ. τ. – Σεπτέμβριος 2015 
 
 



 

 

4 

 

 
 

ΠΡΟΣΩΠΑ: ο Ν, η Α, ένα φιαλίδιο με δηλητήριο. 
 

~ 
 

ΔΟΜΗ ΤΟΥ ΕΡΓΟΥ 
 
 

1. [Καλησπέρα σας…] 
 

2. [Στ’ αλήθεια είναι πολύ ωραίο το κρασί σας…Αληθινά νοσταλγικό…] 
 

3. [Είστε μια απάτη…] 
 

4. [Θέλεις να σου πω ακριβώς ό,τι σκέφτομαι αυτή τη στιγμή;] 
 

5. [Σου έχει ζητήσει ποτέ κάποια γυναίκα να την πνίξεις;] 
 

6. [Τι μου λες; Ποιον έχω σκοτώσει, λοιπόν;] 
 

7. [Καλησπέρα σας…] 
 

8 [Ξέρετε, υπάρχει μια παλιά ινδική παραβολή… Ένας μύθος…] 
 

9. [Σε κάθε περίπτωση, μια ιστορία από τον Όσκαρ Ουάιλντ ίσως να είναι πιο λειτουργική…] 
 

10. [Γιατί δεν μου λες το τραγούδι;] 
 

11. [Η αλήθεια είναι πως περίμενα κάτι περισσότερο από σένα…] 
 

12. [Δεν μου λες; Πουλάς μαντικές ιδιότητες τώρα;] 
 

13. [Ήταν το απόγευμα εκείνου του πρώτου νανουρίσματός μου…] 
 

14. [Να, λοιπόν, που οι όρκοι προς τη βενετσιάνικη νύχτα πιάνουν…] 
 

15. [Σαν να λέμε: Είσαι νεκρός, Cute Jimmy…] 
 

16. [Τέσσερα λεπτά;] 

 
 

 



 

 

5 

 

 
 
 
 

 
 
 

1. 
 
 

 (Το κουδούνι μιας εξώπορτας χτυπάει. Η A, περίπου 50 χρονών ή και λίγο 
μεγαλύτερη, ντυμένη απλά αλλά πολύ καλόγουστα, πηγαίνει να ανοίξει. 
 

Εμφανίζεται ο N. Καλοντυμένος, με ηλικία απροσδιόριστη – θα μπορούσε 
κανείς να υποθέσει πως είναι συνομήλικος με την Α.) 
 

Ν: (Πολύ τυπικά και χαμηλόφωνα.) Καλησπέρα σας… 
 
 Α: (Εγκάρδια, με πολύ θετική ενέργεια.) Καλησπέρα σας… 
 
 Ν: Φαντάζομαι, με περιμένετε… 
 
 Α: Ναι, φυσικά… Περάστε…  
 
 (Ο Ν μπαίνει μέσα. Ένα μινιμαλιστικά διακοσμημένο σαλόνι, με μοντέρνα 
και προφανώς ακριβά έπιπλα.) 
 

Α: Ξέρετε, είναι τιμή μου που είσαστε εδώ… Μεγάλη τιμή, αληθινά… 
Καθίστε όπου θέλετε… 

 
Ν: (Κάθεται στην πολυθρόνα.) Η τιμή είναι δική μου, κυρία… 
 
Α: Ελάτε τώρα… Ξέρω ποιος είστε… Και πως επιλέγετε μία περίπτωση 

ανάμεσα σε χιλιάδες αιτήσεις… Θέλω να σας εκφράσω την ευγνωμοσύνη μου που με 
διαλέξατε… 

 
Ν: Η περίπτωσή σας ήταν πολύ ενδιαφέρουσα για μένα… 
 
Α: Θα πιείτε κάτι; Έχετε κάποια προτίμηση; 
 



 

 

6 

 

Ν: Ευχαρίστως… Δεν θέλω να σας βάλω σε κόπο… Ό,τι σας βρίσκεται 
διαθέσιμο… 

 
Α: Τα πάντα είναι διαθέσιμα… 
 
Ν: Ένα ποτήρι κόκκινο κρασί τότε… 
 
Α: (Την ώρα που του σερβίρει.) Είναι καλό κρασί… Κλερμόν του 19 – 
 
Ν: (Την κόβει.) Δεν χρειάζεται να μου πείτε τη μάρκα… Ένα ποτήρι 

κόκκινο κρασί – αυτό μου αρκεί… 
 
Α: Ναι, βέβαια… Καταλαβαίνω… 
 
Ν: «Καταλαβαίνετε»; Τι καταλαβαίνετε; (Η Α του δίνει το ποτήρι.) 

Ευχαριστώ πολύ… 
 
Α: Καταλαβαίνω πως δεν πρέπει να σας ζαλίζω με άχρηστες λεπτομέρειες… 

Όλα τα κρασιά έχουν μια φίρμα και μια χρονιά… 
 
Ν: Θέλω να σας πω κάτι απλούστερο… Δεν δίνω σημασία στις φίρμες των 

κρασιών… 
 
Α: Καταλαβαίνω… 
 
Ν: Αν ήταν κάτι που με ενδιέφερε, θα θεωρούσα σημαντική ακόμη και την 

παραμικρή λεπτομέρεια… 
 
Α: Ούτε λόγος, καταλαβαίνω… 
 
Ν: Και να σας πω και κάτι ακόμη… (Πίνει μια γουλιά από το κρασί. 

Επιδοκιμαστικά.) Στ’ αλήθεια είναι υπέροχο… Μπορεί να μην με ενδιαφέρουν οι 
μάρκες και οι χρονιές, αλλά ένα ωραίο κρασί είναι πάντοτε ένα ωραίο κρασί… 

 
Α: Σας ευχαριστώ… 
 
Ν: (Ενώ γεύεται με ικανοποίηση το κρασί.) Να σας πω και κάτι, λοιπόν… 

(Την κοιτάζει σταθερά.) Δεν είναι ανάγκη να συμφωνείτε μαζί μου… 
 
Α: Τι εννοείτε; 
 



 

 

7 

 

Ν: Εδώ και δυο λεπτά, από την ώρα που μπήκα συμφωνείτε σε ό,τι λέω… 
 
Α: Μα εγώ…  
 
Ν: Θέλω να πω πως είναι λάθος να με αντιμετωπίζετε σαν κάτι 

υπεράνθρωπο… Σαν να είμαι κάτι το υπερφυσικό… 
 
Α: Δεν ήθελα να σας ενοχλήσω... 
 
Ν: Δεν με ενοχλήσατε... Απλώς δεν είμαι κάτι υπερφυσικό... Είμαι ένας 

άνθρωπος σαν κι εσάς... 
 
Α: Σαν κι εμένα; 
 
Ν: Ναι, σαν κι εσάς... Και πρέπει να το θυμάστε αυτό... (Πίνει και πάλι από 

το κρασί του.) 
 
Α: Δεν νομίζω... 
 
Ν: (Αιφνιδιασμένος.) Δεν σας άκουσα; 
 
Α: Είπα, δεν νομίζω... 
 
Ν: Δεν νομίζετε τι; 
 
Α: Πως είστε ένας άνθρωπος σαν τους άλλους... 
 
Ν: Αλλά τι είμαι; 
 
Α: Μου είπατε πριν πως δεν πρέπει να συμφωνώ μαζί σας... 

 
Ν: Ναι, σας είπα πως δεν είναι απαραίτητο... 
 
Α: (Τον κόβει.) Έτσι κι εγώ, λοιπόν, κάνω αυτό που πρέπει... Διαφωνώ μαζί 

σας... 
 
Ν: (Κάθεται αναπαυτικά στην καρέκλα του.) Παρακαλώ, πείτε μου... 
 
Α: Δεν νομίζω πως είστε ένας συνηθισμένος άνθρωπος σαν όλους τους 

άλλους... Αυτό... 
 



 

 

8 

 

Ν: (Χαμογελώντας.) Και τι είμαι; 
 
Α: Κάτι... κάτι ξεχωριστό... 
 
Ν: (Με διάθεση ευφορίας.) Ξεχωριστό; Τι εννοείτε όταν λέτε ξεχωριστό; 

Όλοι οι άνθρωποι ξεχωρίζουν... 
 
Α: (Τον κοιτάει έντονα.) Θέλετε να μιλήσουμε δίχως περιστροφές; 
 
Ν: Μα εγώ δεν μιλάω με περιστροφές... 
 
Α: Άρα θέλετε... 
 
Ν: Φυσικά και θέλω... 
 
Α: Πώς σας λένε; 
 
Ν: (Σαστίζει αμήχανα.) Εμένα; 
 
Α: Ναι, εσάς... 
 
Ν: (Κάπως αμήχανα.) Νομίζω πως διαβάσατε τους όρους που φτάσαν στο 

email σας... 
 
Α: Ναι, τους διάβασα... Πολλές φορές... Λένε πως δεν πρέπει να σας γίνει 

κάποια ερώτηση για την ταυτότητά σας... 
 
Ν: Δεν είναι κάτι προσωπικό... Απλώς δεν διευκολύνει τη δουλειά μου... 
 
Α: Βλέπετε, λοιπόν... Είστε κάποιος χωρίς ταυτότητα... 
 
Ν: Είναι ζήτημα δουλειάς... Θέλω να πω, το απαιτεί η δουλειά για την οποία 

ήρθα εδώ... 
 
Α: Και ποια είναι η δουλειά σας; 
 
Ν: Νομίζω πως την ξέρετε... 
 
Α: Μπορείτε να μου προσδιορίσετε τη δουλειά σας; 
 
Ν: Είναι η παροχή μιας υπηρεσίας... 



 

 

9 

 

 
Α: (Τον κόβει. Μιλάει με ένταση.) Είστε ο Νανουριστής... Ένας από τους 

θρύλους του καιρού μας... 
 
(Ο Ν μένει ακίνητος, με ένα αδιόρατο χαμόγελο τυπικής ευγένειας. Η Α τον 

κοιτάει με ένταση. Κατόπιν σηκώνεται και περπατάει στο χώρο. Ξαναρχίζει να 
μιλάει πιο ήρεμη, χωρίς να τον βλέπει.) 

 
Α: Ο διάσημος Νανουριστής... Ο ψυχοπομπός... Αυτός που εδώ και είκοσι 

χρόνια οδηγεί τους ανθρώπους στον θάνατο... Αυτός που τους νανουρίζει... Σαν το 
βαρκάρη που σε περνάει στην άλλη όχθη... 

 
Ν: (Με πολύ ήπιο τόνο.) Ναι, αυτός είμαι... Αλλά, ξέρετε... είναι μια 

δουλειά... Σαν τη μαία που βοηθάει τους ανθρώπους να γεννήσουνε... Εγώ είμαι 
κάποιος που βοηθάει τους ανθρώπους να φύγουνε... Τα παλιότερα χρόνια φέρνανε 
στους ετοιμοθάνατους παπά να τους κοινωνήσει... Το κάνουν ακόμη στα χωριά… 
Και στους καταδικασμένους σε θάνατο, πριν από την εκτέλεση της ποινής... Είναι 
μονάχα μια δουλειά σαν όλες τις άλλες... 

 
Α: (Σαν να μην τον ακούει.) Νανουριστής... Κάποιος που σε οδηγεί στον 

θάνατο νανουρίζοντάς σε... Ξεκινήσατε από την πρώτη στιγμή, πριν από είκοσι 
χρόνια... Από τότε που το Παγκόσμιο Συμβούλιο Ηθικής της Ζωής επέτρεψε την 
αυτόβουλη ευθανασία... 

 
Ν: Δεν ήμουν ο μόνος... Κάποιος αποφασίζει να πεθάνει – κάποιος πρέπει να 

τον οδηγήσει στον θάνατο... Οι άνθρωποι δεν αντέχουνε τη μοναξιά – ιδίως μια 
τέτοια ώρα... Δημιουργήθηκε ένα κενό... Ξέρετε, η φύση μισεί τα κενά...  

 
Α: Ναι, γνωρίζω... Χιλιάδες προσφέρθηκαν να γεμίσουν το κενό... 

Ειδικευμένοι ψυχολόγοι, γιατροί, ιερείς, αστρολόγοι, μάγοι, προφήτες, μέντιουμ... 
Ή και ηθοποιοί και καλλιτέχνες και πόρνες και ζιγκολό... Κάθε καρυδιάς καρύδι...  

 
Ν: Ήμουν ένας από όλους αυτούς... Το καρύδι μιας καρυδιάς... 
 
Α: Μονάχα που εσείς γίνατε ζωντανός θρύλος... Ένας δαίδαλος φημών που 

ξεκίνησε, θαρρείς, από το πουθενά... Κάποιος που ονομάζεται Νανουριστής και 
νανουρίζει όπως κανένας άλλος... Μια μαζική υστερία που εξαπλωνόταν ολοένα και 
περισσότερο... Όλοι οι διάσημοι –ηθοποιοί, τραγουδιστές, εκατομμυριούχοι, 
βασιλιάδες– γύρευαν να πεθάνουν με εσάς... Το να πεθάνεις με τον Νανουριστή 
έγινε το πιο σπάνιο προνόμιο των καιρών μας... Σαν να είσαστε ο προφήτης μιας 
νέας θρησκείας... 



 

 

10 

 

 
Ν: (Παίρνει το ποτήρι του κρασιού του.) Πιστέψτε με, δεν είμαι... 
 
Α: Και το πιο παράξενο: γίνατε διάσημος δίχως καμία λογική... Οι πελάτες 

σας νανουρίστηκαν και πέθαναν... Επομένως, κανείς από αυτούς δεν θα μπορούσε να 
πιστοποιήσει πως κάνετε τη δουλειά σας τόσο καλά... Να πει τι στ’ αλήθεια τόσο 
ξεχωριστό κάνετε, πώς νανουρίζετε τους ανθρώπους... 

 
Ν: Σε αυτό δεν έχετε άδικο… Είναι στ’ αλήθεια παράλογο… 
 
Α: (Κάπως αιφνιδιασμένη.) «Παράλογο»; 
 
Ν: Ναι, παράλογο… Αυτό που είπατε είναι πράγματι παράλογο… Κανείς 

ποτέ δεν έμαθε τι κάνω – κι όμως, όλοι θέλουν να τους νανουρίσω εγώ… Δεν 
υπάρχει εξήγηση… 

 
Α: Δεν γίνεται να μην υπάρχει εξήγηση… Δεν υπάρχει τίποτε στη ζωή χωρίς 

εξήγηση… 



 

 

11 

 

 
 

2. 
 
 

Ν: (Πίνοντας την τελευταία γουλιά από το ποτήρι του.) Στ’ αλήθεια είναι 
πολύ ωραίο το κρασί σας… Αληθινά νοσταλγικό… 

 
Α: (Με προθυμία, του σερβίρει ξανά.) «Νοσταλγικό»; Δεν καταλαβαίνω τι 

εννοείτε… 
 
Ν: Θέλω να πω πως νιώθεις ότι η γεύση του γεννά στο νου σου αισθήσεις και 

συμφραζόμενα που δεν τα έχεις βιώσει αλλά σε τραβάνε… Θαρρείς να έρχεται από 
μια άλλη ιστορία, που δεν την ξέρουμε αλλά τη νοσταλγούμε… 

 
Α: Ξέρετε, προβληματίζομαι… 
 
Ν: Για τι; 
 
Α: Για εσάς… Για τη στρατηγική σας.. 
 
Ν: Για τη στρατηγική μου; 
 
Α: Ναι, για τη στρατηγική σας… Για τον τρόπο που δουλεύετε… Ας πούμε, 

μόλις μου είπατε πως το κρασί σάς κάνει να νοσταλγείτε μια ιστορία που δεν 
ξέρετε... 

 
Ν: Βλέπετε κάτι κακό σε αυτό; 
 
Α: Και τώρα θα πρέπει να ρωτήσω ποια ιστορία θα μπορούσε να γεννήσει στο 

μυαλό σας το κρασί αυτό – έτσι δεν είναι; 
 
Ν: «Θα πρέπει να ρωτήσετε»; – μα όχι βέβαια... 
 
Α: Κι εσείς τάχα θα φανταστείτε μια ιστορία... Μα θα είναι μια ιστορία-

καβάντζα...  
 
Ν: «Ιστορία-καβάντζα»; 
 
Α: Ναι, μια ιστορία έτοιμη από τα πριν... 
 



 

 

12 

 

Ν: Και γιατί να τα κάνω όλα αυτά; 
 
Α: Για να μου τσουλήσετε την κουβέντα σιγά-σιγά μακριά από το δύσκολο 

σημείο... 
 
Ν: Δεν υπάρχει δύσκολο σημείο... Απλώς –  
 
Α: (Τον κόβει.) Δύσκολο σημείο είναι η ταυτότητά σας... Είστε κάποιος που 

δεν έχει όνομα... 
 
Ν: Μα σας είπα... Κάτι τέτοιο δυσκολεύει τη δουλειά μου... 
 
Α: Δεν λέω, επικοινωνιακά είναι εκπληκτική ιδέα... «Ο Νανουριστής...» 

«Κάποιος που δεν έχει όνομα...» Σαν έναν ήρωα ταινίας που δεν έχει πρόσωπο... 
 
Ν: Όπως βλέπετε, έχω πρόσωπο... 
 
Α: (Σαν να μην τον ακούει.) Αρνηθήκατε το όνομά σας, για να γίνετε 

επιχείρηση... Τα καταφέρατε... Αλλά δεν μπορείτε να πείτε ποιος είστε... 
 
Ν: (Κοφτά, κοιτώντας στο κενό.) Δεν πρέπει να πω ποιος είμαι... 
 
Α: Γιατί; 
 
Ν: (Πίνει μια γουλιά από το κρασί του.) Έχετε καταλάβει το γιατί... 
 
Α: Δεν έχω καταλάβει τι – 
 
Ν: (Την κόβει, με σχετική ένταση.) Είστε πολύ έξυπνη, φυσικά και έχετε 

καταλάβει... (Την κοιτάει απολογητικά.) Γιατί, αν ξέρατε την ταυτότητά μου, θα με 
ακυρώνατε... Θα γινόμουνα σαν όλους τους άλλους: με αδυναμίες, μικρότητες, 
κακίες, πάθη, κόμπλεξ... 
 
 Α: Και αυτό θα πείραζε; 

 
Ν: Θα ήταν λάθος... Ο ρόλος του Νανουριστή θα είχε ακυρωθεί... Είσαστε 

μια ετοιμοθάνατη γυναίκα που θέλει να πεθάνει γαλήνια... Πρέπει να σας 
νανουρίσω... Το κέντρο της βραδιάς είστε εσείς... Τα παιδικά μου χρόνια, οι φοβίες 
μου, τα τραύματά μου, τα κόμπλεξ μου, σας είναι αδιάφορα... Και κάθε άλλη 
λεπτομέρεια… Τι μουσική ακούω, αν ταξιδεύω, αν αυτοκτόνησαν οι γονείς μου, πώς 
αντιδρώ στο σκοτάδι… 



 

 

13 

 

 
Α: Δεν ξέρετε τι μπορεί να ενδιαφέρει τον καθένα... 
 
Ν: Είστε ένας άνθρωπος με πολύ μεγάλη μόρφωση... Με σπάνια μόρφωση, 

θα έλεγα… Καταλαβαίνετε καλά τι εννοώ... Αν ήσασταν άλλη, θα σας έκανα μια 
σειρά από ρητορικές ερωτήσεις, που στην περίπτωσή σας περιττεύουν... 

 
Α: Μου αρέσουν οι ρητορικές ερωτήσεις... 
 
Ν: (Σκέφτεται κάτι για μια στιγμή. Την κοιτάζει έντονα.) Αν ήσασταν άλλη, 

θα σας ρωτούσα, για παράδειγμα, γιατί οι άγγελοι δεν έχουν φύλο. 
 
Α: (Με έντονη ειρωνεία, σχεδόν περιπαικτικά.) Είστε άγγελος; Δεν έχετε 

φύλο; 
 
Ν: (Αγνοώντας την ερώτησή της.) Και γιατί οι μάγοι από τα αρχαία χρόνια 

φορούνε προσωπίδες; Και γιατί οι παπάδες φοράνε ράσα; Σκεφτήκατε γιατί η 
εξομολόγηση γίνεται δίχως να κοιτάς τον εξομολογητή σου; 

 
Α: Και γιατί δεν φοράτε μια προσωπίδα, λοιπόν; 
 
Ν: Είστε βέβαιη πως δεν φοράω; 
 
Α: Μακάρι να φορούσατε... Αυτό θα σήμαινε πως υπάρχει κάτι από πίσω... 
 
Ν: Ενώ τώρα; 
 
Α: Τώρα; Να σας πω την αλήθεια, τώρα δεν βλέπω τίποτε... 

 
 Ν: «Τίποτε»; 

 
Α: Ναι, τίποτε... Κάποιος που θα γίνει ο καθένας... Τίποτε και κανέναν... 
 
Ν: Άρα είμαστε σε καλό δρόμο... 
 
Α: Αν αισθάνεστε καλά με το «τίποτε», δεν μου πέφτει λόγος... 
 
Ν: Είστε επιθετική… Δεν σας έκανα κάποιο κακό… 
 
Α: Δεν μου κάνατε κανένα κακό… Απλώς λέω τη γνώμη μου… Εξάλλου, 

εσείς μου το ζητήσατε… 



 

 

14 

 

 
Ν: Ξέρετε, υπάρχει μια παλιά ινδική παραβολή… Ένας μύθος… 
 
Α: (Επιθετικά.) Δεν ξέρω καμία ινδική παραβολή… 
 
Ν: Κάποτε υπήρχε ένας ινδός αλχημιστής που έφτιαξε τον πρώτο 

καθρέφτη…  
 
Α: Ινδός αλχημιστής; Δεν ήξερα πως υπάρχουνε αλχημιστές στην Ινδία...  
 
Ν: Σύμφωνα με την παραβολή μας, υπάρχουν... Και αυτός που σας λέω 

έφτιαξε τον πρώτο καθρέφτη της ανθρώπινης ιστορίας... 
 
Α: Καθρέφτη; Δεν είναι δα και καμιά σπουδαία εφεύρεση...  
 
Ν: Δεν ήταν σαν τους καθρέφτες που ξέρουμε... Ήταν ένας αληθινός 

καθρέφτης… 
 
Α: Τι θα πει «αληθινός καθρέφτης»; 
 
Ν: Ένας καθρέφτης που βλέπεις τα πράγματα όπως είναι στ’ αλήθεια... 
 
Α: Ενώ στους υπόλοιπους καθρέφτες τι βλέπουμε; 
 
Ν: Στους υπόλοιπους καθρέφτες βλέπουμε θαμπούς αντικατοπτρισμούς... 
 
Α: Δεν καταλαβαίνω πού το πάτε... 
 
Ν: Κάντε λίγη υπομονή… Θα καταλάβετε, είμαι σίγουρος πως θα 

καταλάβετε… Ο αλχημιστής μας, που ήταν πολύ σοφός άνθρωπος, συναντούσε τον 
Θεό κάθε μέρα, μια συγκεκριμένη ώρα του μεσημεριού… 

 
 Α: Έχουνε Θεό στην Ινδία; 
 
Ν: Παντού έχουνε Θεό… 
 
Α: (Με εξακολουθητική και κλιμακούμενη ειρωνεία που τραβάει σε όλη τη 

διήγηση του Ν.) Αυτό είναι πολύ πρωτότυπο... 
 
Ν: Έτσι λέει η ιστορία μας… 
 



 

 

15 

 

Α: Και πώς ήταν ο Θεός; Ψηλός και ασπρογένης; 
 
Ν: Ήταν ένα μικρό αγόρι… 
 
Α: Μιλούμε για αφηγηματική τομή – όχι αστεία… 
 
Ν: Εγώ σας διηγούμαι την παραβολή – τίποτε περισσότερο… 
 
Α: Και τι λέγανε σε αυτές τις συναντήσεις τους το μικρό αγόρι παύλα Θεός με 

τον αλχημιστή σας; 
 
Ν: Δεν λέγανε τίποτε… Κάθονταν και μύριζαν τα λουλούδια… 
 
Α: Α, εργάζονταν σκληρά, σαν να λέμε… 
 
Ν: Όμως, μια μέρα, ο αλχημιστής μας καθυστέρησε και έφτασε στον τόπο της 

συνάντησης την ώρα του δειλινού… Και τότε βρέθηκε μπροστά σε μια έκπληξη… 
 
Α: Με πιάνει ρίγος από την ανυπομονησία… 
 
Ν: Ο Θεός είχε δακρύσει… Έβλεπε το δειλινό και δάκρυζε… 
 
Α: Θα κόψω τις φλέβες μου από την κοινοτοπία… Έχετε σχέδιο να με 

πεθάνετε πριν την ώρα μου – είναι βέβαιο… 
 
Ν: Ο αλχημιστής μας, λοιπόν, αποφάσισε να διασώσει αυτό το Δάκρυ του 

Θεού… Θα ήταν μια ελπίδα για την ανθρωπότητα… 
 
Α: Γιατί θα ήταν ελπίδα; 
 
Ν: Γιατί ένας δακρυσμένος Θεός, όσο να πεις, είναι κάτι ελπιδοφόρο… 
 
Α: Κάτι τέτοια ελπιδοφόρα με παραλύουν… 
 
Ν: Και καθώς το Δάκρυ του Θεού είναι άυλο, το μόνο που μπορούσε να 

διασώσει ο ήρωάς μας ήταν ο αντικατοπτρισμός από αυτό το δάκρυ, το είδωλό 
του… Έτσι έφτιαξε τον πρώτο καθρέφτη – και πράγματι καθρέφτισε σε αυτόν το 
Δάκρυ του Θεού…  

 
Α: Και χιλιάδες ταξιαρχίες αγγέλων άρχισαν να ψάλλουν το Αλληλούια… 
 



 

 

16 

 

Ν: Και καθώς το Δάκρυ καθρεφτίστηκε μέσα εκεί, ρουφήχτηκε για πάντα στη 
μέσα πλευρά του καθρέφτη… Και όποιος από τη δική μας πλευρά ήθελε να το δει, 
αρκούσε να πάει μπροστά του και να κοιτάξει τον καθρέφτη στο κέντρο του…  

 
Α: Κι έζησαν αυτοί καλά κι εμείς καλύτερα… 
 
Ν: Όχι ακριβώς… 
 
Α: Μια παραβολή πρέπει να είναι σύντομη… Ειδάλλως ξεχειλώνει σαν παλιό 

πουλόβερ… 
 
Ν: Τα πράγματα δεν ήταν τόσο απλά – και δεν ήταν διόλου ανώδυνα… Από 

την πρώτη στιγμή, χιλιάδες άνθρωποι άρχισαν να συρρέουν στο εργαστήρι του 
αλχημιστή για να δουν το Δάκρυ του Θεού… Μα όποιος το έβλεπε να στέκει υγρό 
στη μέσα πλευρά του καθρέφτη, κυριολεκτικά τρελαινόταν, δαιμονιζόταν, θα έλεγε 
κανείς, και σε λίγα λεπτά της ώρας ή το πολύ σε λίγες ώρες έδινε τέλος στη ζωή 
του… Σαν να τους ρουφούσε το μυαλό ο καθρέφτης και να τους τρέλαινε... Ή σαν να 
τους αποκάλυπτε κάτι... 

 
Α: Και τι έγινε μετά; 
 
Ν: (Σαν να σκέφτηκε κάτι.) Μετά ανέλαβε δράση ο Θεός... 
 
Α: Δεν το πιστεύω… 
 
Ν: Παρουσιάστηκε στον αλχημιστή και του είπε πως οι άνθρωποι δεν 

αντέχουνε να βλέπουνε το Δάκρυ του Θεού… Και πως πρέπει να θαμπώσει τον 
καθρέφτη του για να μπορέσει να συνεχιστεί η ζωή… Γιατί το θάμπος μάς 
προστατεύει από την τρομερή ομορφιά… Σαν τα μαύρα γυαλιά με τα οποία βλέπεις 
τον ήλιο για να μην σου κάψει τον αμφιβληστροειδή… 

 
Α: Ο Θεός τα είπε αυτά; 
 
Ν: Το μικρό αγόρι που ήταν ο Θεός… 
 
Α: Και μετά; Τι έγινε μετά; 
 
Ν: Μετά ο αλχημιστής έκανε αυτό που έπρεπε να κάνει… Θάμπωσε τον 

καθρέφτη…  
 
Α: Πώς τον θάμπωσε; 



 

 

17 

 

 
Ν: Κάπως… Δεν ξέρω… 
 
Α: Δεν γίνεται να μην ξέρεις… Η καλή παραβολή κρίνεται στις 

λεπτομέρειες… 
 
Ν: (Σκέφτεται για λίγες στιγμές.) Εεε… χνώτισε και τον θάμπωσε... 
 
Α: (Ειρωνικά.) «Χνώτισε»; 
 
Ν: Ναι, χνώτισε... 
 
Α: Θεέ μου, τόσο πληκτικό... 
 
Ν: Το βρίσκετε πληκτικό; 
 
Α: Μέχρι θανάτου... 
 
Ν: Ωστόσο, ήταν σωτήριο... Χάρη σε αυτό το χνώτισμα, σώθηκε η 

ανθρωπότητα... 
 
Α: (Γελώντας.) Η ανθρωπότητα... 
 
Ν: Ναι, η ανθρωπότητα... 

 
Α: Νομίζω πως το παρατραβάτε... 
 
Ν: Κι όμως, έσωσε την ανθρωπότητα... Χωρίς τους θαμπωμένους καθρέφτες, 

οι άνθρωποι θα είχαν αυτοκτονήσει προ πολλού... Το ανθρώπινο είδος θα είχε μείνει 
χωρίς συνέχεια 

 
Α: Και όλο αυτό το πρωτότυπο παραμύθι, τι σχέση έχει με την περίπτωσή 

μας; 
 
Ν: Με ρωτήσατε ποιος είμαι... 
 
Α: Ναι, σας ρώτησα... 
 
Ν: Ας πούμε πως είμαι αυτός ο χνωτισμένος καθρέφτης... 
 
Α: Ο... χνωτισμένος καθρέφτης... 



 

 

18 

 

 
Ν: Ναι, ο χνωτισμένος καθρέφτης... 
 
Α: Και γιατί μου είναι χρήσιμος ο χνωτισμένος καθρέφτης; 
 
Ν: Αν θέλετε, σκουπίζετε το χνώτο και είμαι αληθινός, όπως πρώτα..  



 

 

19 

 

 
 

3. 
 
 

Α: (Τον κοιτάζει στα μάτια. Μετά ξεσπάει σε δυνατά γέλια.) Είστε μια 
απάτη... 

 
Ν: Απάτη; (Την κοιτάζει κι αυτός στα μάτια, εξεταστικά. Μετά χαμηλώνει το 

βλέμμα.) Έχετε δίκιο... Αυτό είμαι... 
 
Α: (Συνεχίζοντας να γελάει.) Τρελή απάτη – όχι αστεία... Άκου «χνωτισμένος 

καθρέφτης...» 
 
Ν: Με βρίσκετε αστείο; 
 
Α: Να σας πω την αλήθεια, σας βρίσκω... «Είμαι ο χνωτισμένος καθρέφτης...» 

Πόσο δυστυχισμένος πρέπει να είναι κανείς για να πιστέψει μια τέτοια μπαλαφάρα... 
 
Ν: Μάλλον δεν είμαι ιδιαίτερα πειστικός για τα μάτια σας... 
 
Α: Και ξέρετε κάτι... Η απλοϊκότητά σας είναι κάπως προσβλητική... 

Τουλάχιστον για μένα... 
 
Ν: «Προσβλητική»; Δεν σας καταλαβαίνω... 
 
Α: (Κοφτά και επιθετικά.) Επειδή κάποιος πεθαίνει, δεν σημαίνει πως χάνει 

εντελώς το γούστο του… (Κάπως πιο ήπια.) Ειλικρινά, εγώ ως μελλοθάνατη 
προσβάλλομαι από την απλοϊκότητα της σκέψη σας…  

 
Ν: Δεν ήθελα να… 

 
Α: (Τον κόβει.) Διαβάσατε στο βιογραφικό μου πως έχω κάνει μελέτες για τα 

παραμύθια και ήρθατε εδώ έχοντας σκαρώσει ένα παραμύθι... Και μάλιστα αρκετά 
πληκτικό… 

 
Ν: Δεν σας κρύβω πως – 
 
Α: (Τον κόβει.) Ξέρω πως κάνατε έρευνα για μένα... Δεν θα ήταν λογικό να 

μην κάνετε... 
 



 

 

20 

 

Ν: Ναι, έκανα... 
 
Α: Και τι σας έδειξε η έρευνά σας; Προφανώς κάτι συνηθισμένο για εσάς… 

Μια καθηγήτρια της Λογοτεχνίας του Ρομαντισμού, η οποία ψάχνει για έναν 
ρομαντικό θάνατο… (Πίνει μια γουλιά από το κρασί της.) Θα έχετε συναντήσει 
αρκετές φορές αυτήν την ιστορία… Μια ιδιόρρυθμη διανοούμενη κυρία που 
πεθαίνει… 

 
Ν: Σε αυτό έχετε άδικο… Δεν είναι δυνατόν να συναντήσεις δυο φορές την 

ίδια ιστορία… Και δεν υπάρχουν συνηθισμένες ιστορίες… Κάθε άνθρωπος, όσο 
συνηθισμένος κι αν μοιάζει, έχει μια πόρτα που, αν την ανοίξεις, σε βγάζει σε ένα 
τρομερό υπόγειο… 

 
Α: Σας παρακαλώ, μην μου λέτε περισσότερα… Ήδη το στομάχι μου 

ανακατεύεται από την αηδία… Φρικαλέες κονσέρβες πολιτικής ορθότητας… Μια 
«πόρτα» μέσα σου που σε βγάζει σε ένα «τρομερό υπόγειο»… Όταν τα λέτε αυτά, 
να δίνετε και μια σακούλα εμετού… 

 
Ν: Πιστέψτε με, εγώ – 

 
 Α: (Τον κόβει.) Εκτός αν θέλετε στ’ αλήθεια να πεθάνω από πλήξη… (Πίνει 
μια γουλιά από το κρασί της.) Εδώ που τα λέμε, δεν είναι κακή ιδέα… Θάνατος από 
πλήξη, αντί του θανάτου από ανεμώνιο... 

 
Ν: Με φέρνετε σε αδιέξοδο – ελπίζω να το καταλαβαίνετε… Ό,τι κι αν πω 

είναι σχέδιο και κονσέρβα… Αν σας μιλήσω ευγενικά, είμαι υποκριτής – κι αν σας 
πω αυτό που πιστεύω, λέω τις συνηθισμένες βαρετές ορθότητες… 

 
Α: (Σαν να μην τον ακούει.) Κι επιπλέον οφείλατε να είχατε ψάξει κάτι πιο 

πρωτότυπο από ένα παραμύθι με Ινδούς αλχημιστές... Και επιπλέον, σε ρόλο guest 
ο Θεός... Φρίκη… 

 
Ν: (Κάπως προβληματισμένος.) Στ’ αλήθεια βρίσκετε πληκτική την ιστορία 

με τον ινδό αλχημιστή; 
 
Α: Τόσο πληκτική, που μπορώ να σας πω πως νιώθω προσβεβλημένη... 
 
Ν: Κρίμα… Ομολογώ πως την έψαξα πολύ προσεκτικά... Και τη διάλεξα 

ειδικά για εσάς... 
 

Α: Ήτανε μια ατυχής επιλογή... 



 

 

21 

 

 
Ν: Λυπάμαι, ειλικρινά... 
 
Α: Ήταν μια παιδαριώδης αλληγορία… Ενώ εγώ δεν θέλω αλληγορίες… 

Θέλω κάτι σπαρακτικό… 
 
Ν: «Κάτι σπαρακτικό»…Αν γινόσασταν πιο συγκεκριμένη, θα με 

βοηθούσατε… 
 
Α: (Σαν να σκέφτεται.) Σπαρακτικό… Κάτι που σε σπαράζει… Κάτι... 

(Σκέφτεται για μια στιγμή.) Κάτι που σε κάνει να μην μπορείς να ζήσεις μετά από 
αυτό... 

 
Ν: (Κοιτώντας τη στα μάτια.) Νομίζω πως μπορεί κανείς να επιζήσει μετά 

από οποιαδήποτε ιστορία... 
 
Α: (Κοφτά και βιαστικά, σαν να έχει βρεθεί σε αδιέξοδο.) Θα μπορούσατε να 

μου πείτε ακόμη και μια ιστορία του Όσκαρ Ουάιλντ... 
 
 Ν: Μα αυτό δεν θα ήταν κάτι αναμενόμενο – άρα και πληκτικό; 
 
 Α: Πιστέψτε με, θα ήταν πολύ καλύτερα... Αν μη τι άλλο, ο Ουάιλντ έσκαζε 
από ταλέντο... Και το ταλέντο δεν είναι ποτέ πληκτικό… 
 
 Ν: (Με πικρή ειρωνεία.) Είστε πολύ ευγενική... 
 
 Α: (Με κάποια αλλαγή στο ύφος της. Σαν να σκέφτηκε κάτι.) Βέβαια, εδώ που 
τα λέμε, δεν ήρθατε εδώ για να τσεκάρω το συγγραφικό σας ταλέντο…. 
 
 Ν: Αν θέλετε, μπορώ να σας μιλήσω τώρα για τον Ντόριαν Γκρέι... 

 
Α: Και φυσικά μπορείτε να μπορείτε να μου πείτε πως εγώ σας κάλεσα εδώ... 
 
Ν: Δεν είπα κάτι τέτοιο... 
 
Α: (Συνεχίζει χωρίς να τον ακούει.) Πως εγώ έκανα αίτηση για να έρθετε και 

σας πλήρωσα τόσο πολλά χρήματα... Πως κυριολεκτικά σας εκλιπάρησα... Πως 
έχετε το πάνω χέρι σε αυτή τη συνά– 

 
Ν: (Την κόβει, υψώνοντας τον τόνο της φωνής του.) Δεν είπα επ' ουδενί κάτι 

τέτοιο... 



 

 

22 

 

 
Α: (Ενώ τον κοιτάει διερευνητικά.) Να πείτε πως εγώ πεθαίνω – άρα 

βρίσκομαι στην ανάγκη σας... 
 
Ν: Θα προτιμούσατε κάτι τέτοιο; Θα θέλατε να σας πουλήσω εξουσία... 
 
Α: Να σας πω την αλήθεια, θα ήταν πολύ πιο τίμιο… 

 
Ν: Είναι προφανές από την πρώτη στιγμή πως είστε προκατειλημμένη 

απέναντί μου... Προκατειλημμένη και επιθετική… Σας ενοχλούν όσα λέγονται για 
μένα, και θέλετε να με αποδομήσετε... 

 
Α: Μα γιατί να σας αποδομήσω; Εγώ σας έφερα εδώ... Και σας έφερα επειδή 

πεθαίνω... Για να με βοηθήσετε να πεθάνω... 
 
Ν: Κατά βάθος, αρνείστε τον θάνατό σας... Είστε θυμωμένη που 

αρρωστήσατε, που σας βρήκε όλο αυτό... Και επειδή αρνείστε να το παραδεχτείτε, 
στρέφεστε εναντίον μου... 

 
Α: (Πίνει μια γουλιά κρασί. Με υπόγειο αυτοσαρκασμό.) Πιστέψτε με, έχω 

συμφιλιωθεί με την αρρώστια μου... Είμαι απολύτως έτοιμη για να πεθάνω... 
 
Ν: Έχετε ανάγκη να πείσετε τον εαυτό σας πως είστε συμφιλιωμένη... 
 
Α: Αυτό μου θυμίζει ψυχανάλυση... Δεν το πιστεύω –ψυχανάλυση... Πρώτα ο 

ινδός αλχημιστής και μετά η ψυχανάλυση… Ελπίζω να μην μου βγάλετε καμία Αγία 
Γραφή στη συνέχεια… 

 
Ν: Εγώ απλώς σας λέω αυτό που βλέπω… 
 
Α: (Χωρίς να τον ακούει.) Δεν υπάρχει πιο γελοίο πράγμα από αυτό... Να σε 

επιλέγει ο θρυλικός Νανουριστής, να έχεις ετοιμάσει το φαρμάκι του Ιούλιου 
Λινουάρ, περιμένοντας να πεθάνεις κρεμασμένη από την άκρη των χειλιών του, και 
αυτός να σου κάνει ψυχανάλυση και να σου μιλάει για την ανάγκη συμφιλίωσης με τον 
εαυτό σου...  

 
Ν: Και δεν έχω την παραμικρή διάθεση να υπερασπιστώ την ψυχανάλυση…  
 
Α: (Ανάβει τσιγάρο εκνευρισμένη.) Ήλπιζα να μην ακούσω ψυχαναλυτικές 

μπούρδες… Ιδίως μετά το αστείο παραμύθι με τους καθρέφτες… (Φυσάει νευρικά 



 

 

23 

 

τον καπνό της πρώτης ρουφηξιάς.) Διάβολε, έφερα τον Νανουριστή για να ακούσω 
κάτι σπαρακτικό… 
 

Ν: (Σηκώνεται και σερβίρει μόνος του κρασί από το μπουκάλι. Σερβίρει και 
σε ένα δεύτερο ποτήρι.) Μην ταράζεστε, σας καταλαβαίνω… Υπάρχουν άνθρωποι 
που δεν αντέχουν διόλου την ψυχανάλυση… Να σας πω την αλήθεια, ούτε κι εγώ 
την πολυαντέχω… (Δίνει στην Α το δεύτερο ποτήρι.) Άρα, να είστε ήσυχη πως σας 
καταλαβαίνω… 

 
(Για περίπου ένα λεπτό η Α κρατάει το ποτήρι με το κρασί, δίχως να πίνει.) 
 
Α: (Με έντονη ειρωνεία.) Καλοσύνη σας… 
 
Ν: (Πίνει μια γουλιά κρασί.) Απλώς να σημειώσω πως ιστορικά η ψυχανάλυση 

έχει λειτουργήσει... Εκατομμύρια άνθρωποι έχουν γυρέψει και έχουν βρει μέσα της 
απαντήσεις… 

 
Α: (Τον κόβει.) Δεν με ενδιαφέρουν τα εκατομμύρια των ανθρώπων... 
 
Ν: Οι άνθρωποι πάντοτε σκεφτόμαστε τους άλλους ανθρώπους… Είναι στη 

φύση μας… 



 

 

24 

 

 
 

4. 
 
 

Α: (Φυσώντας τον καπνό του τσιγάρου της.) Θέλεις να σου πω ακριβώς ό,τι 
σκέφτομαι αυτή τη στιγμή; 

 
Ν: Παρακαλώ... 
 
Α: Να βάλεις την ψυχανάλυσή σου στον κώλο σου... Και τον καθρέφτη του 

ινδού αλχημιστή σου – αν χωράει… 
 
Ν: (Πίνει ακόμη μια γουλιά. Την κοιτάζει στα μάτια. Με αλλαγμένο ύφος, 

ειρωνικό, παιγνιώδες, αλλά και ερωτικό.) Θα προσπαθήσω να το κάνω… 
 
Α: Θα προσπαθήσεις; 
 
Ν: Ναι, θα προσπαθήσω… 
 
Α: Το έχεις ξανακάνει; 
 
Ν: Ποιο; 
 
Α: Να βάζεις πράγματα στον κώλο σου… 
 
Ν: Όχι… Αλλά μαθαίνω γρήγορα… Από παιδί το είχα αυτό… 
 
Α: (Πολύ ειρωνικά.) Ήσουνα παιδί-θαύμα, λοιπόν… 
 
Ν: Όχι, δεν ήμουν… 
 
Α: (Πολύ επιθετικά, με ειρωνεία ανάμεικτη με ένταση.) Φυσικά και ήσουν… 

Μεγαλοφυΐες σαν κι εσένα ξεκινούν ως παιδιά-θαύματα... 
 
Ν: Απ' όσο καταλαβαίνω, θέλεις να αφήσουμε στην άκρη τον πληθυντικό 

αριθμό; 
 
Α: Σε ενοχλεί ο ενικός; 
 
Ν: Δεν με ενοχλεί τίποτε… Εγώ είμαι εδώ για να βοηθήσω… 



 

 

25 

 

 
(Στο διάλογο που ακολουθεί, η Α κλιμακώνει ένα συνειδητά πρόδηλο και 

υπερβολικό από μέρους της κλίμα ερωτισμού. Ο Ν με τη σειρά του προσποιείται, με 
σχετική αμηχανία, πως δεν το αντιλαμβάνεται.) 

 
Α: (Πίνει την πρώτη γουλιά κρασί από το ποτήρι της. Το γεύεται με 

επιδεικτική ηδονή.) Μμμ, να βοηθήσεις… Αυτό είναι μια καλή ιδέα… Να 
βοηθήσεις… Γιατί, ξέρεις… σε πλήρωσα ένα σωρό λεφτά και μέχρι τώρα δεν… 
 

Ν: (Μάλλον αμήχανος.) Πάντως, αυτό που κάνω εγώ δεν έχει καμία σχέση 
με την ψυχανάλυση… 

 
Α: Μάλιστα... «Αυτό που κάνεις»… Αυτό έχει ενδιαφέρον… Κι εγώ περιμένω 

να περάσουμε σε αυτό που κάνεις… 
 
Ν: Δεν έχω αντίρρηση να – 
 
Α: (Τον κόβει, ενώ πλησιάζει κοντά του με ερωτική πρόκληση.) Γιατί τόση 

ώρα λέμε λόγια… 
 
Ν: Συγγνώμη που θα σου το πω, αλλά δεν είναι έτσι τα πράγματα… 
 
Α: Και πώς είναι; 
 
Ν: Τόση ώρα δεν λέμε λόγια…  
 
Α: Και τι κάνουμε; 
 
Ν: Μαζεύω υλικό… (Πίνει ακόμη μια γουλιά.) Τα δεδομένα της δουλειάς 

μου… 
 
Α: (Με έντονη ερωτική πρόκληση.) Και δεν μάζεψες ακόμη αρκετά 

δεδομένα; 
 
Ν: (Χαμογελάει αμήχανα.) Α, τα δεδομένα δεν είναι ποτέ αρκετά… 
 
Α: Μπορείς να μου τα πεις; 
 
Ν: Τα δεδομένα; 
 
Α: Ναι, αυτά τα δεδομένα που μάζεψες για μένα... 



 

 

26 

 

 
Ν: Είναι πολλά... 
 
Α: Ε, κάνε μια σούμα... Σε πλήρωσα τόσα λεφτά – δικαιούμαι να τα ακούσω... 

(Σβήνει το τσιγάρο της.) Θα είναι κάτι σαν ανασκόπηση της ζωής μου... 
 
Ν: Δεν θέλω να τα πω... Μπορεί κάτι να ξεχάσω... 
 
Α: Μονάχα μην μου πεις πως ήμουνα ερωτευμένη με τον πατέρα μου... 
 
(Στο διάλογο που ακολουθεί, η Α πίνει με μικρές γουλιές το κρασί της και 

συμπεριφέρεται σαν να βρίσκεται σε γλυκιά ζαλάδα.) 
 
Ν: (Με κοφτή, μηχανική φωνή – σαν να διαβάζει.) Πενήντα τεσσάρων 

χρονών, καθηγήτρια συγκριτικής λογοτεχνίας με ειδίκευση στον Ρομαντισμό... Στον 
τομέα σου θεωρείσαι αυθεντία – έφτασες καθηγήτρια πρώτης βαθμίδας μόλις στα 
είκοσι οχτώ σου χρόνια και έχεις διδάξει στα μεγαλύτερα πανεπιστήμια του 
κόσμου... Το βιβλίο σου για τον θάνατο από δηλητήριο στον ρομαντισμό 
μεταφράστηκε σε δεκαπέντε γλώσσες και θεωρείται κλασικό – ενώ το βιβλίο σου για 
την έννοια της θυσίας – 
 
 Α: (Τον κόβει.) Μην μου πεις μια περίληψη για κάθε βιβλίο μου... Θα πεθάνω 
από την πλήξη... 
 
 Ν: Μοναχοπαίδι, από αστική οικογένεια δικηγόρων, οι δυο γονείς σου 
σκοτώθηκαν σε δυστύχημα όταν ήσουν δεκαοχτώ... Δεν παντρεύτηκες ποτέ... Ούτε 
υπήρξε κάποιος φανερός σύντροφος στη ζωή σου... Ωστόσο, στα βιβλία σου, κι αυτό 
ήταν αταίριαστο για δοκίμιο, στη θέση της αφιέρωσης έβαζες μια αινιγματική 
ημερομηνία: «Ύδρα, δεκατρείς Οκτωβρίου, απόγευμα» – ή «Σάντα Μαρία ντε λα 
Σαλούτε, είκοσι εννιά Ιουλίου, πολύ νωρίς το πρωί»: Προφανώς η συνδήλωση είναι 
ερωτική... 
 
 Α: (Πίνοντας το κρασί. Σαρκαστικά.) Έχεις στ’ αλήθεια μεγάλη φαντασία... 
Πρόσεχε μη σε βλάψει αυτό… 

 
Ν: Πριν δύο χρόνια νόσησες από τη Νόσο του Σάμσα... Μια σπάνια 

αυτοάνοση ασθένεια που προκαλεί την εκφυλιστική μετάλλαξη των εγκεφαλικών 
νευρώνων... Στο πρώτο διάστημα, τα συμπτώματα είναι συνήθως ήπια και συμβατά: 
πρόσκαιρη απώλεια αισθητικότητας, φωτοφοβία, ήπιες διαταραχές της όρασης... 
Από τη διετία και μετά αρχίζει το δεύτερο στάδιο: επέρχονται ραγδαίες 
ανεπίστρεπτες βλάβες στη μνήμη και στην κινητικότητα – ο ασθενής 



 

 

27 

 

αποσυνειδητοποιείται, καθηλώνεται και καταλήγει σε διάστημα έξι έως δώδεκα 
μηνών... Θεραπεία μόνο παρακολουθητική... 

 
Α: Όλα αυτά τα είπαμε και στα email… 
 
Ν: (Συνεχίζει χωρίς να την ακούει.) Συμφωνήθηκε να καταλήξεις πίνοντας 

ένα δικής σου επινόησης σκεύασμα, το ανεμώνιο... Ήταν ένα φανταστικό δηλητήριο 
που αναφέρεται σε ένα αφήγημα του Ιούλιου Λινουάρ, την «Αιμορραγούσα 
ανεμώνη» – και εσύ πρότεινες την παρασκευή και τη συνταγογράφησή του... 
Ωστόσο, η συνταγή που πρότεινες είχε βάση – δεν μελέτησες τζάμπα τα δηλητήρια 
του ρομαντισμού: σε τρεις μήνες η Επιτροπή Ελέγχου Αυτοθέλητης Κατάληξης 
ενέκρινε την παρασκευή και χρήση του φαρμάκου με το όνομα «Ανεμώνιο»... Από 
την ώρα που θα το πιεις, επέρχεται νάρκη και θάνατος μέσα σε τριάντα λεπτά... 
 

Α: (Πίνοντας ακόμη μια γουλιά κρασί.) Λυπάμαι που θα σ' το πω, αλλά 
παραμένεις πληκτικός... Μου λες τα γαμημένα δεδομένα που ξέρω... Σαν να γράφεις 
λήμμα εγκυκλοπαίδειας... 

 
Ν: (Κοφτά και χαμηλόφωνα.) Μισείς την ψυχανάλυση, τις πληκτικές ιστορίες, 

τα παραμύθια με τους ινδούς αλχημιστές... Σου αρέσουν τα σκουρόχρωμα ποτά, τα 
σκουρόχρωμα λουλούδια, το βουητό των κοχυλιών, ο Όσκαρ Ουάιλντ, η βαριά 
πρωινή ομίχλη, το σεξ, η νύχτα, οι καταιγίδες, η μυρωδιά του βρεγμένου δάσους, οι 
γκρεμοί... 

 
Α: (Γελώντας.) Κύριε Μεγαλοφυΐα... (Πίνει μια ακόμη γουλιά κρασί.) 

Καλοσύνη σου που τα λες αυτά, αλλά δεν τσιμπάω... Έχω μελετήσει για χρόνια τα 
μοτίβα του ρομαντισμού... 

 
Ν: Σου αρέσει η Βενετία… Τα βενετσιάνικα δειλινά… 
 
Α: (Με εξεζητημένα ενοχλημένο ύφος.) Βενετία; Πώς σου πέρασε από το 

μυαλό ότι μπορεί να μου αρέσει η Βενετία; 
 

Ν: Φαντάστηκα πως μια καθηγήτρια του Ρομαντισμού θα ήταν μαγεμένη από 
τη Βενετία… 
 
 Α: Τη βρίσκω αποκρουστική… Είναι γεμάτη ηλίθιους τουρίστες – και το 
καλοκαίρι η λιμνοθάλασσα μυρίζει… Και τις νύχτες ο ιδρώτας κολλάει πάνω στο 
δέρμα σου σαν γλίτσα… Και δεν φυσάει διόλου αέρας… 
 
 Ν: Νομίζω πως είσαι υπερβολική… 



 

 

28 

 

 
 Α: Μάλλον δεν πήγες ποτέ στη Βενετία το καλοκαίρι… Οι ντόπιοι λένε πως 
νυχτερινός αέρας φυσάει μια φορά κάθε πενήντα χρόνια… 
 

 
Ν: (Προσπαθώντας να αλλάξει κουβέντα και θέμα.) Επίσης, σου αρέσει να 

πέφτεις από τον γκρεμό... Ή μάλλον, για να το πω πιο σωστά, σου αρέσει η ιδέα να 
σε πετάνε... 

 
Α: Κάπως καλύτερο αυτό από τις Βενετίες και τους ινδούς αλχημιστές... 
 
Ν: Για την ακρίβεια, σου αρέσει να σε δένουν και να σε πετάνε...  
 
Α: Να με πετάνε δεμένη... Μμμ... (Πίνει ακόμη μια γουλιά κρασί.) Αυτό έχει 

και σεξουαλική συνδήλωση – έτσι δεν είναι; 
 
Ν: Ναι, μπορεί να το πει κανείς αυτό... 
 
Α: (Σαρκαστικά.) Κοίτα, δεν το έχω δοκιμάσει... Αν το δοκιμάσω, θα σου πω 

αν είναι καλή ιδέα... 
 
Ν: Αυτό συμβαίνει με τα δεδομένα... Σου δίνουν μια εικόνα για κάτι που δεν 

έχεις δοκιμάσει... 
 

Α: (Με σαρκασμό.) Στ’ αλήθεια μεγαλοφυές... Είπες πως μου αρέσει το σεξ – 
σωστά; 

 
Ν: Σωστά... 
 
Α: Πώς φτάνω στον οργασμό; 
 
Ν: Δεν έχω κάποιο δεδομένο για αυτό... 
 
Α: Είχες δεδομένα για τους γκρεμούς, και δεν έχεις για αυτό; 
 
Ν: Ναι, για αυτό δεν έχω... 
 
Α: Μήπως φτάνω σε οργασμό όταν με πνίγουν; Όταν μου σφίγγουν το λαιμό; 
 
Ν: Ίσως... Είναι πιθανό... 



 

 

29 

 

 
 

5. 
 
 

Α: (Κοφτά.) Σου έχει ζητήσει ποτέ κάποια γυναίκα να την πνίξεις; 
 
Ν: (Αλλάζει το ύφος του – σαν αιφνιδιασμένος.) Είναι πάγια αρχή μου: δεν 

έχω την παραμικρή συμμετοχή στον θάνατο του πελάτη... Ακόμη και το δηλητήριο 
το επιλέγει αυτός, το αγοράζει αυτός, το σερβίρει και στον εαυτό του αυτός... Το 
διάβασες και στους όρους... 

 
Α: Δεν σε ρώτησα αυτό... Σε ρώτησα αν σου έχουν ζητήσει να τους πνίξεις... 
 
Ν: (Σκέφτεται λίγο.) Ναι, μου το έχουν ζητήσει... 
 
Α: Κι εσύ; 
 
Ν: Εγώ τι; 
 
Α: Θέλησες ποτέ να πνίξεις εσύ καμία; 
 
Ν: (Πολύ σοβαρά.) Εγώ μονάχα μιλάω... (Σχεδόν συλλαβιστά.) Να-νου-ρί-

ζω... Είναι απαράβατος κανόνας της δουλειάς... Σ' το είπα και πριν...  
 
Α: Δεν σε ρώτησα για τους απαράβατους κανόνες τς γαμημένης δουλειάς 

σου... Σε ρώτησα αν θέλησες ποτέ σου να κάνεις αυτό που σου ζητούσαν... Αν το 
θέλησες βαθιά μες στο μυαλό σου – μονάχα αν το θέλησες...  

 
Ν: (Ενώ σκέφτεται.) Ναι, κάποιες φορές, βαθιά μες στο μυαλό μου, ίσως και 

να το θέλησα... 
 
Α: Ποιες φορές; 
 
Ν: Φαντάζομαι, όταν μου άρεζε η γυναίκα που μου το ζητούσε... 
 
Α: (Πίνει λίγο ακόμη κρασί.) Μπα, σου αρέσουν οι γυναίκες; Είσαι 

άνθρωπος, λοιπόν... 
 
Ν: Σου το είπα από την πρώτη στιγμή... Είμαι ένας άνθρωπος σαν κι εσένα... 

Αλλά... 



 

 

30 

 

 
Α: «Αλλά» τι; 

 
Β: Αλλά δεσμεύομαι από τους κανόνες της δουλειάς μου... 
 

 Α: (Με σαρκασμό.) Κανόνες της δουλειάς... 
 
 Ν: Ναι, είναι αυτά που μου επιτρέπονται και αυτά που δεν... 
 

Α: Η μουσική επιτρέπεται; Μπορούμε να βάλουμε μουσική; Θέλω να ακούσω 
ένα τραγούδι… 

 
Ν: Μα φυσικά… Η μουσική μπορεί να πολλαπλασιάσει τις ζωές των 

ανθρώπων… 
 
Α: (Με φανερή ειρωνεία.) «Να πολλαπλασιάσει τις ζωές των ανθρώπων»; Μα 

πώς; 
 
Ν: Η μουσική μπορεί να σου δώσει κάτι που δεν σου ανήκει… Δάκρυα για 

μια ζωή που δεν έζησες… 
 
Α: (Με έντονη ειρωνεία.) Τι μου λες, κύριε Μεγαλοφυΐα; Μπορεί να κάνει 

τέτοια πράγματα η μουσική; Το διάβασες κάπου ή το σκέφτηκες μόνος σου; 
 
Ν: Το διάβασα... 
 
Α: (Ενώ πατάει το τηλεκοντρόλ του στερεοφωνικού.) Φαίνεται ο διαβασμένος 

άνθρωπος... 
 
(Από τα μεγάφωνα αρχίζει να ακούγεται το You are my Destiny του Πολ 

Άνκα. 
 
Ο Ν και η Α ακούνε σιωπηλοί την πρώτη στροφή του τραγουδιού. Η Α 

γεμίζει το ποτήρι της με κρασί και κουνάει αδιόρατα το σώμα της στο ρυθμό του 
τραγουδιού. Ο Ν μένει ακίνητος. Κοιτιούνται στα μάτια – η Α χαμογελάει με 
ερωτική πρόκληση. 
 

You are my destiny 
You share my reverie 
You are my happiness 
That's what you are…) 



 

 

31 

 

 
Α: (Πίνοντας μια γουλιά.) Το ξέρεις το τραγούδι; 
 
Ν: Ναι, βέβαια, το ξέρω… 
 
Α: You are my destiny… Του Πολ Άνκα – πρώτη κυκλοφορία το 1958… 

(Ακούει λίγο ακόμη από το τραγούδι και πίνει μια ακόμη γουλιά.) Όταν ήμουν 
μικρή, μου το τραγουδούσε ένα αγόρι… (Γελάει με σαρκασμό.) Τότε, παλιά… 

 
Ν: Είναι, λοιπόν, κομμάτι της προσωπικής σου μυθολογίας… 
 
Α: (Εξακολουθεί με αυτοσαρκαστική διάθεση.) «Της προσωπικής μου 

μυθολογίας»; 
 
Ν: Κατά κάποιον τρόπο, της ζωής σου… 
 
Α: Ένα ακόμη από τα δεδομένα που πρέπει να επεξεργαστείς – σωστά; 
 
Ν: Σωστά… 
  
Α: (Πίνει μια ακόμη γουλιά από το κρασί της. Με τόνο απαξιωτικό.) Σαν να 

είσαι ένα κομπιούτερ που του δίνουν δεδομένα… 
 
Ν: (Χαμογελώντας, με τόνο επιτηδευμένα επίσημο.) Ας πούμε πως είμαι ένας 

καθρέφτης και ρουφάω την εικόνα… 
 

Α: (Κοφτά.) Θες να γαμηθούμε; 
 
(Μικρή σιωπή – όπου ακούγεται μόνο το τραγούδι.) 
 
Ν: (Την κοιτάζει στα μάτια. Με χαμηλή αλλά σταθερή φωνή.) Όχι, δεν 

θέλω… 
 
Α: (Με αυτοσαρκασμό, ενώ πίνει το κρασί της.) Γιατί; Δεν θέλεις να μαζέψεις 

μερικά ακόμη δεδομένα; 
 
Ν: Δεν θα διευκολύνει τη δουλειά μου… 
 
Α: Δεν σου αρέσω;  
 



 

 

32 

 

Ν: (Την κοιτάζει σαν να τη βλέπει για πρώτη φορά.) Μου αρέσεις… Πολύ, 
μάλιστα…  

 
Α: Μήπως σιχαίνεσαι να πηδήξεις μια άρρωστη; 
 
Ν: Όχι, δεν σιχαίνομαι… Αλλά είναι τέτοια η φύση της δουλειάς μου…  
 
Α: Να πάει να γαμηθεί η φύση της δουλειάς σου… 
 
Ν: Επιπλέον, δεν θα ήταν καλό για τη σχέση μας… 
 
Α: (Με έκπληξη.) «Δεν θα ήταν καλό για τη σχέση μας»; Για πες… (Πίνει κι 

άλλο από το κρασί της.) Εγώ νόμιζα πως το πήδημα κάνει καλό στις σχέσεις… 
 
Ν: Δεν θα ήμουν επιλογή – θα ήμουν μια λύση ανάγκης… 
 
Α: (Αδειάζει το ποτήρι της.) Πάντως, για λύση ανάγκης είσαι μια χαρά… 
 
Ν: Ευχαριστώ… Αλλά δεν θα άξιζε σε κανέναν από τους δυο μας… 
 
Α: Δεν μου λες... Είμαι η πρώτη ετοιμοθάνατη που σου το ζητάω; 
 
Ν: Όχι, δεν είσαι… 
 
Α: (Πλησιάζει και πάλι κοντά του. Δείχνει κάπως ζαλισμένη από το κρασί. 

Με παιχνιδιάρικη ερωτική ειρωνεία.) Φαντάζομαι πως και τις άλλες φορές 
παρέμεινες άμωμος… 

 
Ν: (Απομακρύνεται.) Λυπάμαι που το λέω, αλλά δεν πρόκειται να κάνουμε 

έρωτα… Είναι οι κανόνες της δουλειάς που σου έλεγα πριν... 
 
(Η Α κλείνει τη μουσική. Το τραγούδι κόβεται.) 
 
Α: (Πετάει το ποτήρι της και το σπάει.) Ε, δεν πειράζει… Μπορεί να το 

κάνουμε στην άλλη ζωή… 
 
Ν: Το τραγούδι όμως είναι υπέροχο… 
 
Α: Ωραία, λοιπόν… Από αύριο, να το ακούς και να με θυμάσαι… 
 
Ν: Δεν χρειαζόταν να διακόψεις το τραγούδι… 



 

 

33 

 

 
Α: Φυσικά και χρειαζόταν… Τα δεδομένα μάς τέλειωσαν… Finito… Τώρα 

είναι η ώρα να δουλέψεις και λίγο, κύριε Μεγαλοφυΐα… 
 
Ν: Να δουλέψω; 
 
Α: Ναι, να δουλέψεις… Μέχρι τώρα την έχεις βγάλει ξαπλωμένος στην 

πολυθρόνα, πίνοντας κρασί και ακούγοντας τραγούδια… Πληρώθηκες ένα σκασμό 
λεφτά… Τώρα πρέπει να τα δικαιολογήσεις… Εξάλλου το τέλος είναι γνωστό – το 
μόνο που έχεις να κάνεις… (Σταματάει για ελάχιστο, κι έπειτα συνεχίζει.) … είναι 
μια τεχνική βοήθεια…. 

 
Ν: «Το τέλος είναι γνωστό»; Στ’ αλήθεια, ξέρεις τι θα γίνει στο τέλος; 
 
Α: (Σκέφτεται για μια στιγμή.) Στο τέλος θα γίνει αυτό που πρέπει… Η 

ετοιμοθάνατη θα πεθάνει… 
 
Ν: Και ο Νανουριστής; 
 
Α: (Τον κοιτάει με ειρωνικό χαμόγελο.) Ο Νανουριστής θα μείνει το θρύλο 

του… Στο κέλυφος ενός ζωντανού θρύλου… 
 
Ν: (Κοφτά.) Και πώς θα πεθάνει; 
 
Α: (Ειρωνικά.) Δεν θα πεθάνει… Είναι αθάνατος… Όλοι οι θρύλοι είναι 

αθάνατοι… 
 
Ν: (Κοιτώντας στο κενό.) Είναι κάτι σαν τραγωδία να μην πεθαίνει κανείς… 
 
Α: Όποιος θέλει να είναι ζωντανός θρύλος πληρώνει το τίμημα… Παραμένει 

ζωντανός θρύλος για πάντα… 
 
Ν: Θέλεις να πεις – 
 
Α: (Τον κόβει. Με εκνευρισμό.) Θέλω να με νανουρίζεις, γαμώτο… Να 

κάνεις αυτό για το οποίο σε πλήρωσα… (Βγάζει από την τσέπη της ένα μικρό 
μπουκαλάκι.) Εδώ είναι το ανεμώνιο, εδώ είμαι κι εγώ που πρέπει να πεθάνω… 
Μπρος, νανούρισέ με… 
 

Ν: Δεν είναι τόσο εύκολο… Πρέπει να γίνει η σωστή επιλογή... Είναι κρίσιμη 
ώρα αυτή... 



 

 

34 

 

 
Α: Επιλογή τίνος πράγματος; 
 
Ν: Η επιλογή του τρόπου... 
 
Α: Του τρόπου; Μα το συμφωνήσαμε στο email... Εσύ θα μιλάς, εγώ θα πιω 

το ανεμώνιο... 
 
Ν: Δεν είναι τόσο απλό… Πρέπει το νανούρισμά μου να είναι πειστικό – κι 

εσύ… (Σταματάει.) 
 
Α: Κι εγώ τι; 
 
Ν: Εσύ παραείσαι έξυπνη για να πιστέψεις οτιδήποτε… 
 
Α: Άσε τα σάλια… (Ανάβει τσιγάρο.) Έχεις έτοιμα σενάρια για κάθε 

περίπτωση… Είσαι υποχρεωμένος να έχεις έτοιμα σενάρια… 
 
Ν: Η περίπτωσή σου είναι πολύ δύσκολη… Μου προκαλεί αμηχανία... 
 
Α: Φαντάζομαι πως αυτό το λες κάθε φορά... Είναι σίγουρο κόλπο να κάνεις 

τον άλλον να αισθανθεί μοναδικός... Μα ήδη έχεις αποφασίσει τι θα κάνεις... 
 

Ν: Κανονικά, θα επέλεγα ένα από τα Πρωτόκολλα… Πρωτόκολλα είναι τα 
σενάρια, που λες κι εσύ… Ας πούμε, για την περίπτωσή σου είχα σκεφτεί να 
ξεκινήσω από το «Πρωτόκολλο Ζόοτ»…  

 
Α: (Φυσάει τον καπνό του τσιγάρου της. Απαξιωτικά.) «Πρωτόκολλο 

Ζόοτ»… Πιστεύεις κι εσύ σε αυτή τη μαλακία; 
 
Ν: Για πολλούς η θεωρία του Ζόοτ είναι το μέλλον του κόσμου… Σύμφωνα 

με τον Ζόοτ, ό,τι ονομάζουμε «πραγματικότητα» είναι μονάχα μια επιλογή… Και 
μια πολλαπλή υπερπραγματικότητα στέκεται πλάι μας… Αρκεί να ανοίξουμε την 
πόρτα και να μπούμε μέσα… 

 
Α: (Απαξιωτικά.) Μπούρδες… 
 
Ν: Δεν έχει σημασία ποιοι είμαστε… Σημασία έχει ποιοι θέλουμε να 

γίνουμε… Μπορούμε να επινοήσουμε ξανά τον εαυτό μας, την ιστορία μας, τον 
κόσμο γύρω μας… 

 



 

 

35 

 

Α: Ο Δόκτορ Ζόοτ δεν υπάρχει… Είναι ένα άβαταρ που το χρησιμοποιούν 
για να βγάλουν λεφτά από ηλιθίους… Κάτι σαν τον Άγιο Βασίλη… 

 
Ν: Δεν με ενδιαφέρει αν υπάρχει… Με ενδιαφέρει αν μπορώ να φτιάξω 

Πρωτόκολλο Νανουρίσματος με αυτόν… Ούτε κι ο Άμλετ υπάρχει… 
 
Α: (Ειρωνικά και απαξιωτικά.) Πες μου τώρα πως υπάρχει και «Πρωτόκολλο 

Άμλετ»…  
 
Ν: Φυσικά και υπάρχει… Αλλά δεν σε αφορά… 
 
Α: Γιατί δεν με αφορά; 
 
Ν: Γιατί ο Άμλετ έχει ανοιχτούς λογαριασμούς… Αγωνιά να σκοτώσει, να 

εγχαραχτεί στη μνήμη, να τον θυμούνται…  
 
Α: Ενώ εγώ; 
 
Ν: Εσύ δεν αγωνιάς… Εσύ… (Σκέφτεται λίγο.) Εσύ ήδη έχεις σκοτώσει… 



 

 

36 

 

 
 

6. 
 
 

Α: (Φυσώντας τον καπνό της.) Τι μου λες… Ποιον έχω σκοτώσει λοιπόν; 
 
Ν: Δεν ξέρω... Αλλά το έχεις ήδη κάνει... (Μικρή σιωπή. Η Α τον κοιτάζει 

έντονα. Όταν αρχίζει να μιλάει ο Ν, προσπαθεί να μαζέψει τη φράση του.) Φυσικά, 
μιλώ μεταφορικά... Θέλω να πω πως σε συναισθηματικό επίπεδο, έχεις τελειώσει με 
τους φόνους σου... 
 

Α: (Κοφτά.) Θέλω να πιω κρασί… Έχω σπάσει το ποτήρι μου και θέλω να 
πιω κρασί… 

 
Ν: Μπορείς να πάρεις άλλο… 
 
Α: Δεν κάνει να αλλάξεις το ποτήρι του κρασιού μέσα σε μία βραδιά… Είναι 

γρουσουζιά… 
 

Ν: Πιες από το μπουκάλι... 
 
Α: Από το μπουκάλι; Δεν ταιριάζει σε μια κυρία... 
 
Ν: Αν δεν σιχαίνεσαι, μπορείς να πιεις από το ποτήρι μου... 
 
Α: Εσύ; Δεν σιχαίνεσαι να πιω από το ποτήρι σου; 
 
Ν: Όχι, δεν σιχαίνομαι... 
 
Α: Είμαι άρρωστη... 
 
Ν: Η αρρώστια σου δεν είναι κολλητική... 
 
Α: Επιπλέον, μπορεί να ανακατευτεί το σάλιο μας... Δεν ξέρω αν το 

επιτρέπουν οι κανόνες σου αυτό... (Ειρωνικά.) Εσύ μόνο μιλάς... Νανουρίζεις... 
 
Ν: (Χαμηλόφωνα.) Αν θέλεις, μπορείς να πιεις από το ποτήρι μου... Δεν 

σιχαίνομαι... 
 
(Παίρνει το ποτήρι του και πίνει μια γουλιά.) 



 

 

37 

 

 
Α: Φαντάζομαι, έχεις και «Πρωτόκολλο Ιησούς Χριστός»… 
 
Ν: Ναι, υπάρχει… Αλλά εγώ δεν το έχω χρησιμοποιήσει ποτέ… 
 
Α: Γιατί; 
 
Ν: Γιατί δεν έτυχε... 
 
Α: (Ενώ γεμίζει το ποτήρι της με κρασί.) Μάλιστα... (Πίνει μια ακόμη 

γουλιά.) Και δεν μου είπες, ποιο πρωτόκολλο θα ακολουθήσεις με εμένα; 
 
Ν: Δεν έχω ιδέα... Είμαι κυριολεκτικά σε αδιέξοδο... 
 
Α: (Η φωνή της σκληραίνει.) Δεν έχεις ιδέα τι θα πει αδιέξοδο... 
 
Ν: Λυπάμαι που σε εξοργίζω, αλλά μπορώ να φύγω αν θέλεις… Και, φυσικά, 

θα σου επιστραφούν και τα χρήματά σου... 
 
Α: Νομίζεις πως θα σε πιστέψω; Τελικά είσαι μια μούφα... Τους νομίζεις 

όλους για ηλίθιους... (Κάπως πιο παιχνιδιάρικα.) Εντάξει, λοιπόν, κύριε Ζωντανέ 
Θρύλε... Είσαι σε αμηχανία... Προχώρα στο παρασύνθημα... 

 
Ν: Σε ποιο παρασύνθημα; 
 
Α: Σε αυτό που προβλέπει το Πρωτόκολλο της Δήθεν Αμηχανίας... 
 
Ν: Αν έχεις κάποια ιδέα, θα μου ήταν πολύ χρήσιμη… 
 
Α: Έχεις πληρωθεί για να έχεις εσύ τις ιδέες… 
 
Ν: (Ενώ σκέφτεται, σαν να μονολογεί.) Αυτό είναι, λοιπόν... Θα έρθεις στη 

θέση μου... Θα αλλάξουμε ρόλους... 
 
Α: Πόσο βαρετός, πόσο υποτονικά βαρετός... 
 
Ν: Θα σκεφτείς εσύ για τη ζωή σου κι εγώ για τη δική μου... (Σηκώνεται 

όρθιος και μιλάει με θετική ένταση.) Θα γίνεις ο θρυλικός Νανουριστής κι εγώ θα 
γίνω η ετοιμοθάνατη καθηγήτρια του Ρομαντισμού... 

 
Α: Είναι γελοίο και τετριμμένο... Το κάνουν στο βαρετό θέατρο... 



 

 

38 

 

 
Ν: Δεν έχω υπόψη μου αυτό που λες... 
 
Α: Τα παιχνίδια των ρόλων... Κάποιος μπαίνει στη θέση κάποιου άλλου και 

μιλάει σαν να είναι αυτός... Το έκανε ο Πιραντέλο... Και ο Ζενέ με τις Δούλες... 
 
Ν: Δεν ήξερα πως ήταν βαρετοί ο Πιραντέλο και ο Ζενέ... 
 
Α: Ήταν βαρετοί αυτοί που τους μιμήθηκαν... 
 
Ν: Σε κάθε περίπτωση, εδώ δεν είναι θέατρο... Κι επιπλέον, δεν μας βλέπει 

κανένας... 
 
Α: (Σβήνει το τσιγάρο της.) Σε κάθε περίπτωση, ήσουν μια αποτυχία... 

Τζάμπα σε πλήρωσα τόσο λεφτά... Θα ήταν καλύτερα να πέθαινα διαβάζοντας τον 
Ντόριαν Γκρέι... 

 
Ν: Επιμένω πως θα έπρεπε να το δοκιμάσουμε... Ίσως να αναδυόταν έτσι το 

νανούρισμα... 
 
Α: (Δίχως να δίνει σημασία στα λόγια του.) Πραγματικά σκέφτομαι να σου πω 

να φύγεις… Να κρατήσεις την αμοιβή σου, αλλά να φύγεις… 
 
Ν: Αν το θέλεις, φυσικά θα φύγω… Και η αμοιβή μου θα σου επιστραφεί 

αυτόματα στο λογαριασμό σου… 
 
Α: Εγώ δεν είπα κάτι τέτοιο… 
 
Ν: (Την κόβει.) Είναι ζήτημα αρχής… Δεν πρόκειται να πληρωθώ για 

δουλειά που δεν έχω κάνει… Αλλά θα στεναχωρηθώ… 
 
Α: (Με έντονη ειρωνεία.) Ε, δεν πειράζει… Θα το ξεπεράσεις… 
 
Ν: (Κοφτά.) Πάντοτε ήθελα να μπω στη θέση μιας ετοιμοθάνατης 

δολοφόνου… 
 

(Μικρή σιωπή. Η Α τον κοιτάει με ένταση.) 
 
Α: Δολοφόνου; 
 
Ν: Ναι, δολοφόνου… 



 

 

39 

 

 
Α: Και ποιον έχω σκοτώσει; 
 
Ν: Δεν το ξέρω ακόμη… Κι όπως φαίνεται, δεν θα το μάθουμε ποτέ… 
 
Α: Πάντως, το φόνο τον έχω κάνει, είσαι σίγουρος, έτσι; 
 
Ν: Νομίζω πως είμαι… 
 
Α: Και πώς τον έχω κάνει; Μήπως με μαχαίρι; 
 
Ν: Με δηλητήριο… Μια κυρία σαν κι εσένα σκοτώνει με δηλητήριο… 
 
Α: Πριν είπες πως μιλούσες μεταφορικά… Σε ψυχολογικό επίπεδο… 
 
Ν: Πριν ήτανε πριν… Μπορεί να είχα ξεγελαστεί…. 
 
(Η Α γεμίζει το ποτήρι με κρασί ενώ στυλώνει τα μάτια της πάνω στον Ν.)  
 
Α: Πώς το λένε αυτό το Πρωτόκολλο; 
 
Ν: Ποιο πρωτόκολλο; 
 
Α: Αυτό με την αλλαγή των ρόλων… Και το τυράκι που βάζεις με το 

δολοφόνο για να τσιμπήσω… 
 
Ν: (Σαρκαστικά.) Ας πούμε πως το λένε… (Παίρνει το ποτήρι από το χέρι 

της και πίνει μια γουλιά κρασί. Με σαρκαστική επισημότητα.) «Πρωτόκολλο του 
ετοιμοθάνατου δολοφόνου»… 

 
Α: Και πιστεύεις πως θα λειτουργήσει; 
 
Ν: Ίσως και να λειτουργήσει… 
 
Α: Ξέρεις κάτι; Μαλακίζεσαι… Εγώ περιμένω να πεθάνω, κι εσύ 

μαλακίζεσαι… 
 
Ν: Αν θέλεις, μπορούμε να το αφήσουμε… 
 
Α: Σου έχει ξανασυμβεί να το αφήσεις; 
 



 

 

40 

 

Ν: Σου το είπα από την αρχή, είμαι άνθρωπος… Κανονικός άνθρωπος… 
(Πίνει ακόμη μια γουλιά.) Αυτό σημαίνει πως μπορεί να μου συμβούν τα πάντα… 

 
Α: Δεν σε ρώτησα τι μπορεί να σου συμβεί… Σε ρώτησα αν σου έχει συμβεί… 
 
Ν: Όχι, δεν μου έχει συμβεί… 
 
Α: Θα είμαι η πρώτη σου, λοιπόν… Θα με θυμάσαι για πάντα… 
 
Ν: Εφόσον συμβεί, ναι, θα είσαι η πρώτη περίπτωση που διώχτηκα από 

δουλειά δίχως να την τελειώσω… 
 
Α: Θα είναι, λοιπόν, σαν να σου παίρνω την παρθενιά… Εδώ που τα λέμε, θα 

είναι μια ηθική ικανοποίηση για μένα… Αρνήθηκες να γαμηθείς μαζί μου – αλλά θα 
με θυμάσαι όσο ζεις… 

 
Ν: Είναι μια λογική σκέψη αυτό… 
 
Α: (Κοφτά.) Άρα μπορείς να φύγεις… 
 
Ν: Ναι, φυσικά… (Σηκώνεται, πίνει την τελευταία γουλιά κρασί, αφήνει το 

ποτήρι στο τραπέζι. Ισιώνει τα ρούχα του.) Θέλω να σου πω πως λυπάμαι που δεν 
ανταποκρίθηκα στις προσδοκίες… 

 
Α: Ακόμη και στον αποχαιρετισμό είσαι πληκτικός… 
 
Ν: Σε κάθε περίπτωση, η γνωριμία μας ήταν για μένα τιμή… Εύχομαι το 

καλύτερο… 
 
Α: (Με σαρκασμό.) Να είσαι σίγουρος πως θα έρθει… 

 
 Ν: Αντίο, λοιπόν… (Κάνει μεταβολή και πηγαίνει με θεληματικό βήμα προς 
την πόρτα.) 
 

Α: (Λίγο πριν φτάσει ο Ν στο πόμολο της πόρτας.) Και δεν μου λες; Θα 
αλλάξουμε και φύλο; 

 
Ν: (Κοντοστέκεται. Με απορία.) Συγγνώμη; 
 



 

 

41 

 

Α: Λέω, για αυτή την ανοησία με την αλλαγή των ρόλων… (Σαρκαστικά.) Το 
«Πρωτόκολλο του ετοιμοθάνατου δολοφόνου»… Εγώ, που θα είμαι ο Νανουριστής, 
θα μιλάω ως άντρας και εσύ ως ετοιμοθάνατη γυναίκα; 

 
Ν: Νόμιζα πως δεν σε ενδιέφερε αυτό το Πρωτόκολλο… 
 
Α: Ναι, το θεωρώ σαχλαμάρα… 
 
Ν: Τότε γιατί ρωτάς; Εγώ έφευγα… 
 
Α: (Ενώ γεμίζει το ποτήρι με κρασί.) Αν το έχεις ξεχάσει, απόψε είναι η 

νύχτα του θανάτου μου… Πήρα τη σημερινή ημερομηνία από την Επιτροπή 
Ελέγχου Αυτοθέλητης Κατάληξης… Έκανα αιτήσεις, υπέγραψα τα χαρτιά… Μία 
ώρα μετά το ξημέρωμα θα έρθει το κλιμάκιο της υπηρεσίας να μαζέψει το νεκρό 
σώμα μου… Τους έχω στείλει ακόμη και το κλειδί για να μπούνε μέσα… (Κουνάει 
το κρασί μέσα στο ποτήρι. Το μυρίζει.) Τα ετοίμασα όλα αυτά για απόψε… Μου 
πέφτει βαρύ να δώσω παράταση… 

 
Ν: Μπορείς να το κάνεις και μόνη σου… Πίνεις το ανεμώνιο και 

τελειώνεις… Τι με θέλεις εμένα άμα δεν μπορείς να με πιστέψεις;  
 
Α: (Σηκώνεται και περπατά, γυρίζοντάς του την πλάτη.) Τι σε θέλω… Για να 

πω την αλήθεια, δεν ξέρω τι σε θέλω… Ίσως γιατί είναι αργά… Οι άνθρωποι δεν 
πρέπει να μένουμε μόνοι όταν είναι αργά… (Πίνει μια μικρή γουλιά.) Και επιπλέον 
δεν έχω το κουράγιο να ξαναδιαβάσω τον Ντόριαν Γκρέι… 

 
Ν: (Απαντάει σε προηγούμενη ερώτησή της, σαν να μην άκουσε την τελευταία 

της απάντηση. Μιλάει με κοφτή τεχνική φωνή.) Θα μιλάμε όπως το είπες – ο ένας 
με το φύλο του άλλου… Εσύ θα είσαι ο Νανουριστής και θα μιλάς ως άντρας, κι εγώ 
θα είμαι η καθηγήτρια του Ρομαντισμού και θα μιλώ ως γυναίκα… Βλέπεις κάποιο 
πρόβλημα σε αυτό; 

 
Α: Ίσως έτσι ο διάλογός μας να χάσει σε αληθοφάνεια... 

 
Ν: Δυο έξυπνοι άνθρωποι δεν θα χάσουν τίποτε… Εκτός αν αισθάνεσαι πως 

θα μπερδευτείς, οπότε...  
 
Α: Όχι, δεν θα μπερδευτώ… Είμαστε δυο έξυπνοι άνθρωποι… (Κουνάει το 

κρασί στο ποτήρι της.) Εξάλλου... (Σταματάει.) 
 
Ν: Εξάλλου τι; 



 

 

42 

 

 
Α: (Τον κοιτάζει με ειρωνική ένταση.) Εξάλλου οι άγγελοι δεν έχουν φύλο... 

Και οι αρχαίοι μάγοι φοράνε προσωπίδες... Κάποτε παλιά, δεν θυμάμαι πότε, 
κάποιος μου είχε πει αυτά τα λόγια... 

 
Ν: Έχεις δίκιο... 
 
Α: (Με επιθετικά σαρκαστικό ύφος.) Εκτός βέβαια αν μου έλεγε φούμαρα… 
 
Ν: Νομίζω πως δεν σου έλεγε… 
 
Α: Το ελπίζω… Είχα στηρίξει ελπίδες σε αυτόν… 
 
Ν: Σκέφτεσαι στ’ αλήθεια να το δοκιμάσουμε; Ελπίζεις σε αυτό; 
 
Α: Να σου πω την αλήθεια, δεν ελπίζω σε τίποτε… Δεν θα πιάσει… Αλλά δεν 

έχω και τίποτε να χάσω… 
 
Ν: Κι αν πετύχει; Αν αναδυθεί ένα νανούρισμα μέσα από τη στάχτη; 
 
Α: Τόσο το καλύτερο… Πίνω το ανεμώνιο και με ξεφορτώνεσαι… 
 
Ν: Δεν το βλέπω έτσι… 
 
Α: Πηγαίνεις στο σπίτι σου, τέλος πάντων… (Πίνει μια ακόμη γουλιά.) Ή 

τέλος πάντων, πας όπου πρέπει να πας… 
 
Ν: Ωραία, λοιπόν…Ας ξεκινήσουμε… 
 
Α: (Του δίνει το ποτήρι του κρασιού.) Θα ξεκινήσουμε από την αρχή… Από 

το χτύπημα του κουδουνιού της πόρτας… Αλλά θέλω να μου υποσχεθείς κάτι…  
 
Ν: Ακούω… 
 
Α: Να πάμε γρήγορα… Να μην πλήττουμε με τα τυπικά… Θέλω να ακούσω 

για τους φόνους – καταλαβαίνεις; 
 
Ν: Για τους φόνους; 
 
Α: Μην ξεχνάς πως θα είσαι μια ετοιμοθάνατη δολοφόνος… 
 



 

 

43 

 

Ν: (Σκεπτικός, σαν να βλέπει κάτι μπροστά του.) Ναι, σωστά… 
 
Α: Εσύ, λοιπόν, κάθεσαι στο σπίτι σου και με περιμένεις… Κι εγώ τώρα σου 

χτυπάω την πόρτα… (Σκύβει και χτυπάει δυνατά τρεις φορές το τραπέζι.) 
 
Ν: (Σβήνει το φως. Σκοτάδι.) Έρχομαι να σου ανοίξω… 
 
Α: Άντε να δούμε το Πρωτόκολλό σου, Ζωντανέ Θρύλε… 
 



 

 

44 

 

 
 

7. 
 
 

 (Το φως ανάβει. Ο Ν και η Α παραμένουν απέναντι.) 
 

Α: (Πολύ τυπικά και χαμηλόφωνα.) Καλησπέρα σας… 
 
 Ν: (Υπερβολικά εγκάρδια, με εξεζητημένη θετική ενέργεια.) Καλησπέρα 
σας… 
 
 Α: (Κοφτά.) Φαντάζομαι, με περιμένετε… 
 
 Ν: (Πάντοτε με υπερβολική εγκαρδιότητα.) Ναι, φυσικά… Περάστε…  
 
 (Η Α προχωράει χαμογελώντας ελαφρά.) 
 

Ν: Ξέρετε, είναι τιμή μου που είσαστε εδώ… Μεγάλη τιμή… Καθίστε όπου 
θέλετε… 

 
Α: (Κάθεται στην πολυθρόνα.) Η τιμή είναι δική μου... κυρία… (Τονίζει 

ειρωνικά τη λέξη «κυρία».) 
 
Ν: (Κοιτάζοντας την Α στα μάτια με αδιόρατο χαμόγελο.) Ελάτε τώρα… 

Ξέρω ποιος είστε… Και πως επιλέγετε μία περίπτωση ανάμεσα σε χιλιάδες 
αιτήσεις… Θέλω να σας εκφράσω την ευγνωμοσύνη μου που ... (Το βλέμμα του 
σκοτεινιάζει και χαμηλώνει.) ...Που με διαλέξατε… 

 
Α: (Ξερά και άχρωμα.) Η περίπτωσή σας ήταν πολύ ενδιαφέρουσα για 

μένα… 
 
Ν: (Βιαστικά, σχεδόν την κόβει.) Θα πιείτε κάτι… 
 
Α: Ναι, θα πιω… 
 
Ν: Είναι διαθέσιμο ό,τι θέλετε… 
 
Α: Θέλω κρασί... Ένα κόκκινο κρασί που να μοιάζει με αίμα... 
 
(Ο Ν κοιτάζει την Α στα μάτια. Μετά χασκογελά με φανερή προσποίηση.) 



 

 

45 

 

 
Ν: Κατά μια τρομερή σύμπτωση, έχω ακριβώς αυτό που μου γυρέψατε... 

(Ενώ σερβίρει στο μοναδικό ποτήρι.) Κόκκινο κρασί που μοιάζει με αίμα... 
(Διαβάζει την ετικέτα.) Κλερμόν του 19... 

 
Α: (Τον κόβει απότομα.) Ξέρετε από κρασιά; 
 
Ν: Από κρασιά; Μα φυσικά... Κάθε μπουκάλι κρασιού είναι σαν ένας 

άνθρωπος... Έχει τη δική του ψυχή... 
 

Α: (Ειρωνικά, ενώ παίρνει το ποτήρι.) Τι μου λέτε... 
 
Ν: Ναι, βέβαια... Κάθε μπουκάλι κρασιού είναι ανεπανάληπτο... 
 
Α: (Πίνει μια γουλιά από το κρασί. Ενώ προσπαθεί να το γευτεί.) Πάντως, η 

ψυχή αυτού του κρασιού είναι μάλλον αινιγματική...  
 
Ν: «Αινιγματική»; Τι εννοείτε; 
 
Α: (Βάζει τα γέλια.) Εννοώ πως δεν μπορώ να καταλάβω αν είναι ψυχή άντρα 

ή γυναίκας... 
 
Ν: (Γελάει κι αυτός.) Δεν ήξερα πως έχει φύλο το κρασί... 
 
Α: (Προσπαθώντας να γίνει σοβαρή.) Όλα τα πράγματα στη ζωή έχουν 

φύλο... 
 
Ν: Τι να σας πω... Εσείς είστε ο Νανουριστής, εσείς ξέρετε... Ο θρυλικός 

Νανουριστής... 
 
Α: (Σκύβει προς το αφτί του.) Να σας πω και κάτι… (Με ύφος συνωμοτικό.) 

Δεν είναι ανάγκη να συμφωνείτε μαζί μου… 
 

Ν: (Δήθεν έκπληκτος.) Τι εννοείτε; 
 
Α: Από την ώρα που μπήκα, συμφωνείτε σε ό,τι λέω… 
 
Ν: Μα εγώ…  

 
Α: Θέλω να πω πως με αντιμετωπίζετε σαν κάτι υπεράνθρωπο… Σαν να είμαι 

κάτι το υπερφυσικό… 



 

 

46 

 

 
Ν: (Την καρφώνει με τα μάτια του, σοβαρεύοντας απότομα.) Ενώ εσείς είστε 

κάτι φυσιολογικό; 
 
Α: (Τον κοιτάει κι αυτή.) Είμαι ένας άνθρωπος σαν κι εσάς... 
 
Ν: Είστε ένα τέρας... Σαν τα τέρατα του Ρομαντισμού του 19ου αιώνα... 

Ξέρετε, τα γνωρίζω καλά αυτά τα τέρατα... Είμαι καθηγήτρια του Ρομαντισμού... 
 
Α: Το ξέρω... Έχω κάνει για εσάς πλήρη έρευνα... 
 
Ν: (Με ήρεμο αλλά πολύ σοβαρό τόνο.) Είστε, λοιπόν, ένα τέρας χωρίς 

πρόσωπο... 
 
Α: (Πίνοντας μια γουλιά.) Μμμ... Χωρίς πρόσωπο... Πείτε μου παρακάτω... 

Αυτό με ενδιαφέρει... 
 
Ν: (Γυρίζει το κεφάλι –προς το κοινό;– και μιλάει χαμηλόφωνα και βιαστικά. 

Σαν να δυσφορεί με αυτά που λέει.) Είστε ο Νανουριστής... Ένας από τους θρύλους 
του καιρού μας... Ο ψυχοπομπός... Αυτός που εδώ και είκοσι χρόνια οδηγεί τους 
ανθρώπους στον θάνατο... Αυτός που τους νανουρίζει... Σαν το βαρκάρη που σε 
περνάει στην άλλη όχθη... 

 
Α: (Με τον ακριβώς αντίθετο τόνο – με εξεζητημένη εξωστρέφεια.) Είναι 

μονάχα μια δουλειά, σαν όλες τις άλλες... Κάποιος αποφασίζει να πεθάνει – κάποιος 
πρέπει να τον οδηγήσει στον θάνατο... Οι άνθρωποι δεν αντέχουνε τη μοναξιά – 
ιδίως μια τέτοια ώρα... Δημιουργήθηκε ένα κενό... Ξέρετε, η φύση μισεί τα κενά...  

 
Ν: (Πάντοτε χαμηλόφωνα και χωρίς να την κοιτάει.) Όταν η φύση βρίσκει 

κενά, φτιάχνει τέρατα... Και έφτιαξε κι εσάς... Κάτι αλλόκοτο, απροσδιόριστο, 
αφανές... Ένας δαίδαλος φημών που ξεκίνησε, θαρρείς, από το πουθενά... Κάποιος 
που ονομάζεται Νανουριστής και νανουρίζει όπως κανένας άλλος... Μια μαζική 
υστερία που εξαπλωνόταν ολοένα και περισσότερο... Ένας αληθινός άγγελος του 
θανάτου... Το να πεθάνεις με τον Νανουριστή έγινε το πιο σπάνιο προνόμιο των 
καιρών μας... Σαν να είσαστε ο προφήτης μιας νέας θρησκείας... 

 
Α: (Με έντονα ειρωνικό τόνο.) Και γιατί να μην έχω πρόσωπο; Δεν έχουν 

πρόσωπο οι προφήτες; 
 
Ν: Γιατί το πρόσωπο θα χαλάσει το μύθο σας... Είστε ο Κανένας... Κάποιος 

που δεν υπάρχει παρά μόνο όταν νανουρίζει τους άλλους... Μπορεί να είστε δέκα 



 

 

47 

 

άνθρωποι ή εκατό ή χίλιοι... Μια αποθήκη από την οποία βγαίνουν Νανουριστές, 
όπως τα μυρμήγκια από τις φωλιές τους... 

 
Α: (Συνεχίζει με έντονη ειρωνεία.) Είστε σίγουρος πως τα μυρμήγκια δεν 

έχουν πρόσωπο; Τα έχετε μελετήσει; 
 
 Ν: (Σαν να μονολογεί δίχως να την ακούει.) Σαν μια στρατιά ανθρώπων 
δίχως πρόσωπο... 
 
 Α: Κι αυτό που βλέπετε, τι είναι; Δεν είναι πρόσωπο; 
 
 Ν: Αυτό που βλέπω είναι μια προσωπίδα...  
 
 Α: Ω, τι μου λέτε... 
 

Ν: (Και πάλι σαν να μονολογεί δίχως να την ακούει.) Μια προσωπίδα που 
κόλλησε και έγινε δέρμα... 

 

 
 Α: Πάντως, είναι παράξενο... 
 
 Ν: Ποιο; 
 

Α: Το ότι μου επιτίθεστε έτσι... Συνήθως συμφωνούν μαζί μου... Περιμένουν 
να μιλήσω και συμφωνούν σε ό,τι λέω... 

 
Ν: Να, λοιπόν, που στη ζωή υπάρχουν και εκπλήξεις... 

 
 Α: (Πιάνει το πακέτο από τα τσιγάρα της.) Ωστόσο, έχουμε ξεχαστεί... 
 
 Ν: «Έχουμε ξεχαστεί»; 
 

Α: (Βγάζει ένα τσιγάρο από το πακέτο και το χτυπάει με κάποιον 
εκνευρισμό.) Ναι, έχουμε παρασυρθεί από τα λόγια και ξεστρατίζουμε απ’ το θέμα 
μας... Είσαστε μια ετοιμοθάνατη γυναίκα που θέλει να πεθάνει γαλήνια... Έχετε 
πάρει ημερομηνία από την Επιτροπή Ελέγχου Αυτοθέλητης Κατάληξης... Κι εγώ 
πρέπει να σας νανουρίσω... Το κέντρο της βραδιάς είστε εσείς... Τα αν είμαι τέρας ή 
αν φοράω προσωπίδα είναι μάλλον δευτερεύον για εσάς... 
 

Ν: Έχετε δίκιο... Φλυαρούμε για πράγματα δευτερεύοντα... (Παίρνει στα 
χέρια του το μπουκαλάκι με το ανεμώνιο και το σηκώνει.) Είμαι μια ετοιμοθάνατη 



 

 

48 

 

γυναίκα και αυτό είναι το δηλητήριο που θα πιω... (Αφήνει το μπουκαλάκι στο 
τραπέζι και σταυρώνει τα χέρια του στο στήθος.) Είμαι έτοιμη να περάσουμε στο 
κυρίως θέμα... 



 

 

49 

 

 
 

8. 
 
 

 Α: (Ανάβοντας τσιγάρο.) Ξέρετε, υπάρχει μια παλιά ινδική παραβολή... Ένας 
μύθος... 
 
 Ν: (Χαμογελώντας ειρωνικά.) Για πείτε μου... Τρελαίνομαι για ινδικές 
παραβολές... 
 

(Όση ώρα η Α-«Νανουριστής» διηγείται την ιστορία του ινδού αλχημιστή και 
ο Ν-«Ετοιμοθάνατη καθηγήτρια» την ακούει, υπάρχει και από τους δυο τους ένα 
προφανές παιχνίδι υπερβολής και αλληλο/αυτο-σαρκασμού.) 
  

Α: Ο ήρωας της παραβολής είναι ένας ινδός αλχημιστής... (Τον κοιτάει 
εμφατικά.) Έχετε ακούσει τίποτε για τους ινδούς αλχημιστές; 
 
 Ν: Ναι, είναι οι αγαπημένοι μου αλχημιστές... 
 
 Α: Αυτό είναι θαυμάσιο... Θα ήθελα να σας συγχαρώ... Πολύ λίγοι μπορούν 
να εκτιμήσουν το βάθος των ινδών αλχημιστών... 
 
 Ν: Χαίρομαι που αντιλαμβάνεστε πως δεν είμαστε όλοι το ίδιο... 
 
 Α: Ο ινδός αλχημιστής μας, λοιπόν, ήταν ο πρώτος άνθρωπος της Ιστορίας 
που έγινε... καθρέφτης... 
 
 Ν: (Ξεσπώντας σε γέλια.) Τι έγινε, λέει; 
 
 Α: Καθρέφτης... 
 
 Ν: (Ξεκαρδισμένος.) «Καθρέφτης»; 
 
 Α: Ναι, καθρέφτης... 
 
 Ν: Και... πώς έγινε αυτό το πράγμα; 
 
 Α: Αυτός ο αλχημιστής αγάπαγε μια κοπέλα... 
 
 Ν: Πολύ πρωτότυπο αυτό... 



 

 

50 

 

 
 Α: Αυτή ήτανε το ωραιότερο πλάσμα του κόσμου... Σαν το δάκρυ στο μάτι 
του Θεού... 
 
 Ν: Α, δεν μπορώ να πω τίποτε μπροστά σε ένα τέτοιο δάκρυ... 
 
 Α: (Κοιτάζει στο κενό. Σταδιακά ο τόνος της φωνής αλλάζει, γίνεται πιο 
απόκοσμος.) Και η κοπέλα αυτή αρρώστησε βαριά... Από φριχτή αρρώστια που δεν 
γιατρεύεται... 
 
 Ν: Συμβαίνει συχνά στις κοπέλες που μοιάζουν με δάκρυα... 
 
 Α: (Στον ίδιο τόνο, σαν να μην τον άκουσε.) Τότε ο αλχημιστής μας 
αποφάσισε να τη σώσει... Και καθώς δεν υπήρχε γιατρειά, αποφάσισε να φτιάξει έναν 
αληθινό καθρέφτη... Έναν καθρέφτη που να διπλασιάζει τον κόσμο που 
καθρεφτίζει... 
 
 Ν: Αυτός είναι ο «αληθινός καθρέφτης»; 
 
 Α: (Γυρίζει και τον κοιτάζει. Το παιγνιώδες ύφος της έχει χαθεί.) Ναι, αυτός 
είναι... Φτιάχνει μέσα του έναν δεύτερο κόσμο, ο οποίος ζει ανεξάρτητα από τον 
πρώτο που καθρεφτίστηκε... 
 
 Ν: Και σε τι θα τον βοηθούσε αυτό; 
 

Α: (Κοιτάζει και πάλι στο κενό.) Ο αλχημιστής σκέφτηκε πως θα καθρεφτίσει 
την άρρωστη κοπέλα και θα κρατήσει το ομοίωμά της για πάντα ζωντανό και για 
πάντα δικό του, δίχως καμιά αρρώστια και κανένας θάνατος να μπορεί να του την 
πάρει... 

 
 Ν: Θαυμάσια, λοιπόν... Έφτιαξε, λοιπόν, τον καθρέφτη και ζήσανε 
ευτυχισμένοι... 
 
 Α: Ο αληθινός καθρέφτης ήτανε ζωντανός... 
 
 Ν: (Με απορία.) «Ζωντανός»; 
 
 Α: Και για να φτιαχτεί ένας ζωντανός καθρέφτης χρειαζόταν ζωντανούς 
ιστούς... 
 
 Ν: «Ζωντανούς ιστούς»; Δεν καταλαβαίνω τι λες... 



 

 

51 

 

 
 Α: Χρειάζονταν αίμα, συκώτι και καρδιά ανθρώπου... (Γυρίζει και τον 
κοιτάζει.) Έπρεπε να θυσιαστεί ένας άνθρωπος για να φτιαχτεί... 
 
 Ν: (Με αμυντική ειρωνεία.) Και γιατί δεν βρήκε έναν φτωχό ζητιάνο να του 
πάρει το αίμα και το συκώτι και την καρδιά; Ή μια ανώνυμη εργάτρια... Συμβαίνουν 
αυτά στα παραμύθια... 
 
 Α: (Με έντονα απαξιωτικό ύφος.) Γιατί δεν ήτανε ένας δειλός φονιάς... Δεν 
καταδεχότανε να θυσιάσει κάποιον άλλον για τη δική του αγάπη... 
 
 Ν: Εγώ ξέρω πως στα παραμύθια βρίσκουνε και θυσιάζουνε ελαφίνες και 
φτωχές χωριατοπούλες... 
 
 Α: Αυτός βρήκε τον εαυτό του... Αποφάσισε να γίνει το συκώτι, το αίμα και η 
καρδιά του καθρέφτη του... 
 
 Ν: Δεν είναι δυνατόν αυτό... 
 
 Α: (Κοιτώντας στο κενό.) Κι όμως, το έκανε... Ήταν ο πιο σπουδαίος 
αλχημιστής της Ινδίας, μπορούσε να το κάνει... Έφτιαξε τον καθρέφτη και τον ένωσε 
με τις φλέβες του... Τον ζωντάνεψε με το σώμα του... Και ο αληθινός καθρέφτης 
σχηματίστηκε στο πρόσωπό του... (Περνώντας τα δάχτυλά της μπροστά από τα 
βλέφαρά της, σαν να τα κλείνει.) Εκεί που άλλοτε ήταν το πρόσωπό του... 
 
 Ν: Και μετά; Τι έγινε μετά; 
 

Α: Μετά στάθηκε απέναντι στην ετοιμοθάνατη κοπέλα και την καθρέφτισε 
μέσα του... Μόλις που πρόλαβε – της απέμεναν ελάχιστες ώρες ζωής... Μα ήταν 
ακόμη ζωντανή... Και ο αληθινός καθρέφτης γέννησε από την άλλη πλευρά μια 
δεύτερη ύπαρξη, ίδια ακριβώς με την κοπέλα που πέθαινε... 
 
 Ν: (Με εμφατική ειρωνεία.) Ένα δεύτερο Δάκρυ του Θεού... 
 
 Α: Ναι, ένα δεύτερο Δάκρυ του Θεού... Μόνο που αυτή η δεύτερη κοπέλα 
δεν θα πέθαινε ποτέ, ούτε θα αρρώσταινε... Θα ζούσε για πάντα μες στον καθρέφτη 
του προσώπου του... 
 
 Ν: Και η πρώτη κοπέλα; Τι απέγινε η πρώτη ετοιμοθάνατη κοπέλα; 
 
 Α: Σας το είπα... Πέθανε λίγη ώρα μετά... 



 

 

52 

 

 
 Ν: Κι ο αλχημιστής σας το άντεξε; 
 
 Α: Μα ένιωθε πια πως η αγάπη του είχε κατά κάποιον τρόπο διασωθεί... 
Ήταν κι αυτή που θα ζούσε μέσα στον καθρέφτη... 
 
 Ν: (Με εμφατική ειρωνεία.) Μέσα στον καθρέφτη του προσώπου του... 
 
 Α: Ναι, θα ζούσε μέσα στον καθρέφτη του προσώπου του... 
 
 Ν: (Κοφτά, αλλάζοντας τον τόνο.) Συναντήθηκαν ποτέ; 
 
 Α: (Κι αυτή κοφτά και ξερά.) Όχι...  
 

Ν: Γιατί; 
 
Α: Δεν γινόταν να συναντηθούν... Αυτός ήταν ένας καθρέφτης και αυτή ζούσε 

μέσα του... Δεν μπορεί να συναντηθεί κανείς με τον καθρέφτη που τον περιέχει... 
 
Ν: Κι αυτός τι έγινε; 
 
Α: Αυτός πλέον δεν ήταν άνθρωπος – ήταν ένας ζωντανός καθρέφτης... Κι 

είχε μια αποστολή: να κρατήσει μέσα του το Δάκρυ του Θεού... 
 
Ν: Και τι έκανε; 
 
Α: Κρύφτηκε σε μια σπηλιά και δεν ξαναβγήκε ποτέ στον κόσμο... 

 
Ν: Σαν να λέμε, θάφτηκε ζωντανός... 
 
Α: Πείτε το κι έτσι... 
 
Α: Και η κοπέλα; Το δεύτερο Δάκρυ του Θεού; Ρώτησε ποτέ για αυτόν; 
 
Α: (Η φωνή της χαμηλώνει.) Όχι, δεν ρώτησε ποτέ... 
 
Ν: Γιατί; 
 
Α: Γιατί δεν τον ήξερε... Στη μέσα πλευρά του καθρέφτη γεννήθηκε δίχως 

μνήμη και ξανάρχισε τη ζωή της από την αρχή... (Σκέφτεται κάτι.) Παντρεύτηκε, 
έκανε παιδιά... Μα παραμένει πάντοτε νέα και πανέμορφη...  



 

 

53 

 

 
 Ν: Και ο αλχημιστής σας θυσιάζεται για να την κρατάει αιωνίως ζωντανή... 
Και να κρατάει αιωνίως ζωντανό και τον κόσμο της... 
 
 Α: Μπορείτε να το πείτε κι έτσι... 
 
 Ν: Και δεν προσπάθησε να τη συναντήσει ποτέ; 
 
 Α: Όχι, δεν προσπάθησε... 
 
 Ν: Γιατί; 
 
 Α: Γιατί δεν μπορούσε... Δεν μπορούσε να μπει στον καθρέφτη... Δεν μπορείς 
να μπεις μέσα στον εαυτό σου... 
 
 Ν: Το ήθελε, ωστόσο; 
 
 Α: Δεν ξέρω τι ήθελε... Δεν μπορώ να είμαι μέσα στο μυαλό του... 
 

Ν: (Σηκώνεται όρθιος. Ξεροβήχει.) Δεν μπορώ να πω... Κάνατε φιλότιμη 
προσπάθεια... Διαβάσατε για τα βιβλία μου και θελήσατε να φτιάξετε ένα ρομαντικό 
παραμύθι για το θρίαμβο της αυτοθυσιαστικής αγάπης... Αλλά... 

 
Α: Αλλά τι; 
 
Ν: Το παραμύθι σας είναι κάπως ξενέρωτο... Και πληκτικό... Πανέμορφες 

κοπέλες, αρρώστιες – τα ίδια και τα ίδια... Και επιπλέον δεν αντέχω τους ινδούς 
αλχημιστές... 
 
 Α: Πριν είπατε πως τρελαίνεστε για αυτούς... 
 
 Ν: Το ξανασκέφτηκα... Μα μια τέτοια νύχτα προτιμώ κάτι αληθινά 
σπαρακτικό... 
 

Α: (Ειρωνικά.) «Αληθινά σπαρακτικό»... 
 
Ν: Ναι, κάτι που σε σπαράζει… Κάτι... (Την κοιτάζει στα μάτια.) Κάτι που 

να σε κάνει να μην μπορείς να ζήσεις μετά από αυτό... 
 
Α: (Κοιτώντας τον στα μάτια.) Νόμιζα πως μπορεί κανείς να επιζήσει μετά 

από οποιαδήποτε ιστορία... 



 

 

54 

 

 
 

9. 
 
 

 Ν: (Προσπαθώντας να αποφύγει το βλέμμα της.) Σε κάθε περίπτωση, μια 
ιστορία από τον Όσκαρ Ουάιλντ ίσως να είναι πιο λειτουργική μια τέτοια ώρα... 
 
 Α: Θα το έχω υπόψη μου για μια επόμενη φορά... 
 
 Ν: Σας θυμίζω, ωστόσο, ότι απόψε η νύχτα μού ανήκει... Και δεν είναι σωστό 
να μιλάτε για τις επόμενες φορές... 
 
 Α: Έχετε δίκιο... Με συγχωρείτε, δεν θα ξαναγίνει... 
 
 Ν: Και επιπλέον, νομίζω, είναι η ώρα να σταματήσουμε με τον πληθυντικό 
αριθμό... 
 
 Α: Και σε αυτό έχετε δίκιο... (Κόβει τη φράση της φέρνοντας το χέρι στο 
στόμα.) Έχεις δίκιο, ήθελα να πω... Απλώς περίμενα να μου το προτείνεις εσύ... 
 
 Ν: Κι η νύχτα προχωρά... Είναι ώρα να δικαιώσεις τη φήμη σου... Είμαι μια 
ετοιμοθάνατη γυναίκα και πρέπει να πιω το δηλητήριό μου πριν το ξημέρωμα... Κι 
εσύ είσαι ο θρυλικός Νανουριστής... Ας κάνουμε αυτό που πρέπει, λοιπόν... Είμαι 
στη διάθεσή σου... Εξάλλου το τέλος το ξέρουμε… 
 
 Α: «Το ξέρουμε»; Στ’ αλήθεια τι θα γίνει στο τέλος; 
 
 Ν: (Βιαστικά, κοιτώντας αμήχανα κάτω.) Στο τέλος θα γίνει αυτό που 
πρέπει… Η ετοιμοθάνατη θα πεθάνει… 
 
 Α: (Κοιτώντας τον στα μάτια.) Και ο Νανουριστής; 
 
 Ν: Ο Νανουριστής θα μείνει το θρύλο του… Στο κέλυφος ενός ζωντανού 
θρύλου… 

 
Α: (Χαμογελώντας.) Και πώς θα πεθάνει; 
 
Ν: (Πολύ χαμηλόφωνα και αμήχανα.) Κάποτε θα πεθάνει… Θα ζαρώσει στη 

γωνιά του και θα πεθάνει… 
 



 

 

55 

 

Α: (Με σαρκασμό.) Σιγά που θα πεθάνει… Θα μείνει αθάνατος… 
 
Ν: Όλοι πεθαίνουν… 
 
Α: Οι ζωντανοί θρύλοι δεν πεθαίνουν… 
 
Ν: (Πολύ χαμηλόφωνα. Μόλις που ακούγεται.) Όλοι πεθαίνουν… Είναι 

μέρος του σχεδίου της φύσης… 
 
 Α: (Μικρή σιωπή. Έπειτα ξεκινάει με αλλαγμένο ύφος, δήθεν 
προβληματισμένη.) Ξέρεις, προβληματίζομαι για το Πρωτόκολλο που θα 
ακολουθήσω... 
 
 Ν: (Με αλλαγμένο ύφος κι αυτός. Δήθεν με απορία.) «Πρωτόκολλο»; Τι 
εννοείς; 
 
 Α: (Με ειρωνικό χαμόγελο.) Δεν ξέρεις τι είναι τα Πρωτόκολλα; 
 
 Ν: (Με φυσικότητα.) Όχι βέβαια... 
 
 Α: Κι ούτε μπορείς να φανταστείς; 
 
 Ν: (Σαν να σκέφτεται λίγο.) Φαντάζομαι πως είναι προσχεδιασμένες φόρμες 
του νανουρίσματος… Και πάνω-κάτω τις προσαρμόζεις σε κάθε τύπο ανθρώπου... 
 
 Α: Είδες που έχεις δημιουργική φαντασία... Τι καθηγήτρια της Λογοτεχνίας 
θα ήσουν, εξάλλου; 
 
 Ν: Και ποιο Πρωτόκολλο έχεις διαλέξει για μένα; 
 
 Α: Είχα σκεφτεί το Πρωτόκολλο του Κυανοπώγονα... 
 
 Ν: «Πρωτόκολλο του Κυανοπώγονα»... Και τι μπορεί να σημαίνει αυτό; 
 
 Α: Είναι κάποιος που σκοτώνει τις γυναίκες του και κρύβει τα πτώματά τους 
σε έναν καθρέφτη… 
 
 Ν: Σε έναν καθρέφτη; Νόμιζα πως τα φύλαγε κρεμασμένα σε ένα κλειδωμένο 
δωμάτιο του πύργου του… 
 



 

 

56 

 

 Α: (Τον κοιτάζει έντονα.) Εσύ, ως διάσημη καθηγήτρια, θα έπρεπε να ξέρεις 
πως στις πρώτες εκδοχές του παραμυθιού ο Κυανοπώγονας έκρυβε τις νεκρές 
γυναίκες του σε έναν καθρέφτη… 
 
 Ν: (Κομπιάζοντας ελαφρά.) Μα… φυσικά και το ήξερα… Απλώς… δεν 
μπορούσα να φανταστώ πως θα το ήξερες κι εσύ… 
 
 Α: (Ενώ εξακολουθεί να κοιτάζει έντονα τον Ν στα μάτια.) Ένας θρυλικός 
Νανουριστής ξέρει τα πάντα… 
 
 Ν: Και τώρα ο θρυλικός Νανουριστής θα μου πει ποιους έχω σκοτώσει εγώ… 
 
 Α: Δεν ξέρω… 
 
 Ν: Και το Πρωτόκολλο του Κυανοπώγονα; 
 
 Α: Είναι μια αίσθηση… Μια έντονη αίσθηση πως το έχεις κάνει… Και έχεις 
φυλάξει το πτώμα σε καλή κρυψώνα… 
 
 Ν: Είμαι δολοφόνος, λοιπόν; 
 
 Α: Δεν είναι απαραίτητο… Μπορεί να έχεις σκοτώσει κάποιον μέσα σου, σε 
συναισθηματικό επίπεδο… Αλλά το πτώμα το κουβαλάς… Εκπροσωπείσαι από 
αυτό… 
 

Ν: Θέλω να πιω κρασί… Θέλω να πιω κρασί, και δεν έχω ποτήρι…  
 
Α: Δεν μου φαίνεσαι για άνθρωπος που δεν έχει στο σπίτι του ποτήρια 

κρασιού… 
 
Ν: Φυσικά και έχω… Πριν έρθεις, είχα βγάλει δύο ποτήρια… Μα καθώς σε 

περίμενα, έσπρωξα κατά λάθος το ένα ποτήρι και έσπασε… 
 
Α: Μπορείς να πάρεις ένα άλλο… 
 
Ν: Δεν κάνει να αλλάξεις το ποτήρι του κρασιού μέσα σε μία βραδιά… Είναι 

γρουσουζιά… 
 

Α: Μπορείς να πιεις από το μπουκάλι... 
 
Ν: Από το μπουκάλι; Δεν ταιριάζει σε μια κυρία... 



 

 

57 

 

 
Α: (Της προτείνει το ποτήρι του.) Αν δεν σιχαίνεσαι, μπορείς να πιεις από το 

ποτήρι μου... 
 
Ν: Δεν μπορώ να το δεχτώ… Είμαι άρρωστη... 
 
Α: Η αρρώστια σου δεν είναι κολλητική... 
 
Ν: Δεν είναι σωστό… Μπορεί να σιχαίνεσαι… 
 
Α: Δεν σιχαίνομαι…. 
 
Ν: Μην επιμένεις… Εξάλλου, η επιθυμία μου πέρασε… Ίσως να μην το 

ήθελα και τόσο πολύ… 
 
 Ν: Θα ήθελα να μου μιλήσεις για σένα... 
 
 Α: Όπως ξέρεις, αυτό αντιβαίνει στους κανόνες της δουλειάς μου... 
 
 Ν: Στη δουλειά σου δεν υπάρχουν κανόνες... 
 

Α: Παντού υπάρχουν κανόνες...  
 
Ν: Μια μικρή παρασπονδία δεν βλάπτει... Εξάλλου, δεν είναι ανάγκη να μου 

πεις την αλήθεια... Μπορείς να σκαρώσεις μια φανταστική ιστορία – αρκεί να μην 
έχει ινδό αλχημιστή... 
 
 Α: Και τι θέλεις να σου πω για μένα; 
 
 Ν: Θέλω να μου πεις για το πρώτο σου νανούρισμα... 
 
 Α: Στ’ αλήθεια θέλεις να το ακούσεις; 
 
 Ν: Ναι, θέλω… 
 
 Α: (Σηκώνεται από τη θέση της, ανάβει τσιγάρο, γυρίζει την πλάτη της στον 
Ν. Μιλάει αργά, σαν να βλέπει από ένα παράθυρο και να το διηγείται.) Το πρώτο 
μου νανούρισμα… Ήταν… Ήταν πολλά χρόνια πίσω… Ήμουνα δώδεκα χρονών… 
Καλοκαίρι… Θυμάμαι πως ο πατέρας μου είχε φέρει ροδάκινα εκείνο το 
μεσημέρι… Όρμησα πάνω τους όταν τα είδα στη σακούλα… Μοσχοβόλαγαν… Ο 



 

 

58 

 

πατέρας μου μου είπε πως θα τα έβαζε στο ψυγείο και θα τα καθάριζε αργά το 
απόγευμα, για να τα τρώγαμε στο μπαλκόνι την ώρα του δειλινού… 
 
 Ν: (Με ξερή φωνή.) Σε όλα τα παιδιά αρέσουν τα κρύα ροδάκινα… 
 
 Α: (Συνεχίζει βυθισμένη στην εικόνα που σχημάτισε στο μυαλό της.) Το 
απόγευμα καθίσαμε στο μπαλκόνι… Ο μπαμπάς έφερε τα ροδάκινα κομμένα στο 
πιάτο… Ο ήλιος είχε κοκκινίσει τη θάλασσα… Τα ροδάκινα ήταν γλυκά σαν μέλι… 
Έβαλε κόκκινο κρασί στο ποτήρι της… Με ρώτησε αν ήθελα να πιω από το ποτήρι 
του… 
 
 Ν: Ήπιες… 
 
 Α: (Χωρίς να τον κοιτάζει.) Όχι, δεν ήπια… Ήμουν παιδί… Δεν έκανε να 
πιω αλκοόλ… Θυμάμαι, τα ροδάκινα έλιωναν στο στόμα μου ενώ ο ήλιος έσβηνε… 
Ο ουρανός κοκκίνισε… Όλο το αίμα του κόσμου ελευθερωνόταν… 
 
 Ν: Η μητέρα σου, πού ήτανε; 
 
 Α: Η μαμά… είχε πεθάνει τρεις μήνες νωρίτερα… Από καρκίνο… 
Διάσπαρτος καρκίνος, από την πρώτη διάγνωση… Ήταν το πρώτο μας καλοκαίρι 
δίχως αυτήν… Ήταν τα πρώτα καλοκαιρινά ροδάκινα που δεν μου είχε καθαρίσει 
εκείνη… Ο πατέρας έπινε το κρασί, το αίμα του ουρανού βάραινε, το ροδάκινα 
μούδιαζαν το στόμα μου… Κάποτε ο πατέρας μου μου ζήτησε να του βάλω στο 
κομπιούτερ το αγαπημένο τραγούδι της μαμάς… Το έβαλα… Στην τρίτη στροφή 
άρχισα να τραγουδάω τα λόγια όπως κάναμε με τη μαμά… Ο κόσμος είχε γίνει μια 
μελανιά… Έκλαιγα… Φανταζόμουν πως έκλαιγε και ο πατέρας… 
 
 Ν: Ποιο τραγούδι ήτανε; 
 
 Α: (Σαν να μην τον έχει ακούσει.) Σε λίγη ώρα κατάλαβα πως ο μπαμπάς δεν 
ανάσαινε… Φώναξα τους γείτονες, ήρθε η αστυνομία… Ο ιατροδικαστής είπε πως 
είχε πιει δηλητήριο… Η αστυνομία μίλησε για αυτοκτονία από κατάθλιψη εξαιτίας 
του θανάτου της γυναίκας του… Οι συγγενείς μας μου είπαν πως πήγε να συναντήσει 
τη μαμά… Μια ώρα νωρίτερα είχε στείλει στους δικηγόρους και στους 
συμβολαιογράφους οδηγίες για τη διαχείριση της περιουσίας του και την ανατροφή 
μου… 
 
 Ν: (Με φωνή ραγισμένη.) Ποιο τραγούδι ήτανε; 
 



 

 

59 

 

 Α: Ήτανε το πρώτο νανούρισμα της ζωής μου… Θαρρείς και ένα πεπρωμένο 
να με αγκάλιασε μέσα στον μελανιασμένο κόσμο… 
 
  



 

 

60 

 

 
 

10. 
 
 

 Ν: Γιατί δεν μου λες το τραγούδι; 
 
 Α: (Γυρίζει και τον κοιτάζει.) Για να το μαντέψεις εσύ… 
 
 Ν: Δεν είναι δυνατόν να μαντέψω ένα τραγούδι… Δεν μπορώ να το 
μαντέψω… 
 
 Α: (Τον κοιτάζει με μεγάλη ένταση.) Νομίζω πως το μπορείς… 
 
 (Κοιτιούνται και οι δύο στα μάτια. Μοιάζουν δακρυσμένοι. 
 
 Στην συνέχεια, ο Ν παίρνει στα χέρια του το τηλεκοντρόλ και βάζει μουσική. 
 
 Ακούγεται και πάλι το You are my destiny. 
 

Ο Ν και η Α στέκονται ακίνητοι, ο ένας απέναντι στον άλλον, ενώ ακούγεται 
το τραγούδι.) 
 
 Α: (Ενώ ακούγεται η πρώτη στροφή.) Είδες που μαντεύεις σωστά; 
 
 Ν: Έβαλα το τραγούδι στην τύχη… 
 
 Α: Η μαμά ήταν ερωτευμένη με αυτό το τραγούδι… 
 
 Ν: Ίσως να μην έχουν σημασία όλα αυτά… 
 
 Α: Φυσικά και έχουν… Αυτό το τραγούδι ήταν η ζωή μας… Η οικογένειά 
μας… (Ακούει λίγο ακόμη τα λόγια.) Ο όρκος μας… 
 
 (Όταν το τραγούδι φτάνει στην τρίτη στροφή, η Α τραγουδάει τα λόγια.) 
 
 Α: H e a v e n  a n d  h e a v e n  a l o n e  / C a n  t a k e  y o u r  l o v e  
f r o m  m e  /  ' C a u s e  I ' d  b e  a  f o o l  /  T o  e v e r  l e a v e  y o u  
d e a r  /  A n d  a  f o o l  I ' d  n e v e r  b e …  
 
 (Περνάει λίγες στιγμές απόλυτα σιωπηλές.) 



 

 

61 

 

 
 Ν: Λυπάμαι για αυτή την ιστορία… 
 
 Α: Να μην λυπάσαι… Είναι μια ιστορία αγάπης… 
 
 (Σιωπούν για λίγο ακόμη, ενώ το τραγούδι βαίνει προς το τέλος του.) 
 
 Ν: (Με αλλαγμένο ύφος.) Στ’ αλήθεια, τι σύμπτωση… Μου το τραγουδούσε 
ένα αγόρι αυτό το τραγούδι… 
 
 Α: Αλήθεια; Νόμιζα πως δεν το ήξερες καν… 
 
 Ν: Φυσικά και το ήξερα… 
 
 Α: Νόμιζα πως ήξερες μονάχα για τη λογοτεχνία του Ρομαντισμού… 
 
 Ν: Το τραγούδι αυτό είναι, κατά κάποιον τρόπο, κομμάτι της ζωής μου… 
 
 (Το τραγούδι τελειώνει.) 
 
 Α: (Ειρωνικά.) Ναι, της «προσωπικής σου μυθολογίας…» 
 
 Ν: Ήμουνα είκοσι χρονών, και εκείνο το καλοκαίρι γυρνούσα την Ευρώπη με 
το νεανικό εισιτήριο του τρένου… Είχαμε γνωριστεί στη διαδρομή Παρίσι-
Νίκαια… Έμοιαζε υπερβολικά με τον Τζιμ Μόρισον – και επιπλέον τον 
μιμούνταν… Σκέψου, όταν τον γνώρισα, φορούσε μια μπλούζα με το πρόσωπο του 
Μόρισον… Αλλά, τι παράξενο: τραγουδούσε Πολ Άνκα… Είχε γεννηθεί τρεις 
μέρες μετά από μένα, ήταν ψηλός και αδύνατος σαν πουλί, και πολύ αμήχανος, 
γελούσε με το παραμικρό και σχημάτιζε λακκάκια στο πρόσωπό του, είχε μακριά 
δάχτυλα… Από την πρώτη στιγμή τον βάφτισα Cute Jimmy – γλυκούλη Τζίμη… 
Ήταν λυτρωτικά αδέξιος σε όλα – και ακόμη πιο αδέξιος εραστής… Μα όταν 
κοιμότανε, ήταν ο πιο όμορφος άντρας του κόσμου… Θαρρείς όλη η μυστική 
αρμονία του κόσμου να σχηματιζόταν στην κοιμισμένη του μορφή… 
 
 Α: Δηλαδή αγαπιόσασταν… 
 
 Ν: «Αγαπιόμασταν;» Όχι βέβαια… Δεν προλάβαμε να αγαπηθούμε… 
Μείναμε μαζί για σκάρτες δυόμισι εβδομάδες – για δεκαεφτά νύχτες… Νίκαια, 
Γένοβα, Φλωρεντία, Ρώμη και ύστερα Βενετία… Στη Ρώμη βγάλαμε και 
φωτογραφία μπροστά στον τάφο του Τζον Κητς… «Εδώ κοιμάται αυτός που το 
όνομά του γράφτηκε στο νερό…» 



 

 

62 

 

 
 Α: Δεν ξέρω ποιος είναι αυτός… Ούτε καταλαβαίνω τι λες… 
 
 Ν: Είναι σπουδαίος άγγλος ποιητής του Ρομαντισμού… Πέθανε πολύ νέος 
στα 1821, από φυματίωση, και θάφτηκε στη Ρώμη… «Here lies One / Whose 
Name was writ in Water.» Είναι αυτό που ζήτησε να γράψουν στον τάφο του, αντί 
για όνομα πεθαμένου… 
 
 Α: Πόσο ψώνιο ήσουνα… Πήγαινες το τεκνάκι σε τάφους αρχαίων ποιητών… 
 
 Ν: Του είχε αρέσει πολύ… Ιδίως η φράση «Το όνομά του γράφτηκε στο 
νερό…» Έλεγε πως πρέπει να κουβαλάς μεγάλη ερημιά για να το πεις αυτό… 
 
 Α: Και πώς τέλειωσε ο μεγάλος έρωτας των δεκαοχτώ νυχτών; Σε παράτησε 
για κάποια χαζογκόμενα; 
 
 Ν: Όχι… Τέλειωσε πολύ πιο όμορφα… 
 
 Α: Πες μου, λοιπόν… 
 
 Ν: Στη Βενετία φτάσαμε νωρίς το απόγευμα… Περπατούσαμε σε γέφυρες 
και στενά σαν μεθυσμένοι… Δεν ξέραμε τι βλέπαμε – κι ούτε μας ένοιαζε… Έπρεπε 
μονάχα να βγούμε σε μια εκκλησία – στην Σάντα Μαρία ντε λα Σαλούτε… 
 
 Α: Γιατί σε αυτήν; Έχει τόσες εκκλησίες η Βενετία... 
 
 Ν: Είχα διαβάσει κάπου πως είναι ωραία τα δειλινά σε αυτήν την εκκλησία.. 
 
 Α: Είχες διαβάσει σαχλαμάρες… Τα δειλινά είναι ίδια παντού… Και το 
καλοκαίρι μυρίζουν τα νερά στη Βενετία… 
 
 Ν: Εν τέλει, δεν μάθαμε ποτέ αν τη βρήκαμε την εκκλησία… Όπως δεν 
καταλάβαμε πότε πώς έφτασε το δειλινό και πώς έγινε σούρουπο και νύχτα… 
 
 Α: Γιατί; 
 
 Ν: Γιατί φιλιόμασταν… Κοιτιόμασταν στα μάτια και φιλιόμασταν… 
 
 Α: (Ειρωνικά.) Μιλάμε για μεγάλο έρωτα δηλαδή… 
 



 

 

63 

 

 Ν: Τη νύχτα πιάσαμε ένα άθλιο δωμάτιο σε ένα χόστελ… Χρόνια αργότερα, 
όταν το έψαξα μάταια, υπολόγισα πως μάλλον θα βρισκότανε στο Ντορσοντούρο… 
Κάναμε έρωτα όλο το βράδυ – και στα διαλείμματα πίναμε φτηνό κρασί… Και μου 
τραγουδούσε τα λόγια από το τραγούδι μας… (Σιγοτραγουδάει τα λόγια.) 
H e a v e n  a n d  h e a v e n  a l o n e  / C a n  t a k e  y o u r  l o v e  f r o m  
m e  /  ' C a u s e  I ' d  b e  a  f o o l  /  T o  e v e r  l e a v e  y o u  d e a r  /  
A n d  a  f o o l  I ' d  n e v e r  b e … (Το τραγούδι σβήνει. Τα μάτια του Ν 
γυαλίζουν.) Κάποτε τον πήρε ο ύπνος…  
 

Α: Τα νέα αγόρια κουράζονται εύκολα… 
 

Ν: (Σαν να μην την άκουσε.) Κι έξαφνα από το παράθυρο φύσηξε ο 
νυχτερινός αέρας της λιμνοθάλασσας…  

 
Α: Νυχτερινός αέρας… Τι μου λες… 
 
Ν: Ναι, νυχτερινός αέρας… Εκείνος κοιμότανε χαμογελαστός… Η ανάσα 

του ίδια με την ανάσα ενός μωρού… Τον άγγιζες και ήτανε σαν να βουτάς το χέρι 
σου σε νερό που κυλάει… Τον ένιωθες να απλώνει γύρω σου σαν… (Διστάζει.) 

 
Α: Σαν τι; 
 
Ν: Σαν νυχτερινή ευτυχία… 
 
Α: Ήσουνα πολύ νέα… 
 
Ν: Κι έπειτα τα σκέφτηκα όλα μέχρι το τέλος… Θα μέναμε για πάντα μαζί, 

θα κάναμε παιδιά, οικογένεια… Θα αγοράζαμε μαζί σπίτι και μεγάλο ψυγείο… Θα 
μεγαλώναμε και θα γερνούσαμε… Θα παίρναμε κορνίζες για να βάλουμε τις παλιές 
φωτογραφίες… 
 
 Α: Δεν είναι άσχημα πράγματα όλα αυτά… 
  
 Ν: Θα πέφταμε να κοιμηθούμε και θα άρχιζε να ροχαλίζει... Κι εγώ θα 
συνήθιζα… Ή θα ροχάλιζα κι εγώ… 
 
 Α: Μπορεί και όχι… 
 
 Ν: Όλοι άνθρωποι κάποτε συνηθίζουν… 
 
 Α: Και μετά τι έκανες; 



 

 

64 

 

 
 Ν: Έσκυψα προς το μέρος του και προσπάθησα να αναπνεύσω την ανάσα 
του… 
 

Α: Πολύ ρομαντικό αυτό… Κι έπειτα;  
 
Ν: Ντύθηκα, πήρα το σάκο μου κι έφυγα… 
 
Α: Τον ξύπνησες; 
 
Ν: Όχι… Και με το πρώτο πρωινό τρένο έφυγα από τη Βενετία… 

 
 Α: Του άφησες κάποιο σημείωμα… 
 
 Ν: Όχι… Δεν του άφησα τίποτε… Ακόμη και το φιλμ από τη μηχανή του, το 
πήρα… 
 
 Α: Γιατί; 
 
 Ν: Για να με ψάχνει μέσα στο μυαλό του… Και να μην είναι σίγουρος πως καν 
υπήρξα…  
 
 Α: Αν τον έβλεπες σήμερα, θα τον γνώριζες; 
 
 Ν: Όχι… Δεν θα τον γνώριζα… (Σηκώνεται νευρικά.) Και όπως ξέρεις, δεν 
υπάρχει πια περίπτωση να τον δω… Σε λίγη ώρα θα έχω πιει το ανεμώνιο και θα 
έχω πεθάνει… Είσαι ο τελευταίος άνθρωπος που με βλέπει ζωντανή… 



 

 

65 

 

 
 

11. 
 
 

Α: (Αδειάζει με μια νευρική κίνηση το κρασί που είχε απομείνει στο ποτήρι 
της.) Η αλήθεια είναι πως περίμενα κάτι περισσότερο από σένα…  

 
Ν: «Περισσότερο;» Τι περισσότερο; 

 
Α: Ένα φόνο της προκοπής… Ολόκληρο Πρωτόκολλο του Κυανoπώγονα 

είχα ετοιμάσει… 
 
Ν: Γιατί; Εσύ το είπες πως ο φόνος μπορεί να είναι συμβολικός… 
 
Α: Ναι, μπορεί… Αλλά για τελευταία νύχτα της ζωής σου, διαλέγεις κάτι 

περισσότερο… Κάτι πιο… σπαρακτικό… 
 
Ν: Μπορώ να καπνίσω; 
 
Α: Μα φυσικά – άκου ερώτηση… Είσαι στο σπίτι σου και μπορείς να κάνεις 

ό,τι θέλεις…  
 
Ν: (Ανάβει τσιγάρο.) Ξέρεις, είναι υποκειμενικό με τι μπορεί να σπαράξει ο 

καθένας… 
 
Α: Δυστυχώς ναι, είναι υποκειμενικό… 
 
Ν: Εκτός βέβαια αν έχεις να προτείνεις κάτι καλύτερο… Κάποιον πιο 

σπαρακτικό φόνο… 
 
Α: Εδώ που τα λέμε, αυτό θα ήτανε μια διέξοδος… Να γίνουμε ο άλλος… 
 
Ν: Να γίνουμε ο άλλος… Εννοείς να αλλάξουμε ρόλους; 
 
Α: Ναι, αυτό εννοώ… Τι δεν καταλαβαίνεις; 
 
Ν: Δεν νομίζω πως μπορεί να λειτουργήσει… Δεν μπορούμε να γίνουμε ο 

άλλος… Θα είναι ένα κακοστημένο θέατρο… 
 



 

 

66 

 

Α: (Με έντονα ειρωνικό ύφος.) Φυσικά και μπορούμε… Εγώ θα γίνω μια 
ετοιμοθάνατη καθηγήτρια του Ρομαντισμού… Κι εσύ θα γίνεις ο θρυλικός 
Νανουριστής… Γουάου, διόλου άσχημη προσφορά… 

 
Ν: (Κάνει κυκλάκια με τον καπνό από το τσιγάρο του.) Και σε τι θα μας 

βοηθήσει αυτό; 
 
Α: (Σαν να μονολογεί.) Σε τι θα μας βοηθήσει… Θα κάνουμε λίγο πιο 

σπαρακτική αυτή τη νύχτα… Δεν έχω άλλη εκδοχή για το νανούρισμα που μου 
γυρεύεις… Κι αν δεν συμφωνείς, λυπάμαι, αλλά πρέπει να φύγω… 

 
Ν: Ο θρυλικός Νανουριστής τα παρατάει τόσο εύκολα; 
 
Α: Ο θρυλικός Νανουριστής θέλει να προσφέρει κάτι υψηλό… Κι όταν δεν 

μπορεί να το προσφέρει, φεύγει… 
 
Ν: Δεν έχω πρόβλημα να φύγεις… 
 
Α: Και, εννοείται, τα χρήματα που μου κατέθεσες δεν επιστρέφονται… 

Υπήρχε σχετική σημείωση στο συμβόλαιο που υπέγραψες – 
 
Ν: (Την κόβει.) Δεν με νοιάζουν τα χρήματα… 
 
Α: Να το εκλάβω αυτό ως ανακοίνωση μιας απόφασης; 
 
Ν: Να το εκλάβεις ως διάθεση να σε προστατέψω… Δεν είναι εύκολο να 

υποδυθείς κάποιον ετοιμοθάνατο… 
 
Α: Είναι εύκολο να υποδυθείς τα πάντα… 
 

 Ν: Ξέρεις, ο καθρέφτης μπορεί να γίνει εφιάλτης… Μπορεί κάποιο είδωλο 
να πιστέψει πως είναι το πρωτότυπο… 
 
 Α: Είμαι ο θρυλικός Νανουριστής… Δεν έχω ανάγκη… 

 
Ν: Και πιστεύεις πως έτσι θα βρεις το νανούρισμα που μου ταιριάζει; 
 
Α: Ναι, το πιστεύω… 
 
Ν: Τότε να το κάνουμε μια ώρα αρχύτερα… Να σβήσουμε τα φώτα και να τα 

ξανανάψουμε Μην ξεχνάς πως κάποια στιγμή πρέπει να πιω το ανεμώνιο… 



 

 

67 

 

 
Α: Θα το πιεις σίγουρα… Έχεις το λόγο μου… Μονάχα, προτείνω σε αυτή 

την αλλόκοτη αναπαράσταση που θα κάνουμε να μην χάσουμε χρόνο με τα 
«καλησπέρα σας» και τα σερβιρίσματα του κρασιού και τις φλυαρίες στον πληθυντικό 
αριθμό…  

 
Ν: Να πάμε κατευθείαν στον ενικό; 
 
Α: Ναι… Και να πάμε κατευθείαν στο ψαχνό… Στο βενετσιάνικο βράδυ με 

τον εραστή σου… 
 
Ν: Ας πάμε όπου θέλεις, Ζωντανέ Θρύλε…  
 
Α: Εσύ, λοιπόν, θα είσαι ο Νανουριστής, ο Ζωντανός Θρύλος… (Του δίνει το 

άδειο ποτήρι του κρασιού.) Και θα μου ζητήσεις να σου γεμίσω το ποτήρι σου…  
 
Ν: (Της δίνει το μπουκάλι του κρασιού.) Κι εσύ θα είσαι η ετοιμοθάνατη 

καθηγήτρια του Ρομαντισμού που θα μου το σερβίρει… 
 
Α: (Σβήνει το φως. Σκοτάδι. Μικρή σιωπή. Κατόπιν η Α μιλάει με φωνή 

φορτισμένη από θετική ενέργεια.) Θέλεις να σου σερβίρω λίγο κρασί; Φαντάζομαι, 
το ποτήρι σου έχει αδειάσει… 

 
Ν: Ναι, φυσικά… Είναι ωραίο το κρασί σου… (Τονίζοντας τις λέξεις.) 

Αληθινά νοσταλγικό… 
 
Α: Νοσταλγικό; Τι πάει να πει «Νοσταλγικό κρασί»; 
 
Ν: Πώς να το πω… Νιώθεις πως έρχεται από μια ιστορία που δεν την ξέρεις, 

κι όμως σε τραβάει… 
 
Α: (Τονίζοντας τις λέξεις.) Στ’ αλήθεια ενδιαφέρουσα θεωρία… 
 
(Η Α ανάβει το φως. Έχουν αλλάξει θέση. Το ποτήρι που κρατάει ο Ν είναι 

πλέον γεμάτο.) 
 
Ν: Α, σε ευχαριστώ… (Πίνει μια γουλιά.) Και δεν μου λες, ποιο αγόρι σού 

τραγούδαγε τον Πολ Άνκα; 
 

 Α: (Μετά από μικρή σιωπή, και ενώ τον κοιτάζει κατάματα. Η φωνή της 
ανέκφραστη και βιαστική – σαν να διαβάζει απρόθυμα ένα κείμενο.) Ήμουνα είκοσι 



 

 

68 

 

χρονών, και εκείνο το καλοκαίρι γυρνούσα την Ευρώπη με το νεανικό εισιτήριο του 
τρένου… Είχαμε γνωριστεί στο δρομολόγιο Παρίσι-Νίκαια… Έμοιαζε υπερβολικά 
με τον Τζιμ Μόρισον – και επιπλέον τον μιμούνταν… 
 

Ν: (Ανέκφραστος.) Φαντάζομαι, όταν τον γνώρισες, θα φορούσε μια μπλούζα 
με το πρόσωπο του Μόρισον…  

 
Α: Ακριβώς… Στ’ αλήθεια έχεις μαντικές ικανότητες… 
 
Ν: Ωστόσο, τραγουδούσε Πολ Άνκα… 
 
Α: Η ζωή είναι γεμάτη αντιφάσεις… 
 
Ν: Και η φύση μισεί τα κενά… 
 
Α: (Μηχανικά και απρόθυμα.) Είχε γεννηθεί τρεις μέρες μετά από μένα, ήταν 

ψηλός και αδύνατος σαν πουλί, και πολύ αμήχανος, γελούσε με το παραμικρό και 
σχημάτιζε λακκάκια στο πρόσωπό του, είχε μακριά δάχτυλα…  

 
Ν: (Συμπληρώνει τα λόγια της.) … Κι εσύ από την πρώτη στιγμή τον 

βάφτισες Cute Jimmy – γλυκούλη Τζίμη… Ήταν λυτρωτικά αδέξιος σε όλα – και 
ακόμη πιο αδέξιος εραστής… Μα όταν κοιμότανε, ήταν ο πιο όμορφος άντρας του 
κόσμου… 
 
 Α: (Χαμηλόφωνα.) Τον αγαπούσα… 
 
 Ν: Δεν μπορεί να τον αγαπούσες… Δεν γίνεται να αγαπήσεις κάποιον σε 
δεκαεφτά ημέρες… Μπορείς να κάνεις ένα όμορφο ταξίδι στις πόλεις της Ιταλίας, 
και ως εκεί… 
 

Α: Στη Ρώμη βγάλαμε φωτογραφία μπροστά στον τάφο του Τζον Κητς…  
 
Ν: Είναι μόδα να φωτογραφίζεται κανείς στους τάφους των διασήμων… 
 
Α: (Σαν να μονολογεί.) «Εδώ κοιμάται αυτός που το όνομά του γράφτηκε στο 

νερό…» Του είχε αρέσει πολύ αυτή η φράση… Θέλει να κουβαλάς μεγάλη ερημιά 
για να το πεις αυτό, έτσι έλεγε… 
 
 (Ενώ η Α μιλάει, ο Ν πίνει με μικρές γουλιές το μισό κρασί από το ποτήρι 
του.) 
 



 

 

69 

 

 Ν: Ωστόσο, κάποτε φτάσατε στη Βενετία… Ό,τι κι αν γίνει, κάποτε φτάνεις 
στη Βενετία… 
 
 Α: Φτάσαμε νωρίς το απόγευμα… Πήραμε το παπορέτο για να διασχίσουμε 
το Γκραντ Κανάλ… Είδαμε το δειλινό από τα σκαλιά μιας εκκλησίας… 
 
 Ν: Ποιας εκκλησίας; 
 
 Α: Δεν ξέρω… Δεν μας ένοιαζε να μάθουμε… Εξάλλου, τι σημασία θα είχε; 
Τα βενετσιάνικα δειλινά είναι ίδια από όπου κι αν τα βλέπεις… 
 
 Ν: Και μετά τι κάνατε; 
 
 Α: Μετά… φιλιόμασταν… Κοιτιόμασταν στα μάτια και φιλιόμασταν… 
 
 Ν: Δεν πήγατε να μείνετε σε κάποιο χόστελ; 
 

Α: Ναι, πήγαμε... Στο πρώτο που βρήκαμε στο δρόμο μας… Ήταν ένα άθλιο 
δωμάτιο χωρίς κλιματισμό…  

 
Ν: Ωστόσο, κάνατε έρωτα όλο το βράδυ – και στα διαλείμματα πίνατε φτηνό 

κρασί… Και αυτός σου τραγουδούσε τα λόγια από το τραγούδι σας… 
(Σιγοτραγουδάει τα λόγια.) H e a v e n  a n d  h e a v e n  a l o n e  / C a n  
t a k e  y o u r  l o v e  f r o m  m e  /  ' C a u s e  I ' d  b e  a  f o o l  /  T o  
e v e r  l e a v e  y o u  d e a r  /  A n d  a  f o o l  I ' d  n e v e r  b e …  

 
Α: (Ειρωνικά.) Μήπως ξέρεις και τι έγινε μετά; 
 
Ν: Μετά τον πήρε ο ύπνος… 
 
Α: Και πιο μετά; 
 
Ν: (Πίνει με μια μεγάλη γουλιά όλο το υπόλοιπο κρασί από το ποτήρι του, 

αδειάζοντάς το.) Μετά… Μετά, ενώ ο Cute Jimmy κοιμότανε, σκέφτηκες κάποια 
πράγματα… 

 
 



 

 

70 

 

 
 

12. 
 
 
(Μόλις ο Ν αδειάζει το κρασί, η Α γίνεται ξαφνικά επιθετική – και σταδιακά 

μιλάει με όλο και μεγαλύτερη επιθετικότητα. 
 
Ο Ν απαντάει ήρεμα, σχεδόν τεχνικά.) 
 
Α: Δεν μου λες; Πουλάς μαντικές ιδιότητες τώρα; Είσαι ένας Ζωντανός 

Θρύλος που πουλάει και μαντείες; 
 
Ν: Απλώς κάνω υποθέσεις… 
 
Α: Ήρθες για να πουλήσεις έλεγχο… Αυτό κάνεις... Πουλάς έλεγχο... Τη 

γαμημένη εξουσία της αυθεντίας σου… «Είμαι ο Νανουριστής και μαντεύω τη ζωή 
σου…»  

 
Ν: Έχεις δίκιο… Κι εγώ στη θέση σου θα εκνευριζόμουν μαζί μου… 
 
Α: Και ξέρεις τι σιχαίνομαι ακόμη πιο πολύ; Τη συγκατάβασή σου… Τη 

γαμημένη σου συγκατάβαση… 
 
Ν: Μάλλον πρέπει να θυμώσω για να ηρεμήσεις… 
 
Α: Και γενικότερα σε σιχαίνομαι… Σιχαίνομαι αυτό που πουλάς, σιχαίνομαι 

το στιλάκι σου… Το γαμημένο βάθρο όπου στέκεσαι για να παρηγορήσεις τους 
καημένους ετοιμοθάνατους…  

 
Ν: Ωστόσο, τώρα ξεπερνάς το όριο… Και είσαι άσκοπα επιθετική… Είμαι 

εδώ επειδή το ζήτησες εσύ… 
 
 Α: Αλλά σε λίγο θα μετρήσουμε πόσο καλός Νανουριστής είσαι…  
 
 Ν: Συμβαίνει συχνά αυτό… Πολλοί με καλούν για να με βρίσουν… Κάποιοι 
θέλουν και να με χτυπήσουν κιόλας… 
 

Α: Σε πολύ λίγο θα φανούν όλα… Όταν θα κληθείς να νανουρίσεις τον εαυτό 
σου… 

 



 

 

71 

 

Ν: Δεν τους κατηγορώ… Υπάρχουν νευρώσεις που πρέπει να εκτονωθούν… 
Αλλά δεν είμαι ο κατάλληλος άνθρωπος… Εγώ έρχομαι για να νανουρίσω… 
Υπάρχουν ένα σωρό Buffers για αυτή τη δουλειά… 

 
Α: (Από την τσέπη της βγάζει το άδειο φιαλίδιο με το ανεμώνιο και του το 

δείχνει.) Μόλις έχεις πιει το ανεμώνιο… (Τονίζει μια-μια τις συλλαβές της.) Το 
δηλητήριο που σκοτώνει μέσα σε τριάντα λεπτά… 

 
(Ο Ν μένει ακίνητος και την κοιτάζει.) 
 
Α: Πριν, που έσβησα το φως και σου σερβίρισα κρασί… Πριν από το κρασί, 

άδειασα στο ποτήρι σου το ανεμώνιο… Εξάλλου, μια κυρία σαν και μένα πρέπει να 
σκοτώνει με δηλητήριο… (Φέρνει το άδειο φιαλίδιο με το δηλητήριο μπροστά στα 
μάτια του.)Το βλέπεις; Είναι άδειο… (Του το πετάει στο πρόσωπο. Ο Ν δεν κάνει 
καμία απολύτως κίνηση για να φυλαχτεί. Ειρωνικά.) Οπότε, τώρα σκέψου ένα 
νανούρισμα καλό, Ζωντανέ Θρύλε…  

 
Ν: (Με ψυχραιμία.) Δεν πιστεύω πως το έχεις κάνει… 
 
Α: (Κοιτάζει το ρολόι της.) Σε λιγότερο από τριάντα λεπτά θα το πιστέψεις, 

θέλοντας και μη… Εξάλλου, μπορείς να δεις το άδειο μπουκαλάκι… 
 
Ν: (Σηκώνει τα χέρια. Προσπαθώντας να φανεί ψύχραιμος.) Τι να πω… 

Μπορώ να καθίσω στην πολυθρόνα μου και να στοχαστώ το τέλος μου… (Κάθεται. 
Ειρωνικά.) Μπορώ να έχω λίγο κρασί ακόμη; Ίσως και να με βοηθήσει… 

 
Α: (Του γεμίζει το ποτήρι.) Νομίζεις πως μπλοφάρω, έτσι; Αν το σκεφτόσουν 

λίγο, θα έβλεπες πως λέω την αλήθεια… 
 
Ν: Βοήθησε τη σκέψη μου, λοιπόν… Γιατί να μην έχυσες το ανεμώνιο στο 

πάτωμα; 
 
Α: Γιατί το οραματίστηκα αυτό το δηλητήριο… Και το έφτιαξα με τόσο 

κόπο… Είναι, κατά κάποιον τρόπο, σαν το παιδί μου… Δεν θα το έχυνα ποτέ στο 
πάτωμα… 

 
N: Έχεις δίκιο... Καμιά μητέρα δεν αφήνει το μωρό της στο πάτωμα… Αλλά 

επίσης... (Πίνει μία ακόμη γουλιά.) Καμιά γυναίκα δεν δίνει το μωρό της σε έναν 
ξένο... 

 



 

 

72 

 

Α: (Βγάζει τσιγάρο από το πακέτο της. Ειρωνικά.) Ε, όχι και ξένος ένας 
Ζωντανός Θρύλος... 

 
Ν: Αγωνίστηκες τόσο για να πεθάνεις με το ανεμώνιο... Και παρασκευάστηκε 

μονάχα μια δόση... Δεν θα την έδινες σε μένα... Το ήπιες εσύ... 
 
Α: Ο συλλογισμός σου έχει βάση... Θα ήταν πολύ λογικό να το είχα πιει 

εγώ… Αλλά … πολλές φορές τα γεγονότα δεν ακολουθούν τη λογική... Και δεν 
ξέρουμε ποτέ τι θα γίνει στο τέλος… 

 
Ν: Φυσικά και ξέρουμε… Ο) καθένας εκπληρώνει τον σκοπό του… 
 
Α: Το τέλος είναι πάντοτε άδηλο… Ειδάλλως η ζωή θα ήταν πληκτική σαν τις 

ιστορίες με τον ινδό αλχημιστή σου…  Το τέλος κυοφορεί τρομερές εκπλήξεις… 
Και σε... (Ξανακοιτάζει το ρολόι της.) Ας πούμε, σε είκοσι οχτώ λεπτά θα το 
διαπιστώσεις...  
 

Ν: Ποιο λόγο θα είχες να με σκοτώσεις; 
 
Α: (Ανάβει τσιγάρο.) Ας πούμε πως αποφάσισα να γίνω μια ετοιμοθάνατη 

δολοφόνος… Αυτό δεν ήταν το ζητούμενο; Να κάνουμε τη νύχτα μας κάπως πιο 
σπαρακτική… 

 
Ν: Μιλούσαμε για συμβολικούς φόνους… 
 
Α: Εγώ ποτέ δεν το είπα αυτό… Και ξέρεις κάτι; Δεν υπάρχουν συμβολικοί 

φόνοι… Ή πεθαίνει κάποιος ή… συνεχίζει… 
 
Ν: Προφανώς θέλεις να αρχίσω να ουρλιάζω... Να σε βρίζω, να γίνω βίαιος, 

όλα αυτά… 
 
Α: (Τον κοιτάζει με πολλή ένταση.) Θέλω να δω στα μάτια σου την 

έκπληξη…Μια τόση δα έκπληξη… (Φωνάζει σχεδόν τρέμοντας.) Μ ι α  
γ α μ η μ έ ν η  έ κ π λ η ξ η  π ο υ  θ α  σ ε  κ ά ν ε ι  ά ν θ ρ ω π ο …  

 
Ν: (Χαμογελάει.) Δεν γίνεται αυτό… Δεν υπάρχει άνθρωπος… Υπάρχει 

μόνο προσωπίδα…  
 
Α: (Φυσάει τον καπνό της.) Επίσης, μπορείς να πεις πως είμαι ψυχασθενής… 

Μια ετοιμοθάνατη τρελή που θέλησε να γίνει ετοιμοθάνατη δολοφόνος… Τόσο 
παράξενο σου φαίνεται; 



 

 

73 

 

 
Ν: Κι εσύ; Πώς θα πεθάνεις εσύ; Η επιτροπή σού έχει δώσει ημερομηνία... 
 
Α: Δικός μου λογαριασμός... Μπορεί να κόψω τις φλέβες μου πάνω από το 

κουφάρι σου... 
 
Ν: Και ποιος θα σε νανουρίσει; 
 
Α: Θα με έχει νανουρίσει ο επιθανάτιος ρόγχος σου... 

 
Ν: (Πίνει μία ακόμη γουλιά από το ποτήρι.) Εντάξει, λοιπόν... Το 

πεπρωμένο φυγείν αδύνατο... Θα πεθάνω σε… (Κοιτάζει το ρολόι του.) Είκοσι έξι 
λεπτά... Ας οργανώσω έναν αξιοπρεπή θάνατο... Καταρχάς, αν δεν έχεις αντίρρηση, 
θα ήθελα να ακούσω μουσική… Εκείνο το τραγούδι που τραγουδούσα με τη μητέρα 
μου όταν ήμουνα μικρός… 

 
Α: Το You are my destiny; 
 
Ν: Ναι, αυτό… 
 
Α: Είσαι σίγουρος πως αυτό ήταν το τραγούδι της μητέρας σου; 
 
Ν: Αφού σου είπα... Το τραγουδούσαμε μαζί... 
 
Α: (Τον κοιτάζει διερευνητικά.) Ομολογώ πως δεν είσαι τυχαίος... Παίζεις το 

παιχνίδι μέχρι το τέλος... Αλλά, ξέρεις, δεν είναι όλα παιχνίδι... 
 
Ν: Δεν καταλαβαίνω για ποιο παιχνίδι μιλάς...  
 
Α: (Τον κοιτάζει με ένταση. Κάποτε του δίνει το τηλεκοντρόλ.) Ορίστε... 

Πατάς το Play και παίζει... 
 
Ν: (Σαν να μονολογεί.) Στ’ αλήθεια, ένα τραγούδι μπορεί να γίνει μια 

ολόκληρη ζωή... 
 
(Ο Ν πατάει το τηλεκοντρόλ. Αρχίζει και πάλι το You are my destiny. 

 
You are my destiny 

You share my reverie 
You are my happiness 
That's what you are… 



 

 

74 

 

 
Η Α σκύβει και κρύβει το πρόσωπό της στις παλάμες της. 
 
Ο Ν μένει σιωπηλός μέχρι που τελειώνει η πρώτη στροφή.) 
 
Ν: Πολλές φορές, ένα τραγούδι προφητεύει τη ζωή σου... Και το τέλος σου... 
 
(Μένει σιωπηλός μέχρι να περάσει και η δεύτερη στροφή: 
  

You have my sweet caress 
You share my loneliness 

You are my dream come true 
That's what you are.) 

 



 

 

75 

 

 
 

13. 
 
 

 (Ο Ν πατάει το τηλεκοντρόλ και παγώνει τη μουσική. 
 

Σε όλη την ανάμνηση που ακολουθεί, ο Ν μιλάει σαν να βλέπει μπροστά του 
μια σκηνή και να την περιγράφει. ) 
 
 Ν: Ήταν το απόγευμα εκείνου του πρώτου νανουρίσματός μου... Στο τραπέζι 
ήταν η πιατέλα με τα παγωμένα κομμένα ροδάκινα... Πρώτη φορά ευωδίαζαν τα 
ροδάκινα τόσο πολύ... Θαρρείς να μύριζε το αίμα τους στον αέρα... Η μαμά μου μου 
είπε να φάω εγώ το πρώτο κομμάτι... 
 
 Α: (Με ξερή ανέκφραστη φωνή.) Η μαμά σου είχε πεθάνει τρεις μήνες 
νωρίτερα... 
 
 Ν: (Σαν να μην την άκουσε.) Πάντοτε ήθελε να δοκιμάζω εγώ το πρώτο 
κομμάτι... 
 
 Α: Η μαμά σου είχε πεθάνει από μεταστατικό καρκίνο τρεις μήνες νωρίτερα... 
Τα ροδάκινα σού τα είχε καθαρίσει ο πατέρας σου... 
 
 Ν: Ο μπαμπάς είχε φέρει το κρασί... Κρασί κόκκινο σαν αίμα... Σερβίρισε για 
τον ίδιο και για τη μαμά... Κοιτάχτηκαν στα μάτια και τσούγκρισαν τα ποτήρια 
τους... 
 
 Α: (Φωνάζει πολύ εκνευρισμένη.) Η ΜΑΜΑ ΣΟΥ ΗΤΑΝ ΝΕΚΡΗ – 
ΚΑΤΑΛΑΒΑΙΝΕΙΣ; 
 
 Ν: (Φωνάζει ακόμη δυνατότερα.) Η ΜΑΜΑ ΜΟΥ ΗΤΑΝ ΕΚΕΙ... 
(Αμέσως κατεβάζει τον τόνο της φωνής. Πολύ χαμηλόφωνα, σχεδόν κατατονικά.) 
Σου είπα ψέματα πριν... Η μαμά μου ποτέ δεν έπαθε μεταστατικό καρκίνο... 
 
 Α: Δεν είχες λόγο να μου πεις ψέματα... 
 
 Ν: (Με αδειανό βλέμμα.) Φυσικά και είχα... Ήθελα να κρύψω αυτό που είχε 
γίνει... (Σαν να βλέπει κάτι. Χαμογελάει.) Το πρώτο μου νανούρισμα... (Με τα 
δάχτυλά του κλείνει τα μάτια του.) Τα ροδάκινα έλιωναν στο στόμα μου ενώ ο ήλιος 
έσβηνε… Ο ουρανός κοκκίνισε… Όλο το αίμα του κόσμου ελευθερωνόταν… 



 

 

76 

 

(Ανοίγει τα μάτια του ξανά.) Ήταν στ’ αλήθεια γεμάτο αίμα εκείνο το δειλινό... Ο 
μπαμπάς και η μαμά πίνανε κρασί, τα παγωμένα ροδάκινα ήταν γλυκά σαν μέλι, ο 
ουρανός αποκάλυπτε την ομορφιά... Κι όλος ο κόσμος και όλος ο χρόνος 
στεφάνωναν την αγάπη τους... 
 
 Α: Νομίζω πως πρέπει να το πιάσουμε από την αρχή... Εσύ είσαι ο 
Νανουριστής κι εγώ μια ετοιμο– 
 
 Ν: (Την κόβει.) Και τότε σκέφτηκα πως είχα κάνει το σωστό... Έπρεπε να 
φύγουν μαζί εκείνη την ώρα... Μέσα στο αίμα της αγάπης... Προτού τα χαλάσει όλα 
ο χρόνος... Προτού γίνουνε ένα συνηθισμένο απαίσιο πεπρωμένο... Μια παλιά 
φωτογραφία στην κορνίζα... (Παίρνει στα χέρια του το τηλεκοντρόλ.) Ναι, είχα 
κάνει το σωστό... Είχα πάρει τα χάπια από το φαρμακείο που είχε ο μπαμπάς στο 
μπάνιο, τα είχα ρίξει στο κρασί τους... Θα πέθαιναν μαζί, σαν τον Ρωμαίο και την 
Ιουλιέτα...  
 
 (Ο Ν πίνει την τελευταία γουλιά από το ποτήρι του και το πετάει στο πάτωμα. 
Το ποτήρι σπάει.) 
 

Ν: Ο ήλιος χάθηκε… Ο κόσμος είχε γίνει μια μελανιά… Πλέον είχε έρθει η 
ώρα για το τραγούδι τους... Την τρίτη στροφή θα την τραγουδούσαμε και οι τρεις... 
 
 (Ο Ν πατάει το τηλεκοντρόλ. Το You are my destiny συνεχίζει από την 
τρίτη στροφή, όπου πριν από λίγο το είχε σταματήσει.)  
 

Ν: (Τραγουδάει με πάθος μαζί με τα ηχεία. Από τα μάτια του κυλάνε δάκρυα. 
Δείχνει ευτυχισμένος.) H e a v e n  a n d  h e a v e n  a l o n e  / C a n  t a k e  
y o u r  l o v e  f r o m  m e  /  ' C a u s e  I ' d  b e  a  f o o l  /  T o  e v e r  
l e a v e  y o u  d e a r  /  A n d  a  f o o l  I ' d  n e v e r  b e …  

 
(Το τραγούδι συνεχίζει ενώ ο Ν γονατίζει στο πάτωμα. Σιγά σιγά κάθεται 

οκλαδόν με πλάτη στο κοινό. 
 
Το τραγούδι τελειώνει.) 

 
 Ν: (Ενώ μιλάει σιγά-σιγά.) Σε λίγη ώρα πια δεν ανασαίνανε… Φώναξα τους 
γείτονες, ήρθε η αστυνομία… Ο ιατροδικαστής είπε πως είχαν πιει δηλητήριο… Η 
αστυνομία μίλησε για διπλή αυτοκτονία που την είχαν οργανώσει μαζί… Οι 
συγγενείς είπαν πως είχανε τρελαθεί… Κανένας δεν υποψιάστηκε τι είχε γίνει στ’ 
αλήθεια... Το δικαστήριο όρισε για μένα Επιτροπή Κηδεμονίας για τη διαχείριση 
της περιουσίας τους και την ανατροφή μου…  



 

 

77 

 

 
 (Ο Ν γυρίζει και κοιτάζει το κοινό κατά πρόσωπο.) 
 

Ν: Ήτανε το πρώτο νανούρισμα της ζωής μου… Θαρρείς και ένα πεπρωμένο 
να με αγκάλιασε μέσα στον μελανιασμένο κόσμο… 

 
Α: Πρέπει να σου πω κάτι... 
 
Ν: (Γυρίζει προς το μέρος της. Με ειλικρινή αγωνία.) Έτσι έγινε, σου λέω 

αλήθεια... 
 
Α: Πρέπει να με ακούσεις... Σου είπα ψέματα πριν... 
 
Ν: (Πετιέται όρθιος. Μιλάει με έξαψη.) Μου είπες ψέματα για το αγόρι στη 

Βενετία; 
 
Α: Σου είπα ψέματα για το δηλητήριο... 
 
Ν: (Σαν να μην την άκουσε.) Εμένα με ενδιαφέρει πολύ ο Cute Jimmy… 

Έχω κάνει όνειρα για αυτόν... 
 
Α: Δεν έριξα το ανεμώνιο στο κρασί σου... 
 
Ν: (Δίχως να την ακούει.) Τότε, στη Βενετία… Σε είχα δει που έφευγες 

εκείνο το βράδυ… Σε είχα δει που έφευγες… 
 
Α: Έλα, σταμάτα το… Μη χολοσκάς – δεν θα πεθάνεις… Θα ζήσεις και θα 

γεράσεις… 
 
Ν: (Εξακολουθεί να αγνοεί αυτά που του λέει.) Νόμισες πως κοιμόμουνα, 

αλλά εγώ τα είδα όλα… Σε είδα να με κοιτάς… Να δακρύζεις… Να φοράς τα 
ρούχα σου, να παίρνεις το φιλμ με τις φωτογραφίες μας και να το ρίχνεις στο σάκο 
σου… 
 

Α: Κοίταξε, με τους γονείς σου καλά το πήγες... Αλλά τώρα το χαλάς… 
Γίνεσαι τετριμμένος… 

 
Ν: Κι ήξερα καλά τι σκεφτόσουνα… Παιδιά, οικογένεια, μεγάλο ψυγείο, 

κορνίζες για τις παλιές φωτογραφίες, γηρατειά, ροχαλητά… Κάτι σαν πίσσα που 
κάθεται πάνω στη μνήμη, που τη λερώνει… Και τότε κατάλαβα… (Γυρίζει προς την 
Α, που τον κοιτάει σιωπηλή. Της χαϊδεύει το μάγουλο.) Κατάλαβα πως είχες δίκιο… 



 

 

78 

 

 
Α: (Χαμογελάει με εξαιρετικά οικείο τόνο – μπορεί κανένας να τον πει και 

ερωτικό.) Δεν μπορώ να πω… Είσαι στ’ αλήθεια Ζωντανός Θρύλος… Χαλάλι τα 
λεφτά που παίρνεις… 

 
Ν: (Και πάλι χωρίς να ακούει τα λόγια της. Με σταδιακή οραματική έξαψη. 

Πιάνει τα χέρια της με τα δυο του χέρια) Έτσι, έμεινα κοιμισμένος μέχρι να 
φύγεις… Και ύστερα σηκώθηκα, πήγα στο παράθυρο και έδωσα μια υπόσχεση… 
 Έναν όρκο προς τη βενετσιάνικη νύχτα… Θα σε ξανάβρισκα… Θα γυρνούσα 
τον κόσμο και θα σε ξανάβρισκα… 



 

 

79 

 

 
 
 

14. 
 
 

 Α: (Χωρίς να τραβιέται. Με ερωτική διάθεση.) Να, λοιπόν, που οι όρκοι προς 
τη βενετσιάνικη νύχτα πιάνουν… 
 
 Ν: Και τώρα σε ξαναβρήκα, αγάπη μου… (Πιάνει το πρόσωπό της με τα δυο 
του χέρια.) Ήρθα να πεθάνω στα χέρια σου… 
 
 Α: (Ενώ ο Ν της χαϊδεύει τα μαλλιά και εκείνη δέχεται το χάδι του με 
ηδονή.) Γίνεται να αφήσεις τους θανάτους στην άκρη; Μπορούμε να κάνουμε ένα 
μικρό διάλειμμα… Χρειαζόμαστε μια κάψουλα μέσα σε όλον αυτό τον θάνατο… 
 
 (O N φιλάει την A παθιασμένα. Αυτή του το ανταποδίδει. Μέσα στην ερωτική 
ατμόσφαιρα αρχίζουν να βγάζουν βιαστικά τα ρούχα τους. 
 
 Κάποια στιγμή, κι ενώ βγάζουν τα ρούχα τους, αυτή απλώνει το χέρι της και 
σβήνει το φως. Σκοτάδι. 
 

Ό,τι λέγεται στη συνέχεια κι απ’ τους δυο τους λέγεται κοφτά και 
διακεκομμένα, μέσα στο ερωτικό λαχάνιασμα. Τα λόγια του ενός μπλέκονται με τα 
λόγια του άλλου – ενώ προφανώς κάνουν έρωτα.)  
 

Ν: Π ά ν τ ο τ ε  ή μ α σ τ α ν  μ α ζ ί …  Π ά ν τ o τ ε  ή μ α σ τ α ν  μ έ σ α  
σ τ η ν  κ ά ψ ο υ λ α  κ α ι  π ε ρ ι μ έ ν α μ ε  τ η ν  ώ ρ α …  Π ά ν τ ο τ ε …  Σ α ν  
ν α  ή μ α σ τ α ν  μ έ σ α  σ ε  μ ι α  α λ λ ό κ ο τ η  μ ή τ ρ α …  
 
 Α: Δ ά γ κ ω σ έ  μ ε …  Δ ά γ κ ω σ έ  μ ε …  (Ουρλιάζοντας.) ΔΑΓΚΩΣΕ 
ΜΕ, ΓΑΜΩ ΤΟΝ ΘΕΟ ΣΟΥ… ΔΑΓΚΩΣΕ ΜΕ ΝΑ ΜΟΥ ΚΟΨΕΙΣ 
ΚΟΜΜΑΤΙ… (Έξαφνα σκληρίζει σαν δαιμονισμένη.) Ε Τ Σ Ι ,  Γ Α Μ Ω Τ Ο …  
Ε Τ Σ Ι …  Κ Ο Ψ Ε  Μ Ο Υ  Κ Ο Μ Μ Α Τ Ι …  
 
 Ν: Κ ι  ο  α έ ρ α ς …  Α π ό  τ ο  π α ρ ά θ υ ρ ο  …  φ υ σ ά ε ι  π ά ν τ ο τ ε  
…  ο  α έ ρ α ς  τ η ς  Β ε ν ε τ ί α ς …  Φ υ σ ά ε ι  ο  α έ ρ α ς  τ η ς  α γ ά π η ς  
μ α ς …  
 
 (Οι ανάσες τους συντονίζονται στο ρυθμό της ερωτικής πράξης. Τα λόγια τους 
μπλέκουν με τα βογγητά ηδονής.) 



 

 

80 

 

 
 Α: Α α α α …  Δ ά γ κ ω σ έ  μ ε …  (Συλλαβιστά.) Δ ά - γ κ ω - σ έ  μ ε …  
 
 Ν: Ο  α έ ρ α ς  τ η ς  α γ ά π η ς  μ α ς …  Ο  α έ ρ α ς  τ η ς  α γ ά π η ς  
μ α ς …  Ο  α έ ρ α ς  τ η ς  α γ ά π η ς  μ α ς …  
 
 Α: Α α α …  Μ ε  ό λ α  σ ο υ  τ α  δ ό ν τ ι α ,  δ ά γ κ ω σ έ  
μ ε . . . (Συλλαβιστά.) Μ ε  ό - λ α  σ ο υ  τ α  δ ό - ν τ ι α …  
 
 Ν: Ο  α έ ρ α ς …  Ο  α έ ρ α ς  τ η ς  α γ ά π η ς …  Ο  α έ ρ α ς  θ α  
σ β ή σ ε ι  μ α ζ ί  μ α ς …  
 
 Α: Α Α Α …  Δ Α Γ Κ Ω Σ Ε  Μ Ε …  Δ Α Γ Κ Ω Σ Ε  Μ Ε …  Κ Ο Ψ Ε  
Μ Ο Υ  Κ Ο Μ Μ Α Τ Ι …  Τ Ο  Μ Ο Ν Ο  Α Λ Η Θ Ι Ν Ο  
Κ Ο Μ Μ Α Τ Ι …  
 
 Ν: Ο  α έ ρ α ς  μ α ς …  Φ υ σ ά ε ι  ο  α έ ρ α ς  μ α ς …  
 
 Α: (Καταλήγοντας σε ιαχή οργασμού.) Κ Ο Ψ Ε  Μ Ο Υ  Ε Ν Α  
Γ Α Μ Η Μ Ε Ν Ο  Κ Ο Μ Μ Α Τ Ι …  Κ Ο Ψ Ε  Μ Ο Υ …  Κ Ο Ψ Ε  
Μ Ο Υ …  Α Α Α Α …  Α Α Α Α Α …  
 
 Ν: (Ταυτόχρονα με την Α, καταλήγοντας σε ιαχή οργασμού.) Ο  Α Ε Ρ Α Σ  
Τ Ο Υ  Θ Α Ν Α Τ Ο Υ  Μ Α Σ …  Ο  Α Ε Ρ Α Σ  Τ Ο Υ  Θ Α Ν Α …  
Α Α Α …  Α Α Α Α … Α Α Α Α Α …  
 
 (Για λίγη ώρα ακούγονται μονάχα τα λαχανιάσματά τους. Κάποια στιγμή, 
μέσα στο σκοτάδι, η Α ανάβει τσιγάρο. 
 

Κατόπιν η Α ανάβει το φως. Ο Ν είναι ξαπλωμένος ανάσκελα και κοιτάζει 
ψηλά.) 
 

Α: (Ενώ ανάβει το φως.) Να, λοιπόν, που παραβαίνεις τους κανόνες σου, 
Ζωντανέ Θρύλε… 

 
Ν: (Σαν να σκέφτεται.) Τους κανόνες μου… 
 
Α: Τους απαράβατους κανόνες σου… Εσύ ήσουν Νανουριστής, δεν άγγιζες, 

μόνο νανούριζες… 
 
Ν: Φαίνεται πως οι κανόνες είναι για να τους παραβαίνουμε… 



 

 

81 

 

 
Α: (Φυσώντας τον καπνό της.) Και τελικά, στ’ αλήθεια δεν σιχαινόσουν…  
 
Ν: Να σιχαθώ; Ποιο πράγμα; 
 
Α: Να κάνεις έρωτα με μια ετοιμοθάνατη… 
 
Ν: (Χαμογελάει.) Ε ναι, όπως βλέπεις, δεν σιχαινόμουν… Εξάλλου… 

(Σταματάει.) 
 
Α: Εξάλλου τι; 
 
Ν: Εξάλλου, ο βρεγμένος δεν φοβάται τη βροχή… Μου μένουν λιγότερα 

από… (Κοιτάει το ρολόι του.) Δεκαπέντε λεπτά ζωής… 
 
Α: Σου το είπα και πριν… Δεν ήπιες το δηλητήριο… Δεν το άδειασα στο 

ποτήρι σου… 
 
Ν: Μου λες ένα χαζό ψέμα… Φυσικά και το άδειασες, φυσικά και το ήπια… 
 
Α: Το έχω πιει εγώ… (Γυρίζει και τον κοιτάζει με ένταση.) Το ανεμώνιο… 

Το έχω πιει εγώ… 
 
Ν: Το έριξες στο ποτήρι μου και το ήπια εγώ… Σιχαινόσουν τη γαμημένη 

μου συγκατάβαση, το στιλάκι μου, το γαμημένο βάθρο όπου στεκόμουν για να 
παρηγορήσω τους απελπισμένους… 

 
Α: (Με ένταση.) Τα δεκαπέντε λεπτά μετράνε για μένα… 
 
Ν: (Υψώνοντας τον τόνο της φωνής του.) Π ρ ο τ ε ί ν ω  ν α  

π ε ρ ι μ έ ν ο υ μ ε  ν α  δ ο ύ μ ε  γ ι α  π ο ι ο ν  μ ε τ ρ ά ν ε …  
 
Α: Ε γ ώ  ε ί μ α ι  η  ε τ ο ι μ ο θ ά ν α τ η ,  ε γ ώ  ε ί χ α  ν α  π ι ω  τ ο  

α ν ε μ ώ ν ι ο …  
 
Ν: (Την κόβει, μιλάει χαμηλόφωνα και πολύ γρήγορα, σχεδόν καταιγιστικά.) 

Μου έριξες το ανεμώνιο στο ποτήρι για να με τιμωρήσεις… Κι όταν έμαθες πως 
είμαι ο Cute Jimmy, το μετάνιωσες… Και τώρα πας να μου χρυσώσεις το χάπι… 

 
Α: (Πάνω στα λόγια του.) Δεν βοηθούν όλα αυτά που λες… 
 



 

 

82 

 

Ν: Θέλεις να πεθάνω στην αγκαλιά σου νομίζοντας πως με παίρνει ο ύπνος… 
Για αυτό μου λες ψέματα… 

 
Α: Λες ό,τι να ’ναι… 
 
Ν: (Την κόβει υψώνοντας τη φωνή.) Αλλά… Αλλά δεν θα χρειαστεί αυτό… 

Θα πεθάνω στην αγκαλιά σου ευτυχισμένος… Σε έψαχνα τόσα χρόνια… Και σε 
βρήκα… (Ανασηκώνεται και της πιάνει τα χέρια.) Ο κόσμος θα μελανιάζει, κι εγώ 
θα πεθαίνω… 

 
Α: Ο κόσμος θα μελανιάζει; 
 
Ν: Ναι, θα γίνεται μια ατέλειωτη μελανιά… 
 
Α: Κι εγώ που έχω πάρει ημερομηνία θανάτου από την Επιτροπή; 
 
Ν: Θα κάνεις κάτι ρομαντικό… Ίσως να κόψεις τις φλέβες σου πάνω απ’ το 

πτώμα μου… 
 
Α: Δεν νομίζω πως με ξαναβρήκες… 
 
Ν: Φυσικά και σε ξαναβρήκα… Το είχα υποσχεθεί στον εαυτό μου… Ήταν ο 

σκοπός της ζωής μου… 
 
Α: Δεν ήσουν σε θέση να υποσχεθείς τίποτε σε κανέναν… Εκείνο το βράδυ 

στη Βενετία … (Τον κοιτάζει έντονα.) Εκείνο το βράδυ… Όταν έφυγα από το 
δωμάτιο, ήσουν νεκρός… 

 
(Ο Ν κοιτάζει έντονα την Α. Εκείνη μιλάει – και καθώς μιλάει, του κλείνει τα 

μάτια και τον παίρνει στην αγκαλιά της.) 
 
Α: Ο Cute Jimmy είχε κοιμηθεί… Σ' το είπα και πριν: όταν κοιμότανε, ήταν 

ο πιο όμορφος άντρας του κόσμου… Θαρρείς όλη η μυστική αρμονία του κόσμου να 
σχηματιζόταν στο πρόσωπό του… Τον κοίταζα για κάμποση ώρα… Κάποτε 
σηκώθηκα και πήγα στο παράθυρο… Ήθελα να σκεφτώ, να πάρω αποφάσεις… Να 
σκεφτώ το μέλλον μας… Παιδιά, οικογένεια, μεγάλο ψυγείο, κορνίζες για τις παλιές 
φωτογραφίες, γηρατειά, ροχαλητά… Κάτι σαν πίσσα που κάθεται πάνω στη μνήμη, 
που τη λερώνει… 

 
(Σκύβει και τον φιλάει στα μαλλιά.) 
 



 

 

83 

 

Α: Να, λοιπόν, που θα γινόμασταν πεπρωμένο… Destiny… Θα ζούσαμε 
μαζί και θα καρφώναμε το σπίτι μας σαν φέρετρο γύρω μας… Θα ήμασταν 
ευτυχισμένοι… 

 
(Η Α κοιτάζει ψηλά.) 
 
Α: Το σκέφτηκα και το αποδέχτηκα… Θα ήμασταν μαζί μέσα σε όλο αυτό… 

Μέσα στον τρυφερό μας τάφο… Είναι μέσα στη ζωή αυτό… Για την ακρίβεια, είναι 
η ζωή… 

 
(Το πρόσωπό της σκληραίνει κι σκοτεινιάζει. Το ίδιο και η φωνή της.) 
 
Α: Κι ύστερα σκέφτηκα πως δεν θα το άντεχες… Και θα έφευγες… Θα 

ένιωθες την πίσσα στη μνήμη… Το μαξιλάρι να σου φράζει τη μύτη και το στόμα… 
Το φέρετρο να κλείνει… Και δεν θα το άντεχες… Θα έφευγες… Θα αθετούσες το 
τραγούδι μας… Θα ράγιζες το πεπρωμένο μας… Θα με άφηνες μόνη… 

 
(Η Α κουνάει το χέρι της, σαν να διώχνει δυσάρεστη εικόνα.) 
 
Α: Δεν χρειαζόταν να σκεφτώ περισσότερα… Έπρεπε να κάνω κάτι… έπρεπε 

να σώσω το πεπρωμένο μας… Σκέφτηκα πως ο Cute Jimmy είναι δικός μου… 
Ιδιοκτησία της αγάπης μου… Και δεν θα τον έχανα… 

 
(Η Α σκύβει και φιλάει τον Ν στα μαλλιά.) 
 
Α: Είχα μαζί μου τα ηρεμιστικά… Σκληρά ηρεμιστικά, Alefil των 1000… Τα 

έπαιρνα από τα δεκαεφτά μου – ηρεμούσαν τις κρίσεις πανικού που συνοδεύονταν 
από φριχτούς ανείπωτους πόνους… Έλιωσα δυο πακέτα χάπια σε ένα ποτήρι 
νερό… Έπειτα σε ανασήκωσα και το ήπιες… Όλο το ποτήρι, με αξιοθαύμαστη 
υπακοή… Σαν το μικρό παιδί που το ανασηκώνεις από το κρεβάτι του, πίνει το 
σιρόπι του και μετά ξαναπέφτει… 

 
(Η Α με το χέρι της κλείνει τα μάτια του Ν.) 
 
Α: Κι έπειτα σου τραγούδησα το τραγούδι μας… Είσαι το πεπρωμένο μου… 



 

 

84 

 

 
 

15. 
 
 

Α: (Ανασηκώνεται.) Σαν να λέμε: είσαι νεκρός, Cute Jimmy… Νεκρός από 
τότε… Από εκείνη την παλιά βενετσιάνικη νύχτα…  

 
Ν: (Επαναλαμβάνει τη φράση της μηχανικά, σαν να προσπαθεί να την 

καταλάβει.) Νεκρός… 
 

Α: Ναι, νεκρός… (Βγάζει από το πακέτο της το τσιγάρο.) Πες πως σου πήρε 
τη ζωή ο αγέρας της λιμνοθάλασσας… 

 
Ν: (Κοιτάζει το ρολόι του.) Σε οχτώ λεπτά… Θα πεθάνω σε οχτώ λεπτά… 
 
Α: Όχι, δεν θα πεθάνεις… Έτσι κι αλλιώς, δεν θα μπορούσες: Είσαι ένας 

άυλος ίσκιος – και οι ίσκιοι δεν πεθαίνουν… Επιπλέον, εγώ ήπια το ανεμώνιο – άρα 
εγώ θα πεθάνω… (Ανάβει το τσιγάρο της.) Αυτό είναι το τελευταίο τσιγάρο… 

 
Ν: (Ανασηκώνεται, της πιάνει τα χέρια.) Πρέπει να με καταλάβεις… 
 
Α: Εσύ πρέπει να καταλάβεις πως το παιχνίδι πρέπει να τελειώ – 
 
Ν: (Την κόβει, σχεδόν φωνάζοντας.) Π ρ έ π ε ι  ν α  κ α τ α λ ά β ε ι ς ,  

σ ο υ  λ έ ω . . .  (Με χαμηλότερο τόνο, αλλά με μεγάλη ένταση. Ενώ της μιλάει, 
προσπαθεί να της αγγίξει το πρόσωπο. Η Α τον αποκρούει.) Πρέπει να καταλάβεις 
πως δεν με πειράζει… Κι ούτε σου κρατάω κακία… Ίσα-ίσα… Θέλω να πω, για 
μένα ίσως να είναι μια λύση… 
 
 Α: (Με εκνευρισμό.) Ξέρεις τι προτείνω; Να αφήσουμε τη ζωή να δείξει… 
Θα περιμένουμε οχτώ λεπτά… Εφτάμισι… Κι έπειτα θα φανεί ποιος από τους δυο 
μας θα πεθάνει…  
 
 Ν: Μπορώ να γίνω κάποιος… Να έχω ένα πρόσωπο… Να το φανταστώ, 
έστω… 
 

Α: (Τραβιέται προς τα πίσω. Φυσάει τον καπνό της. Μιλάει νευρικά.) 
Κοίταξε, δεν χρειάζεται να το ζορίζεις… Τη δουλειά σου την έκανες και με το 
παραπάνω… Είσαι ένας άξιος Ζωντανός Θρύλος… Με νανούρισες μοναδικά… Η 
ιστορία της Βενετίας ήταν υπέροχη… Πεθαίνω ικανοποιημένη για ό,τι έκανα εκείνο 



 

 

85 

 

το βράδυ… Ακόμη περισσότερο: πεθαίνω ευτυχισμένη… Κι εσύ θα φύγεις με την 
ικανοποίηση πως έκανες καλή δουλειά… Και θα επιζήσεις – μπορεί κανείς να 
επιζήσει μετά από οποιαδήποτε ιστορία… 
 
 Ν: Ξέρεις, στο τέλος μπήκε μέσα στον καθρέφτη… (Σαν να οραματίζεται.) 
Μπήκε μέσα… 
 
 Α: Ποιος μπήκε; 
 
 Ν: Ο ινδός αλχημιστής… Εκείνος που έφτιαξε τον πρώτο καθρέφτη… Τον 
ζωντανό καθρέφτη… 
 
 Α: Σ' το είπα, με ξενερώνουν οι ιστορίες με ινδούς αλχημιστές… 
 
 Ν: (Την κόβει. Με πολύ μεγάλη ένταση.) Έπρεπε να συναντηθεί μαζί της… 
Να συναντηθεί με το Δάκρυ του Θεού… (Η φωνή του ραγίζει.) Να σκίσει τον εαυτό 
του για να μπει μέσα… 
 
 Α: Αυτά είναι παραμύθια… Παραβολές… 
 
 Ν: Είναι η ζωή… (Εμφατικά, με ένταση.) Αυτή είναι η ζωή… Ένας 
αλχημιστής έγινε ζωντανός καθρέφτης για να φυλάξει μέσα την ετοιμοθάνατη 
αγαπημένη του… Το Δάκρυ του Θεού… Έγινε ο καθρέφτης… Το αίμα του, τα 
σπλάχνα του, η καρδιά του έγιναν το αίμα, τα σπλάχνα και η καρδιά του καθρέφτη… 
Κι αυτός θα ζούσε αιωνίως για να φυλάει μέσα του μια αγαπημένη που δεν θα τον 
συναντούσε ποτέ, που δεν θα μάθαινε ποτέ για αυτόν… 
 
 Α: Έτσι είναι η αγάπη… Άδικη… 
 
 Ν: Ώσπου κάποτε αυτός αποφάσισε να μπει μέσα στον καθρέφτη και να τη 
συναντήσει… 
 
 Α: (Εκνευρισμένη.) Δεν γίνεται να μπεις μέσα στον εαυτό σου… 
 
 Ν: Αυτός το έκανε… 
 
 Α: (Με σαρκασμό.) Αυτό είναι ένα γελοίο τέλος… 
 
 Ν: (Με αλλόκοτα ουδέτερη φωνή.) Το τέλος είναι άδηλο… Δεν το ξέρουμε 
ποτέ… Και κυοφορεί τρομερές εκπλήξεις… 
 



 

 

86 

 

 Α: Θα έπρεπε να ξεσκίσει ο ίδιος το κορμί του… Να ξεσκίσει τα σπλάχνα 
του… Θα πέθαινε σπαρταρώντας με φριχτούς πόνους… 
 
 Ν: Ακριβώς αυτό… Αλλά το έκανε… Το αποφάσισε… Τινάχτηκε το αίμα του 
όταν μπήκε… 
 
 Α: Και πέθανε; 
 
 Ν: Ναι, πέθανε… Αλλά, πριν πεθάνει, πρόλαβε να τη συναντήσει… 
 
 Α: (Ειρωνικά.) Το Δάκρυ του Θεού… 
 
 Ν: Ναι… (Την κοιτάζει στα μάτια.) Τη συνάντησε… Σπαρταρώντας από την 
αιμορραγία, σύρθηκε, έφτασε απέναντί της και της μίλησε… Και της είπε την ιστορία 
τους… Της είπε πως οι αιώνες του αίματος είχαν συμβεί για να συναντηθούνε… Και 
να πεθάνουνε ο ένας στα μάτια του άλλου… 
 
 Α: (Ακίνητη, κοιτώντας τον στα μάτια.) Σαν τους εραστές της Βερόνας… 
 
 Ν: Σαν κι αυτούς… 
 
 (Στην συνέχεια του διαλόγου τους, η Α και ο Ν απομένουν απολύτως ακίνητοι 
και κοιτιούνται με φοβερή ένταση.) 
 
 Α: Κι εκείνη; Τι του είπε εκείνη; 
 
 Ν: Η κοπέλα τού είπε πως δεν βλέπει τα μάτια του… «Δεν γίνεται να πεθάνω 
σε δύο μάτια που δεν υπάρχουν…» Έτσι του είπε… 
 
 Α: Κι αυτός τι απάντησε; 
 
 Ν: Αυτός της απάντησε πως, όταν κάτι δεν υπάρχει, μπορούμε να το 
φανταστούμε… Πως μπορούσε να φανταστεί τα μάτια του… (Κάπως χαμηλόφωνα.) 
Και να πεθάνει μέσα σ’ αυτά… 
 
 Α: Και μετά τι έγινε; 
 
 Ν: Μετά… (Την αγγίζει στο πρόσωπο, στα χείλια, στα βλέφαρα.) Μετά ο 
ινδός αλχημιστής πέθανε από αιμορραγία… Και μαζί του πέθανε όλος ο κόσμος που 
ζούσε στον καθρέφτη του… Γίνανε όλα αίμα και θάνατος… 
 



 

 

87 

 

 (Μικρή σιωπή.) 
 
 Α: Και η κοπέλα; Μπόρεσε να φανταστεί τα μάτια του η κοπέλα; 
 
 Ν: (Κοιτάζει το ρολόι του.) Τέσσερα λεπτά… Έχουμε μόνο τέσσερα 
λεπτά… 



 

 

88 

 

 
 

16. 
 
 

Α: Τέσσερα λεπτά; Αν ήμουνα ο Νανουριστής, θα προσπαθούσα να δικαιώσω 
τη φήμη μου σε αυτό το τετράλεπτο… 

 
Ν: Κι εγώ, αν ήμουνα η ετοιμοθάνατη καθηγήτρια του Ρομαντισμού, θα ήθελα 

να μάθω την αλήθεια…  
 
Α: (Σαρκαστικά.) Κι άλλη αλήθεια; 
 
Ν: Η τελική αλήθεια… (Με έξαψη.) Ήπιαμε κι οι δυο μας το ανεμώνιο… 

Μισό, μισό… Εγώ το έκανα… Τότε που κλείσαμε το φως και μιλούσαμε για το 
νοσταλγικό κρασί… Έριξα το μισό ανεμώνιο στο ποτήρι μου και άφησα εσένα να 
πιεις το άλλο μισό… 

 
Α: Σαχλαμάρες… Το φιαλίδιο το ήπια εγώ… 
 
Ν: (Με ένταση.) Ήπιες το μισό φιαλίδιο… Ήξερα πως θα το κάνεις μέσα στο 

σκοτάδι – και πρωτύτερα άδειασα το μισό στο ποτήρι μου… Το έκανα με κινήσεις 
αστραπιαίες…  

 
Α: (Χαμογελώντας ειρωνικά.) Ο άνθρωπος-αστραπή… 
 
Ν: (Εμφατικά.) Ναι, το ήπιαμε μισό-μισό… Ήξερα πως σου είχανε φτιάξει 

διπλή δόση… Πάντοτε φτιάχνουν διπλή δόση, για να είναι σίγουροι… 
 
Α: (Του φυσάει τον καπνό στο πρόσωπο.) Ξέρεις κάτι; Είσαι μια 

υπερπαραγωγή… Σου το είπα και πριν, πραγματικός Ζωντανός Θρύλος… Στ’ 
αλήθεια, αξίζεις όλα τα λεφτά του κόσμου… (Αγγίζει με το δείκτη της το σημείο 
ανάμεσα στα μάτια του Α.) Μονάχα θέλω μια χάρη… Όταν φύγεις, μην με βάλεις 
στον καναπέ, ούτε να μου σταυρώσεις τα χέρια… Θέλω να με βρουν εδώ, έτσι όπως 
ξεψύχησα… 

 
Ν: Θα μας βρούμε μαζί… Ήπιαμε και οι δυο το ανεμώνιο… Ήμουνα ο Cute 

Jimmy και σε αναγνώρισα… Και έκανα αυτό που έπρεπε… Αυτό που μας διέταξε ο 
αέρας της Βενετίας… 

 
Α: (Τον κοιτάζει χαμογελώντας.) Θα σβήσουμε ο ένας στα μάτια του άλλου… 



 

 

89 

 

 
Ν: (Την κοιτάζει με πάθος.) Ναι, ο ένας στα μάτια του άλλου… 
 
Α: (Χαμογελώντας.) Όπως διέταξε ο αέρας της Βενετίας… 
 
Ν: (Με μεγάλη συγκίνηση.) Όπως διέταξε ο αέρας της Βενετίας… 

 
Α: Παραδίνομαι… Θα το παίξεις μέχρι το τέλος… Και δεν θα παραδεχτείς 

τίποτε – φυσικά… Έχτισες ένα σκηνικό και θα το υπηρετήσεις… Είναι η δουλειά 
σου… Θα βάλεις και το τραγούδι, θα τραγουδήσεις και στο ρεφρέν σαν να 
πεθαίνεις… (Σβήνει το τσιγάρο της.) Μονάχα πρόσεξε μην μου σταυρώσεις τα 
χέρια… 

 
Ν: Τα χέρια μας θα είναι πλεγμένα… 
 
Α: Ούτε φιλί στο μέτωπο θέλω, ούτε τίποτε… Μονάχα ένα άγγιγμα στο 

μάγουλο, ένα ελάχιστο άγγιγμα… Μια κίνηση συγκρατημένης αβρότητας που 
ταιριάζει σε έναν Ζωντανό Θρύλο… 
 

Ν: (Της αγγίζει τα χείλη με το δάχτυλο.) Επίσης, αν ήμουνα η ετοιμοθάνατη 
καθηγήτρια, θα έλεγα και το αληθινό τέλος εκείνης της βενετσιάνικης νύχτας… 

 
Α: Το τέλος το ξέρεις… Ο Cute Jimmy πέθανε παίρνοντας υπερβολική δόση 

υπνωτικών… 
 
Ν: Σου είπα, το αληθινό τέλος… 
 
Α: (Σαν να σκέφτεται κάτι.) Το αληθινό τέλος; Ιδού λοιπόν: έχεις δυο λεπτά 

για να το φανταστείς… 
 
Ν: Αν ήμουν η ετοιμοθάνατη καθηγήτρια, λοιπόν, θα έλεγα… 
 
Α: Μονάχα να είσαι σύντομος… 

 
Ν: Θα έλεγα πως εκείνη τη βενετσιάνικη νύχτα ο Cute Jimmy με είδε… Με 

είδε που έφτιαχνα το ποτήρι με το υπνωτικά… Κι όταν τα ήπιε, τάχα κοιμισμένος, 
τάχα σαν παιδί που του δίνεις το σιρόπι μέσα στον ύπνο του, μου… χαμογέλασε… 

 
Α: Σου χαμογέλασε; 
 



 

 

90 

 

Ν: Ναι, μου χαμογέλασε… Γιατί είδε το μέλλον: το μεγάλο ψυγείο, τα 
ροχαλητά, την πίσσα που κολλάει στη μνήμη… Και ήξερε πως ήξερα κι εγώ… 

 
Α: Τι ήξερες εσύ; 
 
Ν: Ήξερα τι έπρεπε να γίνει…  
 
Α: Τι έπρεπε να γίνει; 
 
Ν: Έπρεπε να πεθάνουμε μαζί… Να πιω το μισό ποτήρι και να πεθάνουμε 

μαζί... 
 
Α: Και μετά τι έγινε; 
 
Ν: (Δακρυσμένος αλλά με σταθερή φωνή.) Μετά ήπια το μισό ποτήρι με τα 

διαλυμένα υπνωτικά… Και ξάπλωσα στο κρεβάτι μαζί του, πλέκοντας τα δάχτυλά 
μου με τα δικά του… 

 
Α: Και μετά… 
 
Ν: Μετά πεθάναμε… 
 
Α: (Με ειρωνεία ανάμεικτη με συγκίνηση.) Ενώ φυσούσε ο αέρας της 

Βενετίας… 
 
Ν: Ναι, ενώ φυσούσε ο αέρας της Βενετίας… 
 
Α: (Ενώ τα λόγια της είναι σαρκαστικά, η φωνή της είναι συγκινημένη.) Και 

δεν μου λες, Ζωντανέ Θρύλε; Αφού πέθανα πριν από τόσα χρόνια, τι παριστάνω 
εδώ; 

 
Ν: Είσαι ένα είδωλο… Είμαστε δυο είδωλα στη μέσα πλευρά ενός ζωντανού 

καθρέφτη… Ψυχορραγούμε μέσα στον καθρέφτη… 
 
Α: Και μπορούν να κλαίνε τα είδωλα; 
 
Ν: Τα είδωλα μπορούν να κάνουν τα πάντα… 
 
Α: (Πιάνει το πρόσωπό της με τα δάχτυλά της. Σαν να θέλει να βεβαιωθεί για 

αυτό.) Και τώρα… Τι μπορούμε να κάνουμε τώρα; 
 



 

 

91 

 

Ν: Τώρα θα φανταστούμε… 
 
Α: Δεν γίνεται να φανταστώ… 
 
Ν: Ξέρεις, κάποιες φορές γίνεται… 
 
Α: Έχουμε μόνο ένα λεπτό… 
 
Ν: Αρκεί… Ένα λεπτό αρκεί… 
 
Α: Ξέρεις, σκέφτομαι εκείνη την κοπέλα του καθρέφτη… Το Δάκρυ του 

Θεού… Όταν ο ινδός αλχημιστής σου πήγε και της ζήτησε να πεθάνουν μαζί… 
Όταν της ζήτησε να φανταστεί το πρόσωπό του… Τα μάτια του… 

 
Ν: Κανείς δεν ξέρει τι έγινε μετά… 
 
Α: Σκέφτομαι πως ίσως αξίζει μια προσπάθεια… Ίσως μπορέσω να φανταστώ 

το πρόσωπό σου… Να βάλουμε το τραγούδι και να δω τα μάτια σου… 
 
Ν: Ναι, ίσως αξίζει… 
 
Α: Ίσως κι εκείνη η κοπέλα να το κατάφερε… 
 
Ν: Εγώ νομίζω πως το κατάφερε… 
 
(Η Α ανοίγει τη μουσική. Ξεκινάει –και πάλι– το You are my Destiny. 
 
Ο Ν και η Α, γονατισμένοι αντικριστά, κοιτάζονται. Τα μάτια τους δεν χάνουν 

τα μάτια του άλλου. Από τα μάτια τους τρέχουν δάκρυα.) 
 
Η Α αγγίζει με τα χέρια της τα πρόσωπο του Ν. Σαν να είναι τυφλή και να το 

«διαβάζει».) 
 
Ν: (Με αλλόκοτα καθαρή φωνή, πολύ συγκινημένη - ενώ αρχίζει η δεύτερη 

στροφή του τραγουδιού.) Θέλω να σου το πω… Το Δάκρυ του Θεού … είσαι εσύ… 
 
Α: (Με αλλόκοτα καθαρή φωνή κι αυτή.) Κι εσύ είσαι πάντοτε ο Cute 

Jimmy… 
 
Ν: Κι απ’ το παράθυρο φυσάει ο αέρας της Βενετίας… Ο αέρας της αγάπης 

μας… 



 

 

92 

 

  
Ν: Ναι, ο αέρας… Ό,τι κι αν γίνει, κάποτε φτάνεις στη Βενετία… 

 
(Ο Ν και η Α πλέκουν τα χέρια τους. Σιγά-σιγά γέρνουν προς τα κάτω. 
 
Καθώς είναι κάτω αγκαλιασμένοι, τραγουδάνε τους στίχους της τρίτης 

στροφής.) 
 

Ν και Α μαζί: (Με φωνή τρεμάμενη, βαθμιαία ασθενική μέχρι που σβήνει.) 
H e a v e n  a n d  h e a v e n  a l o n e  / C a n  t a k e  y o u r  l o v e  f r o m  
m e  /  ' C a u s e  I ' d  b e  a  f o o l  /  T o  e v e r  l e a v e  y o u  d e a r  /  
A n d  a  f o o l  I ' d  n e v e r  b e …  
 

(Ενώ το τραγούδι συνεχίζεται, προτείνονται δύο εκδοχές για να κλείσει το 
έργο. 

 
Στην πρώτη εκδοχή η Α να μείνει πεσμένη κάτω, σαν άψυχο σώμα. Ένα 

λεπτό μετά ο Ν θα σηκωθεί και θα φορέσει το σακάκι του. Αφού ετοιμαστεί, θα πάει 
πάνω από την πεσμένη Α, θα σκύψει και θα την αγγίξει ανεπαίσθητα στο μάγουλο. 
Και μετά θα φύγει. 

 
Στη δεύτερη εκδοχή, μόλις τελειώνει ο ρόγχος των πεσμένων 

πρωταγωνιστών, κλείνουν τα φώτα. Το τραγούδι να συνεχιστεί μέσα στο σκοτάδι. 
Δεν θα δούμε τίποτε, δεν θα μάθουμε τίποτε. Μονάχα σκοτάδι αδιάσπαστο, όπου 
όλα τελειώνουν μέσα σε αυτό.) 

 
 
 

 


