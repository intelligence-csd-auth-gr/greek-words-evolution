








































<4D6963726F736F667420576F7264202D20D7F9F1DFF220F3E7ECE5DFE120F3F4DFEEE5F9F220F3E9F9F0DE5FCAF1E7F4E9EAFCF220CBE5F5F4DDF1E7F22E646F63>


Χωρίς σημεία στίξεως σιωπή         1 
_______________________________________________________________________________________________________________________________________________________________________________________________________________ 

 

 



2                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

    

    
 

    

    

    

    
 

    

Χθες πήγα στο μεγαλομπακάλικο. Μού ’χες δώσει λεφτά πριν φύγεις. Πήρα τα 

λεγόμενα κι απαραίτητα και κάπου εκεί μπλόκαρα στη σκέψη της σημασίας 

του απαραίτητου. Ένα μπουκάλι ούζο, μια κονσέρβα ζαμπόν της δεκαετίας 

του ‘70, ντολμαδάκια κονσέρβα κι αυτά παλαιωμένα από μνήμες δεκαετιών, 

και μια μαγιονέζα της δεκαετίας όπου θα έπρεπε κανονικά να έχω 

ενηλικιωθεί… 

Για να μη φωνάζεις σου λέω ότι πήρα και ξύλα για το τζάκι κι έβαλα και 

βενζίνη στο αυτοκίνητο για να είμαι έτοιμος να ανταποκριθώ στις διαδρομές 

των Χριστουγέννων… 

Τελικά τι σημαίνει απαραίτητο; Δεν έχω καταλάβει… τα προς το ζην θα μου 

πεις… ναι, αλλά και το ευ ζην; Εγώ ας πούμε σήμερα έχω λιώσει τον δίσκο του 

Tom ο οποίος με έχει πάρει από το χέρι και μ’ έχει ταξιδέψει κάτι δεκαετίες… 

σαν ν’ ακούω ένα best από άσματα που δεν είχε κυκλοφορήσει ποτέ ως τα 

τώρα… 

Ακόμα και το ούζο σήμερα μου φαίνεται best… το τσιγάρο επίσης… Α! έφτιαξα 

κι ένα φαγάκι… είχε κάτι υπόλοιπα από κοτόπουλο με πατάτες, μπρόκολο, 

μανιτάρια, τα μπουρδούκλωσα όλα, πού έλεγε κι η μάνα μου, με κρέμα 

γάλακτος και κάτι ληγμένα τυριά και τα φούρνισα… 

Δεν ξέρω τι έχει βγει, περιμένω το κοριτσάκι μου να φάμε μαζί… 

Τα απαραίτητα λοιπόν… για κάθε άνθρωπο είναι διαφορετικά… ας πούμε οι 

άστεγοι στη Μασσαλίας που αντικρίζω κάθε πρωί τι άραγε να θεωρούν 

απαραίτητα; Ζεστασιά, ένα μπουκάλι αλκοόλ, ένα πιάτο φαί… ε, αυτό θεωρώ 

κι εγώ κι ας μην είμαι άστεγος όπως αυτοί… αν και κατά μία έννοια άστεγος 

είμαι… 

Κοιμάμαι σ’ ένα κρεβάτι, σ’ ένα σπίτι, που όμως δεν αισθάνομαι δικό μου, κι η 

ζωή μου μοιάζει, τηρουμένων των αναλογιών, άπορη μέλλοντος… 

Ξέρω, θα πεις έχω υποχρέωση να ολοκληρώσω ότι ξεκίνησα από τότε που 

γεννήθηκε η κόρη μου… 

Έχεις δίκιο… εγώ άλλωστε ήμουν αυτός που έλεγα, λέω και θα λέω ότι η ζωή 

μου για πάρτη της και μόνο… να μην ζήσει ό,τι έζησα, ό,τι ένιωσα, ό,τι με 

πόνεσε και με πονάει… μα γι’ αυτό κάνω τουμπεκί! Η χαρά της, χαρές μου… 

Αλλά δεν το βλέπει έτσι… της λείπουν πολλά και δεν είναι μόνο η μάνα της… 

Της λείπει, μου είπε σήμερα, το χαμόγελό μου… Μα αυτό είναι το στέφανο 

που έχω καταθέσει στη μνήμη της μάνας της προκειμένου η ίδια να 

χαμογελάει διαρκώς… Εγώ άλλωστε έχω τον Tom… Bad as me… τα είπε όλα ο 

μεγάλος… 
 



Χωρίς σημεία στίξεως σιωπή         3 
_______________________________________________________________________________________________________________________________________________________________________________________________________________ 

 

 

ΛΕΥΤΕΡΗΣ ΚΡΗΤΙΚΟΣΛΕΥΤΕΡΗΣ ΚΡΗΤΙΚΟΣΛΕΥΤΕΡΗΣ ΚΡΗΤΙΚΟΣΛΕΥΤΕΡΗΣ ΚΡΗΤΙΚΟΣ    

    

    

    

    

    

    

Χωρίς σημεία Χωρίς σημεία Χωρίς σημεία Χωρίς σημεία 

στίξεως σιωπήστίξεως σιωπήστίξεως σιωπήστίξεως σιωπή    
    

ΜυθιστόρημαΜυθιστόρημαΜυθιστόρημαΜυθιστόρημα    

    

    

    

    

    

    
 

 

 

 

 

 



4                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Λευτέρης Κριτικός, Χωρίς σημεία στίξεως σιωπή 

ISBN: 978-618-80220-3-4 

Οκτώβριος 2012 

 

 

Εξώφυλλο:   Παναγιώτης Σαραντίδης 

    panagiotis.k.sarantidis@gmail.com 

Επιμέλεια-Διορθώσεις:  Ηρακλής Λαμπαδαρίου  

    iraklis.lampadariou@gmail.com 

Σελιδοποίηση:    Κωνσταντίνα Χαρλαβάνη 

    k.charlavani@gmail.com  

 

 

 

 

Εκδόσεις Σαΐτα 

Αθανασίου Διάκου 42, 652 01, Καβάλα 

Τ.: 2510 831856 

Κ.: 6977 070729 

e-mail: info@saitapublications.gr 

website: www.saitapublications.gr  

 

Σημείωση: οι γραμματοσειρές που χρησιμοποιήσαμε για το εξώφυλλο είναι προσφορά του 

Aka-acid (www.aka-acid.com). 

 

 

 

 

 
Άδεια Creative Commons 

Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 

 

 

Με τη σύμφωνη γνώμη του συγγραφέα και του εκδότη, επιτρέπεται σε οποιονδήποτε 

αναγνώστη η αναπαραγωγή του έργου (ολική, μερική ή περιληπτική, με οποιονδήποτε 

τρόπο, μηχανικό, ηλεκτρονικό, φωτοτυπικό, ηχογράφησης ή άλλο), η διανομή και η 

παρουσίαση στο κοινό υπό τις ακόλουθες προϋποθέσεις: αναφορά της πηγής προέλευσης, μη 

εμπορική χρήση του έργου. Επίσης, δεν μπορείτε να αλλοιώσετε, να τροποποιήσετε ή να 

δημιουργήσετε πάνω στο έργο αυτό. 

Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 

διεύθυνση: 

http://creativecommons.org/licenses/by-nc-nd/3.0/gr/



Χωρίς σημεία στίξεως σιωπή         5 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

 

 

 

 

 

 

 
    

    

    



6                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

    

    

    

 

 

 

 



Χωρίς σημεία στίξεως σιωπή         7 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

    

    

    
1.1.1.1.    

 

 Θα σου πω τρεις λέξεις: ένστικτο, λογική, ηθική. Πώς αλλιώς; In a 

silent way. Να ζωγραφίσω… Θα χάσεις την επαφή με το παρόν και το 

παρελθόν. Με τη μουσική… Δεν είναι εφημερίδα η ζωή. Συγγράφοντας τότε! 

Και. Τότε τον κοίταξε κατάματα ψάχνοντας το βάθος της κόρης των 

οφθαλμών του. Μη με κοιτάτε έτσι, παθαίνω ναυτία αν. Συγκεντρώσου σε μια 

σκέψη, θα ισορροπήσεις. Φοβάμαι οι άλλες τι θ’ απογίνουν εντός μου. 

Αντίβαρο, ξέρω τι σου λέω. Χρειάζεσαι το όλον του εαυτού σου για. Κλείνω τα 

μάτια τότε. Προσπάθησε να συντονιστείς στα βραχέα κύματα. Γη, θάλασσα και 

ουρανός γίνονται ένα. Συγκλίνουν σ’ ένα σημείο απ’ όπου εκπέμπουν ένα 

σήμα παρουσίας. Το βλέπεις; Σκοτάδι… Το ακούς; …Πολλά παράσιτα…    
 Δεν πειράζει, κάποια άλλη φορά, είσαι πολύ σφιγμένος σήμερα. Πρέπει 

να τελειώνω μ’ αυτό το θέμα, έχει αρχίσει και με κουράζει. Η διαχείριση μιας 

κατάστασης προϋποθέτει πάνω απ’ όλα αυτοσυγκέντρωση, όχι αυτοσχεδιασμό. 

Θα μάθω. Δεν είναι μάθημα, ούτε άσκηση, εφαρμογή κανόνων είναι. 

Ζωντάνευε σιγά-σιγά, έπαιρνε τον έλεγχο αποκλειστικά στα χέρια του. Δεν 

είμαστε, είμαι. Εσύ αγνοείσαι. Προσπαθούσε με ωμό τρόπο να του δώσει να 

καταλάβει. Δεν υπάρχεις, μια ευθεία μόνο. Χρειάζεσαι ένα σημείο για να 

υψωθείς. Ν’ αποκτήσεις διαστάσεις. Αυτό ψάχνουμε. Οδηγείς; Μάλιστα. Σου 

αρέσει η οδήγηση; Μ’ εκνευρίζει. Είσαι καλός οδηγός; Αν εννοείτε 

προσεκτικός, είμαι. Το τι εννοώ δεν είσαι σε θέση να το ξέρεις, απάντησέ μου. 

Γνωρίζω τόσα, ώστε στα χρόνια που οδηγώ δεν έχω ούτε ένα τρακάρισμα. 



8                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Περνάς με κόκκινο; Με βαθύ πορτοκαλί. Βλέπεις όνειρα; Κάθε μέρα. Δε σε 

ρωτάω για να μάθω για σένα, δε με ενδιαφέρεις ως παρουσία παρά μόνο ως 

απουσία. Προσπαθώ να καταλάβω. Όχι. Το ζήτημα είναι να θυμηθείς. Πόσα 

θυμάσαι από τον εαυτό σου ως; Μάλλον λίγα… Δεν αρκεί σου είπα, είναι 

απαραίτητο το όλον του εαυτού σου, μετά οι επεμβάσεις. Προσπάθησε. Θα σου 

το πω απλά για να καταλάβεις. Μόνο αν καταφέρεις να διαβάσεις τον εαυτό 

σου ως τα τώρα, θα καταφέρεις να διαγράψεις τις άχρηστες προσθήκες που 

έγιναν είτε εν γνώσει είτε εν αγνοία σου. Γιατρέ… Μη με διακόπτεις! Του ήταν 

ξεκάθαρο πια. Κι απλώς ήθελε να δηλώσει ότι εμπέδωσε την τάξη στο μυαλό 

του. Τίποτα δεν έχεις καταλάβει! Νομίζεις!  

 Να διαβάσεις σου ζητάω, αλλά να διαβάσεις πολύ και με προσοχή. 

Θέλω ν’ αποκτήσεις συνείδηση αναγνώστη και μετά θα γίνεις και συγγραφέας. 

Δε μ’ ενδιαφέρει αν μπορείς, μ’ ενδιαφέρει να ξεκινήσεις. Εντάξει. Μίλησέ μου 

για ότι νομίζεις πως σε αντιπροσωπεύει.  

 Χθες το μεσημέρι είχε έρθει η μάνα μου από εδώ. Της είπα για την 

καινούργια μου δουλειά. Άκουσε Τράπεζα κι ηλεκτρίστηκε. Κι όπως 

συγκρούονταν τα ιόντα εντός της, έβαλε τα κλάματα. Μεγάλη γυναίκα 

βλέπεις, και ταλαιπωρημένη πολύ. Ανέκαθεν πίστευε ότι μια Τράπεζα είναι 

εχέγγυο εξασφαλισμένης σταδιοδρομίας. Ήταν που μια ολόκληρη ζωή 

πλήρωνε μια Τράπεζα για να διερευνά ο πατέρας μου τη σταδιοδρομία του στο 

σύμπαν. Εκείνος πλοηγός και κυβερνήτης στον διαστημόπλοιο εγωισμό του κι 

εκείνη το κέντρο επιχειρήσεων κι ανεφοδιασμού του. Ούτε κι εγώ το 

καταλαβαίνω, αλλά σιωπώ εμπρός στο μεγαλείο της συμπαντικής αρμονίας. 

Όταν νοιώθουμε ότι φεύγει ένα βάρος από τα σωθικά μας, αισθανόμαστε το 

κενό, ζαλιζόμαστε, και πλημμυρίζουμε στο κλάμα για να έρθουμε στα ίσα μας. 

Η μάνα μου. Δεν έχει ιδέα ποιος είμαι, καμαρώνει όμως. Έτσι γενικά, όπως 

κάθε γονιός για το σπλάχνο του. Υπερηφάνεια. Μπα! Είναι ειδική περίπτωση η 

μάνα μου. Μολονότι έμπλεξε μ’ έναν παλαβό, επιβίωσε με το χαμόγελο πάντα 

περίσσιο. Έξω καρδιά. Πώς την έβγαλε καθαρή είναι ν’ απορείς! Σ’ εμένα 

έβλεπε να ζωγραφίζονται όσα της έλειψαν. Κι έτσι με τα χρόνια έγινα 

πορτρέτο για τον τοίχο του σπιτιού που λέγεται ψυχή της. Γι’ αυτό σας λέω, 

δεν είναι υπερηφάνεια, μαστούρα είναι… 

 

 Σταμάτησε και στράφηκε στο μέρος του προσμένοντας ένα κάτι 

προσταγής. Του ένευσε να συνεχίσει. Εκείνος είχε λες αφοσιωθεί να γράφει 

ακατάπαυστα στο μπλοκ του. 



Χωρίς σημεία στίξεως σιωπή         9 
_______________________________________________________________________________________________________________________________________________________________________________________________________________ 

 

 

 Το βραδάκι πήγα για τη δήλωση της εφορίας. Στο γραφείο του 

κουμπάρου μου. Βρεθήκαμε εκεί διάφοροι φίλοι στους οποίους προσφέρει 

αφιλοκερδώς τις υπηρεσίες του. Σαν πήρε η νύχτα και τελείωσε με τη 

γραφειοκρατία, μας πρότεινε να αποτίσουμε τιμές στον Θεό Βάκχο, κι έτσι 

βρεθήκαμε σ’ ένα ταβερνείο στο πλάι του παλιού ιπποδρόμου. Ο Ρώσος, έτσι 

λέγεται. Όμορφα, απλά, ανεπιτήδευτα, άνευ δήθεν και πρέπει και κουβέρ. Μια 

μερίδα χύμα απ’ όλα και τούμπαλιν. Σαρδέλα ψητή, κρασί γλυκόπιοτο, 

σαλάτα, χόρτα. Ήπιαμε κι ευφρανθήκαμε συζητώντας κι αναζητώντας.  

 Στον γυρισμό έκανα προσθέσεις κι αφαιρέσεις. Αντροπαρέα, φαγοπότι, 

κουβέντα, χαβαλές. Τα κορίτσια μου μακριά. Το ξέρεις ότι δεν το συνηθίζω, 

αλλά τις ελάχιστες φορές που συμβαίνει περνάω καλά. Σαν να φορτίζομαι    

θετική ενέργεια κι απομαγνητίζομαι από αρνητικά φορτία κι επιρροές. 

Ισορροπία δηλαδή. Έτσι θέλω να πιστεύω, κι έτσι ελπίζω πως υποσυνείδητα 

το αντιλαμβάνονται και τα κορίτσια μου. 

 

 Κοντοστάθηκε εκ νέου κι ένας αναστεναγμός ξεπήδησε σαν πίδακας 

σιντριβανιού, κάνοντάς τον εκείνο να τον κοιτάξει αυστηρά στα μάτια. 

Μαζεύτηκε στην πηγή του.  

 

 Σήμερα είναι Παρασκευή. Από Δευτέρα ξεκινώ τη νέα μου 

επαγγελματική δραστηριότητα, εξ ου κι οι εικόνες με του ουράνιου τόξου τη 

μυσταγωγία. Μια νέα σελίδα θ’ αρχίσει να γράφεται κι αυτή τη φορά ελπίζω 

να μην τη γεμίσω ορνιθοσκαλίσματα. Είναι η δεύτερη ευκαιρία που επεδίωκα 

χρόνια τώρα. Πώς έφτασα μέχρι εδώ; Στοπ!  

 Αιφνιδιάστηκε. Ερωτήσεις μόνο εγώ κάνω! Είχε αρχίσει να του δίνει 

στα νεύρα.  

 Από Αύγουστο του 1999 στο Φραγκοκάστελλο, στον νότο του Νομού 

Χανίων, μέχρι τον άλλο Αύγουστο του 2000 στη Θάσο. Τότε συνέβησαν όλα. 

Ήμασταν με την παρέα μου στην ταβέρνα του Θρασύβουλα με την 

ανυπέρβλητη θέα στο Λιβυκό πέλαγος. Έχει πάρει ο ήλιος κλίση και γέρνει 

προς τα Σφακιά. Εμείς ξαποσταίνουμε μέχρι να ψηθούν οι σκάροι από τα 

επιδέξια χέρια του Θρασύβουλα. Οι ρακές διαδέχονται η μια την άλλη. 

Απίστευτη θέα, απίστευτη ησυχία, απίστευτη ομορφιά. Η ρακή είναι άτιμο κι 

ύπουλο ποτό. Σ’ αφήνει να βουτήξεις εντός της, να ξεθαρρέψεις, να γευτείς ως 

το μεδούλι των τσάμπουρων τους χυμούς της κι έπειτα, αφού σ’ έχει δεμένο 

στο παλάτι της σαν άλλη Κίρκη, σε μαγεύει υπνωτίζοντάς σε με τη σαγήνη 



10                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

της. Κι ώσπου να καταλάβεις έχουν μεταμορφωθεί τα πάντα γύρω σου. Για 

μένα, ο Αύγουστος του 1999, υπήρξε μια στιγμή απίστευτης άντλησης 

ενέργειας που λειτούργησε ως καύσιμος ύλη για τα επόμενα δύσκολα χρόνια 

της εντυπωσιακής ανατίμησης τόσο της τιμής της απερισκεψίας μου όσο και 

του πετρελαίου. Εκεί στο νότο, στο έβγα του θρύλου των Δροσουλιτών, 

συναπαντήθηκα με τη γαλήνη. Ήταν ωραία η αντάμωση κι ακόμα ωραιότερη 

η θύμησή της. Πολλές φορές ανέσυρα στη μνήμη μου το απέραντο νέφος 

λήθης που ανέδυε το Λιβυκό πέλαγος. Υπήρξαν φορές που το πέλαγος έμοιαζε 

με την έρημο κι ένοιωθες να καλπάζεις στην απεραντοσύνη της με οδηγό τον 

θρύλο. Αυτή η ανάμνηση όμως με σήκωσε όρθιο μετά… 

 Έπεσα χαμηλά, το ξέρω, έκανα απανωτά σφάλματα. Δεν απολογούμαι, 

ούτε και ζητώ να σβηστούν μονοκοντυλιά οι μαλακίες μου. Το αντίθετο! 

Ψάχνω κάποιον διαθέσιμο να βουτήξει εντός μου, αναζητώντας την έξοδο 

από τον λαβύρινθο εαυτό μου. Όχι όποιος κι όποιος! Χρειάζεται να είναι 

ικανός κι άξιος ιχνηλάτης γιατί και τα υπάρχοντα στοιχεία δεν είναι αρκετά. 

Ούτε εγώ ο ίδιος δεν θυμάμαι πια πολλά πράγματα! Σαν να έχω σβήσει από το 

μυαλό μου πολλές σελίδες ζωής μου. Δεν ξέρω! Ώρες-ώρες φοβάμαι κιόλας. Κι 

αν ανακαλύψει κάτι που δε θα μ’ αρέσει; Σου είπα να μην κάνεις ερωτήσεις! 

Μάλιστα. Πρέπει να γίνει όμως! Θα πάρω το ρίσκο κι ότι γίνει! Δε θέλω να 

ξανασυναντηθώ μαζί της! Κάπου στις πίσω σου σελίδες υπάρχει ακόμα εκείνο 

το σημείωμα βρόγχου!  

 Ξημέρωσε με βροχή. Βρέχει θλίψη από τα ξημερώματα. Σταμάτα. 

Μάλιστα. Έτσι κι αλλιώς δε θυμάμαι και πολλά απ’ όσα είχα γράψει. 

Κρατούσες ημερολόγιο; Κάτι τέτοιο. Υπάρχει ή το έχεις καταστρέψει; Υπάρχει. 

Όταν γυρίσεις σπίτι σου φρόντισε να το καταστρέψεις. Δεν είσαι έτοιμος να 

κρατάς σημειώσεις ακόμα. Μα… Δε μου αρέσει να με διακόπτουν ή να με 

αμφισβητούν! Συγνώμη. Θα σου ζητήσω να κάνεις κάτι αλλά δε θα φέρεις 

καμία αντίρρηση, διαφορετικά δεν πρόκειται να ασχοληθώ περαιτέρω μαζί 

σου.  

 

 Του έδωσε ένα ακουστικό και του ζήτησε να το φοράει καθ’ όλη τη 

διάρκεια της ημέρας. Το πήρε και το φόρεσε αδιαμαρτύρητα. Στον δρόμο για 

το σπίτι του φόρτωνε τις εντυπώσεις στο μυαλό του. Συγκεχυμένες. Γεμάτες 

παράσιτα. Όταν πια έφτασε, είχε γαληνέψει. Ο ουρανός του ήταν καθαρός, η 

γη είχε σταματήσει να γυρίζει κι η θάλασσα ακυμάτιστη καθρέπτιζε το όλον 

εαυτού του. Με βλέπω! Είπε με ενθουσιασμό ανακατεμένο με φόβο.  



Χωρίς σημεία στίξεως σιωπή         11 
_______________________________________________________________________________________________________________________________________________________________________________________________________________ 

 

 

 Στα δυτικά περίχωρα του Παρισιού βρίσκεται το οικοδομικό 

συγκρότημα La Defense. Εκεί έχουν την έδρα τους πολλές επιχειρήσεις με 

κυρίως πολυεθνικό χαρακτήρα. Στο κτήριο της μεγάλης αψίδας, το οποίο 

συνδέεται διαμέσου μιας νοητής ευθείας με την αψίδα του Θριάμβου και την 

πυραμίδα του Λούβρου, είναι τα γραφεία της εταιρείας Bowfin industries. 

Στον 18ο όροφο.  

 Είναι απόγευμα. Μια αραιή συννεφιά επιτρέπει στις ηλιαχτίδες τα 

παιχνιδίσματα πάνω στη γυάλινη επιφάνεια του Bauhaus θηρίου. Ο Γκαμπριέλ 

Φορτέ είναι στο γραφείο του, κρατώντας στα χέρια του ένα έγγραφο με 

ονόματα υποψηφίων πελατών της εταιρείας του. Η Bowfin industries 

δραστηριοποιείται, μεταξύ των άλλων, και στην κατασκευή οπλικών 

συστημάτων. Ο Γκαμπριέλ είναι πρόεδρος και διευθύνων σύμβουλος της 

εταιρείας. Υπό προθεσμία όμως ένεκα η κακή πορεία της. Τελευταίο τους 

καύχημα, ύστατη ελπίδα για τη σωτηρία της εταιρείας αλλά και του ιδίου, ένα 

τεθωρακισμένο άρμα μάχης με εκπληκτικές δυνατότητες.  

 Ακριβώς δίπλα, στα δεξιά του, βρίσκεται ένα ομοίωμα σε μικρογραφία 

του τεθωρακισμένου άρματος μάχης. Αριστερά του, ο φορητός υπολογιστής 

προβάλλει τρισδιάστατα το τεθωρακισμένο να βρυχάται. Ο Γκαμπριέλ έχει 

τώρα τη λίστα των υποψηφίων πελατών ανάσκελα στο γραφείο του. Έτσι 

όπως τους βλέπει ξαπλωμένους, φαντασιώνεται πως τον εκλιπαρούν ν’ 

αγοράσουν.  

 Στην πρώτη θέση της λίστας φιγουράρει το όνομα της Ελλάδας. Στο 

περιθώριο του εγγράφου, στον άδειο χώρο που αφήνει το περίγραμμα της 

χώρας μας, υπάρχει ένα όνομα κι ένα τηλέφωνο. Πιο κάτω, ένας αστερίσκος 

παραπέμπει στο σημείο όπου μπαίνουν τα υστερόγραφα, όπου ένα άλλο όνομα 

δηλώνει τον συνδετικό κρίκο μεταξύ των αναγραφομένων ονομάτων και του 

Γκαμπριέλ. Albert Horowitz.  

 Ο Γκαμπριέλ περιμένει να σημάνουν οι δείκτες του ρολογιού του την 

κατάλληλη ώρα. Παρακολουθεί τον λεπτοδείκτη να ξιφουλκεί στα 

δευτερόλεπτα καθώς αδιάφορα περνάνε. Στην οθόνη του υπολογιστή το 

τεθωρακισμένο βάλλει κατά βούληση σε τρισδιάστατες συνθήκες μάχης που 

δημιουργούνται με προσομοίωση. Η επίθεση βρίσκεται σε εξέλιξη. 

 Το τεθωρακισμένο έχει στριμώξει τον στόχο απ’ όλα τα σημεία του 

ορίζοντα και χτυπά ακατάπαυστα. Ο βαλλόμενος στόχος δεν έχει πού να 

κρυφτεί, παρ’ όλα αυτά εξακολουθεί να ανθίσταται. Τρομερό όπλο. 

Εκπληκτικός όμως κι ο αντίπαλος. Όπως ακριβώς γίνεται και στην 

πραγματικότητα ενός πολέμου. Δεν τελειώνουν ποτέ τα όπλα, όπως κι οι 



12                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

νεκροί αντίπαλοι. Νταν! Νταν! Στον επόμενο τόνο η ώρα θα είναι 11.00. Ώρα 

περισυλλογής νεκρών από το πεδίο της μάχης.  

 Ο Γκαμπριέλ σχηματίζει στο φορητό του τηλέφωνο έναν αριθμό που 

αντιστοιχεί στην Ελλάδα. Ολόκληρη χώρα, ένα όνομα κι ένα τηλέφωνο.  

Η οδός με τον ταχυδρομικό της κώδικα. Το πρίσμα μέσα από το οποίο βλέπει 

την Ελλάδα ο Γκαμπριέλ. Σαν οδό. Την οδό η οποία εγγυάται την ανανέωση 

της προεδρικής του θητείας. Καθώς και όλα τα συμπαρομαρτούντα. Κι ο 

ταχυδρομικός κώδικας, το τηλέφωνο, είναι το password του φορητού 

υπολογιστή που απομακρύνει τον εφιάλτη που υπαινίσσεται η ένδειξη στην 

οθόνη:  

«access denied!».  

 Στην άλλη άκρη της τηλεφωνικής γραμμής η φωνή ακούγεται λιαστή 

να πλημμυρίζει με αιγαιοπελαγίτικο τρόπο τη γαλλική εκφορά του ελληνικού 

«παρακαλώ». Με άρωμα κάπαρης, το ξέχασες. Ο Γκαμπριέλ παίρνει μπροστά 

και ξεκινά:  

 «Γκαμπριέλ Φορτέ στο τηλέφωνο, Πρόεδρος της Bowfin industries, σας 

τηλεφωνώ εκ μέρους του κυρίου Χόροβιτς. Φαντάζομαι θα σας έχει ενημερώσει για 

το τηλεφώνημά μου… Πολύ καλά, εσείς; …Χαίρομαι ιδιαίτερα… Έλεγα λοιπόν για 

την εταιρεία μου, την Bowfin industries… φυσικά γνωρίζετε… Έχουμε κατασκευάσει 

το πλέον σύγχρονο άρμα μάχης… Εννοείται βέβαια,… Ιδανικό για τις ιδιαίτερες 

απαιτήσεις της χώρας σας… Θα είναι μεγάλη μας χαρά να το προμηθευθείτε πρώτοι 

εσείς… απ’ όλες τις χώρες της ευρύτερης περιοχής… 

 Μάλιστα, μάλιστα σας ακούω… Φυσικά, ούτε λόγος να γίνεται… Το 

αντιλαμβάνομαι και σας κατανοώ απόλυτα… Μα, ακριβώς γι’ αυτόν τον λόγο με 

παρότρυνε ο κύριος Χόροβιτς να επικοινωνήσω μαζί σας, επειδή είστε ο 

καταλληλότερος άνθρωπος για να ενημερώσει σωστά την κυβέρνηση για το 

υπερσύγχρονο αυτό όπλο!… Τι θα λέγατε λοιπόν να συναντιόμαστε μεθαύριο 

Πέμπτη στις 14.00 το μεσημέρι για ένα γεύμα εργασίας; 

 Θα πρότεινα Βρυξέλλες, αν δεν έχετε αντίρρηση, καταλαβαίνετε, για λόγους 

διακριτικότητας… Ναι, το έχω υπόψη μου… Μάλιστα σκέφτομαι το Comme chez soi, 

ένα διακριτικό μαγαζί για τους λάτρεις των γεύσεων, διδάσκει ο Πιέρ Βινάν εκεί, 

ξέρετε… Δεν πειράζει αλίμονο… Μα, φυσικά θα στείλω το προσωπικό μου lear jet να 

σας παραλάβει… Εντάξει λοιπόν, στις 14.00 την Πέμπτη, αντίο σας!». 

 

 Ο Γκαμπριέλ έκλεισε το τηλέφωνο με ικανοποίηση. Το ραντεβού είχε 

κανονιστεί. Μέχρι τη συνάντηση της Πέμπτης στις Βρυξέλλες μεσολαβούσε 

αρκετός χρόνος για να προετοιμαστεί κατάλληλα. Ανακουφισμένος, 



Χωρίς σημεία στίξεως σιωπή         13 
_______________________________________________________________________________________________________________________________________________________________________________________________________________ 

 

 

τεντώθηκε στην καρέκλα της προεδρίας του, κάνοντας τα χέρια αγκαλιά για 

μαξιλάρι στο κεφάλι του. Ο ήλιος εξακολουθούσε να μπαινοβγαίνει από τις 

χαραμάδες που άφηναν τα σύννεφα λες και τις είχε διορίσει πορτιέρηδες της 

λάμψης του. Έκλεισε τα μάτια να μη βλέπει κι έπιασε να σκέφτεται. Τι θ’ 

αντίκριζε την Πέμπτη στη συνάντηση με τον Έλληνα;  

 Ο κύριος Χόροβιτς τον είχε ενημερώσει για το ποιον του.  

 Μεγαλοεπιχειρηματίας, μέσης ηλικίας, με ναυαρχίδα των 

επιχειρηματικών του δραστηριοτήτων ένα εκδοτικό συγκρότημα με πλήθος 

εντύπων. Εφημερίδες και περιοδικά για όλα τα γούστα. Ήταν και μέτοχος σε 

τηλεοπτικό κανάλι. Είχε μερίδιο σε μεγάλη εταιρεία κινητής τηλεφωνίας. Στις 

θάλασσες και τους ωκεανούς αρμένιζαν πλοία ξηρού φορτίου αλλά και 

τάνκερ ιδιοκτησίας του. Και στα μεγάλα κατασκευαστικά έργα των 

επικείμενων Ολυμπιακών Αγώνων μέσα ήταν. Κι οπουδήποτε αλλού σύχναζε 

το χρήμα, προσελκύοντας θιασώτες του μεγαλείου και της λάμψης του. Ο 

άνθρωπός του στην Αθήνα. Οι κινήσεις του εντός κι εκτός κυβερνητικών 

κλιμακίων γίνονταν με την άνεση επιδέξιου χορευτή. Εξ ου και το 

παρατσούκλι «Νουρέγιεφ».  

 

 Ξαφνικά έπιασε βροχή. Σιγανή στην αρχή. Ο Γκαμπριέλ έκανε τις 

σκέψεις του αδιάβροχο, ανασκουμπώθηκε και στράφηκε να αγναντέψει όλους 

εκείνους που έτρεχαν στην αλέα του κτηρίου για να φθάσουν γρηγορότερα 

στον προορισμό τους. Υπομειδίασε καθώς χάζευε το αιφνιδιασμένο σμάρι 

ανθρώπων. Αίφνης, σκυθρώπιασε. Από τις σκέψεις του γλίστρησε μία, 

μουσκεύοντάς τον. Πάγωσε ελαφρώς. Ήταν αυτή που τον γυρόφερνε 

απειλητικά τις τελευταίες ημέρες, καμουφλαρισμένη σε δύο τόσο δα 

λεξούλες… access denied! Πέρα μακριά στον ορίζοντα, οι αστραπές έδιναν τα 

διαπιστευτήριά τους, ακυρώνοντας τις όποιες αμφιβολίες για την καταιγίδα 

που θα ακολουθούσε. Ο Γκαμπριέλ ανατρίχιασε. Κάπως ένιωσε στην ιδέα της 

επερχόμενης καταιγίδας. Διαισθάνθηκε κάτι σαν απειλή. Έψαξε να κρυφτεί. 

Παράτησε ασθμαίνοντας την αμφιθεατρική ενατένιση του δρώμενου, 

προκειμένου να ενωθεί με το πλήθος. 

 Ίσως εκεί, χαμένος στην ανωνυμία, ανακάλυπτε τρόπους διαφυγής, αν, 

ο μη γένοιτο, η μία και μόνη σκέψη-απειλή γινόταν αστραπή.  

 Ώσπου να το συνειδητοποιήσει ο ίδιος αλλά κι οι πολυάριθμοι 

συνεργάτες του, όπως τον έβλεπαν να εγκαταλείπει τους χώρους των 

γραφείων της επιχειρήσεως φουριόζος, είχε βγει έξω από το κτήριο, 

παίρνοντας στο κατόπι τους τελευταίους κατατρεγμένους από τη βροχή.  



14                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Γκαμπριέλ. Εγώ. Ένας «αρχάγγελος» των επιχειρήσεων. Γεννήθηκα για 

να πετύχω. Όπου οι περισσότεροι αποτυγχάνουν. Δουλειά μου είναι η 

συσσώρευση πλούτου. Κυρίως για τους μετόχους της εταιρείας μου. 

Επωφελούμαι βεβαίως κι εγώ. Είμαι ένας από τους εκλεκτούς του πλούτου. Δε 

θα μπορούσε να είναι αλλιώς. Ο πλούτος είναι μονάδα μέτρησης αίσχους. Όσο 

περισσότερος, τόσο πιο αισχρός κι ο τρόπος για να τον αποκτήσεις. Οι 

άνθρωποι δε γεννιόμαστε καλοί. Πώς άλλωστε; Αφού γεννιόμαστε 

ανυπεράσπιστοι! Από τη γέννησή μας αγωνιζόμαστε να επιβιώσουμε 

χρησιμοποιώντας κάθε μέσο. Ενστικτωδώς. Στην πορεία διδασκόμαστε 

τεχνικές ενσωμάτωσης με το περιβάλλον. Αποβάλλοντας το άγχος της 

επιβίωσης, βρίσκουμε χώρο εντός μας κι αναπτύσσουμε τα συναισθήματα της 

αγάπης και της φιλίας. Γινόμαστε κοινωνικοί. Ανακαλύπτουμε τα ευγενή 

μηνύματα των θρησκειών και προσευχόμαστε για την πνευματική μας 

ευημερία. Και σιγά-σιγά αποκηρύττουμε τα άγρια ένστικτα των ζώων. Βάσει 

της λογικής και της εκπαίδευσης. Στο βάθος όμως παραμένουμε άγρια ζώα σε 

καταστολή. Εκτός από κάποιους που συνεχίζουμε να ζούμε ως άγρια θηρία 

μολονότι η εξωτερική μας εμφάνιση μαρτυρά το αντίθετο. Κι αυτό γιατί ο 

πλούτος μας, είναι μια λεοντή ευρέως αποδεκτή ως κόσμημα κι όχι ως 

τρόπαιο αγριότητας. Όταν έγινε έφηβος ο Ηρακλής πήγε στον Κιθαιρώνα, 

όπου έβοσκαν τα κοπάδια του Αμφιτρύωνα κι εκεί πραγματοποίησε το πρώτο 

κατόρθωμά του, σκοτώνοντας το φοβερό λιοντάρι του Κιθαιρώνα, που ήταν ο 

φόβος και ο τρόμος των κατοίκων της περιοχής. Τη λεοντή του τη φορούσε 

από τότε, πάντα στο κορμί του ο Ηρακλής, ενώ το κεφάλι του λιονταριού το 

είχε σαν κράνος. Μηχανόβιος θάρρους.  

    

 Μια όμορφη κοτούλα λιγάκι προτού φέξει, εκίνησε να πάει ευθύς για 

το κοτέτσι. Μα ξάφνου ξεπετάχτηκε μέσα από το κοτέτσι, καμαρωτός ο 

κόκορας λειρί να της φορέσει. Εκλαμβάνω την παρέμβαση ως ρουστίκ 

δρώμενο κι αδιαφορώ. Ουδείς δύναται να με απομακρύνει εκ του τόπου της 

φαντασίας μου. Πόσο μάλλον ένα ευνουχισμένο πτηνό. Είναι κοπιαστικό 

πράγμα η συγγραφή! Με το παραμικρό μπορεί να σου αποσπαστεί η προσοχή. 

Το πιο ενοχλητικό είναι οι εξωτερικοί ήχοι. Και δεν είναι μόνο ο κόκορας του 

γείτονα. Τέλος πάντων. Ας δώσω τόπο στην οργή συνεχίζοντας.    

     

 Στον άξονα που ενώνει τα νότια με τα βόρεια προάστια της Αθήνας, 

ακριβώς στο σημείο που θα ορίζαμε ως κέντρο, όπου κατά σύμπτωση είναι και 

το κέντρο της, βρίσκεται ο ένας εκ των δύο πύργων τους οποίους διαθέτει η 



Χωρίς σημεία στίξεως σιωπή         15 
_______________________________________________________________________________________________________________________________________________________________________________________________________________ 

 

 

πόλη. Ο Πύργος των Αθηνών όπως έχει επικρατήσει να λέγεται. Ένα κτήριο 

ακαλαίσθητο, όπως όλα εκείνα τα οποία φτιάχτηκαν για να υπηρετήσουν την 

ανέλιξη ως τραπεζικό μέγεθος κι ουχί ως πολιτισμικό έργο.  

 Σ’ έναν από τους ορόφους του βρίσκεται το γραφείο ενός 

υποκαταστήματος μιας ασφαλιστικής εταιρείας. Της SAVE LIFE’S INSURANCE 

COMPANY. Σ’ αυτήν εργάζεται ως ασφαλιστής ο Μιχάλης Κατάπολας.  

 Καλησπέρα, Κατάπολας εδώ, σας τηλεφωνώ σχετικά με την πρόταση 

ασφάλισης που σας είχα κάνει. Δε θα προχωρήσετε; Πρέπει να το σκεφτείτε κι 

άλλο! Α, το σκεφτήκατε και δε σας ενδιαφέρει… Σας καταλαβαίνω. Γεια σας. 

 Το τελευταίο διάστημα ο Μιχάλης είναι ιδιαίτερα ανήσυχος. Η δουλειά 

του δεν πάει καθόλου καλά, με αποτέλεσμα, μέρα με την ημέρα, να μεγαλώνει 

η ανασφάλειά του. Αισθάνεται σαν να τελεί υπό προθεσμία, η οποία έλκει τη 

διάρκειά της από την αυξομείωση της ίδιας του της ικανότητας να πουλάει 

ασφάλειες. Δεν είναι η πρώτη φορά. Από την αρχή της σταδιοδρομίας του στο 

ασφαλιστικό επάγγελμα έτσι ήταν. Ανασφαλής υπό προθεσμία. Μέχρι να 

βρεθεί κάτι καλύτερο. Κάτι πιο ασφαλές από το να πουλά ασφάλειες.  

 Οξύμωρο το σχήμα εν τη γενέσει του. Είχε την πλάκα του στην αρχή. 

Ήταν σαν να έδινε καθημερινά μια παράσταση. Κυνηγούσε τον πελάτη για να 

τον κάνει θεατή ενός έργου ερμαφρόδιτου. Κωμωδία και δράμα αντάμα. Θα 

πάρετε μια ασφάλεια ζωής; Όχι! Μα γιατί; Η ζωή είναι τόσο σύντομη, τόσο 

φευγαλέα που σήμερα είσαι, αύριο δεν είσαι! Το μόνο σίγουρο είναι ότι όλοι 

κάποτε θα πάψουμε να υπάρχουμε! Άρα μιλάμε με μαθηματική ακρίβεια για 

την πλέον ασφαλή και προσοδοφόρα επένδυση! Μα, τι λες χριστιανέ μου; 

Είσαι καλά; Θα πρέπει να πεθάνω εγώ για να κερδίσουν οι υπόλοιποι; Μα, τα 

παιδιά σας! Η γυναίκα σας! Να μείνουν στον δρόμο; Δε θα το μετανιώσετε… 

πιστέψτε με! Φυσικά και δε θα το μετανιώσω! Αφού θα έχω πεθάνει ρε 

αχαΐρευτε! Άντε τσακίσου από δω χάμω! Θα φύγω, αλλά πρώτα θα μου βάλετε 

μια υπογραφή εδώ πέρα, σ’ αυτό το έγγραφο. Κάτω δεξιά. Χωρίς καμία 

υποχρέωση. Και γιατί να βάλω την υπογραφή μου; Θα σας πω, αλλά μη 

νευριάσετε! Σ’ ακούω. Θέλω να έχω ένα χαρτί στα χέρια μου για να έχω τη 

συνείδησή μου καθαρή. Και θα σου την εξασφαλίσει η υπογραφή μου σ’ αυτό 

το χαρτί; Φυσικά! Γιατί αν πεθάνετε, ενόσω τα παιδιά σας είναι ακόμη 

ανήλικα, θέλω να έρθω στην κηδεία σας και να τους δείξω το χαρτί αυτό, 

λέγοντάς τους πως από τη μεριά μου είχα κάνει ότι καλύτερο μπορούσα για να 

τα προστατεύσω… 

 Θα μετρήσω μέχρι το τρία! Στο τέσσερα θα σ’ έχω γαμήσει!  

    



16                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Πώς να δουλέψεις έτσι; Όταν αντιμετωπίζεται με προκατάληψη ο 

θάνατος, κερδίζει ο χάρος. Διαφορετικά θα μπορούσε να κερδίσει κι ο 

εκλιπών. Αυτό ακριβώς είναι η ασφάλεια ζωής. Ένα στοίχημα με τον Χάρο. Το 

μοναδικό που δε θέλεις να κερδίσεις. Άμα όμως έχεις υπαρξιακά προβλήματα, 

όπως ο Μιχάλης, αδυνατείς να μπεις στο πετσί του ρόλου του booker. Κι 

αναγκάζεσαι μια ζωή να «πληρώνεις» τους πελάτες σου προκειμένου να τα 

έχεις καλά με τη συνείδησή σου. Αυτό έκανε κι ο Μιχάλης. Φιδοσερνόταν αργά 

πέριξ των υποψηφίων πελατών του, από φόβο, μην και δεχθεί κάποιος 

φτωχός, πλην τίμιος άνθρωπος, ν’ ασφαλιστεί γεμίζοντάς τον ενοχές για το 

κουπόνι ατυχίας που κατάφερε να πουλήσει. Ρε Μιχαλάκη, αφού σε χαλούσε 

το επάγγελμα, τι το συνέχιζες;  

 

 Αυτός είμαι εγώ! Έλα μου ντε! Ειλικρινά δε γνωρίζω. Ακόμα κι εγώ 

απορώ με τον εαυτό μου, πώς άντεξα να μαλακίζομαι ασύστολα τόσα χρόνια! 

Ψάχνω και ψάχνομαι κι απάντηση δε βρίσκω! Από την άλλη σκέφτομαι πως 

τίποτα δε γίνεται τυχαία κι αποδέχομαι στωικά το απευκταίον. Έπειτα ήταν 

και κάτι άλλο. Σαν ασφαλιστής βίωνα τον κίνδυνο όπως κάποιοι άλλοι τα 

extreme games.  

 Μ’ άρεσε που σχοινοβατούσα μονίμως μεταξύ φθοράς κι αφθαρσίας. 

Αδρεναλίνη το λένε αλλιώς. Μέχρι και στο σεξ τα ίδια έκανα. Ήθελα τον 

κίνδυνο παρόντα. Να παίρνει μάτι. Γι αυτό μ’ άρεσε να πηδιόμαστε με τη 

γυναίκα μου στα πιο απίθανα μέρη. Σε τουαλέτες κινηματογράφων με τις 

οθόνες σκοτεινές να ψυχαναλύουν αδιέξοδα, σε μπαλκόνια φιλικών σπιτιών 

με θέα τον ακάλυπτο της χασαποταβέρνας, πίσω από βαριές μπορντό 

κουρτίνες να κάνουν πλάτη στον αποχωρούντα αιώνα, στον ανελκυστήρα που 

συνεχώς τελείωνε τον προορισμό του υδραυλικά, όπως αναπνέεις πριν την 

εκσπερμάτωση. Έτσι ένιωθα ότι ζούσα.  

 

 Ήταν απόγευμα φθινοπώρου κι ο Μιχάλης βρισκόταν στο γραφείο μαζί 

με τον συνάδελφό του Γιάννη Απέργη. Γραμματέας δεν υπήρχε τις 

απογευματινές ώρες κι έτσι είχαν για παρέα ο ένας τον άλλον. Ο Μιχάλης 

όμως κάπως ένιωθε. Σαν να είχε κάνει αθέλητα μακροβούτι στο άγχος το 

οποίο κι είχε αρχίσει να φωτίζει τα χρώματα του ερέβους του άγνωστου βυθού 

του. Ξεφύλλιζε την ατζέντα του αναζητώντας μάταια ένα τηλέφωνο ως 

αναπνευστήρα ελπίδας. Ένα τηλέφωνο για να καλέσει και να μιλήσει για τον 

κίνδυνο που παραμονεύει να μας ξεπαστρέψει. Τόσοι άνθρωποι, χιλιάδες, 



Χωρίς σημεία στίξεως σιωπή         17 
_______________________________________________________________________________________________________________________________________________________________________________________________________________ 

 

 

εκατομμύρια, έπρεπε κάποιος να βρεθεί να τον απαλλάξει από τους δικούς του 

φόβους αγοράζοντας μια ασφάλεια ζωής. Μια φιάλη οξυγόνου. 

 Ο συνάδελφός του διάβαζε ατάραχος εφημερίδα. Δεν έδειχνε να 

συμμερίζεται του Μιχάλη τις ανησυχίες. Ο Απέργης ήταν ένας περίεργος κι 

απρόβλεπτος τύπος. Ξεχώριζε λόγω της εκνευριστικής του αδιαφορίας για 

οτιδήποτε. Δε νοιαζόταν για τη δουλειά, παρ’ όλα αυτά είχε πάντα τόση όση 

χρειαζόταν. Οι σχέσεις του, είτε επαγγελματικές είτε φιλικές ή ακόμα κι 

αισθηματικές, φρόντιζε να περνούν απαρατήρητες. Λες και δεν είχε. Όσα πάνε 

κι όσα έλθουν, αδιάφορο.  

 

 Μα ακριβώς εκεί έγκειται και το ενδιαφέρον μου! Είναι στάση ζωής η 

αδιαφορία. Προτιμώ να σουλατσάρω όπως οι αρχαίοι μας πρόγονοι. 

Φιλοσοφώντας. Η ζωή είναι μικρή και σύντομη κι οφείλουμε να την 

αντιμετωπίζουμε ως παιδί που δεν πρόκειται να μεγαλώσει ποτέ!  

 

 Ο Μιχάλης μακάριζε του Γιάννη αυτή την αδιαφορία. Μουρμούραγε, 

καθώς ξεφύλλιζε με άγχος τις σελίδες της ατζέντας του. Είχε ιδρώσει, με τα 

μάτια να βουρκώνουν από απόγνωση και το βλέμμα καρφωμένο στο αδιέξοδο 

στο οποίο έβγαζε το γράμμα-τέλος της ατζέντας: ωμέγα. Δεν ήξερε κανέναν με 

επίθετο να ξεκινάει από ωμέγα. Ωραιόπουλος Γεώργιος. Υπάρχεις, αλλά δε σε 

ξέρω. Εκείνη τη στιγμή όμως του φάνηκε πως όλοι οι γνωστοί κι οι φίλοι του, 

είχαν επίθετο που άρχιζε από ωμέγα. Γι’ αυτό, όσο κι αν είχε πιεστεί, ούτε που 

πέρναγε από το μυαλό του ν’ αρχίσει να τους καταγράφει στον κατάλογο 

αλφαβητικά. Ήθελε να έχει αλφαβητικές μόνο τις όποιες σχέσεις είχε 

καλλιεργήσει χρόνια τώρα μαζί τους. Έξω η δουλειά από τη φιλία.  

 «Δεν είναι δυνατόν…» έλεγε ο Μιχάλης «…η επαγγελματική μου επιτυχία 

να είναι συνάρτηση της διάθεσης για βοήθεια των γνωστών και φίλων… Αυτό δεν 

είναι δουλειά, είναι ελεημοσύνη!».  

 Ο διευθυντής του είχε άλλη γνώμη: «Οι φίλοι κι οι γνωστοί είναι 

υποχρεωμένοι να βοηθήσουν, αλλιώς δεν είναι φίλοι...».  

 «Μα…» αδύναμα του έβγαινε του Μιχάλη η ένσταση λες κι ήταν ανάσα 

από κεράκι. «Αυτά να τα αφήσεις…» έλεγε ο διευθυντής «…ο πεινασμένος πρέπει 

με κάθε θεμιτό κι αθέμιτο τρόπο να γεμίσει το στομάχι του…».  

 «Μήπως να έχει δίκιο ο διευθυντής;» αναρωτήθηκε καθώς πάλευε 

απεγνωσμένα να λυγίσει όλων των φίλων τα επίθετα κάτω από το βάρος του 

ωμέγα. Πρέπει να γραφτώ σε γυμναστήριο, έχω λαπαδιάσει. Έκλεισε την 

ατζέντα κι αναψηλάφησε τις σκέψεις του. Έψαχνε δικαιολογία στις 



18                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

δικαιολογίες του περί αλφαβητικής κατάταξης των φίλων του. Δίστασε να 

πάρει θέση και προτίμησε να χαζέψει τον μποτιλιαρισμένο, από τις 

πολυκατοικίες των ψηλών κτιρίων, ορίζοντα. Έναν ορίζοντα μουντό όχι από 

τα σύννεφα αλλά από τη μελαγχολική διάθεση του Μιχάλη.  

 Ομολογώ εν βάπτισμα εις άφεσιν αμαρτιών. Το παραδέχομαι! Είχα τόσο 

πολύ βουτηχτεί στην ανοησία της αναμονής για κάτι καλύτερο στη ζωή μου, 

που αδυνατούσα να παρακολουθήσω την πραγματικότητα! Κι αυτό που έκανε 

τα πράγματα χειρότερα ήταν ότι δεν άκουγα και κανέναν! Εκτός από τυφλός 

ήμουν και κουφός! Κερί στ’ αυτιά μου ο εγωισμός.   

 

 «Πώς καταντήσαμε έτσι, ρε Γιάννη;» έβγαλε φωναχτά το παράπονο και 

την απογοήτευσή του ο Μιχάλης…  

 Ο Απέργης παράτησε την εφημερίδα κι αφού έμεινε για δευτερόλεπτα 

μετέωρος, είπε με έμφαση:  

«Λοιπόν, έχεις δίκιο, σουρουπώνει κι είμαστε ακόμα στεγνοί! Εγώ λέω να την 

κάνουμε στου Μεγακλή!». 

«Τι λες, ρε Γιάννη; Εγώ σου λέω τον πόνο μου, την απελπισία μου, κι εσύ μου μιλάς 

για ποτά; Άσε με, σε παρακαλώ!». Πόσο σε ζηλεύω. 

 Ο Γιάννης δεν έδειξε να πτοείται κι άρχισε τη διαδικασία αποχώρησής 

του. Τακτοποίησε την τσάντα του, συγύρισε το γραφείο του, πήρε την 

καμπαρτίνα του από την κρεμάστρα κι ετοιμάστηκε ν’ αποχαιρετήσει τον 

συνάδελφό του. Αντί όμως για ένα ξερό χαιρετισμό, προτίμησε, έχοντας πάρει 

το ανάλογο ύφος, να πει:  

«Αγαπητέ Μιχαλάκη, ο πόνος κι η απελπισία σας οφείλεται εις τας επιλογάς σας, 

τας οποίας, δυστυχώς, καλείσθε τώρα να υπερασπισθείτε…, otherwise… 

ακολουθήστε με εις μίαν scotch whisky περιπλάνησιν… ξέρετε πού θα 

ευρίσκομαι…sir…». Κι αφού ολοκλήρωσε τη μικρή επίδειξη των 

αγγλοσαξονικών του τρόπων, κλίνοντας ελαφρά την κεφαλήν προς το μέρος 

του φίλου του, αποχώρησε. Ο Μιχάλης έμεινε εμβρόντητος να τον βλέπει να 

εγκαταλείπει το γραφείο. Είχε δίκιο ο Γιάννης. Δικές του επιλογές, δικός του ο 

πόνος, δική του κι η απελπισία. Ολάκερη δική του κι η σιωπή. Σήμερα 

κυκλοφορούν τα ζυγά.  

 

«Και τώρα, τι κάνουμε;» ψιθύρισε στο, άδειο από ανθρώπους, γραφείο. «Τα 

παρατάμε; Ή συνεχίζουμε κι όπου μας βγάλει;». Εκείνη τη στιγμή χτύπησε το 

τηλέφωνο. Ο Μιχάλης ξαφνιάστηκε μες τη βαρυθυμία του, αλλά στο τέταρτο 

ντριν σήκωσε το ακουστικό. «Εμπρός;» αποκρίθηκε διαπορώντας.  



Χωρίς σημεία στίξεως σιωπή         19 
_______________________________________________________________________________________________________________________________________________________________________________________________________________ 

 

 

«Παρακαλώ, για μια ασφάλεια ήθελα να ρωτήσω…».  

«Ναι, πείτε μου, σας ακούω!» είπε σαν να ηλεκτρίστηκε ο Μιχάλης. 

«Είστε ο ίδιος;». 

«Ναι, εγώ είμαι αυτοπροσώπως!». 

«Α, εντάξει, γιατί έχω βαρεθεί να μιλάω με άλλους, κύριέ μου…». 

«Συγγνώμη δε σας καταλαβαίνω, τι εννοείτε;». 

«Να, ξέρετε, συνέχεια με παίρνουν διάφοροι από τις ασφάλειες και μου λένε ότι 

τηλεφωνούν εκ μέρους κάποιου άλλου, ενώ στην πορεία μιλάω μ’ αυτούς, και στο 

τέλος μου ζητάνε ραντεβού στο όνομα των άλλων, και μετά στο ραντεβού 

εμφανίζονται αυτοί μόνοι τους, χωρίς τους άλλους… Καταλαβαίνετε; Κι όταν είναι 

να υπογράψω πρέπει να το κάνω επειδή το έκαναν κι οι άλλοι… Γι’ αυτό κι εγώ δεν 

έχω υπογράψει τίποτα, παρ’ όλο που θέλω, μ’ αρέσει να υπογράφω, ξέρετε, μέχρι να 

βρω όμως κάποιον να είναι ο ίδιος κι όχι κάποιος άλλος…». 

«Καταλαβαίνω, κυρία μου, καταλαβαίνω…» της είπε συγκαταβατικά κι ας μην 

καταλάβαινε τίποτα.  

«Λοιπόν, δε θα μου κλείσετε ραντεβού;» επανήλθε αποφασιστικότερη η κυρία. 

«Μα ναι, φυσικά. Πότε θέλετε;». 

«Την Πέμπτη, στις 14.00 το μεσημέρι, στο γραφείο μου. Είναι Μιχαλακοπούλου, σας 

βολεύει;». 

«Αν με βολεύει;… Για να δω την ατζέντα μου… Λοιπόν… Πέμπτη στις 14.00… Ναι, 

βεβαίως, βεβαίως, δεν έχω κάτι εκείνη την ώρα, έχω πιο νωρίς και πιο αργά, στις 

14.00 όμως δεν έχω τίποτα. Δώστε μου τον αριθμό και το τηλέφωνό σας παρακαλώ, 

αν έχετε την καλοσύνη…». 

«Το όνομά σας δεν μου είπατε!». 

«Με συγχωρείτε, Κατάπολας, Μιχάλης Κατάπολας». 

 

 Ο Μιχάλης ακούμπησε ευλαβικά το τηλέφωνο στη θέση του και αργά-

αργά άρχισε να μαζεύει τα πράγματά του για να φύγει. Το χρειαζόταν τώρα 

ένα whisky. Κι όπως έλεγε κι ο Γιάννης Απέργης, το ποτό σε απελευθερώνει 

όταν το πίνεις με παρέα κι όχι όταν το πίνεις μόνος σου!  

«Είμαι πότης, αλλά κοινωνικός πότης, φίλτατε Μιχαλάκη! Στο σπίτι μου δεν πίνω 

γουλιά!» συνήθιζε να καγχάζει κάθε φορά που παρεκτρεπόταν πίνοντας και 

δεχόταν τις έντονες παρατηρήσεις του Μιχάλη. 

 Έξω είχε ήδη νυχτώσει και, καθώς έσβησε τα φώτα του γραφείου ο 

Μιχάλης, απλώθηκε η νύχτα ισοπεδωτικά στον χώρο. Ταυτόχρονα, μια 

ουράνια γαλήνη πλημμύρισε το είναι του. Κλείδωσε την τζαμένια πόρτα, 

έβγαλε έναν αναστεναγμό ανακούφισης και κατευθύνθηκε προς τους 



20                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

ανελκυστήρες. Πίσω του αντήχησαν οι αλυσίδες όπως σέρνονταν στο πέτρινο 

δάπεδο. Δεν κοιτάζω πίσω με τίποτα. Πρώτα θα έπινε ένα ποτό και μετά 

γραμμή στο σπίτι μήπως και κατάφερνε να ταιριάξει τα κομμάτια του puzzle 

που ήταν χρόνια τώρα το επάγγελμά του. Επιτέλους, τώρα είχε ένα όνομα, ένα 

τηλέφωνο, ένα ραντεβού. Ανάλογα με την εξέλιξη αυτού του ραντεβού της 

Πέμπτης, θα αποφάσιζε για το αν θα είχε κι επάγγελμα.  

 

- Πιτσαρία ΡΙΒΙΕΡΑ, παρακαλώ λέγετε… Ναι, μάλιστα, σας ακούω… Χωρίς μπέικον… 

Είναι γεμιστή… Σκορδόψωμο… Μεγάλη ή μικρή; Σε ποιον όροφο; Ένα τηλέφωνο… 

Σας ευχαριστώ, καληνύχτα.  

 Το τηλέφωνο σώπασε να παραγγέλνει. Ο Σταμάτης, ο 

παραγγελιολήπτης, έσκισε το χαρτάκι από το μπλοκάκι του, το έκανε σαΐτα 

και το πέταξε ακριβώς απέναντί του στον πιτσαδόρο για να εκτελέσει την 

παραγγελία. Τεχνολογία αιχμής. Έπειτα, έστρεψε το βλέμμα του 

βαριεστημένα απέναντί και φώναξε:  

- Τζίμηηη… Τζίμηηηη!  

 Ο Τζίμης δούλευε σε πιτσαρίες, έκανε παραδόσεις, delivering δηλαδή, 

όπως είχε επικρατήσει να λέγεται. Τον χειμώνα δούλευε στην Αθήνα ή προς 

τα βόρεια προάστια και το καλοκαίρι στον Πειραιά ή στα νότια προάστια. 

Ταίριαζε τις εποχές με περιοχές. Βουνό ή θάλασσα. Αθήνα και Πειραιάς. 

Ξενοδοχείο ή ενοικιαζόμενα δωμάτια. Το πρωινό χρεώνεται έξτρα. Γλυφάδα 

και Κηφισιά. Ο Τζίμης ήταν πολύ καλός στη δουλειά του, άριστος 

επαγγελματίας. Διέθετε όμως μια κάπως περίεργη κοσμοθεωρία. Πίστευε πως 

όλα τα πράγματα στη ζωή μας ήταν καθορισμένα εξαρχής για να διαγράψουν 

μια συγκεκριμένη τροχιά ωσότου ολοκληρώσουν την πορεία τους. Επομένως 

άδικος κόπος να παρέμβεις. Αλλάζει ρότα το φεγγάρι;  

 Από μικρός φαινόταν πόσο περίεργος χαρακτήρας θα εξελισσόταν. 

Άργησε να μιλήσει. Οπότε η μοναδική μορφή επικοινωνίας παρέμεινε το 

κλάμα. Μέσα δεκαετίας του ‘60 με τις μελό κινηματογραφικές ταινίες να 

γαλουχούν μια γενιά παιδιών φτηνού δράματος. Το κλάμα του μικρού Τζίμη 

διαρκούσε όσο αναβοσβήνει συνήθως η ένδειξη στο αεροπλάνο, fasten your 

seatbelts. Μόλις όμως μπουκωνότανε το βυζί της μάνας του, ησύχαζε. Ζώνη 

ασφαλείας και αναπνευστήρας μαζί. Δεν τα θυμάμαι τα βυζιά της μάνας μου. 

Τα είχα για χειρολαβές και μ’ άρεσε να πιάνομαι πάνω τους. Έπειτα πήγε 

Δημοτικό σχολείο, Γυμνάσιο, Λύκειο, Πανεπιστήμιο, θητεία. Τίποτα δεν 

άλλαξε, μόνο πολλαπλασιάστηκαν οι φωτεινές ενδείξεις. Προστέθηκαν τα 

αλαρμ του σχολικού λεωφορείου πρωί και μεσημέρι, των αεροπλάνων που 



Χωρίς σημεία στίξεως σιωπή         21 
_______________________________________________________________________________________________________________________________________________________________________________________________________________ 

 

 

τον πηγαινοέφερναν όταν σπούδαζε στην Ιταλία και, τέλος, του υπηρεσιακού 

αυτοκινήτου όσο έκανε τη θητεία του στο Ναυτικό.   

 Θυμάμαι μια έκθεση στην τρίτη δημοτικού. Η έκθεση είχε ως θέμα: 

«Ποιο χωριό σας αρέσει περισσότερο, του μπαμπά ή της μαμάς; Και γιατί;». Είχα 

γράψει: «Μ’ αρέσει της μαμάς, γιατί έτσι!». Η δασκάλα με έμμεσο τρόπο σήμανε 

συναγερμό. Οι γονείς μου θεώρησαν το συμβάν φυσιολογικό ακυρώνοντας 

την επιφυλακή.  

 Μεγαλώνοντας, έδωσε την απαραίτητη φιλοσοφική διάσταση στη 

φράση που έμελλε να γίνει το σήμα κατατεθέν του. Τελειώνοντας το σχολείο 

ανακοίνωσε στους γονείς του ότι θα σπουδάσει ιατρική. Ούτε κρύο ούτε ζέστη. 

Όπως θέλεις παιδί μου. Δε θα γίνω γιατρός όμως! Και σαν να πυροδοτήθηκε 

μια βόμβα χιλιάδων χρόνιων αποριών τους, ξεστόμισαν αμφότεροι 

ταυτόχρονα: «Μα γιατί;». Και τότε ο Τζίμης με απάθεια απάντησε: «Γιατί έτσι!». 

Μα όταν διαπίστωσε πως η απάντησή του έγινε και πάλι στωικά δεκτή, 

εξερράγη για πρώτη και τελευταία φορά μαζί τους.  

 «Μα τι είδους γονείς είστε εσείς, επιτέλους; Ή μήπως δεν είστε; Άραγε, τι 

αλλαγές επέφερε ο ερχομός μου στη ζωή σας; Γιατί, απ’ ότι εσείς οι ίδιοι 

καμαρώνετε, ούτε που καταλαβαίνατε ότι υπάρχω! Μαμ, κακά και νάνι! Ωραία 

ταινία. Είναι δυνατόν να κάνετε παιδί και να μη νιώθετε τον κόσμο να σείεται 

δίπλα σας; Να μη νιώθετε το «είναι» σας ν’ απειλείται, ώστε να αγωνιστείτε για να 

κερδίσετε πάλι τους εαυτούς σας; Μα μπορεί ν’ απειληθεί ένα απαρέμφατο; Είναι 

ποτέ δυνατόν να μην έχετε νιώσει, όπως όλοι οι γονείς, αυτή την απειλή; Δε σας 

παραξένευε ότι ο γιος σας ήταν τόσο αθόρυβος, σχεδόν ανύπαρκτος; Γι’ αυτό με 

κάνατε; Για να διαπιστώσετε πώς είναι να μην υπάρχεις ή μήπως με κάνατε για να 

ζήσετε την εμπειρία του τίποτα; Το είναι έγινε μηδέν. Να σας πω εγώ γιατί όλα 

αυτά. Απλώς, γιατί έτσι!» αυτογκόλ.  

 

 Ναι! Απ’ όσο θυμάμαι τον εαυτό μου αυτή ήταν η πρώτη και τελευταία 

φορά που εκνευρίστηκα τόσο πολύ στη ζωή μου. Είχα θεωρήσει απαράδεκτη κι 

αλλοπρόσαλλη τη συμπεριφορά τους. Με το που είπα φεύγω για την Αθήνα, 

ούτε που ίδρωσε το αυτί τους! Υπήρξαν τόσο μαλθακοί, τόσο αδιάφοροι, τόσο 

τίποτα, τόσο δημόσιοι υπάλληλοι στη ζωή τους! Ένα λεπτό όμως! Για ποιον 

Τζίμη μιλάτε; Εγώ δεν έχω πάει στην Ιταλία, ούτε κι έχω σπουδάσει τίποτα 

στη ζωή μου! Τσοπανάκος ήμουνα, προβατάκια έβοσκα. Ιδιωτικό σχολείο; 

Θητεία στο ναυτικό; Όχι ρε φίλε! Λάθος Τζίμης! Από την άλλη, εγώ είμαι 

αυτός που δουλεύει στη Ριβιέρα! Τι γίνεται ρε;  

 



22                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Τζίμης προχώρησε προς το μέρος του Σταμάτη, ο οποίος μιλούσε πάλι 

στο τηλέφωνο με κάποιον άλλο πελάτη. Στάθηκε αθόρυβα στο πλάι του, μέχρι 

να τελειώσει το τηλεφώνημα. 

«Έχουμε παραγγελία;» ρώτησε τον Σταμάτη, που προσπαθούσε να διορθώσει 

κατά τι τις ανορθογραφίες του.  

«Ναι, ο δικός σου από Αγίου Στεφάνου». Ο Τζίμης δεν αντέδρασε. Έμεινε να 

χαζεύει τους περαστικούς που περπατούσαν βιαστικά εξαιτίας της ψιλής 

βροχής που εδώ και ώρες είχε ξεκινήσει. Θυμάσαι το ανέκδοτο; Μετά 

επέστρεψε στη θέση του στο βάθος της αίθουσας, μέχρι να ετοιμαστεί η 

παραγγελία. Την ώρα που ο Σταμάτης φώναξε τον Τζίμη για να τον 

ειδοποιήσει για την καινούργια παραγγελία, εκείνος χάζευε στην τηλεόραση 

μια σαπουνόπερα. Μια κοπέλα, όχι πάνω από εικοσιπέντε χρονών, που έπαιζε 

την υπηρέτρια σ’ ένα πλουσιόσπιτο, έλεγε στον συμπρωταγωνιστή της ότι 

ευχαρίστως θα του δάνειζε 20.000.000 δραχμές για να ξεπεράσει το οικονομικό 

του πρόβλημα. Εκεί κόπηκε η σειρά για διαφημίσεις. Ο Τζίμης σκέφτηκε το 

ποσό. Είκοσι εκατομμύρια δραχμές! Από τις οικονομίες μιας 

εικοσιπεντάχρονης υπηρέτριας.  

 

«Είσαι έτοιμος, Τζίμη!» φώναξε ο Σταμάτης. Ο Τζίμης σηκώθηκε να κάνει το 

δρομολόγιό του. Έξω συνέχιζε η ψιχάλα να θωπεύει με το άγγιγμά της ό,τι 

ακουμπούσε. Φόρεσε τη νιτσεράδα, κι ανέβηκε την Ευελπίδων αργά, στο 

ρυθμό της βροχής, ενώ σκεφτόταν τα είκοσι εκατομμύρια της υπηρέτριας. Στη 

στροφή που έκανε ο δρόμος για ν’ αφήσει άθικτο το πάρκο με τα λιγοστά 

πεύκα, έπιασε αριστερά για να μπει στην Αγίου Στεφάνου. Τα φώτα του 

μεγαλομπακάλικου στη γωνία λειτουργούσαν μέσα στη νύχτα σαν 

τροχονόμος. Άναβαν κι έσβηναν δίνοντας το προβάδισμα πότε στους 

ανηφορίζοντες και πότε στους κατηφορίζοντες. Οι σταγόνες χτυπούσαν 

ράθυμα τις οροφές των σταθμευμένων αυτοκινήτων.  

 Η είσοδος της πολυκατοικίας ήταν φωτισμένη. Κάποιος ανέβαινε ή 

κατέβαινε. Πάτησε το κουδούνι. Το φως έσβησε, ο κάποιος είχε ανέβει. 

Ξαναπάτησε το κουδούνι. Μετά από λίγο ακούστηκε ένα ερωτηματικό «Ναι;».  

Τι «ναι» ρε, σκέφτηκε. Δεν το είπε όμως, μόνο απάντησε κι αυτός εξίσου 

σουρεαλιστικά:  

«Ήρθαν οι πίτσες!». Στον ανελκυστήρα, να αγκομαχά να ανέβει πέντε ορόφους, 

εξακολουθούσε να σκέφτεται την υπηρέτρια με τα εκατομμύρια. Πέμπτος 

όροφος. Στάση κι αποβίβαση. Παρακαλούνται οι αξιότιμοι επιβάτες να 

ελέγξουν τις χειραποσκευές τους.  



Χωρίς σημεία στίξεως σιωπή         23 
_______________________________________________________________________________________________________________________________________________________________________________________________________________ 

 

 

«Η γυναίκα σου δουλεύει;» ρώτησε επιθετικά ο Τζίμης τον Μιχάλη καθώς του 

έδινε τις πίτσες. Ο Μιχάλης σάστισε, αλλά απάντησε έστω και μαγκωμένα: 

«Ναι, φυσικά!». Ο Τζίμης επανήλθε εκ νέου: 

«Πιστεύεις ότι μια υπηρέτρια περίπου εικοσιπέντε χρονών έχει οικονομίες είκοσι 

εκατομμυρίων από τη δουλειά της;». Άμα ήταν βιζιτού, γιατί όχι;  

«Με δουλεύεις, ρε Τζίμη; Γίνονται αυτά τα πράγματα;». 

«Στην τηλεόραση το είπανε, σε μια σειρά… Μια κοπέλα σ’ έναν τύπο που τον 

αγάπαγε κι αυτός είχε οικονομικά προβλήματα κι ήθελε να του τα δώσει…». Πόσο 

να παίρνει άραγε;  

«Έτσι πες μου, ρε Τζίμη. Λέω κι εγώ… Δεν ξέρεις τώρα; Σ’ αυτές τις σειρές η 

υπερβολή καθίσταται αναγκαία για ν’ αποδειχθεί… ε… ν’ αποδειχθεί το αδιέξοδο της 

σύγχρονης κοινωνίας, που… ε… που αγωνίζεται να… γιατί έχει αγκιστρωθεί…» μια 

καλή χτυπάει και 100 χιλιάρικα. 

«Άστο, ρε Μιχάλη… Το είπες, η υπερβολή καθίσταται αναγκαία, γιατί έτσι!» 

εντάξει, ενός μήνα πουρμπουάρ.  

 Ο Μιχάλης έμεινε να χαζεύει τον Τζίμη, που καληνύχτισε να φύγει 

χωρίς να πάρει λεφτά. Μπήκε στον ανελκυστήρα και πάτησε το μηδέν για να 

κατέβει. Ένα μηδέν που θα τον έστελνε στην έξοδο της πολυκατοικίας. Λίγα 

λεπτά πριν, επτά μηδενικά τον είχαν βάλει στην είσοδο της πραγματικότητας 

χιλιάδων ανθρώπων που ζούσαν σε πολυκατοικίες.  

«Τζίμη, ξέχασες τα λεφτά για τις πίτσες…» Ο Μιχάλης στεκόταν λαχανιασμένος 

στην έξοδο του μηδέν με τα λεφτά στο χέρι. Μαλάκα ξεχασιάρη!  

«Α, ναι… το ξέχασα, σ’ ευχαριστώ Μιχάλη… Κάτσε να σου δώσω τα ρέστα σου…» δεν 

πιστεύω να είσαι τόσο καρμίρης!  

«Όχι, εντάξει είναι…τα ρέστα δικά σου…». 

«Ευχαριστώ!… Α, δε μου λες, έχετε καμιά γιορτή σήμερα;».  

«Ναι… είναι τα γενέθλιά μου σήμερα… γίνομαι τριανταπέντε χρονών…». 

«Μπράβο! Να τα εκατοστίσεις! Καληνύχτα, λοιπόν…» στο λαιμό να σου κάτσει. 

«Καληνύχτα, Τζίμη…». Δεν μας χέζεις.  

 

 Το φως της πολυκατοικίας έσβησε μετά τις καληνύχτες, όπως τα φώτα 

της ράμπας, όταν φεύγουν οι ηθοποιοί. Κάναμε τίποτα σήμερα; 8 εισιτήρια και 

15 προσκλήσεις! Ο Μιχάλης προχώρησε προς τον ανελκυστήρα κι ο Τζίμης 

προς το απέναντι πεζοδρόμιο, όπου είχε σταθμευμένο το μηχανάκι του. 

Τυχαία η γνωριμία τους. Πελάτης του Απέργη ο Τζίμης. Συναντήθηκαν στο 

γραφείο μια φορά που ο Τζίμης είχε πάει να πάρει μια αποζημίωση εξαιτίας 

ενός ατυχήματος. Έπεσε η τζαμαρία πάνω μου. Χειμαρρώδης και 



24                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

παρορμητικός όταν ήθελε ο Απέργης δεν είχε παραλείψει να τους συστήσει. 

«Απ’ εδώ ο Τζίμης, μύστης των ταχυμεταφορικών ταχυφαγείων κι από εδώ ο 

Μιχάλης Κατάπολας, λαμπρός νέος και άριστος ασφαλιστής, γκουρού του άγχους κι 

άλλων ψυχοπλακωτικών ανοησιών, διαχειρίζεται ανθ’ ημών ασφάλειες κι 

ανασφάλειες», για να συμπληρώσει τη διακωμώδηση όλων με την προτροπή 

«Δεν πάμε να το γιορτάσουμε πίνοντας, τώρα που γνωριστήκαμε;». Η γνωριμία 

τους είχε γίνει στην αρχή της τρέχουσας σεζόν. Φθινόπωρο. Autumn leaves. Ο 

Τζίμης μόλις είχε προσληφθεί σ’ αυτή την πιτσαρία της Κυψέλης. Όμως καθώς 

έρχεται ο χειμώνας, οι μέλισσες απομακρύνουν τους κηφήνες από τη φωλιά. 

Τους αναγκάζουν να λιμοκτονήσουν καθώς δεν μπορούν να τραφούν μόνοι ή 

ακόμα και τους θανατώνουν. Το ίδιο κιόλας βράδυ της γνωριμίας τους έτυχε 

να τηλεφωνήσει για να παραγγείλει πίτσα ο Μιχάλης, αγνοώντας ότι εκεί 

δούλευε ο Τζίμης. 

 

 Η βροχή συνέχιζε να τσιμπολογάει, αρνούμενη να περάσει στο κυρίως 

πιάτο. Ο Τζίμης πήρε τον δρόμο της επιστροφής κατηφορίζοντας την 

Ευελπίδων. Τα φώτα του μεγαλομπακάλικου ήταν σβηστά την ώρα που 

έστριβε στην κατηφόρα. Ο Μιχάλης πίσω του έσβηνε ένα κερί ισοδύναμο με 

τριανταπέντε χρόνια ζωής. Η μικρή του κόρη χάλαγε τον κόσμο με τις φωνές 

της. 

 Λαμποκοπούσε ξεκαρδισμένη στα γέλια και απαιτούσε να ξανανάψουν 

τα 35 χρόνια του κεριού για να τα σβήσει, φυσικά μονάχη της, απρόσκοπτα, 

ετσιθελικά, δικαιωματικά.  

     

 Το ζητούμενο με τους χαρακτήρες ενός μυθιστορήματος είναι η 

διαύγεια. Πρέπει να είναι διαυγείς. Να μπορείς να δεις μέσα τους. Να ψάξεις 

μήπως κάπου υπάρχεις κι εσύ. Ή καλύτερα μήπως μπορείς να χωρέσεις κι εσύ! 

Ναι, να χωρέσεις, να διεισδύσεις μέσα στην ιστορία είτε για να λάβεις μέρος 

είτε για να γίνεις ο ίδιος μέρος της. Γιατί να είσαι μια ζωή μόνο αναγνώστης; 

Γιατί να μην μπορείς να παρέμβεις στο έργο του συγγραφέα διαμορφώνοντας 

το μυαλό του; Διαμορφώνοντας την πλοκή ακόμα κι ενάντια στη θέλησή του! 

Φαντάσου έναν συγγραφέα ο οποίος ονειρεύεται το δικό του Magnus opus. 

Όνειρο ζωής. Στοίχημα επιβίωσης. Έχει καταθέσει την ψυχή του ενέχυρο 

έναντι λίγης αλλά θαυματουργής έμπνευσης. Όλα βαίνουν ομαλώς. Γράφει 

και φαντάζεται ήδη τις διαδοχικές εκδόσεις του αριστουργήματός του. Μέχρι 

που παρεμβαίνεις εσύ. Ο αναγνώστης. Και του τα κάνεις μαντάρα όλα. Γιατί 

θέλεις να τον δεις ερείπιο. Γιατί γνωρίζεις τη δύναμή σου. Και την 



Χωρίς σημεία στίξεως σιωπή         25 
_______________________________________________________________________________________________________________________________________________________________________________________________________________ 

 

 

εκμεταλλεύεσαι καταστρέφοντας. Όπως κάνουν όσοι έχουν δύναμη. Η πράξη 

αυτή είναι ακόμα μία απόδειξη του πνεύματος της οικονομίας που διέπει τη 

ζωή μέσα στην κοινωνία των μελισσών. Το μελίσσι θα ξεχειμωνιάσει πιο 

εύκολα χωρίς έναν πληθυσμό κηφήνων, που το μόνο που θα κάνουν είναι να 

καταναλώνουν τις προμήθειες του χειμώνα χωρίς να προσφέρουν τίποτα.  

   

«Έχουμε τίποτα καλό για σήμερα, Τζίμη;» είπε ο Απέργης καθισμένος 

αναπαυτικά στην καρέκλα του γραφείου του.  

«Εξαρτάται από το τι ακριβώς εννοείς καλό!… Έχω έναν εισαγγελέα, έναν 

χρηματιστή, ένα μοντέλο και κάποιον που θέλει ν’ αγοράσει αυτοκίνητο κύρους…» 

απάντησε σχεδόν αυτομάτως ο Τζίμης, διεκδικώντας την πρωτοκαθεδρία στη 

συζήτηση. 

«Ξέρεις μάρκα προτίμησης;». 

«Ξέρω…». 

«Πάμε, λοιπόν, από την αρχή και με το πάσο μας, όπως αρμόζει σε gentlemen!..». 

 

 Ο Απέργης απλώθηκε στη θέση του κι έπλεξε με τα δάχτυλά του ένα 

βουναλάκι υπακοής. Όπως ένα πιάτο λουκουμάδες από του Κτιστάκη. Στη 

στάση αυτή συνήθιζε αυτάρεσκα να βρίσκεται για να δηλώνει αριστοκρατική 

υποταγή. Ναι. Τυφλή εμπιστοσύνη στον καλό του άγγελο, όπως αυθόρμητα 

και διόλου υποκριτικά αποκαλούσε τον Τζίμη, κι αριστοκρατική, γιατί, όπως 

έλεγε, μόνο ένας αριστοκράτης δεν αναρωτιέται για τη θεϊκή εύνοια, τη 

θεωρεί δεδομένη. 

 Έτσι, ο Τζίμης, άθελά του, είχε χρεωθεί την οικονομική ευμάρεια του 

Γιάννη Απέργη, εξασφαλίζοντάς του ταυτόχρονα και το δικαίωμα στην 

τεμπελιά. Το συγκεκριμένο απόγευμα κατά το οποίο διεξάγεται ο διάλογος, 

είχαν το καθιερωμένο εβδομαδιαίο ραντεβού τους.  

 

«Τον εισαγγελέα τον Χαρλαύτη τον έχεις ακουστά;». 

«Θαρρώ είναι αυτός που άσκησε δίωξη στον δημοσιογράφο Λαδόπουλο για 

παραβίαση προσωπικών δεδομένων…». 

«Ό,τι πεις εσύ. Εμένα δε με ενδιαφέρουν οι λεπτομέρειες. Να συνεχίσω;». 

«Κανονικά και με τον νόμο!». 

«Αυτός, λοιπόν, ήτανε χθες το βράδυ σ’ ένα καρέ στην Ευελπίδων και έπαιζε πόκα!».  

«Ε, και;». 

«Τι ε και; Τον είχαν μαδήσει, μιλάμε! Είχε και μια χυμώδη νεαρά που του 

κωλοτριβότανε συνέχεια αποκαλώντας τον τζουτζούκο της!». 



26                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Αρχίζει να αποκτά ενδιαφέρον το πράγμα…». 

«Έχει και εξίσου ενδιαφέρουσα συνέχεια, καθότι ο τύπος πρέπει να έχανε πάρα 

πολλά, αν κρίνω από τα χτυπήματα που ήταν των εκατό χιλιάδων… Στο ίδιο 

τραπέζι, επίσης, ήταν ο δικηγόρος Τραχνιάς, συνήγορος του μεγαλέμπορου 

ναρκωτικών Τζιφόπουλου, για τον οποίο είχε υποβάλει αθωωτικό βούλευμα ο 

Χαρλαύτης…». 

«Καλό, πολύ καλό Τζιμάκο!». 

«Ο χρηματιστής ήταν σ’ ένα οδοντιατρείο, φίλος του γιατρού, και του πρότεινε να 

επενδύσει 100.000.000 δραχμές σε μία μετοχή!». 

«Μπροστά σου, ρε Τζίμη, είπε τέτοιο πράγμα;». 

«Όχι, βέβαια! Είχα βάλει κοριό στο κουτί της πίτσας -ξέρεις αυτούς της πλάκας που 

έχουν εμβέλεια εκατό μέτρα- και το άκουσα…». 

«Τζίμη δεν παίζεσαι! Για λέγε ποια μετοχή;». 

«ΚΡΟΝΟΣ». 

«Και πότε πουλάμε;». 

«Την ημέρα που στους ‘‘Νέους ορίζοντες’’ θα έχει πρωτοσέλιδο ότι ξένοι θεσμικοί 

τοποθετούνται στο χαρτί!». 

«Για στάσου, όμως, γιατί να τον πιστέψουμε, ρε Τζίμη;». 

«Γιατί δεν σου είπα ποιος ήταν στον οδοντίατρο!». 

«Μάλιστα… Ας αλλάξουμε θέμα, πες μου για το μοντέλο…». 

«Πουτάνα πολυτελείας!». 

«Χέστηκε η φοράδα στ’ αλώνι!». 

«Δεν ξέρω τι έκανε η φοράδα, αυτή πάντως ήταν σ’ ένα στούντιο φωτογραφίας. Ο 

φωτογράφος είναι ο μεσάζων της και της έκλεισε ένα ραντεβού μ’ έναν άραβα 

πελάτη, που πλήρωνε όσα-όσα για να την πηδήξει…». 

«Στα πόσα έκλεισε;». 

«Στα 15.000$!». 

«Μωρέ μπράβο! Κι αυτή με κοριό;».  

«Όχι. Ο φωτογράφος είναι φίλος μου από την Ιταλία…». 

«Κι ο τύπος με το αυτοκίνητο κύρους;». 

«Ψωνάρα! Έχει μια ΕΛΔΕ, πρώην ασφαλιστής». 

«Ε και λοιπόν, πού είναι το ενδιαφέρον;». 

«Την ΕΛΔΕ την έχει για να ξεπλένει λεφτά του Τζιφόπουλου…». 

«Μάλιστα…». 

 

 Ο Τζίμης έκλεισε τον φορητό υπολογιστή κι έγειρε στην καρέκλα του 

γραφείου του Απέργη. Καινούργιο παιχνίδι. Στην πλάτη του σουρούπωνε ο 



Χωρίς σημεία στίξεως σιωπή         27 
_______________________________________________________________________________________________________________________________________________________________________________________________________________ 

 

 

ήλιος, πειθαναγκάζοντας το γκρίζο των πολυκατοικιών να μενεξεδίσει. Λέξη 

με δύο φωνήεντα γράμματα. Ένα όμορφο δειλινό φινίριζε μια δαντελένια 

ημέρα. Μια ανεπανάληπτη στιγμή εκπομπής ευτυχίας μέσα από το άπειρο 

ελάχιστο τίποτα. Και δέκτες των ραδιοκυμάτων της πλήρους ευδαιμονίας ο 

Τζίμης και ο Γιάννης Απέργης, ο καθένας για τους δικούς του λόγους. Τα 

παιχνίδια στον υπολογιστή προκαλούν λέει εθισμό. Πόσων βαθμών αλκοόλ; 

Μια μειλίχια γαλήνη αντικατοπτριζόταν στα πρόσωπά τους με τη μορφή ενός 

μακάριου χαμόγελου ικανοποίησης. Μερικά δευτερόλεπτα σιωπής. 

Επαναφορά.  

 

«Τι λες, Τζίμη, πάμε για ένα ποτό;». 

«Και δεν πάμε; Σήμερα έχω ρεπό…». 

 

 Υπάρχει συνταγή για να γραφτεί ένα καλό μυθιστόρημα; Δε γνωρίζω 

και δε μ’ ενδιαφέρει! Εγώ θέλω να κάνω την πλάκα μου παρακολουθώντας 

έναν συγγραφέα να την αναζητεί. Πρώτα ψάχνει το θέμα. Κάτι πιασάρικο. 

Μεταξύ κουλτούρας και τηλεόρασης. Ούτε έτσι ούτε κι αλλιώς. Έπειτα η 

πλοκή. Οι ήρωες. Σύγχρονοι και όχι. Ανθρώπινοι σίγουρα. Να μπορείς να τους 

ακούσεις. Να μπορείς να ταυτιστείς ή και να τους ξεπεράσεις. Να τους 

ξεράσεις γίνεται; Να σε συγκινούν ή να σε κάνουν να θυμώνεις. Ε λοιπόν όχι 

κύριε! Εμένα δε μ’ ενδιαφέρει τίποτα απ’ όλα αυτά! Εγώ θέλω ένα τίποτα σε 

εξέλιξη! Μπορείς να μου δώσεις το τίποτα; Να φωταγωγήσεις το απόλυτο 

μηδέν; Αυτό θέλω! Στο γήπεδο! Άμα κοιτάξεις ψηλά στον πίνακα που γράφει 

το σκορ. Άμα λήξει το παιχνίδι 0-0. Και μάλιστα δύο μηδενικά 

φωταγωγημένα! Γιατί; Γιατί έτσι γουστάρω! Γιατί μας τα έχετε πρήξει με τις 

μεθόδους σας, με τα τεχνάσματά σας, με τις εκπλήξεις στην εξέλιξη, με τις 

ανατροπές, με τα βίτσια σας! Εμένα μ’ αρέσει το καρεκλάτο. Μας τα έχουν πει 

αυτά εδώ κι αιώνες! Ότι και να γράψετε δεν πρωτοπορείτε! Γι’ αυτό κι 

επανέρχομαι. Το τίποτα θέλω! Βρήκες δουλειά; Μπα, τίποτα!  

 Η συνεργασία του Τζίμη με τον Γιάννη Απέργη είχε ξεκινήσει τελείως 

διαφορετικά. Στην αρχή ο Τζίμης τον προμήθευε με ονόματα έναντι μιας 

εφάπαξ αμοιβής για κάθε ασφαλιστήριο συμβόλαιο που προέκυπτε. Ο Απέργης 

συνδύαζε τους ευγενείς του τρόπους με την αργόσυρτη, συριστική και συνάμα 

υποβλητική του φωνή, για να πετύχει τον σκοπό του, το κλείσιμο του 

ραντεβού. Είχα προσλάβει μια καυλιάρα επί τούτου. Πολύτιμος αρωγός της 

όλης προσπάθειας αποδεικνύονταν τα μικρά μα τόσο θαυματουργά μυστικά 

των πληροφοριών τις οποίες συνέλεγε ο Τζίμης σε κάθε παράδοση πίτσας. 



28                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Έπειτα ο Απέργης προσάρμοζε στα ασφαλιστικά δεδομένα την αποδελτίωση 

των ευαίσθητων δεδομένων με εντυπωσιακά αποτελέσματα.  

 Η δουλειά πήγαινε περίφημα. Ως ανήσυχο πνεύμα όμως ο Τζίμης 

θέλησε να αξιοποιήσει ακόμη αποδοτικότερα τις πληροφορίες που 

συγκέντρωνε μοιράζοντας πίτσες. Καλλιεργώντας τη φαντασία του 

ανακάλυψε νέους τρόπους εκμετάλλευσης των προσωπικών στοιχείων των 

πελατών του. Στο χωριό καλλιεργούσαμε βαμβάκι.  

 Νέοι ορίζοντες δράσης. Άρχισε να συλλέγει περισσότερες, πιο 

εμπιστευτικές, πληροφορίες της ιδιωτικής ζωής ανυποψίαστων ανθρώπων. 

Μωρόχαυλων. Χρησιμοποιώντας κάθε μέσο. Την πλέον σύγχρονη τεχνολογία 

προκειμένου να καταγράφει και να κωδικοποιεί στοιχεία προσωπικής 

φύσεως. Για πόσα άτομα είναι η πίτσα; Για να βάλω μαχαιροπίρουνα. 

Προσφορά του καταστήματος. Το μόνο που έμενε μετά ήταν να βρεις 

ενδιαφερόμενους ν’ αγοράσουν. 

 Χρειαζόταν έναν πωλητή με τέτοιο θησαυρό επεξεργασμένων 

πληροφοριών. Βρήκε τον Απέργη. Αυτός, με το άκουσμα της προτάσεως, 

ενθουσιάστηκε. Μαλακία σκέφτηκες! Το γιόρτασαν βέβαια πίνοντας, «για να 

ευοδωθεί με την προσήκουσα επισημότητα το ξεκίνημα μιας λαμπρής 

συνεργασίας…» όπως επέβαλλαν οι άτυποι κανόνες κάθε τυπικού 

«αριστοκράτη» του επιπέδου ενός Ιωάννη Απέργη. Δεν έχουμε να χάσουμε 

τίποτα όμως. 

 Έτσι ξεκίνησε και χτίστηκε σιγά-σιγά η συνεργασία τους. Ο Απέργης 

αποδείχτηκε τόσο επιδέξια πειστικός -η μεγαλοφυΐα του ηλιθίου όπως 

αυτοσαρκαζόταν- που άλλοτε έπειθε για χαφιές της ασφάλειας, άλλοτε για 

τρελός επιστήμων, κι άλλοτε απλά ένας θιασώτης του αλκοόλ, υπό την 

επήρεια του οποίου έκανε ακατανόητα, ακόμη και για τον ίδιο, πράγματα. 

«Σοφόν το σαφές», συνήθιζε να λέει, «κι εγώ είμαι σαφώς από τη φύση μου 

ασαφής, κι έτσι θα παραμείνω!». 

 

 Το πρωινό της Πέμπτης, των σημαντικών ραντεβού του Γκαμπριέλ και 

του Μιχάλη ξεκίνησε ηλιόλουστο τόσο στην Αθήνα όσο και στις Βρυξέλλες. 

Αμφότεροι είχαν ξυπνήσει με μια ελαφριά νευρικότητα να συνοδεύει τις 

συνήθεις κινήσεις τους. Ο Γκαμπριέλ έπαιρνε πρωινό στη σουίτα του 

ξενοδοχείου του. Από το παράθυρο αγνάντευε προς το μέρος της Grande Place, 

όπου δέσποζε ηγεμονικά το κτήριο του δημαρχείου. Ως πρόεδρος και 

διευθύνων σύμβουλος της Bowfin industries τύγχανε τέτοιας περιποίησης 

συνοδευόμενης από την ανάλογη, αξιωματική θέα.  



Χωρίς σημεία στίξεως σιωπή         29 
_______________________________________________________________________________________________________________________________________________________________________________________________________________ 

 

 

 Ο Μιχάλης έπινε καφέ στην κουζίνα του παγερού διαμερίσματός του, 

έχοντας αφήσει μια ιδέα τραβηγμένη την κουρτίνα να μπάζει μέσα μόνο την 

αντηλιά. Με τον μαλάκα τον διαχειριστή! Έχουμε ξυλιάσει! Αποκλείοντας μ’ 

έναν τρόπο τη θέαση στα κακόγουστα πίσω μπαλκόνια όπου βρίσκονταν 

ατάκτως εριμμένα τ’ άχρηστα των ενοίκων τους. Και βρωμοπερίστερα. Μας 

έχουν καταχέσει τα κάγκελα!  

 Ο Γκαμπριέλ μελετούσε τον φάκελο της προτάσεως προς τον Έλληνα 

υψηλό προσκεκλημένο του. Όλα εκείνα τα στοιχεία τα απαραίτητα για να 

στοιχειοθετηθεί η συνέχιση της προεδρικής θητείας του.  

 Ο Μιχάλης διάβαζε, όπως συνήθιζε, την πρωινή εφημερίδα 

προσπαθώντας να κατευνάσει τον εκνευρισμό του. Ανίκανοι ρε πούστη! Αμ ο 

γελοίος που παριστάνει τον προπονητή;  

 Ο Γκαμπριέλ είχε, κατόπιν υποδείξεως των συμβούλων του, 

συγκεντρώσει με κάθε επιμέλεια τις προδιαγραφές του τεθωρακισμένου, τα 

συγκρίσιμα μεγέθη με αντίστοιχα ανταγωνιστικά, την εγγύηση της 

προσφερόμενης υποστήριξης, τελικό κόστος με αντισταθμιστικά οφέλη αλλά 

και την επιχειρησιακή ετοιμότητα χάρις στη δυνατότητα για άμεση παράδοση 

του 50% της αιτουμένης ποσότητας! Σίγουρος θρίαμβος!  

 Ο Μιχάλης διάβαζε εφημερίδα, δήθεν, και το μυαλό του ήταν στο 

ραντεβού στη Μιχαλακοπούλου. Άμα ξαναπατήσω το πόδι μου στο γήπεδο να 

με φτύσεις! Έκανε αναψηλάφηση του τρόπου με τον οποίο είχε κλειστεί αυτό 

το ραντεβού. Η υποψήφια πελάτισσα είχε πάρει τηλέφωνο, μάλιστα του είχε 

πει ότι της άρεσε να υπογράφει, εξέφρασε την επιθυμία της να ασφαλιστεί, 

ζήτησε πρώτη και το ραντεβού! Σίγουρα πράγματα, συγκεκριμένα! Ο Θεός την 

έστελνε! Δεν υπάρχει Θεός της μπάλας γαμώτο; Με το συμβόλαιο που θα 

κάνει αυτή -γιατί θα κάνει, δεν υπάρχει περίπτωση- θα πάρει μια ανάσα, θα 

εξασφαλίσει μια πίστωση χρόνου και μετά ε, μετά βλέπουμε. Σκέφτηκε 

σιωπηρά την επιθυμία-ευχή του. Ένα πρωτάθλημα!  

 Ο Γκαμπριέλ επεξεργαζόταν στο μυαλό του τώρα τις παροχές για τον 

Έλληνα μεσάζοντα. Ο κύριος Χόροβιτς τον είχε ενημερώσει σχετικά. Θα του 

πρόσφερε 3.000.000$ επιπλέον διαφημιστικά έσοδα για τα έντυπά του. Με 

ολοσέλιδες καταχωρίσεις των δραστηριοτήτων, γενικά, της Bowfin Industries. 

Με 1.000.000$, δια μέσου μιας off shore company, θα ενίσχυε την προσπάθεια 

ανέγερσης του μουσείου της Ακροπόλεως, μια που ο Έλλην μεσάζων είχε 

μεγάλη ανάμειξη στα πολιτιστικά δρώμενα της Ελλάδας. Θα εξασφάλιζε 

πρωτόκολλο συνεργασίας για χορήγηση τεχνογνωσίας στην υπό ίδρυση 

εταιρεία δορυφορικής τηλεόρασής του, από τη μεγαλύτερη αντίστοιχη 



30                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Ευρωπαϊκή, που ήταν γαλλικών συμφερόντων. Τέλος, κρυφό χαρτί για την 

ηρωική επιβεβαίωση του πολυπόθητου «ναι» του Έλληνα, ένας κλειστός 

φάκελος με άλλου είδους απόρρητες προσωπικές παροχές. Αυτές, όμως, σε 

καμία περίπτωση δεν έπρεπε να αποκαλυφθούν πριν εξασφαλισθεί το «ναι», 

μόνο μετά, για την ακρίβεια, πολύ μετά, στην Αθήνα, με την υπογραφή του 

συμβολαίου. Αυτό θα ήταν το bonus για τον Έλληνα, αλλά συγχρόνως και το 

αδύνατο σημείο για τον Γκαμπριέλ. Θα έπρεπε πρώτα να πουλήσει και μετά να 

δώσει την αμοιβή-δώρο. 

 Ο Μιχάλης έψαχνε να βρει ανταποδοτικά οφέλη για να σιγουρέψει τη 

δική του πώληση. Αυτός δεν είχε απαγορευτικά στις διαπραγματεύσεις του. 

Για την ακρίβεια δεν είχε απολύτως τίποτα. Πέρασε από το μυαλό του να της 

προτείνει συνεργασία, να την κάνει μέσο επιρροής για εξεύρεση νέων 

πελατών. Έτσι έκαναν οι περισσότεροι ασφαλιστές. Θα έδινε 10% προμήθεια 

για κάθε συμβόλαιο. Μπορεί και παραπάνω, και 15% ή και 20%, ένεκα της 

σφοδρής πίεσης της ανεξέλεγκτης απελπισίας του. Αίφνης, δίστασε και 

πισωγύρισαν οι σκέψεις του. Η διαιτησία φταίει! Έχουνε φτιάξει παράγκα! Με 

το πρώτο ραντεβού να της την έπεφτε έτσι; Δεν ταίριαζε, έπρεπε να κλείσει 

πρώτα την πώληση και μετά, με την παράδοση του συμβολαίου θα της 

μιλούσε για συνεργασία.  

  Η ώρα προχωρούσε κι έπλεκε λογιών-λογιών αμφιβολίες με το διάβα 

της τόσο στον Γκαμπριέλ, όσο και στον Μιχάλη. Ο Γκαμπριέλ αφουγκραζόταν 

τα βήματα της απειλής -access denied!- κι αναρωτιόταν αν έφευγε ή ερχόταν. 

Ο Μιχάλης είχε διανυκτερεύσει με την αγωνία και δεν αμφέβαλλε καθόλου 

για τις αμφιβολίες του. Ή ταν ή επί τας! Λακεδαιμόνια μάνα η απειλή η δικιά 

του, δεν άφηνε περιθώρια για ανόητους συνειρμούς. Ξύπνα πρόεδρε όσο είναι 

καιρός!  

 Ξεκίνησαν να φύγουν. Ο Γκαμπριέλ έριξε μια τελευταία ματιά στις 

σημειώσεις του. Κοιτάχτηκε στον καθρέφτη, έφτιαξε τον κόμπο της γραβάτας 

του, ίσιωσε το γιλέκο, χάιδεψε την αλυσίδα του χρυσού ρολογιού τσέπης κι 

έριξε ένα βλέμμα στο βάθος της κρεβατοκάμαρας της προηγούμενης νύχτας. 

Ήταν εκεί ακόμα, κοιμισμένη μέσα στη χυμώδη ξέσκεπη γύμνια της, η 

ελληνίδα συνοδός του. 5.000 φράγκα. Τσάμπα.  

 Ο Μιχάλης ετοίμασε την τσάντα του, κάνοντας ταυτόχρονα 

ανακεφαλαίωση της τακτικής που επρόκειτο ν’ ακολουθήσει. Λίγα λόγια, 

τεντωμένα αυτιά και ψυχραιμία. Κοιτάχτηκε στον καθρέφτη, είδε τη φάτσα 

του να φαντασιώνεται τον επικείμενο θρίαμβο και πήρε επιπλέον θάρρος. 

Μετά, κοίταξε και το ξέστρωτο κρεβάτι του, που είχε μια μυρωδιά κρατήσει 



Χωρίς σημεία στίξεως σιωπή         31 
_______________________________________________________________________________________________________________________________________________________________________________________________________________ 

 

 

σαν από λιβάδι με αγριολούλουδα. Πρέπει ν’ αλλάξουμε σεντόνια, βρωμίσαμε. 

Το άφησε έτσι, πήρε όμως μαζί του λίγο από το άρωμα. Είχε ακούσει να λένε 

ότι οι γυναίκες οσμίζονται τη μυρωδιά του έρωτα κι ερεθίζονται. Ήλπιζε να 

λειτουργήσει αυτό για την τόνωση της γοητείας του. Και τι δε θα έκανε 

προκειμένου να ευοδωθεί ο σκοπός του! 

 Μπαίνοντας στο τρόλεϊ για να βγει στη λεωφόρο Αλεξάνδρας κοιτούσε 

διακριτικά δεξιά κι αριστερά, αναζητώντας ηδυπαθή και λάγνα γυναικεία 

βλέμματα. Σαβούρες όλες. Ατύχησε. Εκεί μέσα κυριαρχούσε το σαν πατσουλί 

άρωμα του ιδρώτα, εξουδετερώνοντας το όποιο λεπτό φινετσάτο άρωμα του 

έρωτα. Πού πάνε και ψωνίζουν τέτοια αρώματα; 

 Ο Γκαμπριέλ βγήκε αγέρωχα από την είσοδο του ξενοδοχείου όπου τον 

περίμενε μια λιμουζίνα για να τον οδηγήσει στον τόπο συναντήσεως. Το 

εστιατόριο, που απείχε από το ξενοδοχείο γύρω στα πεντακόσια μέτρα, ήταν 

ένα από τα σημεία αναφοράς των Βρυξελλών για δύο κυρίως λόγους. Ο ένας 

είχε να κάνει με τον σεφ, έναν από τους διασημότερους παγκοσμίως, τον Πιερ 

Βινάν, κι ο άλλος με την υψηλής αισθητικής διακόσμηση, δημιούργημα του 

Victor Horta, του μεγάλου Βέλγου αρχιτέκτονα ο οποίος σημάδεψε το κίνημα 

της art nouveau.  

 

 Η επιλογή του συγκεκριμένου εστιατορίου δεν ήταν τυχαία. Ας είναι 

καλά ο κύριος Χόροβιτς, ο οποίος και φρόντισε να ενημερώσει τον Γκαμπριέλ 

αναφορικά με κάποιες μικρές αλλά πολυτιμότατες ιδιοτροπίες του 

μυστηριώδους Έλληνα. Έμαθε λοιπόν ότι ήταν ένας εξαιρετικά 

καλλιεργημένος άνθρωπος, με γλωσσομάθεια όσο λίγοι, κι αδυναμία σε 

οτιδήποτε εκλεκτό καθορίζεται όχι από την τιμή του αλλά από το φωτεινό 

διάδημα της εσωτερικής αρμονίας του. Όσοι δεν το βλέπουν -έλεγε ο έλληνας 

μεσάζων- είναι γιατί στερούνται της ανάλογης παιδείας. Με τέτοια περιδέραια 

μόρφωση ήταν απορίας άξιον πως δεν είχε ποτέ του επισκεφθεί το Comme 

chez soi των Βρυξελλών. Αυτό διόλου δεν τον εμπόδιζε να είναι 

κατενθουσιασμένος με την ιδέα πως θα συναντούσε εκεί τον Γκαμπριέλ.  

 Ο Γκαμπριέλ είχε κάνει ήδη ένα ρούμπο με το καλημέρα. Qu’est 

roumpos?  

 Όσο διαρκούσε η διαδρομή για το ραντεβού του, ο Μιχάλης 

αναρωτιόταν για την κυρία που επρόκειτο να συναντήσει. Προσπάθησε, όσο 

ήταν στο τρόλεϊ, να σχηματίσει μια εντύπωση απ’ όσα στοιχεία είχε στη 

διάθεσή του. Θυμόταν ότι τον είχε ρωτήσει η υποψήφια πελάτισσα αν ήταν ο 

ίδιος. Ποιος ίδιος; Τι εννοούσε, άραγε; Μετά του είχε πει ότι της 



32                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

τηλεφωνούσαν διάφοροι και της έλεγαν ότι δεν είναι οι ίδιοι ή κάτι τέτοιο, 

τέλος πάντων. Τι ήθελε να πει η παλαβιάρα; Αλτσχάιμερ. Και τι με νοιάζει 

εμένα;  

 Μέσα στον αρχικό ενθουσιασμό για το κλείσιμο του ραντεβού, δεν είχε 

δώσει και τόση σημασία στις κουβέντες της. Στο δρόμο όμως για τη 

συνάντηση, αγωνιζόταν να τις ανασύρει για να πλάσει την εικόνα της. Μετά 

του είχε πει ότι της άρεσε να υπογράφει -ακούς βίτσιο!- και του είχε ζητήσει 

αυτή πρώτη να κλείσουν το ραντεβού. Να δεις που μπορεί να έχει τατουάζ 

στον κώλο!  

 Ο Μιχάλης ήδη είχε αρχίσει να κλονίζεται αναφορικά με τη 

σοβαρότητα της κυρίας. Προσπάθησε να χαλαρώσει. Αφέθηκε σε μουσικές 

χαλαρωτικές να περιπλανάται. Meditation στα όρθια. Προσεύχεσθε 

αδιαλείπτως. Μια φωνή σαν να ερχόταν από τα βάθη της συνειδήσεώς του, 

τον αφύπνισε «Τι μουρμουράς, βρε ζωντόβολο; Άντε ξύπνα και τράβα μπας και 

κάνεις το συμβόλαιο εκεί πέρα, που ψάχνεις αφορμή για να μην πας! Τεμπέλαρε!».  

 Ο Μιχάλης μεμιάς έγινε Μιχαλάκης, ζαρώνοντας στη γωνία που 

αφήνει περιθώριο το τρόλεϊ για να ανοιγοκλείνουν οι πόρτες του. Οδηγέ, για 

πρόσεχε λίγο! Δεν είμαστε πατάτες! Πήγε να αντιδράσει, αλλά η φωνή τον 

πρόλαβε και πάλι:  

«Τον κακό σου τον καιρό, που τολμάς να σκέφτεσαι ότι είσαι άτυχος, ρε! Είσαι ένα 

δειλό και τεμπέλικο τομάρι, αυτό είσαι!».  

 Ως Μιχαλάκης πια και κάθιδρος πετάχτηκε γρήγορα έξω στην πρώτη 

στάση του τρόλεϊ. Αι σιχτίρ μαλάκα! Κοίταξε αριστερά, κοίταξε δεξιά, 

σιγουρεύτηκε ότι δεν τον είχανε πάρει στο κατόπι να τον γιουχαΐσουν άλλοι 

εξόν από τις φωνές της συνειδήσεώς του, κι αναστέναξε βαθιά. Άφησε για 

αργότερα την αυτοκριτική, ξανάγινε Μιχάλης κι όρμησε να σταματήσει το 

πρώτο διερχόμενο ταξί. Συγκοινωνίες σου λέει! Ανάγωγος τρόπος μεταφοράς! 

«Μιχαλακοπούλου, στο ύψος του Υπουργείου Βιομηχανίας!». 

 

 Ο Γκαμπριέλ έφτασε δεκαπέντε λεπτά νωρίτερα από την 

προκαθορισμένη ώρα του ραντεβού. Το εστιατόριο ήταν ήδη γεμάτο, εκτός 

από το ρεζερβέ τραπέζι των διαπραγματεύσεων. Στα υπόλοιπα τραπέζια 

κάθονταν οι άνθρωποι της προσωπικής του ασφάλειας, συν κάποιοι 

κομπάρσοι που παρίσταναν τους θαμώνες, κι όλοι αυτοί όμορφα 

χωροθετημένοι, ώστε να ταιριάζουν άριστα με το art deco στυλ του 

εστιατορίου, εν αναμονή του υψηλού καλεσμένου.  



Χωρίς σημεία στίξεως σιωπή         33 
_______________________________________________________________________________________________________________________________________________________________________________________________________________ 

 

 

 Σε λίγη ώρα η πόρτα άνοιξε διάπλατα για να υποδεχθεί τον 

προσκεκλημένο. Χαιρετούρες με εγκαρδιότητα, φιλοφρονήσεις, χαμόγελα 

ξέχειλα από σιγουριά κι αισιοδοξία.  

 Ένα απεριτίφ στην αρχή, λίγες κουβέντες για τον καιρό, βαριεστημένες 

αναφορές για την πόλη των Βρυξελλών, επιπόλαια σχόλια για την ΟΝΕ, τα 

πρώτα ορεκτικά, εξαιρετικό Riesling κρασί, θαυμασμός και αποσιωπητικά, 

πάλι μια δόση ΟΝΕ, πρώτα πιάτα, συνέχεια με το ίδιο κρασί, πρώτες κουβέντες 

για το εξοπλιστικό πρόγραμμα, ηλιθιότητες του τύπου «Σε καιρό ειρήνης 

προετοιμαζόμαστε πάντα για πόλεμο», «Φυσικά… ούτε λόγος», ξανά η ΟΝΕ, 

«Έχουν γίνει βήματα προόδου ιδίως μετά τους σεισμούς που έφεραν τους δύο λαούς 

πιο κοντά», «Τώρα μάλιστα αναδεικνύεται η γεύση αυτού του πιάτου, είχε δίκιο 

τελικά ο σεφ που επέμενε από την αρχή», «Είναι μια καλή ιδέα ο ευρωπαϊκός 

στρατός», «Φέρατε τον καιρό της Ελλάδας μαζί σας», «Βεβαίως και είναι 

προτεραιότητα της κυβερνήσεως το εξοπλιστικό πρόγραμμα», «Δεν υπάρχει 

καλύτερο στην κατηγορία του, πιστέψτε με», δεύτερα πιάτα, «Αυτό το πιάτο θέλει 

ένα στιβαρό Bordeaux», «Μα είναι καταπληκτικός ο σεφ!», «Είναι σαν να 

φτιάχτηκε ειδικά για τη χώρα σας», «Θα πιω άλλο ένα ποτήρι, ευχαριστώ», «Έχει 

δοκιμαστεί κάτω από τις πλέον δύσκολες συνθήκες», «Οι τιμές του πετρελαίου θα 

πέσουν… δεν ξέρω αν θα είναι κάτω από τα 25$ το βαρέλι», «Έχει καλές σχέσεις με 

τον δικό μας υπουργό», «Τι υπέροχο κρασί!», «Φυσικά, εννοείται, σας το εγγυώμαι, 

θα κάνω ότι μπορώ», «Ήταν υπέροχα», «Εις το επανιδείν!» cassez-vous!  

 

 Δεν πήγε κι άσχημα! Δε μου φαίνεται δύσκολος άνθρωπος! Έχει και μια 

κουλτούρα οπωσδήποτε! Του λείπει η φινέτσα βέβαια αλλά αυτό δε βλέπω 

γιατί θα μπορούσε να μου δημιουργήσει προβλήματα. Όλα καλά. Προς το 

παρόν. Είναι πολλά τα λεφτά βλέπεις. Και για να τα εκτιμήσεις πρέπει να έχεις 

κι ο ίδιος πολλά! Ας είναι λοιπόν. Πάμε παρακάτω.  

 

 Συγνώμη κύριε! Σ’ εσάς μιλάω! Δε μ’ ακούτε; Κύριε συγγραφέα! Η 

Κατερίνα είμαι! Μου έχετε υποσχεθεί ρόλο στο βιβλίο σας το ξεχάσατε; Τι θα 

πει να περιμένω; Δε θέλω να περιμένω! Έχω προβάρει τέλεια τον ρόλο μου, 

έμαθα απέξω τις ατάκες μου, είμαι έτοιμη! Άντε επιτέλους!  

 

 Ο Μιχάλης είχε φτάσει λίγο νωρίτερα στο ραντεβού του. Στάθηκε 

μπροστά από την είσοδο της πολυκατοικίας κι έψαξε στα κουδούνια για το 

όνομα της εταιρείας όπου δούλευε η κυρία Βογιατζή. Εισαγωγές ιατρικών 



34                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

μηχανημάτων, 3ος όροφος. Εδώ είμαστε. Η πόρτα ήταν ανοιχτή κι ένα χαλάκι 

βαλμένο κόντρα στο άνοιγμα παρίστανε τον θυρωρό. «Περάστε», «Ευχαριστώ».  

 Γραμματέας θα’ ναι… περίπου στα 50… γεροντοκόρη… Μπορεί να θέλει 

και τίποτα άλλο, θα δούμε… Αυτές είναι ζουμερές, λένε, και ρουφήχτρες, 

βράχος, όμως, τη δουλειά μας πρώτα! Τον πελάτη τον αφήνουμε να μιλάει, 

εγώ τα απαραίτητα μόνο, παντρεμένος με μια κόρη, Νομική Σχολή, κλείνω 

δέκα χρόνια φέτος, δεν έχεις κανέναν πάνω από το κεφάλι σου...  

 Καλώς τον, δε σου φαίνεται, χαλάρωσε λίγο, ψώλα, πες μου για σένα, 

άλλη όρεξη δεν είχα, τη δουλειά σου, έχεις οικογένεια; Εγώ έχω έναν γιο, 

τελειώνει φέτος το σχολείο… Τον χώρισα γιατί ήταν επιπόλαιος, έτσι που 

είσαι, γιατί οι άνδρες είστε έτσι ελαφρόμυαλοι; Όπου βρίσκετε πάτε και το 

χώνετε… Τελευταία στιγμή την έσωσα την εταιρεία, για φούντο την πήγαινε ο 

προκομμένος για μια ρωσίδα… και που σε άντεξε τόσα χρόνια, δεν πιστεύω να 

κάνεις και συ τέτοια στη γυναίκα σου, ε; Eμένα η δικιά μου είναι όμορφη, δε 

μοιάζεις για αχαΐρευτος, λίγο επιπόλαιος, ίσως, αλλά όχι ακαμάτης σαν τον 

δικό μου… Mα πώς άντεχε να σε πηδάει τόσα χρόνια; Mην παρεξηγιέσαι, ρε, 

για το καλό σου στα λέω, ό,τι μου πεις εγώ θα το υπογράψω, σου έχω 

εμπιστοσύνη -την κέρδισες με το βλέμμα σου- δεν έχεις άλλο ραντεβού, έτσι 

δεν είναι; Μαξιλάρι έβαζε; Tο κατάλαβα, γι’ αυτό σε είπα έτσι! Εγώ θα σε 

βοηθήσω, έχω γνωριμίες, έχετε κάνει σύλλογο τεράτων; Φτάνει να είσαι 

σωστός και τίμιος, να είσαι άντρας, ρε, με ταυ όχι με δέλτα, να σέβεσαι τη 

γυναίκα σου και τη δουλειά σου, ντρέπεσαι; Τι ντρέπεσαι, αγόρι μου; Η 

δουλειά δεν είναι ντροπή! Το ξέρω, μαλακία είναι! Να λιγουρεύεσαι το ξένο 

μουνί είναι ντροπή. Μα το ξένο είναι πιο γλυκό! Να προσβάλεις τον άνθρωπό 

σου είναι ντροπή, να σε ταΐζουν άλλοι, να φοβάσαι ν’ αντιμετωπίσεις τους 

φόβους σου, κάνω ψυχοθεραπεία, να κοιμάσαι ξεκούραστος, αυτά είναι 

ντροπή. Λέγε τώρα, εγώ κι ο γιος μου, τι θα μας κάνεις; Να σας φτιάξω έναν 

μουσακά; Τι να φτιάξεις στο γραφείο σου παιδάκι μου; Εδώ και τώρα! Άντε 

κουνήσου! Σιγά μωρή χοντρέλα! Θα μας φτιάξεις ένα πρόγραμμα να μας 

καλύπτει 100% σε οποιοδήποτε νοσοκομείο, κάτι για μένα αν πεθάνω και 

μείνει μόνο του το παιδί, και θα φτιάξεις κάτι σαν έναν κουμπαρά να βάζει 

μέσα κάθε χρόνο από αυτά που θα βγάζει δουλεύοντας τα καλοκαίρια… Και 

δεν του παίρνεις ένα από το ταμιευτήριο; Αυτά θέλω τώρα, την άλλη φορά θα 

σου πω τι άλλο θέλω. Παναγία μου! Έχει γούστο να μου την πέσει! 

 Τι πόσα να δίνω; Όσο κάνουν θα δίνω! Ρε ούτε μ’ ένα 1.000.000 δραχμές 

δεν πάω με δαύτη! Για τον μικρό μόνο υπολόγισε περίπου 100.000 με 150.000 

δραχμές το χρόνο, ωχ, αδερφή κι ο πιτσιρικάς; Να του μένει και κάτι να τρώει 



Χωρίς σημεία στίξεως σιωπή         35 
_______________________________________________________________________________________________________________________________________________________________________________________________________________ 

 

 

με την κοπελίτσα του. Ναι, με τον Βαγγέλη, ξέρω… Ξέρεις, ήμουν καλή στο 

σχέδιο στο σχολείο, έκανα φοβερά σκίτσα, είχα ταλέντο. Δεν πειράζει, όμως, 

τώρα με ενδιαφέρουν τα ταλέντα του γιου μου, σχεδιάζει κι αυτός υπέροχα, 

φουκαριάρα μάνα… Είναι μόδα όμως πια μην απογοητεύεσαι! Ξέρεις… σε 

κούρασα, ε; Δεν πειράζει, όμως, δουλειά σου είναι, δεν πιστεύω να βαρέθηκες, 

ε; Αυτό δα έλειπε, τόση δουλειά σου έδωσα και θα σου δώσω κι άλλη, μην με 

κοροϊδέψεις μόνο κακομοίρη μου! Πού αλλού υπογράφω; Ουαί κι αλίμονό 

σου! Σ’ αρέσει η υπογραφή μου; Τι να λέμε τώρα! Φτάνουν 100.000 δραχμές 

για προκαταβολή; Τι εξετάσεις θα μου κάνουν; Σ’ εσένα τίποτα, στους εαυτούς 

τους θα κάνουν άμα σε δουν! Επιταγή θα σου δώσω, έτσι; Χαμογέλα λίγο, βρε, 

που σου πάει! Έτσι μπράβο! Άντε τώρα, πήγαινε στο καλό! Με την όπισθεν 

φεύγω για να είμαι σίγουρος!  

 

 Ναι, το θυμάμαι αυτό. Ούτε εγώ δεν το περίμενα ότι θα πήγαινε τόσο 

καλά το ραντεβού! Απίστευτα καλά! Ήθελα να φωνάξω, να ουρλιάξω! Είμαι 

και γαμώ τους ασφαλιστές! Να δω τώρα αυτός ο γλοιώδης διευθυντής μου τι 

θα πει! Θα αρχίσει τα γλειψίματα και τις κολακείες! Αλλά ρε παιδί μου, τι 

σκατοδουλειά κι αυτή! Από εκεί που είσαι στον πάτο, κάνεις έναν πήδο και 

βρίσκεσαι στην κορυφή! Λάστιχο! Αλλά και με τι ευκολία ξαναβρίσκεσαι στο 

ίδιο σημείο…  

  

 Ο Γιάννης Απέργης στεκόταν μπροστά στον καθρέπτη του σπιτιού του 

και προβάριζε το καλό του κουστούμι. Από ακριβό αγγλικό κασμίρι. Το ένα και 

μοναδικό που είχε ονοματίσει κιόλας: Ξενοκράτης. Πρώτος αυτός διαίρεσε τη 

φιλοσοφία γενικά και συστηματικά σε τρία τμήματα ή μέρη: τη διαλεκτική, τη 

φυσική και την ηθική. Από το ομώνυμο σχέδιο αντιμετώπισης εκτάκτων 

αναγκών. Κάθε φορά που έπρεπε να βγει στο σεργιάνι για να πουλήσει τις 

πολύτιμες πληροφορίες του Τζίμη, έθετε τον «Ξενοκράτη» σε εφαρμογή. 

Μέχρι την ηλικία των 30 ετών ζούσε βίο άσωτο, ανάμεσα σε κάθε λογής 

απολαύσεις και διασκεδάσεις. Και το βράδυ που ερχόταν ήταν μια από τις 

περιπτώσεις έκτακτης ανάγκης… 

 Πίσω από ένα τόσο σοβαρό κουστούμι, με πυκνά σμιχτά φρύδια να 

ζυγίζονται θαυμάσια πάνω στα μεταλλικά μυωπικά γυαλιά του, κατάφερνε να 

μεταβάλλει, αθέλητα βέβαια, το αθώο του βλέμμα σε κάτι αφύσικο προς την 

εν γένει φυσιογνωμία του. Φάνταζε μόνιμα σκυθρωπός, άκαμπτος και 

απρόσιτος. Τον Καραμανλή είχε στο νου του; Αυτά ακριβώς τα 



36                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

χαρακτηριστικά ήταν απαραίτητα για να διεισδύσει στα στέκια της 

παρανομίας και να πουλήσει το εμπόρευμά του.  

 Έκρυβε επιμελώς τον πραγματικό του εαυτό. Ήθελε να περνά 

απαρατήρητος. Ο σκοπός αγιάζει τα μέσα. Προσποιούταν ο Απέργης τον 

ξεπεσμένο επιχειρηματία με τις πολλές διασυνδέσεις. Και το ποτό συνέδραμε 

στην αληθοφάνεια των λόγων του. Και σιγά-σιγά η συναναστροφή του με 

περίεργους νυχτερινούς τύπους τον βοήθησε να μάθει τους κώδικες 

επικοινωνίας τους, καταφέρνοντας να γίνει αποδεκτός όχι γι’ αυτό που 

πραγματικά ήταν -ένας δυστυχισμένος που έπρεπε να μεθύσει για να νοιώσει 

ευτυχής- αλλά γι’ αυτό που οι ίδιοι δεν μπορούσαν ποτέ να γίνουν, 

ευτυχισμένοι έστω και με το μεθύσι. Το θυμάσαι το ανέκδοτο; Ένας τύπος, 

τύφλα στο μεθύσι, γυρνάει το βράδυ στο σπίτι του. Λέει σε έναν περαστικό: 

Συγνώμη ρε φίλε. Πόσα καρούμπαλα έχω στο μέτωπο; Κοιτάει ο άλλος και του 

λέει: τρία. Ωραία. Άλλες 2 κολώνες και φτάνω σπίτι μου! 

 Με τον δικό του τρόπο, διεκδίκησε και κατέκτησε τον τίτλο του 

περιθωριακού από τους παρίες της κοινωνίας. Ήταν μαγκιά να είσαι πότης 

και συνάμα ευτυχής! Αυτό που ήξερε αυτός, αγνοούσαν οι υπόλοιποι. Και τους 

λυπόταν αφάνταστα κάθε φορά που ρώταγαν συγκαταβατικά: «Γιατί πίνεις ρε 

Γιάννη;».  

 

 Σ’ εμένα μιλάτε; Δε σας ξέρω! Επομένως δεν απαντώ σε αγνώστους. 

Σωστό ή λάθος. Όπως λέμε άσπρο ή μαύρο. Πίνω γιατί μ’ αρέσει επί τη 

ευκαιρία. Και φυσικά θέλω να θυμάμαι τα πάντα, δεν αγωνίζομαι να ξεχάσω 

τίποτα. Οι αναμνήσεις μου αποσταγμένες είναι εξαιρετικό απεριτίφ! Αλκοτέστ 

στα βιβλία γίνεται;  

 

 Είχε μάθει σύντομα τα όρια δράσης αλλά και τον τρόπο λειτουργίας 

τέτοιου είδους μαγαζιών κι ελισσόταν με αξιοθαύμαστη ευκολία. Στην αρχή 

ξόδεψε αρκετά λεφτά. Απαραίτητη προϋπόθεση για να καταφέρει να γίνει 

αποδεκτός ως ένας σοβαρός επαγγελματίας αλλά και πειθαρχημένος πότης. 

Στη συνέχεια ήταν πάντα πρόθυμος να δώσει εξηγήσεις για οτιδήποτε, 

φροντίζοντας ν’ αποφεύγει έντεχνα τις στημένες προκλήσεις. Η κούρσα είναι 

σικέ. Μη στοιχηματίσετε.  

 Έτσι κατάφερε να γίνει δικός τους άνθρωπος. Όμοιός τους. Έμπιστος 

σε τέτοιο βαθμό ώστε οι πληροφορίες του ν’ αξίζουν πολλά και να φτάνουν 

να πλειστηριάζονται ουκ ολίγες φορές. Γίνεται πλειστηριασμός ακινήτου στο 

Παγκράτι. 10.000.000 δραχμές. Δικός μας ο επιμελητής. Φυσικά και δεν είχε 



Χωρίς σημεία στίξεως σιωπή         37 
_______________________________________________________________________________________________________________________________________________________________________________________________________________ 

 

 

απογοητεύσει ποτέ κανέναν. Όλους φρόντιζε να τους ταΐζει, από τους 

ψιλικατζήδες των μικροκλοπών μέχρι τους μεγάλους μαφιόζους, οι οποίοι 

κινούσαν τα νήματα του υποκόσμου. Το ξέρεις ότι σε λίγα χρόνια τα 

ψιλικατζίδικα θα γίνουν μόδα;   

 Γι’ αυτό και συν τοις άλλοις ήταν αρεστός. Τουλάχιστον έτσι πίστευε ο 

ίδιος. Δεν εθελοτυφλούσε. Ένας αλκοολικός ήταν. Και γνώριζε καλά ότι το 

γνώριζαν όλοι. Δεν το είχα για κρυφό. Σκασίλα του. Εκείνος συνέχιζε να πίνει, 

να μεθάει, να πιστεύει, να παραμυθιάζεται, να φθείρεται, να χαίρεται και 

περισσότερο απ’ όλα να πουλάει. Για ένα πράγμα ήταν σίγουρος: ότι η γη 

κινείται.  

 Ότι κι αν του έλεγαν οι άνθρωποι που συναναστρεφόταν, δεν έπαυαν 

να τον θεωρούν χρήσιμο. Κι έτσι ο Απέργης, ανενόχλητος, συνέχιζε να 

πουλάει στους μεν τις ιδιοτροπίες των δε. Κι όταν έκανε ταμείο των κερδών 

του, έπινε στην υγειά όλων.  

 

«Καλώς τον Γιάννη!». 

«Γεια σας και χαρά σας, άρχοντες!». 

 

 Η είσοδός του στο μπαρ κάθε φορά χαιρετιζόταν μεγαλοπρεπώς. 

Αυτονόητο από τη στιγμή που τους είχε όλους ταϊσμένους… 

 

«Καιρό είχαμε να σε δούμε, Γιάννη, πού είχες χαθεί;» είπε ο μπάρμαν κι αφεντικό 

του μαγαζιού, ενώ ταυτόχρονα του έδειχνε θέση για να καθίσει σ’ ένα από τα 

προνομιούχα σκαμπό της μπάρας.  

«Ε, όχι και καιρό, πάνω κάτω δέκα ημέρες…». 

«Αγαπητέ κύριε Γιάννη, η απουσία σας μετράται όχι ημερολογιακά αλλά 

ψυχολογικά. Τούτου δοθέντος, που λέει κι ο γιατρός, κρίνοντας από τη μεγάλη χαρά 

που μας δίνει η άφιξή σας, είχατε χαθεί πολύ καιρό!».  

 

 Ο μπάρμαν περιέργως ήταν μορφωμένος. Γνώριζε καλά αγγλικά, 

δημόσιες σχέσεις από τη θητεία του ως πορτιέρης ενόσω σπούδαζε στη 

γυμναστική ακαδημία, εκρηκτικά από την άλλη θητεία στους καταδρομείς και 

πολιτική απ’ όταν έγινε μέλος διοικητικού συμβουλίου ποδοσφαιρικής 

ομάδας της Α’ Εθνικής. Έπαιζε στα δάχτυλα επομένως, το ίδιο καλά τη 

γλώσσα του σώματος όσο κι αυτήν της διπλωματίας. Για πρόσεχε τα λόγια σου 

γιατί δεν το έχω σε τίποτα να σε τσιμεντώσω!  

 



38                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Όπως πάντα, με την καλή κουβέντα στο στόμα, κύριε Θανάση μας, όπως πάντα!». 

«Κάνω πρόβα για όταν πάρω σύνταξη, τότε που μαζί με άλλα γερόντια θα 

τρωγόμαστε για το ποιος θα είναι πιο καλός, πιο ευγενής, πιο άνθρωπος, πιο έτοιμος 

να ξεγελάσει τους φύλακες του παραδείσου και να μπουκάρει μέσα…». 

«Γιατί τέτοια μελαγχολία αγαπητέ Θανάση;». 

«Δε βαριέσαι, ρε Γιάννη. Έτσι τα λέω, ν’ αλλάξω λίγο τον αέρα στο μυαλό μου. 

Έπειτα, γιατί να είναι μελαγχολικό να λέμε ενίοτε και καμιά αλήθεια;». 

«Γιατί, αγαπητέ μου, στην αλήθεια κρύβεται η πραγματικότητα κι είναι ψέματα να 

λέμε ότι δε μας καταθλίβει!». 

«Γεια σου κύριε Γιάννη, άρχοντα! Χαρά μας να σε κάνουμε παρέα!». 

«Ας αφήσουμε τώρα τις αβρότητες, οι οποίες είναι πάντα καλοδεχούμενες βεβαίως, 

κι ας μιλήσουμε για δουλειές!». 

«Το τερπνόν μετά του ωφελίμου! Σερβίρω ποτά κι αρχίζουμε!». 

 

 Το μπαρ εκείνη την ώρα ήταν γεμάτο. Μεσήλικες άντρες που έκλεβαν 

με τη ματιά τους κομμάτια γυναικείας νεανικής σάρκας φτιάχνοντας ένα 

εργόχειρο αναμνήσεων για τις κρύες και μοναχικές νύχτες. Πόρτααα! 

Πουντιάσαμε!  

 

«Για λέγε, λοιπόν, κύριε Γιάννη μας, τι καλό έχουμε σήμερα;». 

«Εισαγγελέας, χρηματιστής, πρώην μοντέλο και νυν ηθοποιός κι ένας που ξεπλένει 

τ’ άπλυτα άλλων…». 

«Να ξεκινήσουμε με το κυρίως πιάτο, το ψητό, τον εισαγγελέα, ή κάνω λάθος;». 

«Όχι, δεν κάνεις λάθος, ο εισαγγελέας είναι όλα τα λεφτά σήμερα, αγαπητέ 

Θανάση, είναι χαρτοπαίκτης, έχει αδυναμία στο ωραίο φύλο και εμπλέκεται σε μια 

υπόθεση ναρκωτικών…». 

«Τι μου λες!». 

«Ότι ήρθε η ώρα να πληρώσει αναδρομικά…». 

«Είναι απόλυτα σίγουρες οι πληροφορίες έτσι;». 

«Έχω δώσει ποτέ δικαιώματα για το αντίθετο;». 

«Δεν έχω παράπονο, αλλά μεταξύ κατεργαρέων ειλικρίνεια, έτσι δε λένε, ρε 

Γιάννη;». 

«Ε, όχι και κατεργάρης ο Απέργης! Δε σας επιτρέπω, κύριε Θανάση μας!», και 

πετάχτηκε στα δύο του πόδια που σχημάτιζαν αμβλεία γωνία με τα πλαϊνά 

στηρίγματα του σκαμπό, ενώ ο δείκτης του δεξιού χεριού του αερομαχούσε με 

τα λόγια του. Messerschmitt BF 109 εναντίον Focke Wulf Fw 190. Δύο 

γερμανικά μεταξύ τους ρε;  



Χωρίς σημεία στίξεως σιωπή         39 
_______________________________________________________________________________________________________________________________________________________________________________________________________________ 

 

 

«Σιγά, βρε Γιάννη, μην κάνεις έτσι, ένα αστείο έκανα!». 

«Δε μου αρέσουν τα αστεία που υποβιβάζουν το επίπεδό μου στο αυτό με των 

υπολοίπων! Εγώ είμαι ξεχωριστός, κύριε Θανάση μας, η καταγωγή μου, η ανατροφή 

μου…». 

«Εντάξει, εντάξει, συγγνώμη Γιάννη, συγγνώμη δηλαδή, μην αρπάζεσαι έτσι! Δεν 

το είπα για να σε υποτιμήσω. Ξέρεις πόσο σε συμπαθώ και πόσο εντάξει είμαι 

απέναντί σου σε όσες δουλειές κάνουμε μαζί. Συνέταιροι είμαστε, ένα λάθος έκανα, 

τελείωσε τώρα…». Φασίστα! Ναζί!  

 

 Η ατμόσφαιρα είχε καπνίσει τις αισθήσεις εξαιτίας αυτού του λεκτικού 

ατοπήματος που καλοπροαίρετα είχε διαπράξει ο μπάρμαν. Ήταν όμως 

αρκετό για να πυροδοτήσει την έκρηξη του Απέργη, ο οποίος και φημιζόταν 

για την κυκλοθυμική του συμπεριφορά. Αρπαζόταν με τα πιο απίστευτα 

πράγματα, είχε όμως καταφέρει να κερδίσει την ανοχή ενίοτε και ασυλία, 

χάριν ενός ευφυολογήματος.  

«Πάσχω από πρωτεύουσα ιδιορρυθμία», είχε πει κάποτε. «Είναι ασθένεια των 

αριστοκρατών και των πρωτευουσιάνων, και είναι κληρονομική. Εμείς πάσχουμε 

οικογενειακώς εδώ και τέσσερις γενιές!». Οι έρευνες που έγιναν σε οικογένειες, 

στις γενιές των οποίων εμφανίζεται σταθερά η συγκεκριμένη διαταραχή, 

κατέληξαν στο ότι οι παθόντες    έχουν διαφορετική γενετική σύσταση από 

αυτούς που δεν εμφανίζουν τη διαταραχή. Η αλήθεια φυσικά ήταν πως η 

ασυλία οφειλόταν στην πληθωρική συμπεριφορά που την προκαλούσαν οι 

αμοιβές από τις πληροφορίες του. Μέθυσος ήταν, όχι βλάκας!  

 Ουδείς όμως τολμούσε να γελοιοποιήσει την τόσο γραφική, προσωπική 

του μαρτυρία. Ναι, είναι απίστευτη μαρτυρία. Συγκλονιστική.  

 

 Ο Θανάσης, ο μπάρμαν, έκανε νεύμα σε μια κοπέλα στην άλλη άκρη του 

μπαρ, δείχνοντας τα άδεια τους ποτήρια. Επιβαλλόταν το γέμισμα των 

ποτηριών για να απορροφηθεί η υποβόσκουσα ένταση. Ο Γιάννης περίμενε 

καρτερικά την κοπέλα να γεμίσει τα ποτήρια. Πρόσμενε τη γουλιά του ποτού 

για κατευόδιο στο ξέσπασμά του μέχρι το επόμενο κέρασμα και αρεσκόταν να 

λέει χαχανίζοντας: «Έχει ο Θεός πολλά μπουκάλια εμπρός μου για να μην 

ξενερώσω!», ολοκληρώνοντας την κορύφωση της ευθυμίας του «Άντε, στην 

υγειά μας, κύριε Θανάση μας!» τσουγκρίζοντας το ποτήρι του μ’ αυτό του 

μπάρμαν που κατάλαβε ότι είχε λάβει τέλος η πρωτεύουσα γκρίνια του. Η 

κατάθλιψη.  



40                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Χαρλαύτης λέγεται ο εισαγγελέας μας… Είναι αυτός που έβγαλε απαλλακτικό 

βούλευμα για τον μεγαλέμπορο ναρκωτικών Τζιφόπουλο… Έπαιζε χαρτιά με τον 

δικηγόρο Τραχνιά, που ήταν ο συνήγορός του… Σ’ ένα σπίτι στην Ευελπίδων 

παίζανε… Είχε μια κοπέλα στο πλάι του… Λένε πως είναι προστατευόμενή του, μια 

Ουκρανή καλλονή, φωτιά στα μπατζάκια σου!». 

 

 Ο Θανάσης έμεινε να κοιτά για λίγο απορημένος τον Γιάννη αλλά δε 

σχολίασε από φόβο μην και παρεξηγηθεί εκ νέου ο Απέργης.  

 

«Δεν τ’ αφήνουμε όμως αυτά να προχωρήσουμε στο παρασύνθημα;» είπε ο 

Απέργης.   

«Μα ναι, φυσικά! Παρασύρθηκα ένεκα η Ουκρανή… Λοιπόν, ως συνήθως, το 20% από 

τα κέρδη δικά σου Γιάννη μου… Και για να δεις πόσο εντάξει είναι ο Θανάσης θα 

πάρεις και εφάπαξ 1.000.000 δραχμές! Είμαστε σύμφωνοι;». 

«Ξέρεις ότι παζάρια ο Απέργης δεν καταδέχεται να κάνει! Δεν ταιριάζουν στο 

προφίλ μου! Είμαστε σύμφωνοι!». 

«Κόλλα το λοιπόν άρχοντα!».  

«Στην υγειά μας και πάντα τέτοια!». 

 

 Για τις πληροφορίες που έδωσα η αμοιβή μου είναι ψίχουλα μπροστά σ’ 

αυτά που θα βγάλει ο Θανασάκης! Θα κατέβεις υποψήφιος στις εκλογές; 

Μπορείς όμως να τα βάλεις μαζί του; Εγώ πάντως όχι! Είμαι αρκετά δειλός 

αλλά παράλληλα και τόσο έξυπνος ώστε να γνωρίζω τα όριά μου. Συνημίτονο 

θάρρους. Η ρίζα του η γωνία θράσους μου. Κι αυτά όσο κι αν έχω πιει, δεν τα 

υπερβαίνω ποτέ! Δε βαριέσαι όμως… Σάμπως τα είχα κι εχθές όσα πήρα; Ας 

είναι καλά οι μαλάκες που σπέρνουν τα προσωπικά τους δεδομένα λες κι είναι 

μούλικα και θέλουν να τα ξεφορτωθούν! Και σιγά μην αφήσουμε την ευκαιρία 

να πάει χαμένη!   

     

 Είχε μια παγωνιά εκείνο το πρωινό το χαμόγελο του ήλιου. Είχε 

δαγκώσει τ’ αρχίδια του. Φακίρης ήτανε; Καθαρό χαμόγελο, γεμάτο 

υποσχέσεις για τη συνέχεια της ημέρας. Τα βουνά και οι λόφοι της αττικής 

γης, μαθημένα εδώ κι αιώνες, αντανακλούσαν το φως δίνοντας ζωή σ’ όλο το 

λεκανοπέδιο. Το ίδιο φως διάλεγε τυχαία μερικούς τυχερούς ανθρώπους να 

φωτοβοληθούν. Εκείνο το πρωί σειρά είχε ο Μιχάλης Κατάπολας. 228. 229. 

Συγνώμη ξεχάστηκα! Το 228 είναι δικό μου! Κι εμένα τι με νοιάζει; Ας 

πρόσεχες!  



Χωρίς σημεία στίξεως σιωπή         41 
_______________________________________________________________________________________________________________________________________________________________________________________________________________ 

 

 

 Ο Μιχάλης οδηγούσε καθ’ οδόν για το γραφείο του. Στον Πύργο των 

Αθηνών. Όπως ανηφόριζε την Αλεξάνδρας, είχε τον ήλιο κόντρα να 

λαμπυρίζει της ψυχής του την ουράνια θαλπωρή. Στο ραδιόφωνο έπαιζε το 

Τρίτο πρόγραμμα μουσική μπαρόκ. Ράδιο Blackman. Παλιά αλλά αξέχαστα. 

Αννούλα Βασιλείου, Γιώργος Αιγύπτιος κι ένα ποτ πουρί από Τασία Βέρρα. Στο 

δρόμο οι Νεοέλληνες οδηγοί στιχουργούσαν εμπνεόμενοι από ανικανοποίητες 

γενετήσιες ορμές. Σ’ αυτούς ο ήλιος φώτιζε εκδικητικά την αγραμματοσύνη 

τους κι αυτοί ξεσπούσαν την κακία τους σε ανήμπορους γέροντες και 

δυσκίνητες κυρίες.  

 Ο Μιχάλης εξακολουθούσε να κυματίζει την ψυχική του γαλήνη 

σημαία στο αφρισμένο πέλαγος που έμοιαζε η Αλεξάνδρας. Σχεδίαζε με το 

μυαλό την είσοδό του στο γραφείο και φούντωνε καμαρώνοντας περισσότερο. 

Οι αιτήσεις ασφάλειας ζωής της τσάντας του ξεπερνούσαν κατά πολύ το 

εκατομμύριο, κοντά στο ένα εκατομμύριο διακόσιες χιλιάδες δραχμές! 

Παραγωγή μηνός για πολλούς ασφαλιστές κι εκείνος την έκανε σε μια ημέρα! 

Ας ήταν καλά η κυρία Βογιατζή!  

 Βρήκε εύκολα θέση για το αυτοκίνητο. Πρώτη φορά, μετά από περίπου 

δύο χρόνια. Σκέφτηκε να πάρει λαχείο. Δεν παίζω λαχεία, μόνο προ-πο. 

Έφτασε στους ανελκυστήρες, την ώρα που αναχωρούσε γεμάτος ο ένας από 

τους έξι, κι έφτανε άδειος και διαθέσιμος ένας άλλος. Μπήκε αρχοντικά, 

μόνος, κι αγέρωχα πάτησε το κουμπί ανόδου. Αίφνης κι ενώ ο θάλαμος είχε 

αρχίσει να τροχοδρομεί την απογείωση, την είδε. Εισέβαλε ασθμαίνουσα μα 

εξόχως γοητευτική. Ευτυχώς είχε προλάβει. Μωρό μου καλημέρα!  

«Πού πάτε;» τη ρώτησε ο Μιχάλης φανερά συνεπαρμένος. 

«Στην Τράπεζα!», απάντησε αυτή λουσμένη ολόκληρη από ένα χαμόγελο που 

τόνιζε τα γήινα χρώματά της. Ψηλή κι αδύνατη στο ύψος που κοροϊδεύει τον 

φόβο, με μεγάλα μάτια, σαν κρύσταλλα για να διαθλούν περίτεχνα την 

ομορφιά της. Και με μια λάμψη σαν φωτοστέφανο ν’ ανθολογεί λεπτομερώς 

την κορμοστασιά της. Τελικά το πρωινό ήταν κάτι παραπάνω από λαμπρό! 

Ήταν μια σούπερ νόβα ευχάριστων εκπλήξεων! Το βράδυ μαζεύουμε και το 

πρωί κάνουμε κατάθεση έτσι; Δε σας επιτρέπω κύριε! Καλά ντε!  

 Η Τράπεζα ήταν στον πρώτο όροφο. Ίσα που θα προλάβαινε ο Μιχάλης 

να πάρει μια βαθιά αναπνοή για να οξυγονωθεί, μυρίζοντας, με όσον από τον 

αέρα της γοητείας της. Από το ολότελα όμως… Ώσπου αιφνίδια σταμάτησε ο 

θάλαμος να ανεβαίνει. Βλάβη. Πόσο πάει μανάρι; Ό,τι χειρότερο για να του 

χαλάσει τη διάθεση. Συγνώμη κύριε αυτέ μου για ποια με περάσατε; Μα ούτε 

που σ’ άγγιξα καλέ! Δεν είσαστε του βιβλίου; Ε, και λοιπόν; Απαγορεύεται να 



42                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

έχω ορμές; Σας παρακαλώ! Προσπάθησε να παραμείνει ψύχραιμος, όμως αυτό 

το σταμάτημα του ανελκυστήρα, αυτή η βλάβη, εκλήφθηκε ως σήμα 

επαναφοράς στη συνηθισμένη πραγματικότητα των αναποδιών και της 

μιζέριας. Η κοπέλα, έκπληκτη όπως ένα λουλούδι στην καταιγίδα, στράφηκε 

στο μέρος του απορώντας: 

«Το παθαίνει συχνά;» σαν στερημένος κάνετε! 

 Ο Μιχάλης, θορυβημένος από το επικείμενο ψυχολογικό μακελειό, 

ελάχιστα είχε προσέξει την απορία της. 

«Τι πράγμα;» από ξανθιές είμαι! 

«Να… λέω… το ασανσέρ χαλάει συχνά;». 

«Δεν ξέρω… ειλικρινά… πρώτη φορά μου συμβαίνει…». 

 

 Στο ταραγμένο βλέμμα του άρχισε να σκαρφαλώνει σαν τον οδοντωτό 

των Καλαβρύτων ο πανικός. Όχι γιατί είχε κλειστεί στο ασανσέρ, η παρέα 

ήταν θαυμάσια. Το ενδεχόμενο να λήξει άδοξα όλο αυτό το, μέχρι τότε, 

υπέροχο πρωινό. Αυτός ήταν ο φόβος του. Μήπως γίνεται να πηδήξουμε 

γρήγορα το στόρι να φτάσουμε μια ώρα αρχύτερα στο κρεβάτι; Σας παρακαλώ!  

 Ήθελε τόσο πολύ γιορτάσει, να πανηγυρίσει. Ήθελε να κάτσει στο 

γραφείο του αρχοντικά κι όχι μίζερα, όπως καθόταν συνήθως, με σκυμμένο το 

κεφάλι ανάμεσα σε ψεύτικα χαρτιά και δήθεν σημειώσεις.  

 Θα καθόταν, φανταζόταν, στο γραφείο του, θα άνοιγε την τσάντα και 

θα την αποθησαύριζε σιγά-σιγά, για να κρατήσει περισσότερο η ηδονή. Θα 

χρησιμοποιούσε για επιβραδυντικό την ψυχραιμία του. Είναι κάτι καπότες 

σπέσιαλ. Μετά, θα πέταγε κι ένα «δεν είμαι εδώ για κανέναν!», απογειώνοντας 

στα ουράνια τη γλύκα του, κι αργότερα θα πήγαινε διακριτικά στην τουαλέτα 

να σκουπιστεί εξαιτίας της βέβαιης ρεύσεως. Ποιος θα τολμούσε να του 

μιλήσει; Με τέτοια παραγωγή; Κανένας! Ο διευθυντής του θα έβγαινε 

αυτάρεσκα από το γραφείο του για να τον αποθεώσει με τον γνωστό, 

συνηθισμένο, γλοιώδη τρόπο. Μετά θα τον έφερνε βόλτα στα γραφεία των 

συναδέλφων του Μιχάλη ως παράδειγμα προς μίμηση. Τέλος θα του χτυπούσε 

την πλάτη επιδοκιμαστικά και θα τον παρότρυνε για ανάλογη συνέχεια. Την 

άλλη φορά πληρώνω εγώ. 

 

«Μπράβο, μπράβο Μιχαλάκη μου, ασφαλισταρά μου εσύ!», και μετά θα γύριζε 

θεατρινίστικα προς τους υπολοίπους του γραφείου και θα πρόσθετε: 

«Βλέπετε, παιδιά, το θηρίο ξύπνησε. Πάντα το έλεγα εγώ ότι ο Κατάπολας είναι 

θηρίο κοιμώμενο. Εμπρός τώρα κι οι υπόλοιποι, ξυπνήστε το δικό σας το θηρίο, 



Χωρίς σημεία στίξεως σιωπή         43 
_______________________________________________________________________________________________________________________________________________________________________________________________________________ 

 

 

παιδιά! Ν’ ακουστούν οι βρυχηθμοί του!». Έχει μόνωση το ξενοδοχείο ή θα 

γίνουμε ρεντίκολο και των σκυλιών; Και τι σε πειράζει;  

Το μουνάκι της χαράς. Ο διευθυντής του! 

 

 Στάσου κύριε γραφέα μου! Έχεις πάρει φόρα και γράφεις ό,τι θέλεις 

μου φαίνεται! Για την ακρίβεια μαλακίες γράφεις! Ή το κάνεις σκόπιμα ή 

πραγματικά αγνοείς χάριν της μυθοπλασίας πιθανά πραγματολογικά στοιχεία. 

Δεν πανικοβλήθηκα για τίποτα απ’ όλα όσα υπαινίσσεσαι. Απλώς έχω 

κλειστοφοβία… Στο μόνο που έχεις δίκιο είναι ο χαρακτηρισμός του 

διευθυντή μου… 

 

«Ναι, μ’ ακούτε; Είμαστε περίπου στον ημιώροφο! Τι είπατε; Και τι να κάνουμε 

εμείς; Ψύχραιμοι; Μα είμαστε ψύχραιμοι αλλά είμαστε κι εγκλωβισμένοι! Και γιατί 

δεν τον ψάχνετε; Μάλιστα, κατάλαβα… Υπομονή; Εντάξει, εντάξει…». 

 Η κοπέλα είχε αναλάβει την επιχείρηση απεγκλωβισμού τους, 

βλέποντας ότι ο Μιχάλης μάλλον είχε υποστεί ένα μικρό σοκ. Να μην 

επωφεληθούμε δηλαδή του εγκλεισμού μας;  

«Θα μας βγάλουν, μην ανησυχείς… Απλώς ψάχνουν τον συντηρητή… Είναι θέμα 

χρόνου». 

 Φοβήθηκε να του αποκαλύψει ότι ο ηλίθιος της άλλης γραμμής της 

είπε ότι ψάχνουν τον συντηρητή κάπου στον Πειραιά, ο οποίος έχει το 

τηλέφωνο κλειστό και προς το παρόν είναι αδύνατο να εντοπιστεί. 

«Λοιπόν είμαι η Κατερίνα, εσένα πώς σε λένε;» δεν αφήνουμε τις τυπικότητες;  

 Ο Μιχάλης είχε ήδη αρχίσει να προσγειώνεται στην πραγματικότητα 

του τώρα και έδωσε το σύνθημα της ανασυγκρότησης. Επιτέλους, μόλις πριν 

λίγα λεπτά ευχόταν να μπορούσε να τη χάζευε όσο περισσότερο γινόταν. 

Χαμογέλασε ελαφρά κι έκανε πως χτένιζε τα μαλλιά του με το δεξί του χέρι, 

μάλλον από νευρικότητα. 

«Μιχάλη με λένε, χαίρω πολύ!» και έτεινε φιλικά το χέρι του, το ίδιο χέρι της 

νευρικότητας, για να τη νιώσει έστω δια της αφής. Εκείνη δέχτηκε τον 

χαιρετισμό με θέρμη, χαρίζοντάς του ένα από τα πιο ωραία της χαμόγελα. 

«Κι εσύ στην τράπεζα πας;».  

«Όχι, εγώ δουλεύω εδώ, είναι το γραφείο μου… Είμαι ασφαλιστής». 

«Μη μου το λες! Κοίτα σύμπτωση!». 

«Συνάδελφος;» και τα μάτια του Μιχάλη είναι έτοιμα να τη λατρέψουν 

περισσότερο. 

«Εξ αγχιστείας!». 



44                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Δε σε καταλαβαίνω!». 

«Γράφω ένα μυθιστόρημα και το αγόρι της ηρωίδας σκέφτηκα να είναι 

ασφαλιστής!» ψώνισες από σβέρκο που λέμε.  

 Ο Μιχάλης ανασυντάσσεται γρήγορα και παίρνει πάλι τη θέση του στο 

σημείο εκκίνησης.  

«Είσαι συγγραφέας;» και δε σου φαίνεται!  

«Ναι, το πρώτο βιβλίο μου εκδόθηκε πρόσφατα και φιλοδοξώ ν’ ακολουθήσουν κι 

άλλα».  

«Μπράβο… Συγχαρητήρια… Πολύ χαίρομαι, αλήθεια… Δεν ξέρω και κανέναν άλλον 

που να είναι συγγραφέας…». 

«Ε, δεν είναι και τίποτα σπουδαίο. Γράφεις ιστορίες φροντίζοντας να τις στολίζεις με 

ωραίες λέξεις, και that’ s all!». Τhat’ s the way I like it!  

«Το λες σαν να είναι κάτι πάρα πολύ απλό, εύκολο, αβίαστο…» λιπαντικό 

χρησιμοποιείς;  

«Οι δυσκολίες δεν έχουν να κάνουν με το γράψιμο -αυτό είναι θέμα ταλέντου- αλλά 

με το πώς θα πείσεις αφ’ ενός τον εαυτό σου κι αφ’ ετέρου τον εκδότη γι αυτό που 

είσαι και προσπαθείς να γίνεις. Γιατί άλλο είμαι κι άλλο έχω γίνει» πες μας τι 

πίνεις! 

«Κατάλαβα, κατάλαβα… Τώρα το τοποθέτησες σωστά το θέμα…». 

«Μοιάζει να σου είναι γνώριμο συναίσθημα, έτσι είναι;». 

«Απόλυτα εύστοχο… Άλλο να είσαι κι άλλο να έχεις γίνει… Φαντάσου τώρα να 

είσαι, όμως να μην έχεις γίνει… Όπως εγώ, ας πούμε!» χαρμανιασμένος! 

 Ο Μιχάλης σκούπισε τον ιδρώτα της απογοήτευσής του μ’ έναν 

αναστεναγμό απαισιοδοξίας.  

«Α, όχι, μην μου το κάνεις αυτό! Γιατί τέτοια μελαγχολία;» και με τα μάτια της 

αγκάλιασε τον Μιχάλη, που παλινδρομούσε με το άγχος των αμφιβολιών του.  

«Γιατί δεν ξέρω αν είμαι, κι αν είμαι τι; Γιατί σίγουρα δεν έχω γίνει τίποτα!». 

«Μήπως δε θέλησες;». 

 Ο Μιχάλης ταράχτηκε, σαν κάποιος να πέταξε ένα πετραδάκι μέσα στις 

λιμνάζουσες σκέψεις του.  

«Τι είπες;» και το βλέμμα του απλώθηκε συγκαταβατικά πάνω στο δικό της. Η 

Κατερίνα παρέμεινε ακίνητη να δείχνει πιο αποφασιστική, πιο στέρεα, για να 

εμπλουτίσει με περίσσιο κουράγιο τη δυνατή της αγκαλιά. Ο Winnie το 

αρκουδάκι. 

«Πιστεύεις ότι εγώ δε θέλησα να είμαι; Πες μου ειλικρινά, εν ονόματι του κοινού 

εγκλεισμού μας, δίνω τέτοια εντύπωση; Του άτολμου; Του αναποφάσιστου; Του 

δειλού;». 



Χωρίς σημεία στίξεως σιωπή         45 
_______________________________________________________________________________________________________________________________________________________________________________________________________________ 

 

 

«Με όλο το θάρρος αυτού του εγκλεισμού, ναι, δίνεις…» είπε και μάζεψε προς τα 

πίσω με τα χέρια τα μαλλιά της που χρύσιζαν φυσικά. Πρέπει να κάνω 

ανταύγειες πάλι. Μετά σταύρωσε κάτω από το φούσκωμα του στήθους τα 

χέρια της, και συμπλήρωσε, ενώ ο Μιχάλης ανάπνεε αθόρυβα αλλά 

ικετευτικά. Να γίνω ο στηθόδεσμός σου;  

«Δίνεις την εντύπωση ενός ανθρώπου που θέλει να είναι κάτι άλλο απ’ ό,τι είναι, 

όμως ταυτόχρονα τρομάζεις σ’ αυτή τη σκέψη του άλλου. Μάλλον γιατί δεν το 

συμμερίζεται κανείς άλλος εκτός από σένα. Και νιώθεις αυτό να σε πνίγει, να σε 

καταστρέφει. Παρ’ όλα αυτά δεν αντιδράς, δεν κάνεις κάτι, δεν προσπαθείς είτε ν’ 

απαλλαγείς από τις ανασφάλειες είτε να τις κάνεις συμμάχους στον στόχο σου. 

Επειδή δεν έχεις αποφασίσει ποιος είναι ο στόχος σου, κι αυτό είναι που σε τρομάζει. 

Να σε πηδήξω θέλω. Πιστεύεις ότι όλοι οι άλλοι δε σε καταλαβαίνουν, την αγωνία 

σου να είσαι, να γίνεις. Λες πως το κάνουν από υστεροβουλία ή από ζήλια. Έχεις 

πειστεί πως προτιμούν να μην είσαι, κι εκεί επαναστατείς. Θα τους δείξεις. Εξ ου και 

το άγχος σου. Πρόωρη εκσπερμάτωση. Γιατί θέλεις να τους δείξεις ποιος πραγματικά 

είσαι, ποιος μπορείς να γίνεις. Αστείο και συνάμα τραγικό, να πασχίζεις να δειχτείς 

στους άλλους κι όχι σ’ αυτούς που αγαπάς. Ευτυχώς, όμως, για σένα, παρ’ όλο που δε 

θέλεις να το πιστέψεις, όσοι σε αγαπούν, σ’ αγαπούν γι’ αυτό που είσαι ήδη, κι όχι 

για οτιδήποτε άλλο… Έτσι δεν είναι;». 

 

 Ο Μιχάλης κοίταζε κι άκουγε άφωνος όλη αυτή την ώρα την Κατερίνα 

να μονολογεί εκ μέρους του. Στο τέλος είχε ιδρώσει, το βλέμμα είχε παγώσει 

κι η αναπνοή βημάτιζε αργά στο τέμπο ενός ρέκβιεμ. Όταν ζυγώνει η βραδιά 

και γλυκοσουρουπώνει, βαθιά μου σφάζουν την καρδιά της ερημιάς μου οι 

πόνοι. Ρίτα.   

 

«Ε, σου μιλάω, δε μ’ ακούς; Έτσι είναι, όπως τα είπα;». 

 Κι η μιλιά της είχε ήδη απεκδυθεί το τρέμουλο του μονολόγου, 

παίρνοντας πάλι το φυσικό κελαρυστό της θράσος. Σαν να είχε μόλις υποδυθεί 

έναν ρόλο κι ήθελε εκεί και τότε δικαιωματικά να πάρει μια απάντηση για το 

αν είχε καταφέρει να μπει έστω και λίγο στο «πετσί» του ρόλου. Ο Μιχάλης 

εξακολουθούσε να στέκεται αποσβολωμένος. Κάθε ηλιοβασίλεμα δεν ξέρω τι 

μου φταίει, με παίρνει το παράπονο, αχ!, και η καρδιά μου κλαίει… 

«Σου άρεσε; Είναι ο μονόλογος της κοπέλας του ασφαλιστή στο βιβλίο μου! Θέλω 

μια γνώμη, μια επαγγελματική γνώμη από μέρους σου. Είναι δυνατόν να έχουν 

γίνει έτσι τα πράγματα; Είναι δυνατόν να είναι ρεαλιστικός ένας τέτοιος 

προβληματισμός;». 



46                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Μιχάλης προσπάθησε να συνέλθει από το ισχυρό σοκ, στηριζόμενος 

πρώτα καλά στα δυο του πόδια. Ποτέ άλλοτε δεν ένιωσε τόσο έντονη την 

ανάγκη για ένα τσιγάρο, ακόμα και την εποχή που κάπνιζε. Έβγαλε ένα 

χαρτομάντιλο από την τσάντα του, σκούπισε το πρόσωπό του, χτένισε προς τα 

πίσω με τα δάχτυλα τα μαλλιά του κι είπε: 

 

«Ξέρεις… Μέχρι χθες πίστευα ότι ήμουν ένας από τους πιο άτυχους ανθρώπους… 

Σήμερα το πρωί ένιωσα ο πιο ευτυχισμένος άνθρωπος… Πριν από λίγα λεπτά, με το 

σταμάτημα του ασανσέρ, ξανάνιωσα δυστυχής, άτυχος… Εσύ με βοήθησες να 

συνειδητοποιήσω τι πραγματικά ήμουν… Ένας εγκλωβισμένος… Είμαι ένας 

εγκλωβισμένος μέσα σ’ ένα ασανσέρ εδώ και πάρα πολύ καιρό… Το ασανσέρ του 

εγωισμού και της ματαιοδοξίας μου… Δεν ξέρω αν πρέπει να σ’ ευχαριστήσω για ό,τι 

μου έδειξες ή να σε μισήσω, γιατί η απογύμνωσή μου ενδεχομένως θα σημάνει και 

το ξεβόλεμά μου από ρηχές δικαιολογίες…». 

 Η Κατερίνα χαμογέλασε με αυταρέσκεια. Φούσκωσε, αναστενάζοντας, 

τη χαριτωμένη της κορμοστασιά κι αποκρίθηκε:  

«Δεν είσαι μόνος σου, κι εγώ εκεί είμαι, κι άλλοι πολλοί. Μας αρέσει να 

καυχιόμαστε χαιρέκακα στους γύρω μας για την κακομοιριά μας… Δεν είσαι μόνος 

σου, το επαναλαμβάνω! Μ’ άρεσε όμως που ξεγυμνώθηκες έτσι εύκολα, δεν το 

κάνουν όλοι… Εγώ, ας πούμε, είμαι δειλή, βάζω τους ήρωές μου να εξομολογούνται 

και να νηστεύουν για τις δικές μου τις αδυναμίες…». 

 

 Ο Μιχάλης αναστέναξε με ικανοποίηση. Στο λαμπερό πρόσωπο της 

άγνωστης Κατερίνας έδειχνε να βρίσκεται συγκεντρωμένη όλη η θετική κι 

αρνητική ενέργεια των συγκρουόμενων συναισθημάτων του. Σκεφτόταν ότι 

αυτό το κορίτσι εμφανίστηκε από το πουθενά για να του δείξει ότι εκεί 

βρισκόταν, στο πουθενά δηλαδή. Απλά κι όμορφα του έβγαλε φωτοτυπία το 

τοπογραφικό διάγραμμα του σημείου μηδέν. Δεν είχε παρά να πάρει 

αντίστροφη πορεία και να απεγκλωβιστεί. Ξαφνικά, ο ανελκυστήρας ξεκίνησε 

καθοδική πορεία. Προσγειώθηκε στο ισόγειο κι άνοιξε διάπλατα η πόρτα. Ο 

Μιχάλης με την Κατερίνα βγήκαν ατάραχα κι αμίλητοι κατευθύνθηκαν 

ασυναίσθητα προς το παρακείμενο μικρό καφέ. Οι δυο τους πορεύονταν αργά 

και σιωπηλά στον αγχολυτικό χώρο του café, θεωρώντας απαραίτητη τη 

διαδικασία της αποσυμπίεσης μετά από την κατάδυση ο ένας στην ψυχή του 

άλλου. Δεν αντέχω τον αναπνευστήρα. Έχω σκολίωση ρινικού διαφράγματος.  

 



Χωρίς σημεία στίξεως σιωπή         47 
_______________________________________________________________________________________________________________________________________________________________________________________________________________ 

 

 

 Πώς τα πήγα; Ήμουν καλή; Πιστεύω πως για πρώτη φορά ήμουν μια 

χαρά! Όσο θα μπαίνω περισσότερο στο έργο τόσο θα βελτιώνομαι! Μπορώ να 

πάρω πρωτοβουλίες; Έχω κάτι ιδέες ξέρεις! Άλλωστε μην ξεχνάς πως κι εγώ 

συγγραφέας υποτίθεται είμαι! Μέχρι να σου απαντήσει, δεν αρχίζουμε τα 

προκαταρκτικά;  

   

 Συνωμοτική συννεφιά είχε εξαπλωθεί πάνω από το τεράστιο 

επιχειρηματικό κέντρο της La Defense. Οκτακόσια στρέμματα αφιερωμένα 

στον κόσμο των επιχειρήσεων με τόσες και τόσες σκοτούρες είχαν επιπλέον 

αυτήν της συννεφιάς. Ο Γκαμπριέλ είχε πάει από νωρίς στο γραφείο του. Πριν 

τη συννεφιά, πριν από τη γραμματέα του, πριν από τους συμβούλους του, πριν 

από τους υπαλλήλους του. Είχε φθάσει την ίδια ώρα με τους καθαριστές 

εσωτερικών κι εξωτερικών χώρων. Μπήκε στο γραφείο του την ίδια ώρα με 

την άφιξη του βαγονέτου εξωτερικού καθαρισμού στον δικό του όροφο. Τους 

έβλεπε -ήταν δυο μελαψοί νεαροί- που σαχλαμάριζαν άφοβα παρόλο το ύψος 

της επικινδυνότητας της δουλειάς τους. Φυσικά αυτοί δεν τον έβλεπαν, άρα 

δεν μπορούσαν να δουν τα μάτια του να ζηλεύουν τα παιχνιδίσματά τους.  

 Στάθηκε ν’ αφουγκραστεί νοερά τον διάλογό τους, να φανταστεί 

εικόνες με κορμιά γυμνά, φθαρμένα σεντόνια, ποτά, τσιγαριλίκια, μαχαίρια 

και περίστροφα γεμάτα τσαμπουκά, φόβο ανάμικτο με αίμα του αλλουνού, 

σκοτάδια με πόρνες για φανοστάτες εξόδου κινδύνου, πρεζόνια, ληστές, 

εκβιαστές. Τίποτα όμως. Αεροστεγής αποκλεισμός. Μόνο υποθέσεις να 

οργιάζουν στο μυαλό, όπως τις φούντωναν οι διάφορες κι έντονες 

χειρονομίες των εργατών.  

 Παρέμεινε να τους κοιτά να καθαρίζουν ριψοκινδυνεύοντας τη ζωή 

τους έναντι ψιχίων χρήματος κι ένα μειδίαμα πλούτου άρχισε να εμφανίζεται 

στο πρόσωπό του. 

 

 Έτσι ήταν, έτσι είναι κι έτσι θα συνεχίσει να είναι! Ευτυχώς! Αλίμονο 

αν ήταν αλλιώς! Πώς θα μπορούσαμε να ξεχωρίσουμε από τον όχλο! Πώς θα 

μπορούσαμε να σφυρηλατήσουμε την πειθαρχία που απαιτούμε απ’ αυτούς, αν 

τους δίναμε περισσότερα προνόμια; Ενώ αφήνοντάς τους να ακροβατούν 

καθημερινά με τον κίνδυνο, τους επιτρέπουμε να αξιολογούν τη ζωή 

καλύτερα! Αποφεύγοντας επικίνδυνα, για τη δική μας υγεία, 

παραστρατήματα! Άλλωστε οι επαναστάσεις τι ήταν; Η άδεια να σκέφτονται 

τη ζωή χωρίς κινδύνους! Μα είναι ποτέ δυνατόν; Θα μου πεις, τι έχουν να 

χάσουν! Θα σου πω ότι αυτό είναι το μικρό μας μυστικό! Τίποτα δεν θα 



48                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

χάσουν! Τουναντίον! Κερδισμένοι θα βγουν! Έλα όμως που δεν το ξέρουν! 

Φυσικά δεν τους το επιτρέπουμε εμείς! Το χρήμα βλέπεις! Ουδείς αντιστέκεται 

στη δύναμή του! Και ξέρεις, λίγοι είναι αυτοί που πλησιάζουν την αλήθεια, 

επομένως μικρό το κόστος εξαγοράς τους…  

 

 Ήταν προγραμματισμένο να συνεδριάσει το διοικητικό συμβούλιο 

εκείνο το πρωί. Ένα από τα φλέγοντα θέματα της ατζέντας ήταν κι η πορεία 

των συμβολαίων για το τεθωρακισμένο άρμα μάχης.  

 Ο Γκαμπριέλ βαλλόταν υπογείως, μέχρι τότε, από μέλη του διοικητικού 

συμβουλίου, με κακεντρεχή σχόλια περί αδιαφανών διαδικασιών στη 

διαχείριση κονδυλίων για την έρευνα και την ανάπτυξη στις νέες τεχνολογίες 

οπλικών συστημάτων. Στους διαδρόμους των γραφείων σχολιαζόταν 

αρνητικά το γεγονός της ανυπαρξίας νέων πελατών στην πεντάχρονη θητεία 

του ως προέδρου της εταιρείας. Οι μέχρι τότε παραγγελίες για το 

πολυθρύλητο τεθωρακισμένο ήταν ασήμαντες σε σχέση με τις τεράστιες 

δυνατότητές του. 

«Επιπόλαιος κι ανεύθυνος τουλάχιστον!» είπε ο αντιπρόεδρος. «Θα έπρεπε στο 

θέμα του ψηφίσματος για το αρμενικό ζήτημα να είχε αντιδράσει έγκαιρα!» 

πρόσθεσε ο οικονομικός διευθυντής. «Και να πεις ότι δεν είχαμε τη δυνατότητα 

να επηρεάσουμε την εθνοσυνέλευση!» σχολίασε όλο νεύρα ο επί της 

επικοινωνιακής στρατηγικής. «Κύριοι, τώρα πια είναι αργά, χάσαμε την Τουρκία 

από πελάτη!» είπε ο επίτιμος πρόεδρος και γηραιότερο μέλος του διοικητικού 

συμβουλίου.   

«Μετά την αποδοχή του ψηφίσματος έμεινε μόνη υποψήφια η Ελλάδα, για να δούμε 

τι θα καταφέρει μ’ αυτούς. Είναι η τελευταία ελπίδα του» ολοκλήρωσε την 

παρέμβαση ο επίτιμος. 

  

 Πολλά προβλήματα ο Γκαμπριέλ. Πολλών ορόφων ύψος. Φυσικά δεν 

ήθελε να πέσει ο Γκαμπριέλ. Θα αγωνιζόταν να παραμείνει όρθιος. Έξω η 

συννεφιά πύκνωνε καλπάζοντας νότια. Οι εργάτες καθαρισμού φωνασκούσαν 

χειρονομώντας. Το meeting ξεκινούσε. 

 

«Σε ποιο σημείο βρίσκονται οι διαπραγματεύσεις με τους Έλληνες;» επιθετικά 

κατατέθηκε η πρώτη… ερώτηση-αμφισβήτηση. 

«Θα τολμούσα να πω ότι έχουμε κάνει σημαντικά βήματα προς την κατεύθυνση της 

υλοποίησης του σχεδίου μας…» είπε με γαλήνια αυτοπεποίθηση ο Γκαμπριέλ.  



Χωρίς σημεία στίξεως σιωπή         49 
_______________________________________________________________________________________________________________________________________________________________________________________________________________ 

 

 

«Με συγχωρείτε κύριε, πρόεδρε, αλλά δεν είναι αρκετό να μιλάμε για σημαντικά 

βήματα… Κινδυνεύουμε να θεωρηθεί το μοντέλο μας ξεπερασμένο… Οι 

ανταγωνιστές μας θα είναι σε θέση να εμφανίσουν κάτι αντίστοιχο σε 10 με 12 

μήνες! Καταλαβαίνετε ότι πρέπει να βιαστούμε!». 

 Ο Γκαμπριέλ είχε ήδη σηκωθεί από τη θέση του και περπατούσε αργά 

προς το μέρος του παραθύρου, ενώ, την ίδια στιγμή, με το πρόσωπο πλάτη στο 

συμβούλιο των κορυφαίων της εταιρείας του πρόσθεσε: «σας έχω χεσμένους, 

αλλά υποχρεούμαι να σας απαντήσω».  

«Δε λέω, έχουμε κάποια προβλήματα, πιστεύω όμως, ειδικά μετά τη χθεσινή μου 

συνάντηση, ότι οδεύουμε προς την επίλυσή τους… Ο χρόνος δεν πιέζει μόνο εμάς… 

Πιέζει και τους Έλληνες… Οι γείτονές τους υπερτερούν ως προς το εξοπλιστικό τους 

πρόγραμμα… Σκεφτείτε μόνο ότι οι Τούρκοι έχουν εγκρίνει τριακονταετές 

πρόγραμμα κι οι Έλληνες πασχίζουν να περάσουν μετά βίας ένα τετραετές…». 

«Έχουμε ελέγξει, κύριε πρόεδρε, αν διαθέτει η Ελλάδα τα χρήματα που απαιτούνται 

για να προχωρήσει το νέο της εξοπλιστικό πρόγραμμα;» και τι μ’ ενδιαφέρει 

εμένα;  

«Το ζήτημα δεν είναι αν έχουν τα χρήματα… Ενδεχομένως δεν τα έχουν… Εμείς 

αναλαμβάνουμε να τους δείξουμε πώς μπορούν να τα βρούνε… Εξαρτάται από τη 

μέθοδο αποπληρωμής του προγράμματος όπως κι από το χρονοδιάγραμμα των 

προκαταβολών… Μην ξεχνάτε ότι ακόμη δυναστεύονται οι προϋπολογισμοί τους 

λόγω του προγράμματος σταθερότητας της ΟΝΕ…». 

 Ο Γκαμπριέλ έδειχνε να έχει τον έλεγχο της συζήτησης. Μιλούσε αργά 

και σταθερά, δίχως μεγάλα κενά, αποφασισμένος να παραμείνει αγέρωχος ως 

το τέλος. 

«Μήπως κινδυνεύουμε να εκτεθούμε, αν τους υποδείξουμε τον τρόπο εξεύρεσης 

των χρημάτων;». 

«Κάθε άλλο, αγαπητέ μου! Βιαστήκατε να συμπεράνετε μάλλον… Οι Έλληνες έχουν 

μπροστά τους δύο δύσκολα χρόνια, το 2001 και το 2002. Το σχέδιό μας είναι να τους 

προτείνουμε χρηματοδότηση της αρχικής φάσης και ένα λογικό σύστημα 

αποπληρωμής με έναρξη το 2003… Από εκεί και πέρα αναλαμβάνουν οι λογιστές. Οι 

executives πηγαίνουμε πρόωρες διακοπές… Θα πρέπει να σας πω ότι ήδη στο 

γραφείο της διεύθυνσης εξοπλισμών τους, επεξεργάζονται αυτή μας την πρόταση… 

Όλο το παιχνίδι παίζεται σ’ αυτό το σημείο… Αν καταφέρουμε να τους πείσουμε ότι 

έχουμε τη λύση να καταστεί οικονομικά έξυπνο ένα από τα δικά μας χρηματοδοτικά 

πακέτα, τότε θα έχουμε κερδίσει τις εντυπώσεις αλλά και το συμβόλαιο…». 

 



50                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Γκαμπριέλ παρέμενε κυρίαρχος της κατάστασης. Στεκόταν στην 

κορυφή του μακρόστενου γραφείου, την ανατολική, έχοντας στηρίξει τα δυο 

του χέρια με τα ακροδάχτυλά του πάνω στην απαστράπτουσα, λεία επιφάνεια 

των κρίσιμων αποφάσεων. Ψηλός και ξερακιανός όπως ήταν, αναγκαζόταν να 

γέρνει ελαφρώς, δίνοντας στο παράστημά του μια κλίση επιτηδευμένης 

καθησυχάσεως. Έχω ένα πρόβλημα στα γόνατα. Η καρδούλα του το ήξερε 

όμως. Οι ομοτράπεζοί του, ελεγκτές αλλά και κατήγοροί του, δεν έδειχναν να 

συμμερίζονται τον σκηνοθετημένο, μα άνευρο, ενθουσιασμό του. Στα δικά 

τους τα μάτια δεν ήταν παρά ένας αποτυχημένος πρόεδρος, που προσπαθούσε 

να διασώσει το γόητρό του με θεατρινίστικα χωροθετημένες κινήσεις. Μας 

δουλεύει χοντρά!  

 

«Ωραία όλα όσα λέτε, κύριε πρόεδρε. Δείχνουν μεθοδικότητα και προγραμματισμό. 

Επειδή όμως μιλάμε για Έλληνες, μήπως θα έπρεπε να αναζητήσουμε τη συνδρομή 

κάποιων, ας πούμε διεφθαρμένων, στην κυβέρνηση ή οπουδήποτε αλλού, ώστε να 

εξασφαλίσουμε με παραδοσιακό τρόπο τον σκοπό μας;». 

  

 Η ατμόσφαιρα άρχισε να προσαρμόζεται στις καιρικές συνθήκες. 

Σκοτεινή, με έκδηλο ηλεκτρισμό στις εκατέρωθεν κουβέντες και με τον 

κίνδυνο από στιγμή σε στιγμή ν’ αρχίσουν οι κατακλυσμιαίες εκκενώσεις.  

  

«Κύριοι, το θέμα με τους Έλληνες είναι περίπλοκο… Είναι ένας λαός, ο οποίος πάνω 

απ’ όλα μαστίζεται εδώ κι αιώνες από ζηλοφθονία… Από τι πέθανε ο Θεμιστοκλής; 

Ένας τέτοιος λαός δεν μπορεί παρά να έχει αναγάγει τη διαφθορά σε εθνικό σπορ… 

Σκεφθείτε μόνο ότι, σύμφωνα με έγκυρες μελέτες οικονομικών ινστιτούτων, η 

παραοικονομία τους ισούται με το 35% του ακαθάριστου εγχώριου προϊόντος τους! 

Ένας λαός, επομένως, που παράγει παράνομα τόσα πολλά, αν μη τι άλλο, είναι 

ύποπτος για συστηματική κι όχι μεμονωμένη διαφθορά… Καταλαβαίνετε τώρα γιατί 

το ζητούμενο δεν είναι να βρούμε έναν ή περισσότερους διεφθαρμένους στην 

κυβέρνηση; Γιατί δεν υπάρχουν διεφθαρμένοι! Ποιος ήταν ο Μακρυγιάννης;». 

 

 Η βροχή χωράτευε με τον τρόπο της. Αραιές πιτσιλιές που 

εναλλάσσονταν με επιτόπιες καταιγίδες δευτερολέπτων. Όπως η συζήτηση η 

οποία διεξαγόταν στα ενδότερα του 18ου ορόφου γραφεία. Σε λίγα λεπτά θα 

ξεσπούσε μια από τις συνηθισμένες καταιγίδες που μάστιζαν την πόλη του 

φωτός αυτόν τον περίεργο χειμώνα του 2001. Στο βάθος ο Σηκουάνας έμοιαζε 

να κοχλάζει στους βαθμούς βρασμού ενός αυγού. Στην αίθουσα 



Χωρίς σημεία στίξεως σιωπή         51 
_______________________________________________________________________________________________________________________________________________________________________________________________________________ 

 

 

συνδιασκέψεων της Bowfin Industries οι παρευρισκόμενοι σύμβουλοι 

ξεπέρασαν αυτό το σημείο βρασμού, που το συντηρούσε μέχρι τότε η υπομονή 

τους, κι εκτινάχθηκαν ομοθυμαδόν διαμαρτυρόμενοι: 

«Επιτέλους, μας κοροϊδεύετε, κύριε πρόεδρε;». 

 

 Ο Γκαμπριέλ, προπονημένος από τις παρατεταμένες και ραγδαίες 

βροχοπτώσεις οι οποίες έπλητταν το Παρίσι τις τελευταίες εβδομάδες, 

παρέμεινε γαλήνιος απέναντι στην καταιγίδα που ξέσπασε μέσα στο ίδιο το 

γραφείο του. Με απαράμιλλη στωικότητα άπλωσε σαν φτερούγες τα χέρια κι 

άρχισε να τα κουνά καθησυχαστικά. Chicken wings brushed with a mint leaf, 

honey, lemon and garlic mixture. Χωρίς να σταματήσει τις παλινδρομικές 

κατευναστικές κινήσεις, λύγισε τα γόνατα ρίχνοντας το κορμί του προς τα 

μπροστά, για να πετύχει την ομαλότερη δυνατή προσγείωση στο κάθισμά του. 

Παράλληλα, εκστόμιζε απανωτές καταπραϋντικές προτροπές με θεληματικό 

κούνημα της κεφαλής: είναι μια άσκηση που μου έχει δείξει ο 

φυσιοθεραπευτής.  

 

«Ηρεμήστε, ησυχάστε, καθίστε!». 

  

 Όπως οι νεοσσοί πουλιών, όταν μπουκώνουν την τροφή, παύουν τα 

αδύναμα κι αστεία τσιρίγματά τους, έτσι και το διοικητικό συμβούλιο της 

Bowfin Industries μπουκώθηκε τον σκασμό και κάθισε. 

 

«Πιστέψτε με, είναι αλλοπρόσαλλοι αυτοί οι Έλληνες, αλλά σ’ αυτή τη φάση τους 

έχουμε ανάγκη! Είναι η μόνη χώρα που δαπανά σχεδόν 5% επί του ακαθαρίστου 

εγχωρίου προϊόντος της για τις αμυντικές της δαπάνες κι ας είναι το χαμηλότερο σε 

μονάδες αγοραστικής δύναμης κράτος σε όλη την Ευρωπαϊκή Ένωση! Δεν 

υπάρχουν τέτοιοι πελάτες στην παγκόσμια αγορά…». 

 

 Έξω, η βροχή λυσσομανούσε για τα καλά. Απίστευτες στρατιές 

σταγόνων συγκλόνιζαν με επιθέσεις αυτοκτονίας το γυάλινο κτήριο. Έτσι 

όπως συνθλίβονταν πάνω στο γυαλί των τοίχων, άφηναν λεκέδες τα σωθικά 

τους να ρέουν αργά-αργά μέχρι να βρούνε ρείθρο να μαζευτούν και να 

ξαναγεννηθούν με άλλη μορφή, σε άλλης ζωής σταγόνες. Ο Γκαμπριέλ 

συνέχιζε να καθησυχάζει: 

 



52                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«…Σας είπα πριν πως δεν υπάρχουν διεφθαρμένοι Έλληνες, ενώ προηγουμένως 

μίλησα για έθνος διεφθαρμένων… Κι όμως, είναι αλήθεια… Εφόσον έτσι πιστεύουν 

οι ίδιοι… ό,τι εμείς κι ο υπόλοιπος κόσμος θεωρούμε διαφθορά, για τους Έλληνες 

είναι καθεστώς… Γι’ αυτό είναι φυσικό να πρέπει να λαδώσεις για οτιδήποτε 

προκειμένου να εξυπηρετηθείς… Αυτό λέγεται μπαξίσι, όχι διαφθορά…».  

 

 Η καταιγίδα άρχισε να κοπάζει και να μεταμορφώνεται σιγά-σιγά σε 

ασύμμετρες πινελιές ελεύθερων γραμμών. Κι όπως έπεφταν από ψηλά, 

έμοιαζαν με πίνακα του Pollock. Τον «Enchanted wood» που συμπτωματικά 

ήταν ανηρτημένος στην αίθουσα συσκέψεων της Bowfin industries.  

 

«Θα πρότεινα να επανέλθουμε στο θέμα μας… κι αυτό είναι οι πωλήσεις του 

τεθωρακισμένου μας κι όχι αν είναι και πόσο διεφθαρμένοι οι Έλληνες…» είπε, 

διακόπτοντας την εμπεριστατωμένη σπουδή στην αφηρημένη τέχνη της 

διαφθοράς, ο οικονομικός διευθυντής. 

«Συμφωνώ απόλυτα μαζί σας, είπε ο Γκαμπριέλ, οι πωλήσεις μας όμως εξαρτώνται 

από δύο παράγοντες, τους πελάτες μας και τον χειρισμό των αντιρρήσεών τους. 

Καλώς ή κακώς, στην παρούσα φάση, οι πελάτες μας είναι ο εξής ένας: η Ελλάδα! 

Άρα, η επιτυχία μας θα εξαρτηθεί από το κατά πόσο αποτελεσματικοί θα φανούμε 

στην αντιμετώπιση των αντιρρήσεών τους… Γι’ αυτό κι είναι απαραίτητο να τους 

μελετήσουμε πολύ καλά, να μπούμε στα ενδότερα της ψυχοσύνθεσής τους, στην 

κουλτούρα τους, να βρούμε τις αδυναμίες τους και να τις κάνουμε πλεονεκτήματά 

μας…». 

«Τότε μάλλον θα χρειαστεί ν’ απευθυνθούμε σε ελληνιστές ιστορικούς και 

φιλοσόφους, ψυχαναλυτές, επιτετραμμένους διπλωμάτες και δημοσιογράφους, 

ενδεχομένως και σε κατασκόπους…» διέκοψε χαλαρά για να προσθέσει με 

εμφανή σκωπτική διάθεση ο υπεύθυνος επικοινωνιακής πολιτικής της 

εταιρείας: 

«Το έχουμε ήδη κάνει, αγαπητέ Κριστόφ…» τον κατακεραύνωσε ο Γκαμπριέλ και 

συνέχισε απτόητος: 

«…Έχουμε μάθει σχεδόν τα πάντα γι’ αυτούς και συνεχίζουμε να συλλέγουμε τις 

πληροφορίες μας… Είναι εσωστρεφείς οι Έλληνες αλλά δεν το παραδέχονται! 

Αρέσκονται να κατηγορούν τους άλλους ότι ξεπουλάνε την εθνική και πολιτιστική 

ταυτότητά τους, για να δικαιολογούν τις εμμονές τους στην καταγωγή και την 

ιστορία τους! Θέλουν να πιστεύουν στην ανωτερότητά τους για να δικαιολογούν 

έτσι τις όποιες ανασφάλειες πηγάζουν από την ανικανότητα να συνεννοηθούν 

μεταξύ τους…». 



Χωρίς σημεία στίξεως σιωπή         53 
_______________________________________________________________________________________________________________________________________________________________________________________________________________ 

 

 

 Ο θεατρικά σκηνοθετημένος λόγος του Γκαμπριέλ είχε συνεπάρει τα 

μέλη του διοικητικού συμβουλίου. Όλοι αναγνώριζαν τις χαρισματικές 

ικανότητες του προέδρου. Εξάλλου είχαν λειτουργήσει συμψηφιστικά όταν 

έλαβε το χρίσμα. Τι κι αν δεν ήταν φυσικό το στήσιμό του, η ομιλία, οι 

γνώσεις του. Είχε κάτι πέρα για πέρα αληθινό. Έμφυτο ταλέντο να απορροφά 

τις διδαχές, ώστε να παρουσιάζονται σαν φέρσιμο αυθόρμητο, δικό του, 

πείθοντας εύκολα τους άλλους να πιστεύουν ότι είναι κάθε φορά αυτός που 

ήθελαν να είναι. Κατάφερνε έτσι, σχεδόν πάντα, να ξεγλιστράει από τις 

επικρίσεις όσων έβλεπαν στο πρόσωπό του μόνο έναν ηθοποιό κι όχι έναν 

πρόεδρο, γνώστη των ιδιαιτεροτήτων ενός τόσο δύσκολου ρόλου. Έχω και 

καλό ατζέντη.  

 

«…Εδώ κρύβεται το μυστικό μας, το όπλο μας για να κερδίσουμε εμείς ό,τι θέλουμε. 

Να καταφέρουμε να πείσουμε τους Έλληνες να συμφωνήσουν στη δική μας 

πρόταση, να πείσουμε όλους τους εμπλεκόμενους στην υπόθεση των αμυντικών 

δαπανών, την κυβέρνηση αλλά και την αντιπολίτευση, ελέγχοντας και τις όποιες 

εσωκομματικές αντιδράσεις θα υπάρξουν… Τιτάνιο έργο, κύριοι!…». 

 

 Η βροχή αποτελούσε πια παρελθόν. Μαζί της αποχώρησε κι η σιωπή. Οι 

πλημμυρισμένοι δρόμοι έμοιαζαν να σπρώχνονται να εκβάλουν το φορτίο 

τους στον Σηκουάνα, κάνοντας τη μεγαλύτερη φασαρία. Οι σύμβουλοι 

οχλαγωγούσαν, καλυπτόμενοι πίσω από την καταχνιά των τσιγάρων τους. 

Κάποιοι εξακολουθούσαν να καπνίζουν την ειρωνεία τους και να φυσάνε τον 

καπνό στα μούτρα του Γκαμπριέλ. 

 

«Δηλαδή, τώρα μας λέτε πως πρέπει να τους μονοιάσουμε κιόλας, προκειμένου να 

πουλήσουμε;».  

«Αν χρειαστεί, θα το επιχειρήσουμε, αλλά δε θα χρειαστεί. Δε μας ενδιαφέρει αν θα 

μονοιάσουν ή όχι οι Έλληνες… Να συμφωνήσουν μεταξύ τους ότι η πρότασή μας 

είναι η καλύτερη θέλουμε, κι αυτό μπορεί να πραγματοποιηθεί με σωστούς 

χειρισμούς…». 

«Μπορείτε να γίνετε πιο σαφής, κύριε πρόεδρε;». 

«…Ταυτόχρονα θα ξεκινήσει μια προπαγάνδα πολιτιστικής επίθεσης, προκειμένου ν’ 

αναστραφεί η εικόνα των σνομπ, που έχουν σχηματίσει οι Έλληνες για μας. Για τον 

σκοπό αυτό θα κινητοποιήσουμε καλλιτέχνες, σκηνοθέτες, ηθοποιούς, συγγραφείς 

ν’ αρχίσουν να βλέπουν θετικότερα τις προσκλήσεις από την Ελλάδα κι όχι να τις 

απορρίπτουν ασυζητητί. Θα επιδιώξουμε να προαγάγουμε την ιδέα της 



54                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

ελληνογαλλικής φιλίας σε ουσιαστικό επίπεδο… Εν ολίγοις, θα κάνουμε ό,τι δεν έχει 

κάνει κανένας μέχρι τώρα κύριοι. Θα τους αναγνωρίσουμε το δικαίωμα να είναι 

Έλληνες…». 

 

 Δυο στρουμπουλές μιγάδες είχαν αναλάβει το έργο της καθαριότητας 

του χώρου της αίθουσας συνδιασκέψεων. Ο Γκαμπριέλ, μετά των συμβούλων 

της εταιρείας του, είχαν αποχωρήσει αφήνοντας πίσω τους καπνό, ψίχουλα 

και στάλες καφέ να προδίδουν τα ίχνη τους στο μεγάλο τραπέζι. Οι κοπέλες, 

τραγουδώντας, καθάριζαν τα πατήματα των συμβούλων που τους έφερναν 

πιο κοντά με το Capo Verde της καταγωγής τους. Κακόγουστοι κι άγαρμποι 

σύμβουλοι, οι περισσότεροι, έπιναν καφέ κι έτρωγαν κουλουράκια στα 

διάφορα meetings λες και συναγωνίζονταν στην τσαπατσουλιά. Απόλυτα 

φυσικό, αφού, η θέση και το κύρος τους δικαιολογούσε τόσο αλαζονική 

συμπεριφορά, ώστε να έχουν όλο τον κόσμο γραμμένο. Έξω, μακριά στον 

ορίζοντα, ξεσκούριαζαν σιγά-σιγά τα χρώματα από την επίθεση της βροχής. 

Ένα ντροπαλό γαλάζιο ξαστέρωνε στον ουρανό μήνυμα της Άνοιξης κι ας 

αργούσε να έρθει. Ένα περιστέρι διέγραφε με κύκλους την αναφορά του για 

το δελτίο ζημιών και καταστροφών της ημέρας.     



Χωρίς σημεία στίξεως σιωπή         55 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

    

    

    

2.2.2.2.    

 

 Πού το άφησα ρε γαμώτο! Ελένη! Ελένη! Σιγά μη μ’ ακούσει! Όταν 

μιλάει στο τηλέφωνο θαρρείς ο κόσμος όλος βρίσκεται εντός της 

τηλεφωνικής γραμμής. Δεν υπάρχει τίποτα άλλο. Πού το είχα δει τελευταία; 

Στο καθιστικό δεν ήταν, ούτε και στο γραφείο, στην κουζίνα έψαξα, στην 

τουαλέτα μήπως; Ας πάω! Για δες! Εδώ είναι! Ε, μα βέβαια! Υπάρχει καλύτερο 

μέρος να διαβάζεις ένα βιβλίο! Δε λένε ότι εκεί κι ένας βασιλιάς πηγαίνει 

μόνος του; Τι πιο εποικοδομητικό από το να χέζεις και ταυτόχρονα να 

διαβάζεις ένα βιβλίο! Πόσο μάλλον όταν αυτό βοηθά και τους δυσκοίλιους 

όπως εγώ! Για να δω που σταμάτησα… Α, μάλιστα! Στο φινάλε του πρώτου 

κεφαλαίου. Ωραία. Ως εδώ έτσι κι έτσι. Μου φέρνει κάτι σε παλιό ανένταχτο ο 

συγγραφέας. Κάτι έχει στο μυαλό του αλλά ζορίζεται να μας το πει. Λες να 

είναι κι αυτός δυσκοίλιος; Θα δείξει! Τον φαντάζομαι να γράφει με θέα 

Ακρόπολη πίνοντας κουβάδες τους καφέδες και καπνίζοντας ντουζίνες 

άφιλτρα τσιγάρα. Μπα! Τώρα που το ξανασκέφτομαι το πολύ να βλέπει 

Λυκαβηττό. Νεάπολη προς Εξάρχεια. Μόνος κι έρημος με συντροφιά βιβλία 

και πάλι βιβλία. Σίγουρα. Εξάρχεια μένει. Όπως κάθε γνήσιος ανένταχτος 

κουλτουριάρης γραφιάς. Στη μοναδική ανένταχτη συνοικία του κέντρου των 

Αθηνών με βεβαρημένο ποινικό μητρώο. 

 Πού είσαι ρε Ελένη! Θυμάσαι που πηγαίναμε στα μπαράκια των 

Εξαρχείων; Χώρος έκφρασης των αντι-εξουσιαστικών συναισθημάτων για 

κάθε καταπιεσμένο πολίτη της ευρύτερης περιοχής των Αθηνών τις δεκαετίες 

του ΄60, του ΄70 και του ΄80. Τι θυμήθηκα τώρα! Η εκφραστικότερη και πιο 

κινηματογραφική περίοδος των Εξαρχείων υπήρξε το διάστημα από το 1974 

μέχρι και το 1986. Αυτή η δεκαετία ξεκίνησε με μακριά μαλλιά και κατέληξε 



56                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

κουρεμένη, να διαπραγματεύεται το δικαίωμα στην καράφλα, στο κοστούμι 

και τη θέση στο δημόσιο. Κι εγώ είχα μακριά μαλλιά τότε! Στ’ αρχίδια μας!  

 Η πλατεία των Εξαρχείων είχε κάτι. Μια γοητεία, μια μυρωδιά, ένα 

λεωφορείο, μια βιβλιοθήκη, ένα πανεπιστήμιο, μια λογοτεχνία, μια στάση 

ζωής. Λησμόνησες το σουβλατζίδικο του Μερακλή. Λειτουργούσε σαν άσυλο 

ιδεών. Επόμενο ήταν να μαντρώνει πάσης φύσεως απροσάρμοστους. Από 

αναρχικοί μέχρι χαφιέδες, η πόρτα ανοιγόκλεινε και μπαινόβγαιναν 

ελεύθερα, ανταλλάσσοντας ιδέες με ύβρεις και πιστοποιητικά φρονημάτων. 

Κάποτε η κατάσταση εκτραχύνθηκε. Εκεί κάπου στο 1986. Μπερδεύτηκαν οι 

ιδέες μεταξύ τους, γονιμοποιήθηκαν και προέκυψαν νόθες, κι αυτές με τη 

σειρά τους γέννησαν προβοκάτορες, οι οποίοι κι έβαλαν φωτιά στην πλατεία. 

Έτσι κάηκαν όλα. Το λεωφορείο, η βιβλιοθήκη, το πανεπιστήμιο, η 

λογοτεχνία, η γοητεία, η μυρωδιά, η στάση ζωής, κι έμειναν τα αποκαΐδια να 

καπνίζουν την πίπα του συμβιβασμού αλλά και του σοσιαλιστικού ρεαλισμού. 

Έκλεισε και το σουβλατζίδικο. 

 Και να μην ξεχνάμε ότι όλα αυτά έγιναν με τη συνδρομή της 

αστυνομίας, γιατί τότε έδινε εξετάσεις για το μεταπτυχιακό της στην υπαρκτή 

σοσιαλιστική αστυνόμευση. Φτηνά την είχα γλιτώσει πάντως ένα βράδυ έξω 

από το Green Door…  

 Δόθηκε, έτσι, ένα τέλος σ’ έναν χαριτωμένα ακραιφνή όσο και 

ρομαντικό θεσμό, αυτόν του αναρχικού κινήματος, με αποτέλεσμα να 

καταβαραθρωθεί κι η γοητεία της εν λόγω πλατείας. Τι κρίμα για την Ελλάδα 

να μην έχει τον δικό της Γκοντάρ, ώστε να αποδώσει με την προσήκουσα 

τεχνική τον σουρεαλισμό αυτού του κινήματος, κινηματογραφώντας την τόσο 

αλαλούμ διαδρομή από τη γέννηση μέχρι και τον επίσημο θάνατό του! Ουρές 

έξω από την Αλκυονίδα θα είχαμε! Αλήθεια τι έγινε αυτό το σινεμά; Ελένη! Η 

Αλκυονίδα υπάρχει ακόμα; Το Βοξ; Η Ριβιέρα; Και το Στούντιο, ρε Ελένη! 

Φασμπίντερ και ξερό ψωμί! Και μετά με τα πόδια στην Ίντριγκα ή στον 

Ιπποπόταμο! Παναγία μου ποδαρόδρομος!   

 Δε σώζεται φωταγωγημένη η απαρχή του κινήματος. Δεν ήταν κίνημα, 

σερβιέτα της εξουσίας ήταν. Ποιος να θυμάται τώρα! Έχει ήδη κηρυχθεί 

διατηρητέα στη μνήμη πάρα πολλών, όμως, η κηδεία του. Να ζήσουμε να τους 

ξεχάσουμε. Μια κηδεία που εξελίχθηκε σε εντυπωσιακή τελετή, με κορυφαία 

στιγμή τη σουρεαλιστική παρέλαση των ελάχιστων αναρχικών, που ήταν 

ταυτόχρονα εγκλωβισμένοι τόσο στο κίνημά τους, όσο και στον ιστορικό χώρο 

του Χημείου. Ένα μάτσο κωλόπαιδα. Κι αν ο απεγκλωβισμός τους από το 

κίνημα δεν μπορεί να προσδιορισθεί με ακρίβεια, δε συμβαίνει το ίδιο με τον 



Χωρίς σημεία στίξεως σιωπή         57 
_______________________________________________________________________________________________________________________________________________________________________________________________________________ 

 

 

απεγκλωβισμό τους από το Χημείο. Ένα μήνα μετά την κατάληψή του από τις 

φίλιες δυνάμεις τους, αποχώρησαν, φροντίζοντας πρώτα να βάλουν τη φωτιά 

που έκαψε τα πάντα.  

 Σε βοήθειά τους για την ολοκλήρωση του έργου τους προσέτρεξαν 

σύμπασες οι διμοιρίες των περίφημων, τότε, Μονάδων Αποκατάστασης Τάξης. 

Μεγάλε Αρκουδέα! Κύριος όμως! Άψογος! Ελένη, θυμάσαι που είμαστε 

περιφρούρηση στις αφίσες του, τότε που είχε κατέβει για βουλευτής; Κάποιος 

έπρεπε να περιφρουρεί τη φωτιά να καίει εντός των καθορισμένων ορίων. 

Έτσι κάηκε η πλατεία των Εξαρχείων. Ήταν ασφαλισμένη; Με μια παρέλαση, 

την οποία περιφρουρούσε η σοσιαλιστική αστυνομία, για να κάψει στο διάβα 

της ιδέες κι αρώματα μιας επικίνδυνης εποχής!  

 Πέρασαν τα χρόνια κι η πλατεία εκσυγχρονίστηκε, όπως άλλωστε όλη 

η Ελλάδα. Έμειναν όμως τα πατήματα στον δρόμο να θυμίζουν ή να κοιμίζουν 

συνειδήσεις. Τώρα πια τα Εξάρχεια δεν είναι άσυλο ιδεών. Δρομοκαΐτειο 

σύνορο. Είναι μια κουρσεμένη περιοχή του κέντρου των Αθηνών. 

Εξακολουθούν όμως να ασκούν μια γοητεία λόγω του ονόματός τους. 

Εξάρχεια, σαν να λέμε εξ αρχής. Αρκετά όμως. Ας πιάσω πάλι το βιβλίο. 

 

 Εξάρχεια. Στην οδό Βαλτετσίου, κοντά στον θερινό κινηματογράφο 

Ριβιέρα, έμενε ο Τζίμης. Συμπάθησε από την αρχή την περιοχή, όχι για την 

ιστορία της αλλά για την ελευθεριότητα και τα φθηνά της ενοίκια. Έπειτα, 

ήταν και η τοποθεσία της. Κέντρο του κέντρου των Αθηνών. Όπου και να 

ήθελες να πας, πήγαινες με τα πόδια. Αρκεί να μην είχες ποδάγρα. Ο Τζίμης 

δεν οδηγούσε αυτοκίνητο, μόνο μηχανάκι κι αυτό για τη δουλειά του. 

Συνεπώς ένιωθε απολύτως ελεύθερος μένοντας στα Εξάρχεια. 

 Είχε σταθεί και τυχερός με το σπίτι. Πέμπτος και τελευταίος όροφος με 

θέα στον Λυκαβηττό. Το ισόγειο κι ο ακάλυπτος έβλεπαν σ’ ένα στεγασμένο 

πάρκινγκ. Μεγάλο κι άνετο διαμέρισμα, με τέσσερα δωμάτια, κουζίνα και 

λουτροκαμπινέ, όπως του είχε πει ο ιδιοκτήτης παππούς από το τηλέφωνο. 

Δυάρι στενάχωρο. Δίκιο είχε ο παππούς. Η καριόλα άλλα του είπε από το 

τηλέφωνο. Από τη μεριά του φρόντιζε εξαρχής να το διατηρεί καθαρό και 

περιποιημένο σε υπερβολικό βαθμό. Η μάνα μου. Ας είναι καλά η Βικτώρια. Η 

οικιακή βοηθός του, η οποία κι αναλάμβανε, στις ώρες απουσίας του, να κάνει 

όλες τις δουλειές ώστε ο ίδιος να ασχολείται μόνο με όσα εκείνος ήθελε. Δύο 

φορές το μήνα. Σ’ ένα δωμάτιο η υπηρεσία δεν είχε πρόσβαση, ρητά και 

κατηγορηματικά. Στο γραφείο του. Στη ντουλάπα που φύλαγα τις τσόντες.  



58                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Όπως άνοιγε η πόρτα, ερχόσουν αντιμέτωπος μ’ ένα επαναστατικό 

θέαμα. Αριστερά, στον τοίχο, μια μεγάλη αφίσα του Μαρξ. Μεγάλη 

φωτογραφία του Χριστοδουλόπουλου με αυτόγραφο. Στα δεξιά, μια άλλη με 

τον Βελουχιώτη. Κι άλλη μία της Έλενας Γιαννακάκη επίσης με αυτόγραφο. 

Στη μέση μια σημαία κατακόκκινη μ’ ένα κίτρινο αστέρι στο κέντρο κι εντός 

του τα αρχικά: 17Ν! Κι η σημαία του Ολυμπιακού. Από κάτω και στη μέση της 

σημαίας μια μεγάλη φωτογραφία του Τσε Γκεβάρα να δεσπόζει βλοσυρά. Το 

γραφείο απλό, μινιμαλιστικό. Ετοιματζίδικο. Δύο υπολογιστές στα δύο του 

άκρα. Ένας εκτυπωτής. Ένα σκάνερ. Στον άλλο τοίχο άλλο γραφείο. Κι αυτό 

απλό. Ένας, δύο, τρεις φορητοί υπολογιστές. Ένα play station κι ένα παλιό 

Nintendo. Μια ψηφιακή βιντεοκάμερα τελευταίου τύπου, μια φωτογραφική 

μηχανή, μια γραφομηχανή, ένα δορυφορικό τηλέφωνο, μια φορητή 

τηλεόραση, ένα walkman. Ο άλλος τοίχος τα ίδια, στο πιο μπερδεμένο, όμως. 

Ένα κάτι σαν κονσόλα, δύο μόνιτορ και μια σειρά άλλα μηχανήματα που όλα 

μαζί θύμιζαν στούντιο. Μπουρδέλο το έχεις κάνει εδώ μέσα! Η μάνα μου. Το 

δωμάτιο δεν είχε παράθυρο κι έτσι ερμητικά αποκλεισμένο που ήταν και με 

όλα αυτά τα μηχανήματα και τα επαναστατικά, εύκολα το μυαλό 

καθοδηγούνταν σε ερεθιστικά συμπεράσματα. Η ντουλάπα.  

 Στο υπόλοιπο σπίτι του Τζίμη δεν υπήρχαν εκπλήξεις. Στην 

κρεβατοκάμαρα κυριαρχούσε μια φωτογραφία με ένα γυμνό ζευγάρι να 

κυλιέται στο πάθος του. Οι γονείς μου στον γάμο τους. Στην κουζίνα, μια 

μοντέρνα άποψη περί οικονομίας κι εργονομίας ήθελε τα ηλεκτρικά σκεύη να 

φωνάζουν τον πρωταγωνιστικό τους ρόλο στον εν λόγω χώρο. Ένα 

ηλεκτρικό μάτι κι ένα φουρνάκι. Στο καθιστικό, μια βιβλιοθήκη να πιάνει 

ολόκληρο τον τοίχο, δικαιώνοντας το όνομά της. Δύο τηλεοράσεις. Πολλά 

βιβλία. Έβλεπα εναλλάξ. Στον τοίχο που χώριζε τις δύο μπαλκονόπορτες, ένα 

έπιπλο φιλοξενούσε το ηχητικό σύστημα του Τζίμη μαζί με αρκετούς δίσκους 

ψηφιακής ακτίνας. Ένα ράδιο-cd player. Απλά, λιτά και όμορφα όλα όσα 

περικύκλωναν το μυστηριώδες αλλά και αποκαλυπτικό σκοτεινό δωμάτιό 

του. 

 

 Κάθε φορά, ανοίγοντας την πόρτα, έμπαινε ατάραχος μ’ εκείνο το 

μόνιμο «τίποτα» ύφος του, που δεν ήξερες αν είναι το τίποτα της ηλιθιότητας 

ή εκείνο της ευφυΐας. Όλα αυτά ο Τζίμης. Με κοντά κομμένα και σπαστά 

μαλλιά. Μακρύ μαλλί με χωρίστρα στη μέση. Καπέλο τζόκεϊ, φορεμένο 

ανάποδα, να παίζει με το γείσο τον ρόλο του λασπωτήρα για ό,τι αφήνει πίσω 

του περπατώντας και κινδυνεύει να τον λερώσει. Σχεδόν πάντα ελαφρώς 



Χωρίς σημεία στίξεως σιωπή         59 
_______________________________________________________________________________________________________________________________________________________________________________________________________________ 

 

 

αξύριστος, ώστε απλώς να φαίνεται πλησιέστερα στην πραγματική του ηλικία. 

Κόντευε σαράντα, η αγγελική του φυσιογνωμία όμως δεν τον έκανε να 

φαίνεται πάνω από εικοσιεπτά με εικοσιοκτώ. Αξύριστος, πλησίαζε τα 

τριανταδύο. Βαριά-βαριά 30 χρονών. 

 Με το ίδιο ύφος είχε μπει και πάλι στο σπίτι του. Κρέμασε το μπουφάν 

του σ’ έναν καλόγερο σε σχήμα γυναίκας και κατευθύνθηκε αμέσως στο 

γραφείο του. Στην τουαλέτα. Ξεκλείδωσε την πόρτα του δωματίου και μπήκε 

μέσα ανάβοντας και το φως. Κάθισε κι άνοιξε τον ένα από τους φορητούς 

υπολογιστές. Την αθλητική εφημερίδα.  

 Ο Τζίμης ήταν πάρα πολύ μεθοδικός κι οργανωτικός στη δουλειά του. 

Κατέτασσε τους πελάτες του στον φάκελο με την ονομασία «Εγώ κι η αγορά 

μου». Άνοιξε τον υπολογιστή και σε δευτερόλεπτα εμφανίστηκαν αρκετά 

εικονίδια. Στη δεύτερη σελίδα έχει πάντα μια γυμνόστηθη. Έκανε διπλό κλικ 

στο εικονίδιο «Στόχοι» και μπήκε εντός του. Αν είχα internet κι έμπαινα στο 

site της την είχανε ολόγυμνη. Μουνάρα. Μια υποκατηγορία αριθμημένων 

φακέλων εμφανίστηκε. Άνοιξε το φάκελο με τον αριθμό «45». Άρχισε να 

γράφει:  

«…είμαι πια εντελώς βέβαιος ότι ο 45 δεν έχει απολύτως καμιά ευθύνη με την 

ενέργεια 141276 αλλά ούτε και με την ενέργεια 160180. Πρόκειται για τυχάρπαστη 

φυσιογνωμία της αριστεράς, που προσπάθησε να μπλέξει το όνομά του με την 

επιχείρηση, προκειμένου ν’ αρχίσει ο Τύπος ν’ ασχολείται μαζί του. Έχω στα χέρια 

μου μαγνητοφωνημένη την ομολογία του σε πολύ δικό του άνθρωπο». 

 Ο Τζίμης, αφού έκλεισε το φάκελο 45 κι άνοιξε τον 64, συνέχισε να 

γράφει. Είμαι της γνώμης ότι η ομάδα για να διακριθεί στην Ευρώπη 

χρειάζεται Ευρωπαίο προπονητή. «Ο 64 εξακολουθεί να αλληλογραφεί με άλλο 

όνομα με την πρώην Ανατολική Γερμανία. Επισκέπτεται συχνά το ταχυδρομείο 

Αμπελοκήπων, όπου και διατηρεί ταχυδρομική θυρίδα. Μια γυναίκα του στέλνει 

χρήματα αλλά και κόκα. Πολύ ασταθής κι αδύνατος χαρακτήρας για να έχει 

οποιαδήποτε σχέση με την επιχείρηση». 

 Ο Τζίμης μόλις τελείωσε έκλεισε τον υπολογιστή του, βγήκε από το 

δωμάτιο και κλείδωσε. Πήγε στο καθιστικό, έβαλε μουσική jazz, ένα ουίσκι και 

βυθίστηκε στην πολυθρόνα ενατένισης της θέας προς τον Λυκαβηττό της 

περιπλάνησης. Ο καινούργιος δίσκος του Γονίδη. Σήμερα είχε ρεπό, επομένως 

το απογευματόβραδο ήταν δικό του. Θα χάζευε κοιτώντας την πόλη να 

νυχτώνει και να ντύνεται για το καθημερινό σεργιάνι της. Θα βυθιζόταν στις 

σκέψεις του, ώσπου να γίνουν πουλιά αποδημητικά και να φύγουν, να 

ζευγαρώσουν σε πιο ζεστά και φιλόξενα μέρη και να επιστρέψουν, όσα 



60                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

επιστρέψουν, αλλιώτικα από πριν. Τα πουλιά. Οι σκέψεις. Ο Τζίμης. Είχε μια 

εκκρεμότητα όμως να τακτοποιήσει πρώτα. Μετά η Αθήνα, το χάζεμα, οι 

σκέψεις, τα αποδημητικά πουλιά, η νύχτα.  

   

 Εγώ τελικά δεν έχω καταλάβει! Τι ρόλο βαράω; Είμαι και δεν είμαι! Και 

ποιος είμαι; Σαν απροσάρμοστος ένα πράγμα! Σαν ένα άβουλο πλάσμα δίχως 

προσωπικότητα! Ένα ανδρείκελο ανθρώπου! Αυτό με έχεις κάνει! Και ποιος 

είναι ο στόχος σου; Σε τι θα εξυπηρετήσει η παρουσία μου τα σχέδιά σου; Ή 

φαντάζεσαι πως με τρικ τη δημιουργία μου κερδίζεις πόντους εντυπωσιασμού; 

Κι αυτό πάλι να με παρουσιάζεις από τη μια διαβασμένο κι από την άλλη τρεις 

λαλούν και δύο χορεύουν πού κολλάει; Ως τα τώρα ανέχτηκα τις μαλακίες 

σου αλλά έχεις αρχίσει και με εκνευρίζεις επικίνδυνα! Εγώ είμαι ένας απλός 

άνθρωπος που τελείωσα το σχολείο με το ζόρι κι εσύ με παρουσιάζεις λες κι 

είμαι ένας σοφός! Στην αρχή κολακεύτηκα αλλά τώρα πια νιώθω πως 

επεμβαίνεις στο μυαλό μου και το ελέγχεις! Παράτα με! Κι αυτό με τα 

επαναστατικά και τα τρομοκρατικά τι είναι πάλι; Θα μάθει τίποτα η μάνα μου 

και θα της έρθει κόλπος! Είπαμε, δεν τους γουστάρω αλλά δεν τους μισώ για 

να θέλω το κακό τους! Αν συνεχίσεις θα πάω στην αστυνομία! Είπαμε ένα 

αστείο, αλλά όχι τη ζωή μου για την πλάκα σου!  

     

 Το σπίτι του Γκαμπριέλ Φορτέ ήταν στις παρυφές της Μονμάρτης, 

κοντά στην Place de Clichy. Κληρονομιά που δεν αποποιήθηκε, όπως την 

ταπεινή καταγωγή του, από την πλευρά του πατέρα του. Ένας όροφος-

διαμέρισμα με δεκατρία δωμάτια ήταν ικανός λόγος να τον κάνει να 

αναθεωρήσει την άποψή του για την ταπεινή αυτή συνοικία. Με επιδέξιες 

διακοσμητικές επεμβάσεις μεταμορφώθηκε από δαιδαλώδες διαμέρισμα σε 

μοντέρνα διάπλατη φωτός κατοικία. Ό,τι έπρεπε για τις φανταστικές 

περιηγήσεις του Γκαμπριέλ. Είτε επρόκειτο για καλλίγραμμες γάμπες που 

ανηφόριζαν με τις κινήσεις τους στο ραφινάτο τελείωμα μιας φούστας, είτε 

για την κορυφογραμμή από σοκολατένιες μπάλες χιονισμένες με σαντιγί να 

χάσκει πάνω από το υπόστεγο-μπολ μιας ζαχαροπλαστικής βιτρίνας.  

 Ο χειμώνας είχε τελειώσει κι ήδη το ημερολόγιο έδειχνε την τελευταία 

Πέμπτη του Μαρτίου. Ο ήλιος είχε δύσει κι αυτός ξεκουραζόταν χαζεύοντας 

μέχρι όπου έφτανε το βλέμμα του. Αρμένιζε στο επίπεδο βάθος που έφτιαχναν 

οι παρισινές ταράτσες. Τα φώτα της πόλης άρχισαν ν’ ανάβουν το ένα μετά το 

άλλο. Όπου και να κοιτούσε, αντίκριζε παραλλαγές της ίδιας απειλητικής 

σκέψης. Access denied! Για ένα τεθωρακισμένο;  



Χωρίς σημεία στίξεως σιωπή         61 
_______________________________________________________________________________________________________________________________________________________________________________________________________________ 

 

 

 Η κρίσιμη συνεδρίαση μπορεί να είχε λήξει ανώδυνα, ο ίδιος όμως 

γνώριζε πολύ καλά ότι τα περιθώρια στένευαν επικίνδυνα, τόσο που, ακόμα κι 

αυτό το αιώνιο περιθώριο στο οποίο έμοιαζε να βρίσκεται η Ελλάδα, είχε 

αρχίσει να οικοδομείται σαν ο πρωτεύων χώρος για τη μεταστέγαση κοτζάμ 

πολυεθνικής.  

 

 Η αλήθεια είναι ότι εκεί ποντάρω πολλά για την επιτυχή έκβαση της 

υπόθεσης «τεθωρακισμένο». Οι Έλληνες ανήκουν στην κατηγορία ενός 

ιδιαίτερου μεν, αλλά κατώτερου δε, λαού. Περιορισμένων δυνατοτήτων, άνευ 

έντονου και γεμάτου σύγχρονου παρελθόντος, εσωστρεφείς, ξενοφοβικοί, 

αλαζόνες, ζηλόφθονοι και το σημαντικότερο, αμόρφωτοι! Έχοντας 

κληρονομιά μια σπουδαία ιστορία, έχουν παραδώσει το πνεύμα πιστεύοντας 

βλακωδώς ότι η εξυπνάδα είναι στα γονίδιά τους κι επομένως δεν απαιτείται 

να προσπαθούν ιδιαίτερα για οτιδήποτε! Αυτό όμως τους κατέστησε και 

συνεχίζει να τους καθιστά ευάλωτους! Όσο οι ίδιοι παρέμεναν στάσιμοι 

πολιτικά, πολιτιστικά και κοινωνικά, οι υπόλοιποι προχωρούσαν με ταχύτητα 

στο μέλλον! Το κενό που δημιουργήθηκε είναι το κτίσμα της αυθαιρεσίας που 

οι ίδιοι οι Έλληνες εξακολουθούν να συντηρούν αρνούμενοι την ύπαρξή του!  

 

 Ξαφνικά χτύπησε το τηλέφωνο. Ο Γκαμπριέλ το είχε παρατημένο σ’ ένα 

τραπεζάκι, δίπλα στην πολυθρόνα-παρατηρητήριο, όπου συνήθως καθόταν 

είτε ρεμβάζοντας, είτε διαβάζοντας εφημερίδες. Απάντησε βαριεστημένα. 

Ποιος μαλάκας είναι;  

«Παρακαλώ;… Πολύ καλά, εσείς τι κάνετε;… Σας ευχαριστώ για τα καλά σας λόγια… 

Είμαστε απόλυτα ικανοποιημένοι… Φροντίσαμε να είναι διακριτική αλλά και 

αποτελεσματική η προβολή μας μέσα από τα έντυπά σας… Ευχαριστώ και πάλι… Τι 

είδους απρόοπτη εξέλιξη;… Μάλιστα… Θα κάνουν επίσημες ανακοινώσεις σε λίγο;… 

Θα μας επηρεάσει, λέτε;… Μα αυτό σημαίνει αναθεώρηση όλου του εξοπλιστικού 

προγράμματος!… Σίγουρα τότε θα έχουμε πρόβλημα!… Να μην ανησυχώ; Μα δεν το 

βλέπετε, είναι φως φανάρι! Πώς θα επηρεάσετε; Σωστά είναι δικό σας θέμα… 

Μάλιστα… Οι Αμερικάνοι… Ας μιλήσουμε πάλι αύριο… Να περιμένουμε τις επίσημες 

ανακοινώσεις… Εντάξει… Σύμφωνοι… Καλό βράδυ…». 

 

 Ο Γκαμπριέλ άφησε να διαγραφούν στο πρόσωπό του οι ρυτίδες της 

δυσφορίας. Κατευθύνθηκε προς το παράθυρο. Η απρόοπτη εξέλιξη δεν ήταν 

ξεκάθαρα δυσμενής, προοιώνιζε όμως δυσάρεστη τροπή στο θέμα του 

χειρισμού του συμβολαίου για το τεθωρακισμένο άρμα μάχης.  



62                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Η αναμενόμενη ανακοίνωση για την περικοπή του εξοπλιστικού 

προγράμματος, ακόμα κι αν αφορούσε την αγορά του μαχητικού αεροσκάφους 

4ης γενιάς, μόνο καθησυχαστική δεν μπορούσε να είναι. Τα φώτα της πόλης 

τόνιζαν επιμελώς τη δυσαρέσκειά του. Θα ακολουθούσαν, πίστευε ο 

Γκαμπριέλ, εύλογες, αντιδράσεις και στο τέλος η κυβέρνηση θα προχωρούσε 

σε αναθεώρηση όλου του εξοπλιστικού προγράμματος, με αποτέλεσμα να 

δημιουργηθεί σοβαρό πρόβλημα στην υποστήριξη της υποψηφιότητας του 

τεθωρακισμένου άρματος μάχης της εταιρείας του. 

 Το είχε το κακό προαίσθημα. Από την αρχή. Και οι πρωτοφανείς βροχές 

που έπλητταν δαιμονιωδώς την πόλη του, ένιωθε πως αυτόν είχαν ως κύριο 

στόχο. Κι ας είχε υψηλά ερείσματα και πολυώροφες συναναστροφές. Δεν 

επαρκούσαν. Η βροχή συνέχιζε να πέφτει ρομαντικά στο φωτισμένο Παρίσι. 

Σκατόκαιρος. Οι σκέψεις του Γκαμπριέλ συνωστίζονταν, σπρώχνοντας η μία 

την άλλη για να πάρουν τη θέση τους στο νοερό ξέσπασμά του.  

 

 Προς το παρόν λέω να μην κάνω τίποτα! Θα περιμένω τις τελεσίδικες 

αποφάσεις των Ελλήνων. Ο χρόνος μπορεί να με πιέζει αλλά δε θα γίνω κι 

έρμαιό του! Σ’ εμένα και τους ομοίους μου οφείλει εξάλλου την παρουσία του! 

Αν δεν υπήρχαμε εμείς κι ο πλούτος μας, ποιος θα νοιαζόταν για το χρόνο; 

Εμείς του δίνουμε αξία! Από την άλλη όμως μια ενδεχόμενη απώλεια του 

συμβολαίου θα με αποδιοργάνωνε ελαφρώς! Μήπως να θυμώσω; Να 

εκνευριστώ κομμάτι; Να βγω εκτός εαυτού; Μπορώ να το κάνω! Για να δω. 

Πώς αισθάνομαι όταν η Ντενίζ, η γραμματέας μου, ξεχνάει να φέρνει έγκαιρα 

τις εφημερίδες στο γραφείο μου; Ή όταν έχει παρακούσει την ώρα 

συνάντησης για γκολφ με τον Ζαν Ζακ; Αμ το άλλο; Όταν ξεχνά να στείλει 

την αλληλογραφία μου; Τέτοια περιστατικά. Γίνομαι έξαλλος! Μ’ ακούει όλο 

το κτήριο! Αυτό θα κάνω και τώρα! Θα εκνευριστώ! Θα θυμώσω! Θα ξεσπάσω! 

Ναι, αλλά πού; Λείπει η Ντενίζ… Θα ξεσπάσω είπα; Μα όχι! Καλύτερα να 

ξεσκάσω…  

 

 Ναι! Σιγά τ’ αυγά! Σαν τι είδους ξέσπασμα δηλαδή μπορεί να 

περιμένουμε από έναν Γάλλο; Μαλακία σκέφτηκες! Να το αλλάξεις! Αυτουνού 

σκορδοκαΐλα του από πού θ’ αγοράσουμε εμείς τα τεθωρακισμένα! Δε λέω, θα 

του κοστίσει! Αλλά μην τρελαθούμε κιόλας! Αν γυρεύεις ένα ξέσπασμα 

βαρβάτο πάρε χαρτί και μολύβι κι αντέγραφε ότι θα σου υπαγορεύω!  

 



Χωρίς σημεία στίξεως σιωπή         63 
_______________________________________________________________________________________________________________________________________________________________________________________________________________ 

 

 

 Μπουρδέλο η Ελλάδα! Κι οι πολίτες της διχασμένες προσωπικότητες... 

Άλλοτε παίζει το ρόλο της πουτάνας κι άλλοτε του νταβατζή, μα ο πιο 

αγαπημένος ρόλος είναι αυτός της τσατσάς, για να ρυθμίζει τη σειρά με την 

οποία πηδάνε οι πελάτες τα κορίτσια της. Δυστυχώς, όμως, τα κορίτσια αυτά 

είναι οι κόρες της. Μεγάλο κρίμα… Τι λέω ρε πούστη; Παρασύρθηκα με τις 

μαλακίες σου γραφέα! Τελικά είναι μεταδοτικός ο ιός που κουβαλάς! Βαρβάτο 

ξέσπασμα! Μη χειρότερα! Εδώ κάναμε αμάν τόσα χρόνια…  

 

 Ο Γκαμπριέλ είχε φουντώσει αναβοσβήνοντας τα χρώματα της οργής 

στο πρόσωπό του. Μα όχι. Έφταιγε η ανηφόρα κι ο κόντρα ήλιος. Ήμουνα 

στην όγδοη τρύπα. Η ένατη ήταν πάνω από τη λίμνη. Φάτσα ο ήλιος. Μέχρι 

ενός σημείου βέβαια γιατί οι συσπάσεις του προσώπου δημιουργούσαν ρυτίδες 

κι αυτό δεν το επέτρεπε. Δε συνήθιζε να παραφέρεται, αλλά ούτε και να 

εκδηλώνει τα συναισθήματά του, μια κι η εκπαίδευσή του για ηγέτης 

απαγόρευε κατηγορηματικά τέτοιου είδους συμπεριφορές. Ήταν ο φόβος της 

απόρριψης, όμως, ο οποίος του έβγαλε από τα κατάβαθα της ψυχής του τέτοια 

πρωτόγονα λαϊκά αντανακλαστικά. Κάνω να χτυπήσω την μπάλα και 

γλιστράει μια ηλιαχτίδα μέσα από τα γυαλιά και με στραβώνει. Στο κέντρο της 

λίμνης. Έπεσε. Μπουκωμένος από την παρατεταμένη κακοκαιρία επέτρεψε 

στον εαυτό του να ξεσπάσει. Και μάλιστα απούσης και της γραμματέως του.  

 

 Θα πρέπει να καταστρώσω ένα σχέδιο διαφυγής. Δε θα επιτρέψω να 

πιαστώ αδιάβαστος! Να την πατήσω και μάλιστα από Έλληνες! Δε θα χρεωθώ 

εγώ την ανικανότητα τους αλλά ούτε και τις δουλοπρεπείς σχέσεις τους με 

τους Αμερικάνους! Να πάνε να γαμηθούν! Αν αυτοί θέλουν να είναι τσιράκια 

κι υποτακτικοί ας είναι! Τόσα χρόνια άλλωστε αυτό δεν ήταν; Σάμπως είναι 

άξιοι για κάτι καλύτερο; Οι λαοί έχουν τους ηγέτες που τους αξίζουν! Κι 

αντίστροφα βέβαια!   

 

 Ο Γκαμπριέλ σταμάτησε την οργίλη διαδήλωση των σκέψεών του 

αποκαμωμένος. Ένα χρόνο είχε να με κερδίσει ο Ζαν Ζακ. Έγειρε στην 

πολυθρόνα του αναστενάζοντας. Ταυτόχρονα ακούστηκε το σήμα του 

φορητού τηλεφώνου που ειδοποιούσε για ένα εισερχόμενο μήνυμα. Έπιασε το 

τηλέφωνο. Έξυσα τ’ αρχίδια μου πρώτα. Πληκτρολόγησε κι άρχισε να 

διαβάζει: «Μπες στο chat room τώρα! Jimmy…» τι θέλει ο μαλάκας!  

 



64                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Αιφνιδιάστηκε ευχάριστα κι αμέσως κατευθύνθηκε προς τον 

υπολογιστή του. Ο μυστηριώδης Jimmy ήταν ο καλός του φίλος από την 

Ελλάδα, ένας ιδιαίτερα έξυπνος νεαρός, αρκετά παράξενος, τον οποίο είχε 

γνωρίσει πριν από πέντε χρόνια στο Λονδίνο, στο παγκόσμιο συνέδριο του 

Mensa club. Όταν είχε έρθει στη Γλυφάδα για το τουρνουά. Caddie man. 

Εύκολη δουλειά, στραβά λεφτά. Τον θυμάται. Ψηλομύτης. Ο Τζίμης. 

Δημήτριος Αδαμόπουλος το πραγματικό του όνομα, σαν Jim Adams είχε 

συστηθεί, Jimmy ήθελε να τον φωνάζουν. Είχε βγει πρώτος στον διαγωνισμό 

υποδοχής νέων μελών κι ο Γκαμπριέλ του είχε απονείμει το βραβείο. Είχε 

κερδίσει και του έδωσε 500 φράγκα πουρμπουάρ. Τον συμπάθησε αμέσως κι 

ακόμη περισσότερο όταν έμαθε ότι ήταν απόφοιτος της Ιατρικής, γνώριζε 

άπταιστα γαλλικά, αγγλικά, ιταλικά αλλά και αρχαία ελληνικά, εν τούτοις 

δούλευε σε διανομές ταχυφαγείων. Ανοιχτοχέρης, δε λέω.  

 Στην πορεία της γνωριμίας τους, η οποία ανανεωνόταν στα ετήσια 

συνέδρια του Mensa club, έμαθε για τις ιδιαίτερες γνώσεις του Τζίμη, 

αποτέλεσμα των ιδιαίτερων ικανοτήτων του, κι εκδήλωσε φυσικά το 

ενδιαφέρον του για μερικές από αυτές. Η ευφυΐα του κι οι εφαρμογές της 

βοήθησαν τον Γκαμπριέλ ν’ αποκωδικοποιήσει με τον καλύτερο δυνατό τρόπο 

τον Έλληνα μεσάζοντα, ώστε να τον προσεγγίσει αποτελεσματικά, 

εκμηδενίζοντας την παραμικρή πιθανότητα αποτυχίας.  

 Στο τέλος απευθύνθηκε και στον κύριο Χόροβιτς, τον Βέλγο 

αξιωματούχο των Βρυξελλών κι επιτετραμμένο να διευθετεί τα 

επαγγελματικά ραντεβού του Έλληνα μεγιστάνα των μέσων μαζικής 

ενημέρωσης, για το τυπικό μέρος της προσέγγισης. Και να που τώρα οι 

τυπικότητες παραμερίζονται, προκειμένου να παραμείνει στο παιχνίδι των 

εξοπλισμών η Bowfin industries. O Γκαμπριέλ κατευθύνθηκε προς τον 

υπολογιστή. 

 Ήταν προφανές ότι, για να τον αναζητά ο Τζίμης, θα έχει να του 

ανακοινώσει κάτι σημαντικό. Ενεργοποίησε τον υπολογιστή, πληκτρολόγησε, 

συνδέθηκε, κωδικοποιήθηκε, enter.  

«Είσαι εκεί Jimmy?». 

«Εδώ είμαι!». 

«Τι έχουμε;». 

«Ακύρωση προγράμματος για eurofighter, βέβαιη αναθεώρηση ολόκληρου του 

εξοπλιστικού, σφοδρή αντίδραση υπουργού αμύνης, στου κουφού την πόρτα…, 

λαϊκίστικες δικαιολογίες για βούτυρο ή κανόνια, αμερικάνικη εντολή για να μην 

διαταραχτεί η ‘‘ισορροπία’’ με την Τουρκία τώρα που κατέρρευσε οικονομικά…». 



Χωρίς σημεία στίξεως σιωπή         65 
_______________________________________________________________________________________________________________________________________________________________________________________________________________ 

 

 

 Ο Γκαμπριέλ έκανε παύση ν’ αφουγκραστεί τον απόμακρο καλπασμό 

των επαπειλούμενων συνεπειών. Ακολούθως έστειλε ένα σύντομο μήνυμα.  

«Η ζωή συνεχίζεται, λοιπόν… Ας συνεχίσουμε να ερωτοτροπούμε μαζί της κι ας 

αφήσουμε τους άλλους να αρκούνται στον ρόλο του θεατή…». 

«Εξακολουθείς να πιστεύεις ότι υπάρχουν ελπίδες;». 

«Έχω αποδείξει πολλές φορές πόσο καλός παίκτης είμαι, ας αποδείξουν οι άλλοι ότι 

είναι καλύτεροι!». 

«Ναι, αλλά αυτοί διαθέτουν echelon! Δε φοβάσαι;». 

«Στο διάολο το echelon! Τι να φοβηθώ; Μα αυτό ακριβώς θέλουν, να ζούμε μέσα στο 

φόβο, να μην μιλάμε, να μην αλληλογραφούμε, να μην συναλλασσόμαστε, να μην 

επικοινωνούμε γενικότερα, ώστε να μην ανταλλάσσουμε ιδέες και σκέψεις κι έτσι 

να απομονωθούμε ακόμα περισσότερο, φθάνοντας κάποια στιγμή να γίνουμε 

αγρίμια… Μας ασκούν τρομοκρατία εκβιάζοντάς μας με διλήμματα μοιχού ή 

μοιχαλίδας… Το κόλπο πιάνει γιατί οι πιο πολλοί που εγώ γνωρίζω ξενογαμάνε ή 

ξενογαμιούνται…». 

«Η Bowfin δε φοβάται;». 

«Αν οι άλλοι έχουν echelon, οι Γάλλοι έχουμε Αστερίξ…». 

«Η δική σας απάντηση ή μήπως η ομπρέλα;». 

«Ας πούμε και τα δύο…». 

«Αυτό τώρα είναι … απάντηση ή υπεκφυγή;». 

«Σοβινισμός είναι κι αυτός μας σώζει τους Γάλλους από τον βομβαρδισμό 

αμερικανικών προϊόντων… Όλα τα λεφτά τους είναι η jazz… Άντε κι ο Γούντυ 

Άλλεν… Η Αμερική σήμερα είναι η απόδειξη για το πώς η δυτικού τύπου δημοκρατία 

οδηγεί μαθηματικά σε μια ιδιόμορφη δικτατορία… Μια δικτατορία η οποία 

επιβάλλεται με δημοκρατικές διαδικασίες από τους έχοντες δικαίωμα ψήφου, οι 

οποίοι, όλως τυχαίως, είναι ηλίθιοι οι περισσότεροι…». 

«Μα, δεν ακολουθούμε τα χνάρια τους τώρα με την Ευρωπαϊκή Ένωση και το 

ευρώ;». 

«Από μέσα θα υπάρχει πάντα το γαλλικό φράγκο, το μάρκο, η λιρέτα, ακόμα κι η 

δραχμή σας, χάρη στην οποία υπάρχουν όλα τα άλλα νομίσματα… Φτάνει αυτό να 

μην το ξεχάσουν ποτέ οι Ευρωπαίοι ηγέτες…». 

«Κι υπάρχουν ακόμη Ευρωπαίοι ηγέτες;». 

 

 Μια μικρή παύση δευτερολέπτων διέκοψε τη ζωντανή επικοινωνία, 

καθιστώντας τις οθόνες των διαδικτυωμένων υπολογιστών πρωταγωνίστριες 

στο δρώμενο. Στις δύο οθόνες αναβόσβηναν οι κάθετες παύλες κι έμοιαζαν 

σαν να εξέπεμπαν SOS.  



66                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Ευρωπαίοι ηγέτες… Έχεις δίκιο… Υπάρχουν άραγε;».  

 

 Ο Τζίμης δεν ήθελε να δώσει συνέχεια στον λόγο, θυσιάζοντας το 

δρώμενο, κι έκανε στροφή μάλλον απότομα. 

  

«Δυστυχώς, πρέπει να φύγω τώρα, πιάνω δουλειά σε λίγο, σε λίγες ημέρες όμως θα 

έχω νεότερα, οπότε θα συνεχίσουμε τη συζήτηση…». 

«Τι θα γίνει σε λίγες ημέρες;». 

«Γενική απογραφή του πληθυσμού της Ελλάδας στις 10 Απριλίου…». 

  

 Οι ημέρες του Απριλίου του 2001 ξεκίνησαν σε ρυθμό andante, λόγω 

κεκτημένης ταχύτητας ένεκα το κρύο του χειμώνα, όμως χάριν των scherzo 

πεταγμάτων των χελιδονιών, δόθηκε το σινιάλο για allegro molto vivace και 

μέχρι να αφομοιωθούν οι αλλαγές είχε λουλουδιάσει όλη η πλάση. Και πάνω 

που όλοι ξεθάρρεψαν κι έψαξαν με κοντομάνικα να εκδηλώσουν τον 

ενθουσιασμό τους, αυτή αναδιπλώθηκε στα στρέμματα που το κρύο έχει 

συρματοπλέξει ως όριά του.  

 

 Ο Γιάννης Απέργης είναι με τον Τζίμη στο μπαράκι του Μεγακλή. Στις 

παρυφές των Αμπελοκήπων. Ο Γιάννης, ως συνήθως, έχει πιει κάτι παραπάνω 

κι αγωνίζεται να βρει το κέντρο βάρους των σκέψεών του. Δε μοιράζεται με 

κανέναν τη μοναξιά του. Με τη σιωπή του αφήνει τους άλλους να εννοούν 

ό,τι θέλουν. Μα όταν αποφασίζει να μιλήσει, γίνεται χείμαρρος πόνου θυμού 

κι οργής.  

 

«Θέλεις να μάθεις γιατί έγινα δεξιός; Καταρχάς διότι κατάγομαι από αριστοκρατική 

οικογένεια και κατά δεύτερον, επειδή μου την έσπαγαν ανέκαθεν όλοι όσοι 

αναζητούσαν άλλοθι για τις αδυναμίες ή την ανικανότητά τους! Κι η αριστερά, 

αγαπητέ Τζίμη, κατάφερε να προσελκύσει όλους εκείνους τους ανίκανους 

τεμπελαράδες, επειδή, μην μπορώντας, λόγω ανικανότητας, να διεκδικήσουν 

ικανοποιητική αμοιβή στην ελεύθερη αγορά, ταμπουρώθηκαν πίσω από γελοία 

συνθήματα του τύπου «δουλειά για όλους», «ίσες αμοιβές» και διάφορες άλλες 

παπαριές! Πάνω σ’ αυτή την ισοπεδωτική λογική βρήκε η αριστερά τα επιχειρήματα 

για να ενοχοποιήσει τους πάντες προκειμένου ν’ αθωώσει, πανηγυρικά και 

ψηφοθηρικά, όσους είχαν βρει επιτέλους το άλλοθί τους για το τι έφταιγε και δεν 

μπορούσαν να έχουν κι αυτοί τις υλικές ανέσεις των υπολοίπων… 



Χωρίς σημεία στίξεως σιωπή         67 
_______________________________________________________________________________________________________________________________________________________________________________________________________________ 

 

 

 Οι κακόμοιροι εργάτες… Οι δύστυχοι υπάλληλοι… Μωρέ, τι μας λες! Όλοι 

αυτοί οι δήθεν άμοιροι, μοιραία έγιναν φερέφωνα τυχάρπαστων εργατοπατέρων, οι 

οποίοι και φρόντιζαν να διαιωνίζουν αυτή την κακομοιριά, μπολιάζοντας τις 

σκέψεις τους να λειτουργούν καταστροφικά, αντί να δυναμιτίσουν αυτή την 

ηττοπαθή λογική, ώστε να προχωρήσουν αυτοί αλλά κι η ανθρωπότητα μπροστά 

δημιουργώντας… επανάσταση! Δημιουργώντας επανάσταση… Ναι, ρε!  

 Πρώτα όμως μέσα μας να επαναστατήσουμε, εναντίον του εαυτού μας, 

εναντίον του ωχαδερφισμού μας, εναντίον του δημοσιοϋπαλληλισμού της 

παντόφλας και της τηλεόρασης, εναντίον των πάσης φύσεως αυθεντιών… 

Διαφωτισμός, ναι, ρε, διαφωτισμός… Άντε γεια μας… Να τον επαναφέρουμε στο 

προσκήνιο… Κι αν μετά χρειαστούν γκιλοτίνες, σύμφωνοι… Χωρίς εξαιρέσεις, 

όμως… Προ παντός οι εργατοπατέρες…».  

 

 Είπε και στάθηκε να μετεωρίσει τα λόγια του τρεκλίζοντας, ώστε να 

τους προσδώσει το απαραίτητο κέντρο βάρους αυτού που δεν ξέρει τι λέει, για 

να μην κινδυνεύσει να λοιδορηθεί ως άλλος ένας θρασύς ο οποίος 

αθυροστομεί για να καλύψει την πολιτική του ένδεια με επιπολαιότητα. Ο 

Τζίμης επεμβαίνει διαλέγοντας να προσδιορίσει τη δική του άποψη περί 

σοβαρότητας. 

  

 «Γιάννη, ηρέμησε. Πρώτον, δε με ενδιαφέρει το θέμα. Δεύτερον, μ’ αυτά που λες, 

εκτός από δεξιός, μου δείχνεις ότι είσαι και πολύ μαλάκας…». 

 

 Ο Απέργης νιώθει άνετα ισορροπώντας στο τεντωμένο σχοινί της 

ευγενούς αντιπαράθεσης.  

 

«Αγαπητέ Τζίμη, χίλιες φορές μαλάκας παρά κορόιδο! Τι άλλο είναι όλοι αυτοί οι 

δυστυχείς που θυσίασαν τις ζωές τους, τις οικογένειες, την καριέρα, για να φτάσουν 

στο τέλος ν’ αναρωτιούνται μήπως πήγαν στράφι οι κόποι κι οι θυσίες τους; Ξέρεις 

πόσο πονάει να αναρωτιέσαι μήπως ήταν λάθος ό,τι πίστευες μια ολόκληρη ζωή; 

Και πώς εξηγείς τη συμπεριφορά εκείνων των αριστερών που μόλις είδαν καρέκλα 

εξουσίας όρμησαν σαν πειναλέοι να την κατοχυρώσουν, ξεχνώντας αυτόματα το 

όποιο μένος είχαν εναντίον της;». 

«Μου είναι τελείως αδιάφορα τα λόγια σου… Δε χρειάζεται όμως να υπερβάλουμε, 

προκειμένου να υπερασπιστούμε τις επιλογές μας. Τι σ’ έπιασε και παθιάζεσαι έτσι; 

Στο φινάλε, δεν μπορείς να ισοπεδώνεις τα πάντα, γιατί έτσι σε βολεύει 

προκειμένου να επαληθεύεις τις ακραίες θεωρίες σου…». 



68                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Τζίμης σχολίαζε χειρονομώντας έντονα χωρίς να χάνει την 

ισορροπία τόσο των λόγων, όσο και του σώματός του.  

 

«Μπορεί να έχεις δίκιο ρε Τζίμη… Όταν πίνω δεν ξέρω τι λέω, όταν δεν πίνω όμως 

δε λέω τίποτα… Άλλωστε, δε γνωρίζω το μέτρο ούτε της ζωής ούτε και του θανάτου. 

Δε δίνω δεκάρα για τίποτε, αδιαφορώ για τα πάντα, ακόμα και για την ίδια μου τη 

ζωή, από περιέργεια για τον θάνατό μου μάλλον, γι’ αυτό όμως σχολιάζω έτσι τα 

πράγματα, αυστηρά κι αυταρχικά, γιατί, αφού δεν είμαι δίκαιος με τον εαυτό μου, 

γιατί να είμαι με τους άλλους;». 

«Και τι περιμένεις τώρα μ’ αυτή σου την ομολογία, την απαλλαγή από πιθανό 

κατηγορητήριο λόγω ακαταλόγιστου; Γιατί αυτά που λες, είναι σχιζοφρενικά!». 

«Πού ξέρεις, μπορεί και να είμαι σχιζοφρενής… Συνηθισμένη ασθένεια στους 

κύκλους των αριστοκρατών… Έχω τα νεύρα μου τελευταία με όσα διαβάζω πως 

γίνονται… Οι μεν κάνουν άνοιγμα στην κεντροδεξιά κι οι δε στην κεντροαριστερά, 

γύρω-γύρω όλοι και στη μέση το κέντρο… Ποιο κέντρο; Το κέντρο, Τζίμη, για το 

οποίο δείχνουν όλοι να κόπτονται και θέλουν να το προσεταιριστούν είναι οι ‘‘Δεν 

ξέρω /Δεν απαντώ’’ των δημοσκοπήσεων…». 

 

 Ο Τζίμης διασκεδάζει με τα τραντάγματα του Γιάννη. Δεν μπορεί να 

συμφωνήσει όμως μαζί του, να συγκατανεύσει, γιατί έτσι θα στερηθεί τη 

συνέχεια του φουριόζικου, χορταστικού και συνάμα διασκεδαστικού λόγου 

του Απέργη. Έτσι, τον διακόπτει συνέχεια και μάλιστα με άγαρμπο τρόπο για 

να μην πάρουν τα μυαλά του αέρα. Τον προκαλεί διαρκώς με προσποιητές 

εκρήξεις θυμού κι οργής. 

 

«Ρε Γιάννη, τι βλακείες είναι αυτές; Γι’ αυτό με κουβάλησες εδώ πέρα; Για να μου 

κάνεις κήρυγμα περί κέντρου της δεξιάς και των αριστερών αδιεξόδων κι άλλων 

συναφών ανοησιών;». 

«Όχι, βέβαια, αλλά κάπου ήθελα να τα πω, ρε Τζίμη… Εσύ είσαι ο μόνος που μ’ 

αφήνει και τα λέω χύμα… Είναι κι ο Μιχαλάκης, αλλά αυτός είναι λίγο αριστερός 

και νευριάζει… Εγώ αριστερός; Με εκβιάζει ότι θα μου κόψει την καλημέρα και 

στενοχωριέμαι… Δεν έχω άλλους φίλους… Εσύ κι ο Μιχαλάκης… Μ’ εσένα 

εκφράζομαι όπως αισθάνομαι… Με προσέχεις κιόλας… Όποτε σε χρειάζομαι, 

έρχεσαι… Ο άλλος έχει οικογένεια… κι άμα παρασύρομαι και λέω τα δικά μου, 

τσαντίζεται…». 

 



Χωρίς σημεία στίξεως σιωπή         69 
_______________________________________________________________________________________________________________________________________________________________________________________________________________ 

 

 

 Ο Γιάννης Απέργης έσκυψε στο ποτό του, το γεμάτο καημό και 

παράπονο. Είναι βαριά η μοναξιά, είναι αλμυρά τα βράχια. Ο Τζίμης 

στριφογύρισε για λίγο αμήχανα στη θέση του για να βρει τώρα αυτός το 

κέντρο βάρους του σώματός του, αλλά και για να δώσει στον Γιάννη τη 

δυνατότητα να χωνέψει την πίκρα του.  

 

«Τζίμη… Τη Δευτέρα θα σου βάλω στο λογαριασμό σου πεντακόσιες χιλιάδες… Γι’ 

αυτό σου ζήτησα να συναντηθούμε… Να σου πω τα ευχάριστα νέα…».  

«Καλά, ρε Γιάννη… Κοίτα όμως… Μην τρελαίνεσαι… Μην τα παίρνεις έτσι 

προσωπικά όλα… Τη ζωή πρέπει να την αντιμετωπίζουμε σαν ένα αστείο που μας 

αρέσει όσο μας κάνει και γελάμε. Άμα το βαρεθούμε αλλάζουμε αστείο, βρίσκουμε 

άλλο… Τόσα αστεία υπάρχουν… Τόσες ζωές έχεις να διαλέξεις… Σ’ έχει κουράσει 

φαίνεται να είσαι δεξιός τόσα χρόνια, είναι ώρα ν’ αλλάξεις… Γίνε αριστερός, γίνε 

σοσιαλιστής, γίνε… κεντρώος Γιάννη! Αυτομόλησε, πριν αυτοκτονήσεις». 

 

 Ο Γιάννης έβαλε τα γέλια. 

 

«Άρχοντα Τζίμη! Άρχοντα! Είσαι φίλος μου… Έτσι είναι οι φίλοι… Ξέρω εγώ γιατί σε 

κάνω παρέα, η μάνα μου πάντα με ορμήνευε να κάνω καλύτερούς μου παρέα… 

Πιάσε δυο ποτά Μεγακλή…». 

«Ένα τελευταίο κι έφυγα εγώ…». 

«Κάθισε, ρε Τζίμη, πού θα πας από τόσο νωρίς;». 

«Πρώτον, δεν είναι νωρίς, δεύτερον, δουλεύω αύριο πρωί…». 

«Δουλεύεις; Και πρωί μάλιστα; Από πότε ρε Τζίμη δουλεύεις Κυριακή πρωί;». 

«Έχει απογραφή αύριο, Γιάννη… Εκεί δουλεύω…» μας την έπεσε η εφορία στο 

μαγαζί, φύλλο φτερό μας έκανε! Θα πάμε όλοι από το πρωί αύριο.  

«Έλα ρε θηρίο! Στην απογραφή! Και τι ανάγκη έχεις εσύ να δουλέψεις στην 

απογραφή; Για στάσου, όμως… Πώς όμως, γιατί; H μήπως… έχει γούστο!… Δεν 

παίζεσαι κύριε Τζίμη μας! Μην μου πεις ότι…». Θ’ απογράψουμε τις πίτσες.  

«Ναι, Γιάννη μου, για δουλειά θα πάω, καλά το κατάλαβες, τέτοια ευκαιρία 

εμφανίζεται κάθε δέκα χρόνια, δεν μπορούσα να την αγνοήσω…». 

«Ναι, αλλά πώς… Άκουσα ότι θα πάρουν φοιτητές…». 

«Θα πάρουν κι από την κλάση μου. Έπειτα εγώ έτυχε να ξέρω τον διευθυντή της 

στατιστικής υπηρεσίας… Πελάτης μου βλέπεις…». 

«Αγαπητέ Τζίμη μας, τι να πω… Είστε ιδιοφυΐα… Και εις ανώτερα! Αλήθεια, σε ποια 

περιοχή θα είσαι;». 

«Κολωνάκι. Πατριάρχου Ιωακείμ αλλά κι Αναγνωστοπούλου…». 



70                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Γιάννης σηκώθηκε όρθιος με αργές τελετουργικές κινήσεις, πήρε στα 

χέρια του το ποτήρι με το ποτό του κι, απευθυνόμενος στους υπολοίπους 

θαμώνες στο μπαρ, είπε:  

 

«Κύριοι… Πίνω στην υγεία του φίλτατου Τζίμη… Του άρχοντα, του κολλητού μου, 

του ανθρώπου που τιμά δια της παρουσίας του εμάς τους ταπεινούς και 

καταφρονεμένους…» Φιοντόρ Μιχαίλοβιτς...  

 

 Έπειτα άδειασε το ποτήρι με τη μία. Ο Τζίμης χάζευε την κίνηση των 

αυτοκινήτων στον δρόμο έτσι όπως αναβόσβηναν τα φώτα της νύχτας με το 

πέρασμά τους. Ο Γιάννης ξερογλειφόταν νοερά στη σκέψη της έκτακτης κι 

έξοχης συγκομιδής πελατών. Πήρε ύφος ληξιάρχου και διέκοψε τον πλου των 

σκέψεων του δρόμου του Τζίμη. 

 

«Αγαπητέ μου φίλε Τζίμη, έχω την εντύπωση ότι θα πρέπει να καταστρώσουμε ένα 

σχέδιο αντάξιο του στόχου…». 

 

 Ο Τζίμης γύρισε προς το μέρος του αργά, ενώ στο χέρι του διακρινόταν 

ήδη ένα στυλό να παίζει και να χάνεται μέσα στα δάχτυλά του. 

 

«Εδώ είναι το σχέδιο, Γιάννη, σ’ αυτό το στυλό!». 

«Τι θέλεις να πεις Τζίμη, θα …γράψουμε το σχέδιο;». 

«Το σχέδιο είναι το στυλό! Και συγκεκριμένα το μελάνι του!». 

«Θα με τρελάνεις, ρε Τζίμη! Τι μου λες τώρα;». 

«Η τελευταία λέξη της τεχνολογίας. Γράφεις κι αφήνεις εκατομμύρια κόκκους μιας 

ειδικής μελάνης, η οποία ενεργοποιείται από τα ηχητικά κύματα και λειτουργεί ως 

πομπός μετάδοσης αυτών των κυμάτων στις συντεταγμένες ενός δορυφόρου, που, 

κατά… σύμπτωση, αύριο όλη την ημέρα θα στοχεύει Ελλάδα… Με έναν φορητό 

υπολογιστή, με σύνδεση internet, θα μπορέσω να πάρω από τον δορυφόρο και να 

αποθηκεύσω στον σκληρό δίσκο του υπολογιστή όλα τα απαραίτητα…». 

«Δε σε πιστεύω Τζίμη, αναγνωρίζω όμως τη δημιουργική σου φαντασία. Για να σε 

βοηθήσω λοιπόν να ολοκληρώσεις με ωραίο τρόπο το παραμύθι σου, σ’ αφήνω να 

μου εκμυστηρευτείς και τα υπόλοιπα…». 

«Έχεις ακουστά για τη MENSA; Είμαι μέλος της κι επικοινωνώ μέσα από το internet 

με πολλά μέλη από διάφορες χώρες του κόσμου… Έτσι γνώρισα τη Λίζα, από την 

Ουάσιγκτον, την ξέρω τώρα τέσσερα χρόνια, τα λέμε πολύ συχνά, διατηρούμε μια 

κυβερνοσχέση κι όποτε συναντιόμαστε… καταλαβαίνεις… Συνεχίζουμε τη σχέση 



Χωρίς σημεία στίξεως σιωπή         71 
_______________________________________________________________________________________________________________________________________________________________________________________________________________ 

 

 

μας ξαπλωμένοι… δουλεύει… Όχι αυτό δε θα στο πω… Η Λίζα λοιπόν μου μίλησε για 

ένα πείραμα πολύ… πειραματικό… κι επειδή με εμπιστεύεται -μπορεί να μ’ αγαπάει 

και κάπως- μου έδωσε ένα δείγμα για δοκιμή… Αυτά…».  

 

 Ο Τζίμης βυθίστηκε στο ποτό του παραμυθιού του. Ο Γιάννης 

επιδοκίμασε το φινάλε χειροκροτώντας, όπως άρμοζε σ’ έναν αριστοκράτη, με 

την αριστερή παλάμη σταθερή κι ακίνητη να δέχεται απαλά χτυπήματα της 

δεξιάς, επαναλαμβάνοντας με αγγλοσαξονική προφορά το επιφώνημα brávo.  

 

«Δεν πιστεύω λέξη, αμφιβάλλω ακόμα και γι’ αυτή τη Λίζα. Δεν έχεις ξαναμιλήσει 

ποτέ πριν γι’ αυτήν, αλλά ήταν υπέροχη ιστορία κι οφείλω, λόγω ανατροφής, να σε 

συγχαρώ!». 

«Δε συνηθίζω να μοιράζομαι τα προσωπικά μου, εξάλλου, εσύ δεν είπες μόλις πριν 

από λίγο ότι δε σε ενδιαφέρει τίποτα και κανένας; Πώς έχεις την αξίωση να σου 

εμπιστεύομαι πράγματα, αφού εσύ ο ίδιος το απαγορεύεις στον εαυτό σου;». 

«Εσύ δεν είσαι οι άλλοι, είσαι ο Τζίμης! Ο δικός μου άνθρωπος και σε καμία 

περίπτωση δεν αφορούν εσένα οι επικρίσεις μου! Είσαι ο καλός μου άγγελος, το 

ξέχασες;». 

«Δικαιολογίες! Υπαναχωρείς από τις θέσεις σου κι αυτό είναι χειρότερο. Θα 

προτιμούσα να ήσουν περισσότερο ειλικρινής, αφού έτσι θα αποδείκνυες 

πραγματικά ότι δε νοιάζεσαι για τίποτα και κανέναν, ενώ τώρα φέρεσαι ανώριμα, 

προσβάλλεις τη νοημοσύνη μου αλλά και τον εαυτό σου…». 

«Εντάξει, νίκησες, συγγνώμη, ας αλλάξουμε θέμα τώρα…». 

«Όχι Γιάννη, δεν είναι έτσι απλά τα πράγματα. Δε σου είπα όλα αυτά για να νιώσω 

νικητής, σκασίλα μου. Και ξέρεις ότι εγώ ό,τι λέω το εννοώ. Εσύ λες ανακολουθίες, 

συνεχώς. Επιτέλους, πρέπει να σε προβληματίσει η ροπή σου στην ασυνέπεια. Ώρες-

ώρες αυτή σου η στάση με ενοχλεί αφάνταστα. Πρόσεξε λοιπόν, γιατί ο καλός σου 

άγγελος, όπως λες, δε φημίζεται για την υπομονή του. Για την ακρίβεια, δε διαθέτει 

καθόλου, και μην το πάρεις σαν απειλή κι αρχίσεις τις κλάψες, γιατί δε θα σε 

ωφελήσουν…». 

«…καλά λοιπόν… Σταματάω… Να σου πω όμως κάτι… Αυτή η MENSA… Ακούγονται 

περίεργα πράγματα…». 

«Σαν τι δηλαδή;». 

«Να, διάβασα κάπου ότι αυτά τα περίεργα σχήματα, που μόνο εσείς που είστε μέλη 

τα καταλαβαίνετε, είναι ένας κώδικας επικοινωνίας εξωγήινων πολιτισμών… 

Αλήθεια είναι;». 

 



72                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Τζίμης χαμογέλασε και τα μάτια του σπινθηροβόλησαν από τη χαρά 

του κυνηγού, όταν εντοπίζει το θήραμά του. 

 

«Είσαι απίστευτος, λοιπόν… Είσαι έτοιμος να πιστέψεις ότι επικοινωνώ με 

εξωγήινους, αλλά αρνείσαι να δεχθείς ότι μπορεί αυτό να έχει ήδη γίνει…». 

 

 Ο Γιάννης γούρλωσε τα μάτια του, από τον τρόμο, που μεγεθύνθηκε 

μέσα από τα μυωπικά γυαλιά του. Το ποτήρι γλίστρησε από τα χέρια του και, 

πέφτοντας στο πάτωμα, έσπασε συμπαρασύροντας και το εμβρόντητο βλέμμα 

του που θρυψαλιάστηκε σε χίλια αμήχανα κομμάτια.  

 

«Τι είπες, Τζίμη;». 

«Είπα αυτό που άκουσες. Το θέμα είναι όμως ότι δεν πρόκειται να πω τίποτα 

περισσότερο, οπότε βγάλε μόνος σου ό,τι συμπέρασμα θέλεις. Εξάλλου είναι ώρα να 

πηγαίνω…». 

«Δεν μπορείς να φύγεις τώρα! Μη μου το κάνεις αυτό! Πετάς μια βόμβα νετρονίου κι 

έτσι απλά φεύγεις; Δεν μπορείς κύριε! Έχεις ευθύνες απέναντι στο περιβάλλον!». 

«Ας φρόντιζες να ανήκεις σε προστατευόμενο είδος, ώστε να μην έχεις πρόβλημα. 

Ως άνθρωπος, όμως, είσαι απροστάτευτος και αναλώσιμος, γιατί αποτελείς 

διακοσμητικό του περιβάλλοντος και κανένας δε διαθέτει κονδύλια για την 

προστασία σου… Καληνύχτα τώρα κι όνειρα γλυκά!». 

 

 Σαββατόβραδο Απριλίου, ντυμένο καλοκαιρινά. Ούριος ο άνεμος 

μεταφέρει την ανάσα του Σαρωνικού στα ενδότερα των Αθηνών. Δεν πήγε 

στράφι η θυσία της Ιφιγένειας. Χιλιάδες ανθρώπων στριμώχνονται στην ουρά 

της κατεύθυνσης προς τη θάλασσα της διασκέδασης. Στη συμβολή των οδών 

Μεσογείων και Βασιλίσσης Σοφίας επικρατεί χάος. Όσοι εποχούμενοι 

προέρχονται από τα βόρεια προάστια συναγωνίζονται στην απρέπεια τους 

προερχόμενους από τα ανατολικά προάστια. Παιδιά οι περισσότεροι. Γόνοι της 

γενιάς του ΄60, της ελπιδοφόρας γενιάς της επανάστασης και της 

αμφισβήτησης. Κι αυτά τα παιδιά, αυτών των γονέων, αυτής της γενιάς, 

αμφισβητούν κι επαναστατούν έναντι όλων. Ποια σειρά; Ποιο φανάρι; Ποια 

προτεραιότητα; Ποια ευγένεια; Ποια ανατροφή; Ποια παιδεία; «Πού πας ρε;», 

«Ξέρεις ποιος είμαι εγώ;», «Άντε γαμήσου ρε μαλάκα!», «Θα μου κλάσεις τ’ 

αρχίδια!». Ποια διασκέδαση; Η αμφισβήτηση των πάντων; Η επανάσταση 

έναντι όλων; Μήπως, τελικά, επανάσταση είναι η ασέβεια; Μήπως η 

αμφισβήτηση πρέπει να ξεκινήσει από την ύπαρξη; Ο Αχιλλέας υπόσχεται να 



Χωρίς σημεία στίξεως σιωπή         73 
_______________________________________________________________________________________________________________________________________________________________________________________________________________ 

 

 

παρακωλύσει τη θυσία αλλά ο στρατός σε στασίαση απαιτεί την εκτέλεση της 

θυσίας. Και ενώ τα πράγματα περιπλέκονται, η ευγενική ηρωίδα αποδέχεται 

την ποθούμενη πράξη αφού εκούσια προσφέρεται εις θυσία για την Πατρίδα. 

 Ε, μα φυσικά! Από πού αλλού; Θεογνωσία θέλει; Εφ’ όσον σκέπτομαι 

τότε υπάρχω, τότε δικαιολογημένα όλοι αυτοί προσπαθούν να αρνηθούν το 

δικαίωμα της σκέψης στον άλλο, ώστε να τον πάψουν από το να υπάρχει, για 

να επικρατήσουν αυτοί και η τρέχουσα ιδεολογία τους, που και δε σκέπτεται 

και δεν υπάρχει. Μόνο αμφισβητεί επαναστατώντας. Και να χέσω την 

επανάστασή τους! Βρίζοντας δεν κάνεις επανάσταση! Ρίχνεις κολώνες για μια 

ωραιότατη δικτατορία! Η Δικτατορία του Προλεταριάτου είναι η μεταβατική 

περίοδος κατά την οποία η εργατική τάξη σε συμμαχία με τους αγρότες 

παίρνει την εξουσία με σκοπό την ανατροπή της αστικής τάξης, την 

οικοδόμηση της νέας σοσιαλιστικής κοινωνίας και τη συνέχιση του αγώνα 

μέχρι την κατάργηση των τάξεων.  

 Τι να υπάρχει τότε; Τίποτα; Μηδέν; Ή μήπως είναι οι λεωφόροι που 

υπάρχουν; Οι λεωφόροι του χάους; Αυτές οι λεωφόροι άραγε κυοφόρησαν 

τους καρπούς της επανάστασης, φέρνοντας το χάος; Μήπως όμως 

βλασφημούμε έναντι μιας ολόκληρης γενιάς; Εμείς; Τότε, αυτό το αγγούρι που 

στέκει στη γωνία των λεωφόρων τι κάνει; Τι να κάνει; Ό,τι του όρισαν κάνει. 

Την έπαρση το πρωί και την υποστολή το απόγευμα της σημαίας της γενιάς 

του ’60, τις ώρες κατά τις οποίες το χάος συναντιέται Μεσογείων και 

Βασιλίσσης Σοφίας… Και δεν πάει να λέει ο Πυθαγόρας «τας λεωφόρους μη 

βαδίζειν»! Σάμπως ήξερε αυτός από λεωφόρους; Και τι να σημαίνει ότι οι 

επαΐοντες κι οι ηθικά εκλεκτοί δε θα πρέπει να συντάσσονται με την άποψη 

των πολλών; Και ποιοί είναι αυτοί οι πολλοί; Οι άλλοι; Φυσικά! Δηλαδή εμείς 

είμαστε οι επαΐοντες και ηθικά εκλεκτοί; Σίγουρα! Ποιος το λέει; Το χάος! 

Γιατί; Πού να ξέρω; Για τη χαμένη τιμή της αμφισβήτησης, της επανάστασης 

και γιατί ο Πυθαγόρας είχε δίκιο! Αυτός ο αριστοκράτης!  

 Άι γαμήσου, ρε Τζίμη! Κι εσύ ρε παπάρα Μιχαλάκη! Δεν έχουμε 

κανέναν σας ανάγκη! 

 

«Κλείνουμε, Γιάννη, πέρασε η ώρα, ξύπνα και συνεχίζεις το πήδημα σπίτι σου! Θα 

πάθεις καμιά αγκύλωση πάνω στο σκαμπό!». 

    

 Το διαμέρισμα της Κατερίνας ήταν στους Αμπελόκηπους, σ’ ένα μικρό, 

στενό δρομάκι, την οδό Φαραντάτων, σύνδεσμο δρόμο της λεωφόρου 

Μεσογείων με την οδό Μιχαλακοπούλου. Ένα άνετο τριάρι στον προνομιούχο 



74                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

6ο όροφο με θέα ιδανική για περιπλάνηση, στοιχείο απαραίτητο στον ορίζοντα 

σκέψεων μιας φερέλπιδος συγγραφέως. Λιτός χώρος, με γυναικείες απέριττες 

παρεμβάσεις να συντονίζουν στο ίδιο μήκος κύματος τη θηλυκότητα με τον 

δυναμισμό, υποδηλώνοντας την ισορροπία μιας προσωπικότητας που 

φαίνεται να ξέρει τι θέλει αλλά και τον τρόπο να το αποκτήσει. Τα χρώματα 

της γης κυριαρχούσαν σ’ όλο το διαμέρισμα, απαλλάσσοντας από οτιδήποτε 

περιττό το μάτι, ώστε να απολαύσει απερίσπαστα τη διακόσμηση των τοίχων. 

Ελαιογραφίες, ακουαρέλες, τέμπερες και μεταξοτυπίες αγνώστων 

καλλιτεχνών απέδιδαν εικαστικά τον εσωτερικό κόσμο της Κατερίνας. Γόβες 

στιλέτο να πατάνε σε αυγά μάτια, χείλη να φλέγονται σε ασπρόμαυρης 

φωτογραφίας γυμνά κορμιά, στοίβες βιβλία να παριστάνουν ποδάρια 

τραπεζιού, ξύλο στο πάτωμα να περιποιείται την απόληξη καλλίγραμμων 

γυμνών ποδιών. Άρωμα γυναίκας διάχυτο ψάχνοντας να βρει να κυριεύσει 

τον αντρικό ιδρώτα του άγχους εξαιτίας ενός μη ελεγχόμενου ερεθισμού.  

 

 Ήταν η αιτία της εύκολης παράδοσης του Μιχάλη Κατάπολα σε άνευ 

όρων περιπτύξεις με την Κατερίνα. Σ’ αυτό το λιτό διαμέρισμα, μέσα σ’ ένα 

τόσο μαγικά εκφρασμένο γυναικείο ερωτισμό, αφέθηκε να κυλιέται 

παθιασμένος, όπως τον πρόσταζε πια η δική της φαντασίωση περί ερμηνείας 

του αληθινού. Καλεσμένος για μια επαγγελματική συζήτηση, κατέληξε γυμνός 

να αποχυμώνεται δίχως να ελέγχει ούτε για μια στιγμή το θέατρο των 

ερωτικών τους επιχειρήσεων. Σαν διευθυντής ορχήστρας, εκείνη συντόνιζε με 

απαράμιλλη χάρη τις κινήσεις τους, ώστε να εναλλάσσονται οι στιγμές 

διατηρώντας το πάθος με αμείωτη διάρκεια. Κι όπως όλοι οι μεγάλοι 

διευθυντές ορχήστρας, έτσι κι εκείνη, η Κατερίνα, τον πήδηξε μέχρι τελικής 

πτώσεως τον Μιχαλάκη-μουσικό της.  

 

 Μου άρεσε αυτό που είχε πάνω του. Το σημάδι της λαχτάρας του να 

είσαι. Χαρακτηριστικό ανθρώπων με χαμηλή αυτοπεποίθηση. Εντός τους 

όμως κατοικοεδρεύει απίστευτη ενέργεια της οποίας η απελευθέρωση 

σηματοδοτεί ένα big bang αχαλίνωτου σεξ. Όλες μου οι σχέσεις ήταν με 

τέτοιους άντρες. Συγνώμη εδώ δεν τα βγάζω καλά, τι γράφετε; Α μάλιστα! 

Ευαίσθητους, ονειροπαρμένους, καταπιεσμένους. Τα χρυσά μου! Όλοι τους 

έψαχναν τον εαυτό τους στο μέλλον ενώ θα έπρεπε να γυρίσουν πρώτα στο 

παρελθόν. Ν’ ανακαλύψουν το σημείο από το οποίο πήραν τη λάθος 

κατεύθυνση. Κι αφού το εντοπίσουν να χαράξουν εκ νέου τη διαδρομή τους. 

Όλοι δικαιούνται μια δεύτερη ευκαιρία. Αν το έκαναν όμως, τότε εγώ και 



Χωρίς σημεία στίξεως σιωπή         75 
_______________________________________________________________________________________________________________________________________________________________________________________________________________ 

 

 

κάμποσες άλλες γυναίκες θα χάναμε απαράμιλλες στιγμές ωραίου, ωμού κι 

αχαλίνωτου σεξ!   

 

 Μετά τον άφησε αποσβολωμένο να λαχανιάζει, ενώ αυτή χώθηκε 

γρήγορα στο μπάνιο να ξεβγαλθεί. Όχι από τις τύψεις, αλλά από των 

αποδεικτικών στοιχείων την ετυμηγορία. Ένοχη για αθώα αποπλάνηση, αθώα 

όμως για τις ενοχές που φόρτωσαν ακόρεστο πόθο τον ανδρισμό του Μιχάλη. 

Άνοιξε τη ντουζιέρα να τρέχει και κάθισε οκλαδόν στην μπανιέρα.  

 

 Οι άντρες με αυτοπεποίθηση είναι κακά αρσενικά. Εκδικητικά. Δεν 

επιτρέπουν στη γυναίκα θέλω. Την αντιμετωπίζουν ως θήραμα. Την 

καταδιώκουν κι όταν γίνει κτήμα τους, αφού την καταβροχθίσουν, βάζουν τα 

υπολείμματα είτε στην κατάψυξη είτε στη συντήρηση. Αν αντιδράσεις 

διεκδικώντας έστω και για λίγο το δικαίωμα στην ευχαρίστηση, σε κρεμάνε 

ως τρόπαιο σε ευκρινές σημείο στο σπίτι τους ώστε να σε επιδεικνύουν στους 

φίλους τους. Και φυσικά βγαίνουν σε αναζήτηση νέου θηράματος. Ενώ οι 

άλλοι, οι Μιχάληδες, γίνονται δικά σου θηράματα και χαίρονται γι’ αυτό. 

Γιατί η γυναίκα, αν και κυνηγός, μοιράζεται την ευχαρίστηση με το θύμα της 

γιατί δεν ενδιαφέρεται να το εξοντώσει.  

 

 Αφού πέρασαν αρκετά λεπτά, ώστε να γεμίσει ο χρόνος τα κενά που 

άφησε στους δύο τους για να επαναπροσδιοριστούν, βγήκε ντυμένη στο 

μπουρνούζι της. Ο Μιχάλης ήταν τυλιγμένος με το σεντόνι και καθόταν στο 

κρεβάτι με την πλάτη να έχει στήριγμα στο κεφαλάρι. Την περίμενε να 

πλησιάσει κοντά του και, δίχως να την κοιτά, άρχισε να εξομολογείται: 

 

«Ξέρετε κάτι, κύριε διευθυντά; Το τελευταίο διάστημα μια σειρά συγκυριών με 

βοήθησε να εντοπίσω τι απουσιάζει από το χαρακτήρα μου εμποδίζοντάς με να 

καταξιωθώ στον επαγγελματικό μας χώρο. Ανακάλυψα λοιπόν ότι μου λείπει ο 

τσαμπουκάς του γύφτου! Ναι, του γύφτου! Έχετε προσέξει πώς μπαίνει μέσα στο 

λεωφορείο ή στο τρένο με το μαγνητόφωνο να παίζει μουσική στη διαπασών; Και τι 

μουσική! Άραγε δε γνωρίζει πόσο μας ενοχλεί; Φυσικά, αλλά αδιαφορεί. Είναι 

σίγουρος ότι εμείς σκεφτόμαστε λάθος κι όχι αυτός! Η μουσική του είναι αυτή που 

πρέπει να είναι, σύμφωνη μ’ αυτόν κι όχι μ’ εμάς! Το καταλαβαίνει ότι δε μας 

αρέσει, μα, ακριβώς γι’ αυτό, μας ζητάει να γίνουμε πελάτες του και να τον 

πληρώσουμε για ό,τι μας προσφέρει! Για να μας απαλλάξει από τα ψευτοδιλήμματα, 

που έτσι κι αλλιώς δεν μπορούμε ν’ αντιμετωπίσουμε επιτυχώς!  



76                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Πληρώνουμε και λυτρωνόμαστε, τόσο από την παρουσία του, όσο κι από τις 

αμφιβολίες μας! Έτσι θα έπρεπε να αντιμετωπίζω κι εγώ το κάθε ραντεβού, σαν μια 

ευκαιρία ν’ αποδείξω ότι έχω δίκιο σ’ ό,τι λέω, κι επομένως ο υποψήφιος πελάτης 

μου μοιραία να αποδεχθεί οτιδήποτε εγώ θα του έχω προτείνει! Αν τώρα 

συμφωνήσει μόνο και μόνο για να με ξεφορτωθεί, δικό του πρόβλημα! Έτσι δεν 

είναι, κύριε διευθυντά;». 

  

 Και μετά την ερώτηση-ολοκλήρωση της απολογίας του, γύρισε και 

κοίταξε την Κατερίνα κατάματα.  

«Και ποιος ο λόγος να μιλήσεις κατ’ αυτόν τον τρόπο στον διευθυντή σου, Μιχάλη;». 

«Επειδή αισθάνομαι την ανάγκη να του δείξω ότι έχω καταλάβει την αιτία 

ακινητοποίησής μου. Για να καταλάβεις καλύτερα, νιώθω όπως μια Ferrari 

εγκλωβισμένη στην Ομόνοια. Φαντάσου, μετά από τέτοιο πήξιμο, πώς θα αντιδράσει 

όταν με το καλό βγει στην εθνική οδό; Έτσι νιώθω! Σαν Ferrari! Δε βρίσκομαι όμως 

πια στην Ομόνοια, πλησιάζω προς την εθνική. Ας πούμε ότι είμαι στο προτελευταίο 

φανάρι πριν την έξοδο, τη βλέπω καθαρά μπροστά μου…». 

«Μήπως είναι ακόμα νωρίς για να ενθουσιάζεσαι τόσο; Μήπως θα έπρεπε να 

περιμένεις λίγο; Ν’ αφομοιώσεις πρώτα τον ενθουσιασμό στον χαρακτήρα σου, να 

κάνεις κτήμα σου τη νέα κατάσταση, για να μην κινδυνέψεις από νέες 

απογοητεύσεις, αν -ο μη γένοιτο- κάτι δεν πάει καλά;». 

«Τώρα μιλάς σαν τη γυναίκα μου…». 

«Μα κι εγώ γυναίκα είμαι. Έχω παρατηρήσει, στο λίγο διάστημα της γνωριμίας 

μας, πόσο εύκολα ενθουσιάζεσαι. Δεν είναι απαραίτητα κακό αυτό, είναι όμως κακό 

που απογοητεύεσαι επίσης εύκολα. Δείξε μεγαλύτερη ψυχραιμία, φρόντισε να 

μάθεις να ελέγχεις τα συναισθήματά σου, μη δειλιάζεις απέναντι στα λάθη σου, 

μάθε να τα παραδέχεσαι γρηγορότερα, γίνε περισσότερο ειλικρινής. Και πάψε 

επιτέλους να βομβαρδίζεις τον εαυτό σου με ατελείωτα «γιατί». Έχεις κάνει τη ζωή 

σου σταυρόλεξο και μάλιστα για δυνατούς λύτες. Ξεκίνα από τα εύκολα καλύτερα, 

μπορεί να πιστεύεις ότι είσαι δυνατός λύτης, με τη συμπεριφορά σου όμως για 

αρχάριος δείχνεις…». 

 

 Ο Μιχάλης έδειχνε ανήσυχα πως πάσχιζε να μοιραστεί τον συλλογισμό 

του μάλλον για να εξασφαλίσει συναίνεση για τις όποιες μελλοντικές του 

πράξεις.  

   

«Εγώ απλώς θέλω, με αυτή μου την κατάθεση-απολογία, να ανανεώσω τον χρόνο 

υπέρ μου, να επανακτήσω την εμπιστοσύνη στο πρόσωπό μου, να πω, εν πάση 



Χωρίς σημεία στίξεως σιωπή         77 
_______________________________________________________________________________________________________________________________________________________________________________________________________________ 

 

 

περιπτώσει, ένα συγγνώμη, επειδή δεν ανταποκρίθηκα στις προσδοκίες όλων τόσο 

καιρό…» δεν αφήνουμε τις μαλακίες να χωθούμε πάλι κάτω από τα σεντόνια; 

Σε παρακαλώ! Έχω επενδύσει σ’ αυτό τον ρόλο!  

«Γιατί, βρε αγόρι μου; Γιατί βασανίζεσαι έτσι; Ποιες προσδοκίες; Ποιανού; Δικές σου 

ήταν ή μήπως ενός μαλάκα διευθυντή που ήθελε, ενοχοποιώντας το άγχος το δικό 

σου αλλά και όλων των άλλων, να απενοχοποιηθεί ο ίδιος απέναντι στους 

ανωτέρους του; Στείλε όλους αυτούς τους κρετίνους στα τσακίδια επιτέλους! Μα, 

είναι ποτέ δυνατόν να αισθάνεσαι ένοχος για το ανέφικτο των στόχων κάποιων 

άλλων; Δεν καταλαβαίνεις σε τι παγίδα σας έχουν ρίξει όλους σας; Σας 

φουσκώνουν στην αρχή τα μυαλά με τις δήθεν υπερφυσικές δυνατότητές σας, ώστε 

να υπολείπεστε πάντα σε σχέση με τα πραγματικά σας αποτελέσματα! Έτσι, 

μονίμως κυνηγάτε το αδύνατο, αφαιρώντας από το δυνατό τη δύναμή του. Ξεχνάς 

όμως, Μιχάλη, ότι σημασία δεν έχει να πορευόμαστε εκτός ορίων, αλλά εντός, γιατί 

κινδυνεύουμε να βρεθούμε αντιμέτωποι με εκπλήξεις, τις οποίες δεν είμαστε 

προετοιμασμένοι να αντιμετωπίσουμε και μάλλον δεν μπορούμε. Γνωρίζεις από τη 

Φυσική τι καλούμε «ορίζοντα γεγονότων»; Είναι το σημείο όπου ουσιαστικά 

τελειώνουν οι γνώσεις μας αναφορικά με το σύμπαν. Ο Αϊνστάιν είχε πρώτος 

επισημάνει ότι θα ήταν καλύτερα να μην ασχοληθούμε με το τι υπάρχει από εκεί 

και πέρα. Στη ζωή εγώ λέω ότι υπάρχει ένας «ορίζοντας δυνατοτήτων». Καλό θα 

ήταν να μην τον διαβαίνουμε… Θέλεις λίγο καφέ;». έλα τώρα που κάνεις πως δε 

θέλεις!  

«Έχεις δίκιο… Θέλω πολλή δουλειά ακόμα, φαίνεται… Θα τη βρω την άκρη, όμως, 

θα τη βρω… Όχι ευχαριστώ, πρέπει να φύγω, έχω δουλειά στο γραφείο…» και 

σηκώθηκε να ετοιμαστεί για την αναχώρηση.  

 

 Στο μπάνιο ανοιγόκλεινε τα μάτια του όπως άλλοι τσιμπιούνται για να 

δουν αν είναι αληθινό ό,τι τους συμβαίνει. Προσπάθησε να διατηρήσει την 

αυτοκυριαρχία του. View master η γυναίκα με το παιδί τους αγκαλιά. Άλλη 

εικόνα. Μέχρι τώρα ήξερε ότι ήταν ένας ανασφαλής μαλάκας, που γύρευε 

μονίμως δικαιολογίες για να ανακουφίζει τον μόνιμο πονοκέφαλο, απόρροια 

της επαγγελματικής του δειλίας. Επόμενη. Μετά τη συνάντησή του με την 

Κατερίνα, ήταν επιπλέον ένας από αυτούς τους λιγούρηδες, αδύναμους να 

πουν όχι στην οποιαδήποτε κατεβάζει το βρακί της, από φόβο μήπως και 

θεωρηθούν αδερφές. Focus.  

 

 Το παραδέχομαι! Το έκανα! Αλλά δεν είμαι τέτοιος άνθρωπος! Δεν 

ψάχνω άλλοθι για ότι έκανα αλλά δεν είμαι ερωτύλος! Ούτε και λιγούρης! Τι 



78                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αναγκάζομαι και λέω ρε πούστη! Ούτε βρέθηκα σε καμιά στιγμή αδυναμίας! 

Απλώς συνέβη. Όταν όλα γύρω σου φαντάζουν σκούρα κι η απογοήτευση έχει 

θρονιαστεί στο μέσα σου, οτιδήποτε λαμπερό αρωματικό και φρουτώδες σου 

αποσπά την προσοχή και σε θέλγει επικίνδυνα. Έπειτα αναρωτιέσαι πώς να 

είναι εντός αυτού του ονειρικού συμπλέγματος. Έτσι είναι! Ακούγεται μια 

φωνή από μέσα σου! Δοκίμασε! Το δικαιούσαι! Αυτό λέω κι εγώ, γιατί δεν 

δοκιμάζουμε από πίσω; Τότε σταματάς να σκέφτεσαι κι αφήνεσαι στον ίλιγγο 

της περιδίνησης. Και ναι, όποια κι αν είναι η τιμωρία, άξιζε τον κόπο!  

 

 Ο Μιχάλης. Έκανε θυμιατό την αδυναμία του όπως κατέβαζε το βρακί 

της Κατερίνας. Sloggi ήταν. Φθηνό βρακί, ακριβός κώλος. Κατόπιν θ’ 

αναζητήσει τη συγχώρεση με ανόητες δικαιολογίες. Κινέζικο μεταλλαγμένο 

βαμβάκι. Είναι η ώρα που ο ανδρισμός του θα πάει περίπατο και θα 

συμπεριφερθεί σαν βρεγμένη γάτα. Μέχρι το επόμενο βρακί να γλιστρήσει 

πάλι κάτω από τα γεννητικά του όργανα, οπότε θα θεριέψει ξανά το πέος με 

όλα του τ’ αρχίδια μαζί. Φταίει το μποξεράκι, έχει άπλα και φορώντας το 

σηκώνεται εύκολα. Ο Κατάπολας φέρθηκε όπως όλοι οι άντρες. Αφέθηκε να 

σπαρταρίσει στη γοητεία της Κατερίνας κι άρχισε μετά, πηγαίνοντας για το 

γραφείο του, να σκέπτεται τις πιθανές συνέπειες. Δε σπάνε αυτά τα 

προφυλακτικά. Για όσο διάστημα είχε κρυφτεί στο φιλόξενο κορμί της, 

ρουφούσε λαίμαργα τόσων ειδών χυμούς. Καλά έκανα. Τώρα αναγκαζόταν να 

τους χωνέψει στα γρήγορα μην και αφήσει αποσιωπητικά της νοστιμιάς τους. 

Επόμενο ήταν να ψάχνει για τα όποια ενοχοποιητικά στοιχεία. Αν μπορείς 

κάνε το κι εσύ.  

 Δε βρήκε, και μέχρι να φτάσει στο γραφείο του -κάτι περισσότερο από 

εκατό μέτρα- είχε σιγουρευτεί ότι δεν υπήρχε πίσω κανένα χνάρι ενοχής του. 

Πήρε αμέσως στο τηλέφωνο τη γυναίκα του, ρώτησε για το παιδί, κι έπιασε να 

συνεχίσει τη ρουτίνα της καθημερινότητάς του. Έφτασε καμαρωτός στο 

γραφείο του και μπήκε εντυπωσιακά φρέσκος και μοσχομυριστός.  

 Πάνω στο γραφείο του δύο μηνύματα έστεκαν φασκιωμένα στη σιωπή 

των μικρών κίτρινων χαρτιών τους. Δύο ονόματα και τα αντίστοιχα 

τηλέφωνά τους. Έμοιαζαν αθώα όπως τα είχε ορθογραφήσει η γραμματέας. 

Το ένα ήταν από κάποιον κύριο Βογιατζή και το άλλο από τη μητέρα του 

Γιάννη Απέργη. Ένα ελαφρό μειδίαμα ήρθε και ζωγράφισε το πρόσωπό του. 

Θυμήθηκε την κυρία Βογιατζή. Σίγουρα αυτός θα ήταν ο αδερφός της, του είχε 

υποσχεθεί ότι με την πρώτη ευκαιρία θα του τον σύστηνε.  



Χωρίς σημεία στίξεως σιωπή         79 
_______________________________________________________________________________________________________________________________________________________________________________________________________________ 

 

 

 Η κυρία Απέργη, πάλι, θα ψάχνει τον Γιάννη, προφανώς δεν είχε 

γυρίσει από τις νυχτερινές του περιπλανήσεις. Δε βαριέσαι, σκέφτηκε, η ζωή 

συνεχίζεται. Δουλειά, οικογένεια, καμία φευγαλέα ερωτική ιστορία, κι έχει ο 

Θεός. Αλίμονο σε κάτι τύπους σαν τον Γιάννη Απέργη, που η ισορροπία τους 

εξαρτάται από το αλκοόλ. Σκεπτόμενος αυτά, είχε ήδη απενοχοποιήσει τον 

εαυτό του, οικτίροντας τον συνάδελφό του για το κατάντημά του. Σήκωσε το 

ακουστικό του τηλεφώνου σχηματίζοντας τον αριθμό του φίλου του. Ένιωθε 

έτοιμος να παρηγορήσει τη μαμά Απέργη, ώστε να ανέβει στην κλίμακα του 

καλού προσκόπου με μια τόσο ενάρετη πράξη. Ναι, από πουλάκι θα γινόμουν 

καρδερίνα με πούτσο.  

«Ναι, ποιος είναι;». 

«Καλημέρα σας, κυρία Απέργη, τι μου κάνετε! Μιχάλης Κατάπολας στο τηλέφωνο!» 

ξεστόμισε με εμφανή την έπαρση του καλοσυνάτου οικογενειάρχη. Η κυρία 

Απέργη έβαλε τα κλάματα. 

«Αγόρι μου… Μιχάλη μου… Να έχεις την ευχή της Παναγίας… Ο Γιάννης μου… 

βοήθησέ τον, σε παρακαλώ…» και τα δάκρυα γινόντουσαν λυγμοί και γέμιζε 

συναισθηματικά παράσιτα η τηλεπικοινωνιακή οδός της ακίνητης 

τηλεφωνίας.  

«Μα, τι έγινε; Ηρεμήστε! Τι έπαθε ο Γιάννης;». 

«Αχ, παιδί μου, και να ’ξερες τι έχουμε τραβήξει τόσα χρόνια… Το Σάββατο το 

βράδυ… γύρισε στο σπίτι μεθυσμένος κι έβαλε στη διαπασών μουσική… Ένας 

γείτονας φώναξε την αστυνομία κι όταν ήρθαν τους έβρισε όλους και μάλιστα 

προσπάθησε να χειροδικήσει κιόλας… Τον συνέλαβαν και, για να μην διωχθεί, μας 

συνέστησε ένας φίλος δικηγόρος να τον κλείσουμε σε μια ιδιωτική ψυχιατρική 

κλινική… Ευτυχώς ούτε ο γείτονας αλλά ούτε κι οι αστυνομικοί θα δώσουν συνέχεια 

στο θέμα…». 

 Ο Μιχάλης έχασε την έτσι κι αλλιώς στημένη ηρεμία του κι απέμεινε 

να μονολογεί: 

«Τι λέτε, κυρία Απέργη μου… Δεν το πιστεύω δηλαδή… Πώς έγινε αυτό… Τι 

μπορούμε να κάνουμε τώρα; Εγώ τι θέλετε να κάνω, ό,τι περνάει από το χέρι μου, 

θα το κάνω…». 

«Άκουσε, Μιχάλη μου… ο Γιάννης μου μόνο εσένα και τον Τζίμη έχει για φίλους… 

Εσάς ζητούσε όλη την ώρα… Θα του έκανε καλό να πήγαινες να τον έβλεπες για 

λίγο…». 

«Μα, φυσικά, κυρία Απέργη, μην το ξαναπείτε αυτό, πείτε μου, σας παρακαλώ, που 

βρίσκεται αυτή η κλινική;». 



80                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Σημείωσε τη διεύθυνση στην ατζέντα του κι αποχαιρέτησε την κυρία 

Απέργη. Άφησε το ακουστικό στη θέση του κι έπιασε ν’ ανεβοκατεβάζει το 

κεφάλι του στον ρυθμό του εκκρεμούς των αποριών του. Σχολίαζε 

επαναλαμβάνοντας μονότονα αηδίες του τύπου «Τι είναι ο άνθρωπος!», 

μακαρίζοντας τον εαυτό του που δεν υπέφερε από τέτοιου είδους ανθυγιεινά 

πάθη. Τώρα που το έθιξες, μην ξεχάσεις τα ένσημα. Θα πήγαινε στον Γιάννη το 

απόγευμα, στο όνομα της φιλίας, της αξιοπρέπειας αλλά και της καλοσύνης 

του προς ένα απολωλός πρόβατο. Η ματιά του, στη συνέχεια, επικεντρώθηκε 

στο τηλέφωνο του κυρίου Βογιατζή. Έπρεπε να ασχοληθεί και με τη δουλειά 

τώρα.  

 Ας είναι καλά η κυρία Βογιατζή. Από τότε που τη γνώρισε, είχε αλλάξει 

η διάθεσή του αλλά κι η αποδοτικότητά του. Σαν να λέμε, είχε μπει το νερό 

στο αυλάκι. Λιγότερο άγχος, περισσότερη αυτοπεποίθηση, πολλά χαμόγελα, 

καθόλου γκρίνια, αγάπη, χαρά. Κι όλα αυτά εξαιτίας της κυρίας Βογιατζή 

αλλά και της Κατερίνας, βεβαίως.  

 Σαν να γύρισε ξαφνικά η τύχη του κι έμπασε φως και χρωματίστηκε 

ό,τι μέχρι τώρα νόμιζε ως ασπρόμαυρη ζωή του. Νόμιζε. ΝΙΨΟΝ ΑΝΟΜΗΜΑΤΑ 

ΜΗ ΜΟΝΑΝ ΟΨΙΝ. Σχημάτισε τον αριθμό του τηλεφώνου του κυρίου 

Βογιατζή. Ήταν κινητό. Στην άλλη άκρη ακούστηκε μια νεανική φωνή: 

«Ναι, ποιος είναι;». 

 Ο Μιχάλης αιφνιδιάστηκε ελαφρώς, αλλά προχώρησε σύμφωνα με 

τους τρόπους καλής συμπεριφοράς: 

«Τον κύριο Βογιατζή, παρακαλώ!». 

«Εγώ είμαι αυτός! Τι θέλετε;». 

 Μια ανησυχία ζωγραφίστηκε στο βλέμμα του Μιχάλη, έτσι όπως 

ακούστηκε προστακτική η νεανική φωνή. 

«Κατάπολας εδώ… ο ασφαλιστής… με ζητήσατε… αφήσατε το τηλέφωνό σας στη 

γραμματεία…». 

«Α, ναι, ο ασφαλιστής… ξέρετε… η μάνα μου… τη χάσαμε σε τροχαίο… μου είχε πει 

για κάποια ασφάλεια που είχε κάνει… σας πήρα για να συνεννοηθούμε…». 

 

 Μαύρη τρύπα. Η μαύρη τρύπα, Μιχάλη Κατάπολα. Αντιγραφή από το 

βιβλίο Φυσικής.  

 Σύμφωνα με τη θεωρία της σχετικότητας, ταχύτητα διαφυγής είναι η 

ταχύτητα που απαιτείται, ώστε ένα σώμα να ξεφύγει εντελώς από ένα 

βαρυτικό πεδίο. Όσο μεγαλύτερη είναι η μάζα, τόσο μεγαλύτερη είναι κι η 

ταχύτητα διαφυγής του σώματος. Σ’ αυτή την περίπτωση, η μάζα δύναται να 



Χωρίς σημεία στίξεως σιωπή         81 
_______________________________________________________________________________________________________________________________________________________________________________________________________________ 

 

 

παγιδεύσει την ακτινοβολία του σώματος, με αποτέλεσμα να το καταστήσει 

αόρατο.  

 Οι μαύρες τρύπες έχουν τρεις ιδιότητες. Μάζα, ηλεκτρικό φορτίο και 

στροφορμή. Κατανοητό. Επιστροφή. Η μαύρη τρύπα, ΜΚ, είχε και φωνή. 

Σημαντική ημέρα για την επιστήμη της Φυσικής. Μια νέου τύπου μαύρη τρύπα 

μόλις είχε γεννηθεί.  

 Για κλάσματα του δευτερολέπτου, μπορεί και για ολόκληρο το 

δευτερόλεπτο, όσοι παρευρίσκονταν εκείνο το μεσημέρι στα γραφεία του 

υποκαταστήματος της ασφαλιστικής εταιρείας SAVE LIFE’S INSURANCE 

COMPANY, ορκίζονται ότι εξαφανίστηκε από τα μάτια τους ο Μιχάλης 

Κατάπολας. Μ’ έπιασε κόψιμο, τι να έκανα;  

 

 Στην επαναφορά του Κατάπολα, όλοι αντίκρισαν ένα αλλοπαρμένο ον 

να χρησιμοποιεί ένα ιδιόλεκτο με έμφαση στα φωνήεντα και τα ένρινα 

σύμφωνα. Αφού τελείωσε την ακατάληπτη ομιλία του εγκατέλειψε άρον-άρον 

το γραφείο προς άγνωστη, για τους συναδέλφους του, κατεύθυνση. Χαμένος 

στο διάστημα πια είχε αισθανθεί μια περίεργη επιθυμία να επισκεφθεί 

νωρίτερα τον Απέργη στην ψυχιατρική κλινική των βορείων προαστίων, όπου 

και νοσηλευόταν. Οι γνωστές και τόσο οικείες δυνάμεις της κατάθλιψης και 

της απελπισίας τον είχαν εκ νέου κυριεύσει. Βρέθηκε και πάλι απόλυτα 

ταυτισμένος με τις συνήθεις υπερβολές του έγκλειστου πια φίλου του, οι 

οποίες σχεδόν πάντα οδηγούσαν σε ακρότητες. Τώρα ο Απέργης ήταν ο 

τυχερός, ενώ ο ίδιος βρισκόταν ένα σκαλί πριν από το σημείο όπου ελλόχευε ο 

κίνδυνος να ανατραπεί η ισορροπία που μόλις είχε καταφέρει να 

αποκαταστήσει.  

 Στη διαδρομή προς την κλινική προσπάθησε να εγκλιματιστεί στη νέα 

πραγματικότητα. Συντονίστηκε στη συχνότητα του Τρίτου προγράμματος. 

Πίστευε στις θεραπευτικές ιδιότητες της μουσικής, ειδικά της κλασικής. Εν 

τούτοις, εκείνη τη μεσημεριανή ώρα, από το σταθμό του Τρίτου ακούγονταν 

άλλου είδους κλασικές μουσικές. Umma Gumma. Blackman.  

 Οι περισσότεροι θα χαρακτήριζαν το Ράδιο Βlackman σαν το άκρον 

άωτον του trash Radio, σαν το γραφικό, περιθωριακό λίκνο της 

υποκουλτούρας. Το μυαλό σου και μια λίρα μαλακίας στο κούτελο. Το 

αποκορύφωμα της πρώτης περιόδου του καινοφανούς συγκροτήματος του 

τέλους της δεκαετίας του ’60 Pink Floyd και ταυτόχρονα ο πρώτος δίσκος 

χωρίς την παρουσία του προικισμένου αλλά παρανοϊκού μουσικού Syd 

Barrett. 



82                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ώπα! Να ο ροκάς που κρύβει μέσα του! Να δεις που σε λίγο θα βρεθούμε 

και γνωστοί! Ακούς Ελένη! Άκουγε τον δίσκο των Pink Floyd που σου έβαζα 

και τρόμαζες! Αυτά τα παράσιτα τι είναι;  

  

 Ο Κατάπολας προσηλώθηκε με εμβρίθεια στην ακρόαση του εν λόγω 

έργου. Μέχρι να φτάσει στον προορισμό του, το άκουσε ολόκληρο, καθότι η 

διαδρομή Αμπελόκηποι-Νέα Ερυθραία, όπου θα κατέληγε, διήρκεσε κάτι 

περισσότερο από το ενενηντάλεπτο της έκτασης του εν λόγω μουσικού έργου. 

Πρόλαβε ακόμα και τα σχόλια του εκφωνητή, στο φινάλε της μετάδοσης, ο 

οποίος αναφέρθηκε στην απήχηση του συγκεκριμένου έργου σε ψυχασθενείς 

μιας ψυχιατρικής κλινικής της Αγγλίας.  

 Ο Μιχάλης Κατάπολας, ενόσω στάθμευε το αυτοκίνητό του έξω από 

την κλινική, είχε πλήρως ηρεμήσει. Στ’ αυτιά του είχε παραμείνει το τέμπο 

του υποβλητικού τραγουδιού: Set the controls to the heart of the sun. Μην το 

πεις χαρά μου μη, πως κρυφά βλεπόμαστε. Μπροστά του έχασκε το κτήριο που 

έκρυβε στα σπλάχνα του πολλά μικρά και μεγάλα μυστικά ευκατάστατων 

οικογενειών.  

 Προχώρησε με αργά κι ήρεμα βήματα προς την κεντρική είσοδο, 

περιεργαζόμενος αδιάκοπα τον περιβάλλοντα χώρο. Τίποτα δεν προϊδέαζε τον 

επισκέπτη αλλά και τον περαστικό για το ευαίσθητο περιεχόμενό του. Μπήκε 

εντός και μούδιασε, σαν να τον είχε καταπιεί ένα θαλάσσιο τέρας, ο Λεβιάθαν 

ή ο Μόμπυ Ντικ κατά προτίμηση. Κοίταξε δεξιά, κοίταξε αριστερά ούτε ίχνος 

όμως δεν εύρισκε του καπετάν Άχαμπ. Μόνο μια γραμματέας πίσω από ένα, 

σαν στόμα, κουβούκλιο-γραφείο.  

«Σε τι μπορώ να σας εξυπηρετήσω;» ακούστηκε η φωνή της απόμακρη. 

«Για τον κύριο Απέργη έχω έρθει… Θα μπορούσα να τον δω;». 

«Περιμένετε, παρακαλώ…» κι άρχισε να ψαχουλεύει στην οθόνη ενός 

υπολογιστή. Όση ώρα εκείνη έψαχνε, ο Κατάπολας μουρμούριζε ρυθμούς του 

Umma Gumma, όπως ας πούμε εκείνη τη μελωδία με φόντο τιτιβίσματα 

ωδικών πτηνών που υπερισχύουν τελικά των κρωξιμάτων των γλάρων, ή τον 

ήχο του πιάνου όσο ανεβάζει ο Σίσυφος την πέτρα στην πλαγιά του βουνού, ή 

τη μουσική από μελίρρυτες κιθάρες που μεταμορφώνουν ένα στενό δρομάκι 

σε λεωφόρο αλλαγών.  

 Η γραμματέας συνέχιζε το ψάξιμο, ενόσω ο Κατάπολας στριφογύριζε 

αργά στον άξονά του, τραβώντας φωτογραφίες εντυπώσεων.  

 



Χωρίς σημεία στίξεως σιωπή         83 
_______________________________________________________________________________________________________________________________________________________________________________________________________________ 

 

 

 Αμφότεροι έδειχναν να αδιαφορούν για ό,τι ο καθένας τους έκανε ή 

δεν έκανε. Οι μηχανικές τους κινήσεις πρόδιδαν την αφοσίωση στην 

απομόνωσή τους. Ηθελημένα εγκλωβισμένοι στη μακαριότητα αυτή και για 

τους δικούς τους λόγους, έδειχναν πως ζούσαν το παρόν σαν παρελθόν, 

δηλαδή τετελεσμένο, οπότε προς τι η βιασύνη; Απόλυτα ταιριασμένοι με το 

περιβάλλον. Εκεί που ο χρόνος υπολογιζόταν αλλιώς. Για όσους από τους 

έγκλειστους θα έβγαιναν κάποια στιγμή, το διάστημα παραμονής τους 

λογιζόταν ως ευκαιρία προσωρινής απόδρασης από τον χρόνο. Όσοι δεν 

επρόκειτο να βγουν ποτέ, εξασφάλιζαν μόνιμη απουσία από αυτόν. Δεν 

υπήρχαν για κανέναν. Επομένως ήταν οιονεί δραπέτες.  

 Ο Κατάπολας. Βρέθηκε εντός ενός ψυχιατρείου την ίδια στιγμή που θα 

έπρεπε ν’ αντιμετωπίσει την απρόοπτη εξέλιξη της απώλειας της κυρίας 

Βογιατζή, στην οποία είχε επενδύσει την ανάκαμψη της καριέρας του. Ο 

Απέργης. Είχε κλειστεί εκεί για να αποδράσει από την παρουσία του, η οποία 

τόσο πολύ στενοχωρούσε όλους τους άλλους. Αμφότεροι οιονεί απόντες. 

Εμένα πάλι γιατί μου φαίνεται ότι απουσιάζεις γενικώς;  

 

 Εν μέρει έχεις δίκιο γραφέα! Συγνώμη, παραφέρθηκα. Η απουσία μου 

όντως ήταν και είναι εκούσια! Ήθελα να είμαι αλλού! Να είμαι κάποιος 

άλλος! Ο νέος Δομάζος. Δεν ήμουν ικανοποιημένος από τον εαυτό μου, το 

είπα εξαρχής! Θεωρώ πως ό,τι έχω καταφέρει, είναι ένα αστείο του σύμπαντος 

εις βάρος μου. Το μόνο αξιόλογο πράγμα στη ζωή μου είναι η κόρη μου. 

Εννοώ δημιούργημα γιατί αξιόλογη είναι κι η γυναίκα μου την οποία επίσης 

αγαπώ και σέβομαι. Μην την πεις τη μαλακία! Γιατί πήγα με την Κατερίνα! 

Πάντως όχι για ότι εσύ κατάλαβες, κι αφού επιμένεις να μάθεις, θα σου πω, 

αλλά η ευθύνη για την κατάρρευση της πλοκής του βιβλίου δική σου. Πήγα 

μαζί της για να εκτονωθώ. Πήγα γιατί διαφορετικά θα ξέσπαγα σε ανθρώπους 

που αγαπώ. Πήγα μαζί της γιατί, ως ομοιοπαθής κι η ίδια, θα καταλάβαινε 

καλύτερα. Τέλος πήγα γιατί το είχα ανάγκη, γιατί η αγκαλιά της στην αγκαλιά 

μου εκκένωσε τα αρνητικά φορτία της μιζέριας από τα οποία ήμουν 

ιονισμένος. Κι εν πάση περιπτώσει ένα πήδημα μαζί της αποδείχτηκε 

καλύτερο από οποιοδήποτε αντικαταθλιπτικό φάρμακο… Μπορώ να 

προσθέσω κάτι; Καλά εντάξει!  

 

«Ώστε έτσι είναι, λοιπόν, τα σωθικά του κήτους;» αναρωτήθηκε μεγαλόφωνα. 

«Πώς είπατε λέγεστε, κύριε;». 



84                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Κατάπολας… Πόσο καιρό βρίσκεστε εδώ;» της είπε γνωρίζοντας πως δε θα 

έπαιρνε απάντηση. 

«Μπορείτε να περάσετε, στον δεύτερο όροφο, δωμάτιο 17, αφήνοντάς μου μια 

ταυτότητα…». 

«Φυσικά, μια ταυτότητα. Ποια όμως; Τη δική μου ή την άλλη, της εισόδου μου  

εδώ μέσα;». 

«Αυτή που θα σας εξασφαλίσει την έξοδό σας, κύριε…». 

«Μα, βέβαια, τι ανόητος που είμαι, ορίστε κυρία μου!» και βγάζει από την τσάντα 

του μια φωτογραφία και τη δίνει στη γραμματέα. Αυτός, η γυναίκα του και το 

παιδί τους. Η γραμματέας κοιτάζει τη φωτογραφία, μετά τον Κατάπολα και 

του την επιστρέφει λέγοντας του: 

«Ίδια η μάνα του… Κι εσείς έχετε παχύνει αρκετά…». 

«Είναι από την καλοπέραση…». 

«Μάλλον από την αδιαφορία σας γι’ αυτήν… Μπορείτε να περάσετε…». 

 Άφησε αναπάντητο το πικρόχολο μα εύστοχο σχόλιο και προχώρησε 

στο εσωτερικό του κήτους. Δε χρησιμοποίησε ανελκυστήρα, ήθελε να χαζέψει 

στον ανήφορο τον χώρο του ιδρύματος. Ανέβαινε κι ένιωθε σαν κάτι να τον 

κατάπινε, δεν ανησυχούσε όμως. Ήταν το ίδιο συναίσθημα μ’ αυτό που 

νιώθεις όταν απογειώνεται το αεροπλάνο, όπου, όσο σηκώνεται, τόσο 

καταπίνει το μέσα σου αδειάζοντάς σε ταυτόχρονα προς τα έξω, στους αιθέρες, 

να το συναγωνίζεσαι στην ταχύτητα.  

 Συνέχισε ν’ ανεβαίνει. Σπασμένα κουπιά και μισοφαγωμένα κατάρτια, 

κλωστές χοντρές και πανιά σκισμένα, λεηλατημένα, ακατάλληλα για να 

φουσκώνουν στον αέρα άλλη φορά, καμάκια ηττημένα, βάρκες μισές, 

ανθρώπινα μέλη, μίσος κι οργή πολλή. Κοντοστάθηκε κι άνοιξε τα μάτια του.  

«Καπετάν Άχαμπ είσαι εδώ;» σιγοψιθύρισε. Τι μπουρδέλο είναι εδώ μέσα ρε!  

 

«Μη σηκώνεστε ακόμα, κύριε, περιμένετε να σβήσει η φωτεινή ένδειξη από πάνω 

σας!» άκουσε τη φωνή της αεροσυνοδού να τον παρατηρεί.  

 Πορείας συνέχεια. Δεύτερος όροφος, δωμάτιο 17.  

 Φωνές γεμάτες απορία, κραυγές ζωής, μουσική δωματίου στο κάθε 

δωμάτιο, πειραματόζωα συναισθήματα να ξεπηδούν πλημμυρίζοντας τον 

χώρο, εξώπορτες γεμάτες σημειώσεις των δωματίων με όλα εκείνα που 

έπρεπε να έχουν γίνει και δεν έγιναν, μάλλον γιατί επιπόλαια ήταν 

καταγεγραμμένα σε κίτρινα χαρτάκια της βιασύνης.  

 Να χωρίσουμε ό,τι μας ενώνει για να ζήσουμε, να φύγω, να μιλήσω, να 

κρυφτώ, ν’ αδιαφορήσω, να μην ξεχάσω, μην ξεχνάς ποτέ ποιος θέλεις να 



Χωρίς σημεία στίξεως σιωπή         85 
_______________________________________________________________________________________________________________________________________________________________________________________________________________ 

 

 

είσαι, πού θα πας. Δεν πιστεύω τίποτα, υπάρχει Θεός; Να κατεβάσεις τα 

σκουπίδια, μα για τα σκουπίδια; Φυσικά, υπάρχουν και χειρότερα, να μη σε 

νοιάζει, να μη μιλάς, να μην ακούς, να μη ζεις! Ούτε οι άλλοι ζουν! Νομίζουν! 

Φοβούνται όμως να παραδεχτούν την αλήθεια, γιατί τότε θα τους πετάξουν 

έξω από το πείραμα. Θα μείνουν χωρίς συναισθήματα, χωρίς δωμάτιο, χωρίς 

όροφο, χωρίς κήτος, χωρίς αεροπλάνο, χωρίς φόβο, θα αναγκαστούν να 

αποδράσουν οριστικά ή να παραμείνουν σε καθεστώς απουσίας από την 

παρουσία τους. Στο σχολείο ήμουν έτσι. Μονίμως απών, αλλά πάντα παρών. 

Γκόμενά μου η απουσιολόγος.  

 Ο Κατάπολας βρέθηκε σε κατάσταση αμηχανίας έξω ακριβώς από το 

δωμάτιο 17. Χτύπησε την πόρτα όσο γινόταν διακριτικά και περίμενε. 

Απόκριση καμία. Ξαναχτύπησε και τότε ακούστηκε μια φωνή να λέει: «Είμαι 

στον κήπο!». Κοντοστάθηκε για λίγο κοιτώντας δεξιά κι αριστερά του και μετά 

προχώρησε προς το τέλος του διαδρόμου, όπου έχασκε ένα μεγάλο φωτεινό 

παράθυρο στη θέα ενός άλσους. Προσπάθησε να διακρίνει ανάμεσα στους 

περιπατητές τον Γιάννη, μα δεν τα κατάφερε. Πλάι στο παράθυρο ήταν ο 

ανελκυστήρας. Πάτησε το κουμπί και περίμενε. Ήθελε να κατέβει γρήγορα 

στον προαύλιο χώρο του περιπάτου των ενοίκων με τα έγκλειστα 

συναισθήματα.  

 Τα πλοία πεθαίνουν στα λιμάνια και μάτια δακρύζουν στα μουράγια, οι 

αγάπες μου ξέμπαρκοι ναύτες στα όνειρά μου λιποτάκτες… 

 

 Προχώρησε προς την έξοδο της δίφυλλης τζαμαρίας και βρέθηκε να 

χαζεύει τον κήπο με τους περιπατητές του. Όμορφα, περιποιημένα 

εσπεριδοειδή δέντρα και πολύχρωμα παρτέρια με καλοχτενισμένα λουλούδια 

χρωμάτιζαν στα μάτια του το διάγραμμα της πορείας που έπρεπε να 

ακολουθήσει για να μπλεχτεί στο πλήθος των υπολοίπων δραπετών. Όσο 

περπάταγε, τόσο γαλήνευε κι αισθανόταν περισσότερο ασφαλής.  

 Ο Απέργης καθόταν σ’ ένα παγκάκι κάτω από μια καρποφορούσα 

λεμονιά, που ήταν το τελευταίο από τα εσπεριδοειδή αυτού του κήπου. Στο 

βάθος ξανοιγόταν μια άλλη έκταση που σε προσκαλούσε με τα χρώματα και 

τις μυρωδιές της να απολαύσεις τη διαφορετικότητά της. Εδώ ο χρωστήρας 

του δημιουργού είχε αφεθεί να πλημμυρίσει με αγριολούλουδα και νούφαρα 

και υδρόφιλα δέντρα μια υπέροχη λίμνη, ενώ σε δύο τυχαίες αντικριστές 

άκρες της είχε απιθώσει μια τοξοειδή γέφυρα. Όσο πλησίαζε ο Κατάπολας, 

τόσο αποκαλυπτόταν η μαγική αυτή σύνθεση που έμοιαζε να έχει 

απορροφήσει όλες τις αισθήσεις του Απέργη.  



86                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Γεια σου άρχοντα, Μιχαλάκη», ακούστηκε η φωνή του, δίχως ν’ αποσπαστεί η 

ματιά του από το υπέροχο θέαμα. Ο Κατάπολας στεκόταν τώρα στο πλάι του, 

έχοντας βαπτισθεί ολόκληρος κι αυτός στο σπάνιας αισθητικής τοπίο που 

αντίκριζε.  

«Claude Monet, Μιχαλάκη… Τον γνωρίζεις; Σπουδή πάνω σε μια γιαπωνέζικη 

γέφυρα… Υπέροχος δεν είναι; Τελικά, ποιοί είναι οι τρελοί σ’ αυτόν τον κόσμο; Όσοι 

είμαστε τσουβαλιασμένοι και απολαμβάνουμε τέτοια ομορφιά ή εσείς οι υπόλοιποι 

που αγνοείτε την ύπαρξή της;».  

 Σ’ αυτό το σημείο ο Απέργης σηκώθηκε όρθιος, κοίταξε κατάματα τον 

αποσβολωμένο Κατάπολα και συνέχισε:  

«Ο ιδιοκτήτης, γιατρός της κλινικής, είναι λάτρης του Monet… Μου έλεγε λοιπόν ότι 

ήθελε ν’ αναπαραστήσει όσο γινόταν πειστικότερα τον κήπο που είχε φτιάξει ο 

Monet στο Giverny και αιτιολόγησε την εμμονή του λέγοντας πως θα τον έφτιαχνε 

για την ευχαρίστηση των ματιών αλλά και για να έχουν ένα θέμα να ζωγραφίζουν 

στην ψυχή τους οι φιλοξενούμενοι εδώ μέσα… Όλους εμάς τους τρελούς, μας λέει 

φιλοξενούμενους ο δόκτωρ…». 

 

 Ο Κατάπολας πελάγωσε κλωθογυρίζοντας με αμηχανία όπου έφτανε το 

βλέμμα του. Τα λόγια του Απέργη τον έβρισκαν απροετοίμαστο να σχολιάσει 

οτιδήποτε. Προτίμησε να κρυφτεί στη σιωπή της ποίησης των χρωμάτων και 

κάθισε στο παγκάκι. Ο Απέργης, απτόητος, συνέχισε στο ίδιο μοτίβο: 

 

«Εκείνο το βράδυ έμεινα μέχρι αργά στου Μεγακλή, ήταν κι ο Τζίμης ένα διάστημα 

και πίναμε παρέα… Μετά έφυγε κι έμεινα μόνος… Κάποια στιγμή τα μάζεψα και 

γύρισα σπίτι… Αν και δε συνηθίζω να πίνω μόνος, εκείνο το σαββατόβραδο το είχα 

ανάγκη κι έτσι συνέχισα στο σπίτι… Πάνω στο κέφι και την ευθυμία γενικότερα, 

έβαλα μουσική… Wagner, φυσικά… Τι άλλο από ride of the Valkyries… Είπαμε, ήμουν 

σε παρατεταμένη εύθυμη στύση! Κι επειδή ενοχλήθηκε ένας αγράμματος κι 

απολίτιστος επαρχιώτης, κάλεσε την αστυνομία! Φαντάσου θράσος ο βλάχος! Μέχρι 

προχθές βοσκούσε πρόβατα κι έκανε μπάνιο κάθε Χριστούγεννα και Πάσχα κι ήρθε 

στην Αθήνα και διαμαρτύρεται, γιατί τον ενοχλεί ο Wagner!… Ναι, ξέρω τι θα πεις, 

ότι ήταν ξημερώματα… Δικαιολογίες απολίτιστων… Η τέχνη απαιτεί θυσίες φίλε 

μου! Αλλά πού να καταλάβει από τέχνη ο βλάχος… συνηθισμένος από τα βουνά της 

κοπριάς στα οποία σύχναζε, ήρθε στην Αθήνα κι ανακάλυψε άλλου είδους 

περιττώματα αντάξια της πολιτιστικής του ένδειας… τα μπουζούκια… Δε θα τον 

ενοχλούσα, αν άκουγα μπουζούκια! Έτσι μου είπε! Άκου μπουζούκια! Τι εμετική 

λέξη! Κόψε κάτι ρε! Γραμματολογικός οχετός! Και μόνο που την προφέρεις, 



Χωρίς σημεία στίξεως σιωπή         87 
_______________________________________________________________________________________________________________________________________________________________________________________________________________ 

 

 

βρωμίζεσαι! Εγώ έχω ανοσία, εσύ να προσέχεις Μιχαλάκη! Ήρθε, λοιπόν, η 

αστυνομία και μου έκανε παρατήρηση… Σε ποιον; Σ’ εμένα! Που υπηρέτησα και 

υπηρετώ την Αθήνα και τους συμμάχους της, σεβόμενος τις βασικές αρχές της 

Αθηναϊκής Κοινοπολιτείας, όπως εξυφάνθηκαν από τον Περικλή και τον Θουκυδίδη! 

Για να δούμε πώς θα σε σώσουν αυτοί τώρα. Μη με διακόπτεις γαμώτο! Καλά ντε! 

Μόλις έφυγαν οι αστυνομικοί, συνέχισα την ακρόαση στην ίδια ένταση… Μετά από 

λίγο επέστρεψαν για να ξαναφύγουν… Κι εγώ ακολούθησα το δικό μου πρόγραμμα, 

έβαλα τον δίσκο από την άλλη πλευρά… Νευρίασε ο βλάχος που τον έγραφα, δεν τον 

έγραφα όμως, απλώς τον αγνοούσα… Δεν του αναγνώριζα το δικαίωμα να υπάρχει, 

αυτό έκανα… Ήρθαν πάλι οι αστυνομικοί κι ο βλάχος μαζί τους, αυτή τη φορά ως 

τραμπούκοι, κι άρχισαν να με βρίζουν ασύστολα… Τους είπα ότι είναι δούλοι, άρα 

ούτε Αθηναίοι ούτε καν πολίτες «δεν έχετε δικαιώματα τους φώναξα», «δε σας 

αναγνωρίζω και σας εγκαλώ για τις προσβολές»… Δεν πρόλαβα να τελειώσω… 

Πέσανε πάνω μου κι άρχισαν να με χτυπάνε… Οι απολίτιστοι, οι αμόρφωτοι, οι 

δημοκράτες της νέας τάξης πραγμάτων… Καλό μου έκαναν όμως… Πού είμαι εγώ 

και πού είναι αυτοί… Ο κωλόβλαχος τη μεθεπομένη ημέρα αναγκάστηκε να φύγει 

άρον-άρον για το χωριό του, γιατί κάποιοι, λέει, του έκλεψαν όλα τα ζωντανά από 

τη στάνη του… Δύο χιλιάδες κατσικοπρόβατα… Οι δύο μπάτσοι συνελήφθησαν για 

μαστροπεία κι εμπορία ναρκωτικών… Όσο για μένα, απ’ ό,τι βλέπεις, κάνω διακοπές 

μέσα στην Αθήνα, μελετώντας τον Monet και συζητώντας με τον δόκτορα για τον 

Wagner… Ας είναι καλά ο Τζίμης με τις γνωριμίες του… Δεν έχει έρθει να με δει, 

αλλά από την αρχή ήταν σαν να είναι συνεχώς πλάι μου… Δεν ήθελα να του πω τα 

ονόματά τους… Τα πήρε όμως ο δικηγόρος που μου έστειλε -εξαίρετος δικηγόρος! 

Άρχοντας κι αυτός! Κι έτσι τους έμαθε ο Τζίμης… Ο φύλακας άγγελός μου… Εγώ 

μόνο να πιω ήθελα και ν’ ακούσω λίγη μουσική…». 

 

 Ο Απέργης απόκαμε κι έγειρε στον απόηχο του μονολόγου του. Κάθισε 

κι αυτός πάλι στο παγκάκι, επανερχόμενος στο αρχικό θέαμα, την πιστή 

αναπαράσταση του κήπου του Claude Monet στο Giverny. Με τον ίδιο 

εμφαντικό αλλά σαφώς μυοχαλαρωτικό τόνο, πρόσθεσε, σαν να ήθελε να 

αποτρέψει πιθανά επικριτικά σχόλια από την πλευρά του Κατάπολα: 

«Τους λυπάμαι τους βλάχους… και γενικότερα τη συνομοταξία των αμόρφωτων… 

Δεν μπορούν, ακόμα κι αν βρεθούν αντιμέτωποι με τέτοια ομορφιά, να νιώσουν 

ευτυχισμένοι… Υποσυνείδητα το γνωρίζουν… Γι’ αυτό λυσσάνε κάθε φορά που 

ξεμπροστιάζεται αυτή τους η γύμνια!». Μη λες τέτοιες λέξεις γιατί μου 

σηκώνεται.  



88                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Κατάπολας σηκώθηκε κι άρχισε να περπατά τριγύρω από το παγκάκι. 

Δεν είχε το κουράγιο να του αφηγηθεί τα δικά του δυσάρεστα νέα. Ήταν τόσο 

καταβεβλημένος ο Γιάννης Απέργης, που δεν ήθελε να του φορτώσει το δικό 

του άγχος. Κρατήθηκε σιωπηλός όση ώρα ξαλάφρωνε ο Γιάννης, 

παρασυρόμενος ανεπαίσθητα στους ρυθμούς αυτής της allegretto αφήγησής 

του. Στο τέλος, ψέλλισε απολογητικά: 

«Μπορώ να κάνω κάτι, αγαπητέ φίλε Γιάννη;». 

Ο Απέργης τον κοίταξε κατάματα με μάτια πύρινα βέλη.  

«Μπορείς, Μιχαλάκη! Μπορείς! Βασικά να δικαιολογήσεις την απουσία μου από τον 

Μεγακλή, στο γραφείο να πεις… Πες τους ότι έφυγα επειγόντως για υπόθεση μου… 

κι εσύ… να προετοιμάζεσαι για την επανάσταση… να περιμένεις το σύνθημά μου… 

θα φροντίσω να είναι εντυπωσιακό για να το καταλάβεις… Αυτή τη φορά, για να 

πετύχει, θα την αναλάβουμε οι αριστοκράτες… Θα αποτινάξουμε τη βρωμιά και τη 

μιζέρια της εργατικής τάξης αλλά κι όλους αυτούς που την κανακεύουν να 

αναπνέει τον ιδρώτα της κι όχι τον αέρα της ζωής, το θαύμα της φύσης, το νόημα 

του κόσμου κι ολάκερου του σύμπαντος… Το νόημα της ζωής είναι η ζωή, Μιχαλάκη, 

κι οι άνθρωποι το προσπερνάμε επιπόλαια, γιατί δεν κρύβει μέσα του κανένα 

μυστήριο… Έτσι και με την επανάσταση, πρέπει όσοι αναλάβουμε την υλοποίησή 

της να στραφούμε ενάντια στους εαυτούς μας και σε όλα όσα μας έχουν οδηγήσει 

στην παρακμή και στη μιζέρια… Να φορέσουμε ζουρλομανδύα στην αλαζονεία μας, 

στην αμάθειά μας, στον μη πολιτισμό μας, στις υπερβολές μας, στον ηρωισμό μας, 

στον εγωισμό μας, στον ιδεαλισμό μας, στην ηθική μας… Να κάνουμε επανάσταση 

ενάντια σ’ όλα αυτά που μας αποβλακώνουν κρατώντας τις απαιτήσεις μας στα 

επίπεδα ενός καλύτερου μεροκάματου, μιας καλύτερης περίθαλψης, μιας 

αξιοπρεπούς σύνταξης για τα γηρατειά μας… Να τα χέσω όλα αυτά! Να 

επαναστατήσουμε κατά του μέλλοντος που μας αγχώνει να σκεφτόμαστε το 

σήμερα… χωρίς αξιοπρέπεια, χωρίς κουλτούρα, χωρίς θέληση για ζωή, χωρίς πίστη, 

χωρίς το σύμπαν των πραγμάτων να μας κάνει να ξεχωρίζουμε από το τίποτα, τι να 

τα κάνεις όσα υπόλοιπα θα σου εξασφαλίσουν καλύτερες συνθήκες ταφής; Ποτέ μου 

δεν κατάλαβα γιατί οι αριστεροί λυσσάτε με τα δικαιώματα των εργαζομένων κι όχι 

με τις υποχρεώσεις! Πώς θα διεκδικήσει κάποιος ένα δικαίωμα, αν δεν έχει μάθει να 

υπερασπίζεται τις υποχρεώσεις του; Αυτό να κάνεις, λοιπόν… να περιμένεις το 

σύνθημα… Άντε τώρα… πήγαινε στο καλό…» την επόμενη φορά που θα με πει 

έτσι θα φύγω! Άκου αριστερός!  

 

 Γραφέα είσαι off side… Είναι δυνατόν να μπορεί ο Μιχαλάκης να κάνει 

κάτι για μένα; Έτσι που τον έχεις σκιαγραφήσει ως τα τώρα, αυτός δεν μπορεί 



Χωρίς σημεία στίξεως σιωπή         89 
_______________________________________________________________________________________________________________________________________________________________________________________________________________ 

 

 

να κάνει για τον εαυτό του και θα κάνει για μένα; Του βρήκες μια γκόμενα να 

ξεδίνει και νομίζεις πως όλα εντάξει; Τίποτα δεν είναι εντάξει! Αλλά δεν είσαι 

άξιος να τα βάλεις με τον εαυτό σου γιατί χέζεσαι πάνω σου στη σκέψη να τον 

αντιμετωπίσεις! Εσύ είσαι το πρόβλημα Μιχαλάκη, κι όχι οι άλλοι! Ο 

μεγαλύτερος εχθρός σου είσαι εσύ ο ίδιος! Κι όσο επιτρέπεις σ’ έναν γραφιά να 

σε κάνει κουμάντο καθορίζοντας τις κινήσεις σου, θα πέφτεις από τη μια 

λακκούβα αναστολών στην άλλη λακκούβα των προβλημάτων… Ξέρω τι θα 

πεις γραφέα… Οι χαρακτήρες για να έχουν ενδιαφέρον πρέπει να 

διακατέχονται από εμμονές, να είναι φευγάτοι και, το κυριότερο, να 

δονούνται από πάθος… Μάλιστα… και πρέπει βέβαια να βοηθούν δια της 

παρουσίας τους τον αναγνώστη να αυτενεργεί στη διεκπεραίωση της 

ιστορίας… Ε λοιπόν εδώ είναι που έχασες το παιχνίδι! Τάβλι παίζεις ρε; 

Αποφασίσαμε οι ήρωες συμμαχώντας με τους αναγνώστες να παρέμβουμε στο 

μυαλό σου αλλοιώνοντας την πλοκή! Ή καλύτερα, θα σου χέσουμε την 

πλοκή, θα καταστρέψουμε το κείμενο, θα πυρπολήσουμε το μυαλό σου 

ελπίζοντας στα βεγγαλικά οργής και θυμού σου! Πού ήσουν τόση ώρα ρε 

μαλάκα εσύ; Μ’ άφησες με τον παλαβιάρη!  

 

 Ο Κατάπολας άφησε ασχολίαστα τα γεμάτα σύγχυση και πίκρα λόγια 

του Γιάννη Απέργη κι αποχώρησε αργά-αργά αμίλητος.  

     

 Η Κατερίνα Στεφανή είναι στο διαμέρισμά της, παρέα με τη μοναξιά της 

και μια στοίβα εφημερίδες. Είναι όλες της προηγούμενης Κυριακής. Στα χέρια 

της κρατά μία, διαβάζοντας και ξαναδιαβάζοντας ένα περιλαίμιο σχολίου, από 

μια κριτικό λογοτεχνίας.  

«Ξόβεργες ονείρων ή Μια ζωή σε 300 και κάτι λέξεις, της Κατερίνας Στεφανή». 

 Στέκεται κι απορεί για τη βιασύνη με την οποία αντιμετωπίστηκε η 

πρώτη συγγραφική της απόπειρα και για το πόσο άσχετο με το θέμα της είναι 

το σχόλιο της κυρίας. Πώς σου ήρθε; Ούτε που έδωσα σημασία! Ένα 

εισαγωγικό σημείωμα, με το οποίο είχε σκοπό να σατιρίσει αλλά και να 

αυτοσαρκασθεί η ίδια, θεωρήθηκε από την κριτικό περίληψη του βιβλίου. Η 

Κατερίνα είναι πικραμένη. Βιώνει την απόρριψή της και βουρκώνει. Πνίγεται 

και θέλει να φωνάξει, να ξεσπάσει, να ουρλιάξει, μα τελικά σωπαίνει. Στα 

μάτια της παλεύει η θλίψη κολυμπώντας απελπισμένα στο άλικο πέλαγός 

τους. Είναι δυνατή όμως, αντράκι. Στο σεξ μ’ αρέσει να είμαι από πάνω. 

Πιστεύει. Θα αγωνιστεί για το στοίχημά της και θα το κερδίσει με τους δικούς 

της όρους. Όπως έκανε πάντα. Έπειτα είναι νωπές ακόμα οι θύμησες από 



90                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

ανθρώπους που της μίλησαν τόσο κολακευτικά για το βιβλίο της. Ου! Η θεία 

μου η Μεταξία, οι ξαδέρφες μου από το χωριό, οι συμφοιτήτριές μου. 

 Εντάξει, εν μέρει μπορεί να έχει και δίκιο. Όταν έπιασα πρώτη φορά 

στα χέρια μου το βιβλίο σοκαρίστηκα. Βρέθηκα ενώπιον πολιτισμικού σοκ. Στο 

εξώφυλλο φιγουράριζε Ουκρανή τζιβιτζιλού με 090 χείλια και μάτια από 

πράσινους φακούς επαφής να κάνουν κοντράστ για καλύτερες έγχρωμες 

φαντασιώσεις. Ξέχασες το eyeliner! Ντράπηκα τόσο πολύ που ένοιωθα να 

ακυρώνεται εντός μου το ποσοστό σιδήρου στο αίμα μου γινόμενη μελιτζανί 

στο άψε σβήσε. Άντε τώρα να εξηγήσεις σε φίλους και γνωστούς τα 

ανεξήγητα. Έκλεισα τα μάτια κι αφουγκράστηκα το ειδικό βάρος του βιβλίου. 

500 γραμμάρια, να τ’ αφήσω; Όπως και να ήταν επρόκειτο αναμφισβήτητα για 

δικό μου παιδί, επομένως δεν ετίθετο θέμα. Θα το αναγνώριζα. Δια της 

οσφρήσεως κατέστην έγκυος… Ναι, εγώ είμαι ο πατέρας κι η μητέρα μαζί 

άρχισα να δηλώνω δεξιά κι αριστερά. Ξέρετε ήταν σκοτεινά, είχα πιει λίγο 

παραπάνω, είχε και κάτι από βελούδο στην επιδερμίδα, φλογερά χείλη, 

θεληματικό κορμί και ένα άρωμα φίνο να αραιώνει, καθώς διείσδυε, το 

καπνιστό της βελανιδιάς των 24 ετών παλαίωσης ουίσκυ που με αποτελείωσε. 

Γυναίκα είμαι και ενέδωσα! Για την τέχνη θα έκανα τα πάντα. Γιατί δεν μου 

παίρνεις μια πίπα τότε;  

 Έξαφνα η πόρτα χτυπά ενοχλητικά. Είναι ο Κατάπολας, της φέρνει το 

ασφαλιστήριο συμβόλαιό της, είχε ξεχάσει πως είχαν ραντεβού. Φτιάχνεται 

όπως-όπως για να επανέλθει στα συνηθισμένα της χρώματα, της 

αυτοπεποίθησης και του τσαμπουκά. Ήρθε πάλι ο μαλάκας. Ε! όχι να 

βριζόμαστε και μεταξύ μας! Συγνώμη μου ξέφυγε!  

 Ο Μιχάλης είναι ακόμα επηρεασμένος από την επίσκεψή του στον 

Απέργη παρ’ όλο που έχουν μεσολαβήσει κάμποσες ημέρες. Όλο αυτό το 

διάστημα του δόθηκε η δυνατότητα να φιλοσοφήσει λίγο περισσότερο τη ζωή 

και τις αναποδιές της και να καταλήξει αρματωμένος με μια φράση-ασπίδα 

που κουβαλούσε έκτοτε μονίμως στα χείλη του: και μη χειρότερα! Ο 

συχωρεμένος ο μπάρμπα Γιάννης ο τσαγκάρης την έλεγε! Ναι! Μονίμως 

άφραγκος και πένης αλλά αισιόδοξος.  

 Μόλις αντίκρισε την Κατερίνα, κατάλαβε την αναστάτωσή της. Στο 

βλέμμα της ακόμα φούσκωναν ανταριασμένα τα κύματα. 

  

«Τι έχεις; Τι σου συμβαίνει;». 

«Φαίνεται, ε; Δεν είναι τίποτα, θα μου περάσει…». 



Χωρίς σημεία στίξεως σιωπή         91 
_______________________________________________________________________________________________________________________________________________________________________________________________________________ 

 

 

«Αν μου τα πεις, θα ξαλαφρώσεις. Είμαι καλός ακροατής!» φτάνει να μην μου 

ζαλίσεις πολύ τα παπάρια. Σιγά το μέγεθος… Άμα στο χώσω θα μεγαλώσει 

πολύ γιατί θα αισθανθεί σαν στο σπίτι του. 

 

 Η Κατερίνα έπιασε στα χέρια της την εφημερίδα με το ειρωνικό σχόλιο 

και την έδωσε στον Μιχάλη. 

   

«Διάβασε εδώ…». 

«Α… γράφει για το βιβλίο σου…». 

«Καλύτερα να μην έγραφε έτσι που γράφει…». 

«Μια ζωή σε 300 και κάτι λέξεις…». 

«Ούτε που το διάβασε η…». 

«Μα γιατί κάνεις έτσι; Δεν την έχεις ανάγκη. Εσύ δεν έχεις πει πως πολλοί 

δημοσιογράφοι γράφουν καθ’ υπόδειξη;».  

«Πονάει η απόρριψη, ρε Μιχάλη… Για στάσου, κυρά μου, με διάβασες; Πώς με 

μηδενίζεις έτσι;». 

«Σε καταλαβαίνω, Κατερίνα, αλλά αφού και μόνη σου λες πως δεν μπορείς να 

κάνεις κάτι…» ενώ οι δύο μας στο κρεβάτι μπορούμε να κάνουμε πολλά. 

«Και βέβαια μπορώ. Θα της στείλω γράμμα, έτσι για το γαμώτο, το έχω γράψει ήδη… 

Θέλεις να στο δείξω;» σκασίλα μου. 

«Φυσικά!». 

«Ορίστε, λοιπόν, νάτο!» κλείνω τα μάτια και δένω τη ζώνη μου. 

 

 Τώρα μάλιστα! Άλλη μια ψωνάρα που αισθάνεται ότι το σύμπαν 

συνωμότησε εις βάρος της για να της στερήσει την αναγνώριση. Συγνώμη, 

γιατί με αποκαλείτε ψωνάρα; Εδώ πάει ωραιότατα εκείνο το ρηθέν υπό 

αγνώστου για τον κόσμο που χάνεται και το αιδοίο που χτενίζεται. Γι’ αυτό 

κάνω συχνά μπικίνι να μην έχω την έννοια. Πικράθηκες γλυκιά μου; Γιατί δεν 

τρως μια σοκολάτα που είναι και διεγερτική; Αλήθεια λέτε; Ποια νομίζεις ότι 

είσαι; Θεωρείς ότι αδικήθηκες; Τι μου λες! Μήπως να κρύβεται καμιά ανίερη 

συμμαχία πίσω από το κείμενο της εφημερίδας με σκοπό τον αφανισμό σου; 

Να έχουν άραγε ραδιουργήσει για να σε βγάλουν από τη μέση στερώντας τη 

λογοτεχνική κοινότητα από μια σπουδαία συγγραφέα; Όλα είναι πιθανά! Μα 

εγώ ηθοποιός είμαι!  

 

 Ο Κατάπολας άρχισε να διαβάζει. Ό,τι μου κατέβει. Φαντάζομαι τα 

βυζιά της και δάκρυα πόθου καλπάζουν εντός της ψωλής μου.  



92                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Αισθάνομαι συντετριμμένη. Η συγκίνησή μου δεν περιγράφεται. Είδα 

το όνομά μου τυπωμένο στην εφημερίδα. Θα πάρω τηλέφωνο τη μαμά μου. 

Και όλους μου τους φίλους. Θα πάρω και τους εχθρούς μου για να σκάσουν 

από τη ζήλια τους. Άντζελα Ζήλεια, τη θυμάσαι ρε; Ξεριζωμένη γενιά, Άδικη 

κατάρα, Κάνε τον πόνο μου χαρά! Κι όλα αυτά χάρη σ’ εσάς! Μα πώς να σας 

ανταποδώσω τέτοια χαρά; Εγώ, μια ταπεινή, που μια Madame της σύγχρονης 

ελληνικής λογοτεχνίας καταδέχτηκε να με μνημονεύσει από το περιστύλιο 

της στήλης της; Ω θεέ Ναβουχοδονόσορ! Τρέμω ολόψυχα… Το πληκτρολόγιο 

συμπαρίσταται κι αρνείται να τυπώσει τα κεφαλαία γράμματα… Έσπασε το 

νύχι μου γαμώτο! Δεν το πιστεύω αυτό που γίνεται… Δε βρίσκω τη μαμά μου 

στο τηλέφωνο… Και κανέναν από τους φίλους μου… Όμως, να που χτυπάει το 

τηλέφωνο… Ποιος να ’ναι… Δημοσιογράφοι για την πρώτη μου συνέντευξη; 

Ενθουσιασμένοι φίλοι; Το πρώτο μου fun club, που περιμένει την πρώτη μου 

δήλωση; Έχω να πάω σε club καιρό. Ο εκδότης μου με νέο συμβόλαιο και μια 

επιταγή εκατομμυρίων; Μα, όχι… Είναι ένας εχθρός μου… ο πιο μισητός… Με 

πήρε για να μου πει: 

«καλά μωρή σαλεμένη, κι εσύ τη ζωή σου για τριακόσιες και κάτι λέξεις την έκανες 

βιβλίο;» εδώ που τα λέμε μετά τον Λεωνίδα ως νούμερο έχει κλείσει το 300. 

 Δεν απάντησα. Τελούσα ακόμη υπό καθεστώς συγκινήσεως. Δε μ’ 

ένοιαζε τι έλεγε αυτός, άλλωστε ήταν εχθρός μου. Τα μάτια μου συνέχιζαν να 

βουρκώνουν, όμως αυτός, ο εχθρός μου, ο πιο μισητός, συνέχιζε να μιλάει, κι 

εγώ, αντί να του κλείσω το τηλέφωνο στα μούτρα, καθόμουν και τον άκουγα 

και βούρκωνα. Ώσπου άρχισα να καταλαβαίνω σε τι βούρκο είχα μόλις βρεθεί. 

Στον βούρκο της απόρριψης μιας κριτικού, όχι γιατί με είχε διαβάσει και δεν 

της άρεσα, αλλά γιατί δεν ήθελε να με διαβάσει κανένας κι έτσι βιαστικά και 

δημοκρατικά αποφάσισε να μου κάνει το μνημόσυνο. Κουνούπια. Γεμίσαμε. 

Να βάλω ένα καταδιωκτικό. Δεν το λένε έτσι; Μια ζωή σε 300 και κάτι λέξεις. 

Τι κατάλαβες, εχθρέ μου; Τον ρώτησα… Δεν απορρίπτει εσένα, μου λέει, 

απορρίπτει ό,τι δεν καταλαβαίνει, κι αυτό που δεν καταλαβαίνει είναι το 

θράσος σου να πιστεύεις πως θα σου αφιερώσει χρόνο για να σε καταλάβει… 

Μετά ο εχθρός μου, μου είπε καλά σαράντα κι έκλεισε το τηλέφωνο… 

 Κατερίνα Στεφανή. Πότε ο Γιάννης δεν μπορεί, πότε ο κώλος του πονεί. 

Του Γιάννη τα εννιάμερα.  

 

 Όχι που θα άφηνε την ευκαιρία να πάει χαμένη! Τη δίκασε, την 

καταδίκασε, την εκτέλεσε και μετά την έριξε βορά στα σκυλιά της μιζέριας! Αμ 

από κάτι δήθεν σαν και του λόγου σου ταΐζονται, γίνονται θρεφτάρια και 



Χωρίς σημεία στίξεως σιωπή         93 
_______________________________________________________________________________________________________________________________________________________________________________________________________________ 

 

 

πολλαπλασιάζονται απειλώντας την κοινωνία ολόκληρη! Κι αλίμονο αν σε 

δαγκάσει ένα τέτοιο λυσσασμένο σκυλί! Α, όλα κι όλα! Τα φοβάμαι τα σκυλιά! 

Μια ζωή θα πιστεύεις πως είσαι θύμα κι όχι ο θύτης! Κι επομένως δε θ’ 

αναζητάς γιατρικό αλλά μαγικό φίλτρο για να εκδικηθείς! Τράβα τώρα να σε 

παρηγορήσει ο καλός σου!   

 

 Ο Κατάπολας άφησε το γράμμα και κοίταξε την Κατερίνα στα ήδη 

βουρκωμένα μάτια της. Να σου τα σφουγγίσω με το παπάρι μου; Πήγε να τη 

χαϊδέψει, μα μετάνιωσε. Όχι, δεν την άξιζε τέτοια συμπόνια. Καζαντζίδης «δε 

θέλω τη συμπόνια κανενός». Προτίμησε να σιωπήσει. Προσπάθησε να σκεφτεί 

μια εξυπνάδα για να δροσίσει κατά τι την υπερθερμασμένη ατμόσφαιρα. 

Ξέρεις τι είναι ισπανική μαλακία; Δεν του ερχόταν τίποτα το ιδιαίτερο. 

Παραδεχόταν, άλλωστε, την αδυναμία του για οιασδήποτε μορφής 

ευφυολογήματα. Θέλεις να σε γλείψω; Απαλλαγμένος από το βάρος μιας 

τέτοιας ευθύνης, ξεστόμισε αυθόρμητα μια ατάκα βγαλμένη από τα χρόνια τα 

παλιά: «Δε θα πεθάνουμε ποτέ, κουφάλα νεκροθάφτη!». 

 

 Η Κατερίνα αιφνιδιάστηκε. Στράφηκε στο μέρος του και χαμογέλασε. 

Μετά έβαλε τα γέλια. Δάκρυα ανάκατα με γέλια. Από τακτ για να μην τον 

προσβάλλω. 

 

«Σε καλό σου, βρε Μιχάλη, με έκανες και γέλασα!». 

«Σου άρεσε; Κι εγώ για να σε κάνω να γελάσεις, το είπα!».  

«Ε, λοιπόν δε θα μπορούσες να μου πεις τίποτα περισσότερο ανακουφιστικό και 

συνάμα τόσο διασκεδαστικό όσο αυτό!». 

«Χαίρομαι, γιατί βοήθησα λίγο να φτιάξει η διάθεσή σου…». 

 

 Ο Μιχάλης έμεινε για λίγο ακόμα κι αποχώρησε για ν’ αφήσει τον 

απαιτούμενο χώρο στην Κατερίνα να επαναπροσδιοριστεί. Φεύγοντας, δεν 

παρέλειψε να ψιθυρίσει τη φράση-άμυνα για τις δύσκολες στιγμές: «και μη 

χειρότερα!». Χάριν του ξεσπάσματος της Κατερίνας σταμάτησε να νιώθει την 

απόρριψη ως χαρακτηριστικό αποκλειστικά δικό του, αφού διαπίστωσε ότι 

πολλοί υποφέρουν από την παρουσία της. Το σημαντικότερο που έδειχνε να 

συνειδητοποιεί ήταν ότι οι περισσότεροι άνθρωποι αναζητούν άλλοθι για να 

κρύψουν τη δυστυχία τους. Γιατί οι άντρες άμα μας σηκώνεται, ντρεπόμαστε 

που φουσκώνει το παντελόνι; 

 



94                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Δεν είναι ακριβώς έτσι, αλλά πού να ξέρει ένας γραφιάς τι σημαίνει 

ζωή! Η πραγματικότητα προσπερνά τη ζωηρή φαντασία κι αφού προσδιορίσει 

επακριβώς τα δεδομένα, ελαττώνει ταχύτητα γελοιοποιώντας τους 

φαντασιόπληκτους μυθοπλάστες. Ξέρεις πως είναι να είσαι στριμωγμένος 

μέσα στα όρια του εαυτού σου; Ασφυκτιάς! Και το χειρότερο είναι όταν αυτά 

τα όρια δεν τα καθόρισες εσύ, αλλά άλλοι! Το περιβάλλον που μεγάλωσες, το 

σχολείο που πήγες, οι φίλοι που έκανες, οι γονείς που σε μεγάλωσαν, οι 

ανεκπλήρωτοι έρωτες, η πίστη που δε διδάχθηκες την αξία της. Φυσικά κι 

έχεις ευθύνες! Πότε όμως το καταλαβαίνεις; Όταν πια έχεις πέσει θύμα όλων 

αυτών των παραμέτρων. Γι αυτό δε λέμε πως πείρα είναι το άθροισμα των 

λαθών που κάνουμε στη ζωή μας; Έτσι κι εγώ. Με πίεζαν από παντού. Κι όσο 

με πίεζαν, τόσο στριμωχνόμουν περισσότερο εντός μου! Τι αυτοεκτίμηση να 

έχεις όταν σε φτύνουν από παντού; Και πόσο ν’ αντέξεις παριστάνοντας τον 

καλό χριστιανό; Και στο φινάλε γιατί να είμαι καλός χριστιανός; Να ζήσω 

ήθελα! Να γεμίσω εμπειρίες, να χορτάσω γεύσεις, να πιω χυμούς ζωής και να 

παρασυρθώ από κύματα πάθους. Να νιώσω πως είμαι κάτι για κάποιον. Όχι 

όμως αριθμός. Ούτε βιβλιάριο τραπέζης. Πόσα βγάζεις; Τόσα! Ωραία! Αυτό το 

μήνα θ’ αλλάξουμε πλυντήριο, κουζίνα και ψυγείο. Τον επόμενο θα βάλουμε 

κλιματιστικό. Κι άμα ζοριστείς λίγο ακόμα μέχρι το καλοκαίρι θα έχουμε 

αλλάξει κι αυτοκίνητο. Ε λοιπόν όχι! Δεν ήθελα μια τέτοια ζωή! Ήθελα μια 

αγκαλιά να με έχει ανάγκη για την αγκαλιά που μπορούσα να της προσφέρω! 

Αυτό μου ζήτησε η μικρή! Μια αγκαλιά! Κι ήταν η πρώτη φορά στη ζωή μου 

που ένιωσα σπουδαίος!  

 Για να είμαι ειλικρινής, θεωρώ υπερβολική την αντίδρασή μου αλλά 

από την άλλη εγώ ηθοποιός είμαι και κάνω ότι λέει το σενάριο! Πάντως 

σίγουρα δε θα μπορούσα να ταυτιστώ με μια τέτοια κοπέλα! Για να μην πω ότι 

μια γυναίκα δε θ’ αντιδρούσε ποτέ έτσι! Μια γυναίκα, αν ένιωθε θιγμένη ή 

προσβεβλημένη, θα έπαιρνε ένα τηλέφωνο τη λεγάμενη και θα της ζήταγε 

εξηγήσεις στα ίσα… Να στείλει mail δακρύβρεχτο πάντως ούτε με σφαίρες! 

Μια αδερφή ίσως! Είναι βλέπεις λίγο πιο ευαίσθητες! Οι γυναίκες είμαστε 

λιγότερο πονηρεμένες στο θέμα συνωμοσία κι αυτό μας κάνει κατά τι 

εξυπνότερες από τους άντρες! Είναι προτιμότερο να κουτσομπολεύεις παρά να 

μηχανεύεσαι θεωρίες συνωμοσίας! Και δε γινόμαστε όλες Κατίνες 

κουτσομπολεύοντας! Γλιτώνουμε τον διασυρμό των άχρηστων κι 

επικίνδυνων συμπερασμάτων γιατί πες-πες η μια με την άλλη αδυνατίζουμε 

τη βαρύτητα των όσων έχουν γίνει κι επομένως εξουδετερώνουμε τα 



Χωρίς σημεία στίξεως σιωπή         95 
_______________________________________________________________________________________________________________________________________________________________________________________________________________ 

 

 

δηλητηριώδη αέριά τους, ακόμα κι αν αυτά έχουν εμάς για στόχο… Με λίγα 

λόγια, δε δίνουμε τόση σημασία στα πράγματα… Θεωρούμε δόγμα τη φράση 

«το πεπρωμένον φυγείν αδύνατον».  

 Στην επιστροφή για το γραφείο του, ο Μιχάλης, περπάτησε τη λιγοστή 

απόσταση προσπαθώντας να ξορκίσει το τέλος μιας εποχής, ευελπιστώντας σ’ 

ένα απαλλαγμένο από δαιμόνια νέο ξεκίνημα. Θα κάνω ένα ευχέλαιο.  

 Εκεί, στον Πύργο των Αθηνών, σε κάποιον από τους ορόφους του, όπου 

και το γραφείο του, αποφάσισε να ξεκινήσει την αντεπίθεσή του, για να έχει 

τη σημειολογική υποστήριξη, αφού αδυνατούσε να βρει άλλο στήριγμα. 

Πατερίτσες συμπάθειας. Ελεήστε τον αόμματο. Πάρτε κύριε λαχεία!  

 Ήταν απόγευμα και κούφωνε το βασίλεμα του ήλιου η αραιή 

συννεφιά. Παντού ερημιά. Άδεια τα μικροσκοπικά γραφεία, one size fits all, 

για τους τοσοδούληδες της ασφαλιστικής βιομηχανίας. Μωρέ θρεφτάρια 

είμαστε όλοι μας! Μονάχος του έπρεπε να εξημερώσει ό,τι θηρίο έκρυβε μέσα 

του, ώστε να μπορέσει να δαμάσει αποτελεσματικά τα άλλα θηρία, τους 

υποψήφιους πελάτες. Τιτάνιο έργο, καθότι εκείνοι αρνούνταν πεισματικά να 

εξημερωθούν, συμβάλλοντας στον οικονομικό εκπολιτισμό του Μιχάλη, του 

κάθε Μιχάλη. Ταρατατζούμ! Ν’ αρχίσει η πρώτη συμφωνία του Μάλερ. 

 

 Νάτο! Κι άλλο σημάδι! One size fits all! Frank Zappa! Ο πρώτος δίσκος 

του Zappa που άκουσα! Ελένη! Που είσαι; Ακόμα στο τηλέφωνο;  

 

 Ο απροσδόκητος χαμός της κυρίας Βογιατζή ξεθώριασε, πριν καν 

φωτίσει, το όνειρό του για επαγγελματική ανάκαμψη. Προσπαθούσε, 

ιδρώνοντας ώρες ατέλειωτες, να εντοπίσει την πηγή της κακοδαιμονίας του. 

Τελικά, ψήφισε εις βάρος του και ήρε την εμπιστοσύνη προς το πρόσωπό του. 

Του έλειπε θάρρος, αναμφισβήτητα. Τη θέλω πολύ κι απελπισμένα! Ναι. 

Δέχτηκε το αποτέλεσμα της ψηφοφορίας αδιαμαρτύρητα. Μοιραία, έπρεπε να 

προχωρήσει σε ανασχηματισμό του χαρακτήρα και εν γένει της 

προσωπικότητάς του. 

 Άρχισε με τα βασικά. Το χτένισμα, ας πούμε. Απαράδεκτη η χωρίστρα 

στο πλάι, που έφτιαχνε μπαλκόνι με τη μαλακία του στο κούτελο. Και τι να 

έκανα; Είχα λυσσάξει! Τον έπαιξα στην τουαλέτα! Από τούδε και στο εξής όλα 

τα μαλλιά κόντρα χτενισμένα προς τα πίσω, για να γυαλίζει αριστοκρατικά 

στην υποψία καράφλας του η εμπειρία, τονίζοντας υπέροχα τους γκρίζους του 

κροτάφους. Έπειτα το ντύσιμο. Τέρμα οι μουντές και μονόχνοτες γραβάτες, τα 



96                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

σκούρα τραπεζοϋπαλληλικά κοστούμια. Να κλείσω και τις κάρτες. Θ’ αφήσω 

τα δάνεια. Όχι στο στυλ που είχε αναγάγει την κακογουστιά σε 

καθωσπρεπισμό. Από εδώ κι εμπρός χαλαρά κοστούμια, να πλέουν με άνεση 

πάνω του, κι από μέσα μονόχρωμα πουκάμισα ή βαμβακερές μπλούζες να 

δείχνουν τον άνθρωπο κι όχι τα ρούχα. Ύφος σικέ, να δηλώνει αυτάρεσκα το 

από κοινού ανακοινωθέν πριν ανακοινωθεί και γίνει κοινό. Δεν έχω πάει με 

κοινή γυναίκα. 

 Σκληρές κι επώδυνες αλλαγές αλλά αναγκαίες. Θα μπορούσε, βέβαια, 

προκειμένου να κερδίσει χρόνο, να συγκαλέσει συνέδριο, τακτικό ή έκτακτο 

αδιάφορο έτσι κι αλλιώς, όπου θα λάμβαναν μέρος όλες οι πλευρές του 

εαυτού του, παραθέτοντας η καθεμιά τα επιχειρήματά της. Ήξερε όμως ότι οι 

δυνάμεις της αντίδρασης, προ του κινδύνου της αποκαθήλωσης, θα 

συσπειρώνονταν σε ανίερες συμμαχίες και στο τέλος θα επανεκλεγόταν ο 

ίδιος με όλες τις δυστυχείς παραμέτρους ενδυναμωμένες αντί εντελώς 

εξουδετερωμένες. Όχι! Όχι στην ατολμία και την αναβλητικότητα, όχι και 

στην πραγματική αιτία των προβλημάτων του, τη δειλία.  

 Τούτου δοθέντος, προτίμησε να καταλύσει τις σκοταδιστικές δυνάμεις 

του εγωιστή εαυτού του, και να προχωρήσει στη λύση του αιφνιδιαστικού 

ανασχηματισμού. Πήρα καινούργιο αυτοκίνητο. Αλήθεια δεν έχεις πάει με 

πουτάνα ρε;  

 Με συνοπτικές διαδικασίες παραδέχθηκε τα λάθη του. Αισθάνθηκε λες 

κι αναδομήθηκε ως δια μαγείας. Και δεν είχε ανοίξει μύτη αντίδρασης!  

 Σηκώθηκε από το γραφείο του ανασχηματισμού και προχώρησε προς το 

βάθρο των ανακοινώσεων. Στον μεγάλο καθρέπτη που είχαν για τοίχο τα 

γραφεία των ασφαλιστών, ώστε ν’ αντανακλούν, διπλασιάζοντας, το μέγεθος, 

καθιστώντας τους γιγάντια ανθρωπάκια την ώρα που βρίσκονταν 

αντιμέτωποι με το ασήκωτο βάρος του τηλεφώνου. Siemens, παλιάς κοπής.  

 Καλός είμαι, σκέφτηκε, κι έκανε μια περιφορά γύρω από τον άξονά του. 

Αν έχανα και μερικά κιλά, θα ήμουν ακόμη καλύτερος, πρόσθεσε έτσι όπως 

είδε από το πλάι να εξέχει η σαμπρέλα που είχε για στομάχι. Στο βάθος του 

καθρέπτη ήταν όλοι και τον χάζευαν να προβάρει τη νέα του εμφάνιση.  

 Η γυναίκα του με το παιδί τους έκαναν γκριμάτσες αγάπης, σκασμένοι 

από τα γέλια της πασαρέλας των αλλαγών. Ο Γιάννης Απέργης υπερθεμάτιζε, 

προτείνοντας οινοποσία για να επισφραγιστεί πανηγυρικά το γεγονός. Η 

Κατερίνα χαμογελούσε ορεγόμενη το ανακαινισμένο προϊόν, κορφολογώντας 

τον από την κορυφή ως τα νύχια, κι ο διευθυντής του μηρύκαζε, 



Χωρίς σημεία στίξεως σιωπή         97 
_______________________________________________________________________________________________________________________________________________________________________________________________________________ 

 

 

χαμογελώντας, τη φράση-ευχή αλλά κι απειλή, «παραγωγή, Μιχαλάκη! 

Παραγωγή! Παραγωγή!». Πινακωτή-πινακωτή! Από το άλλο μου τ’ αυτί!  

 Γοητευμένος από τον άρτι ανασχηματισθέντα εαυτό του, προχώρησε 

γρήγορα στην καθιερωμένη ορκωμοσία, όπως όριζε το πρωτόκολλο. 

Ανανεωμένος πια, επέστρεψε στο γραφείο του για να επισημοποιήσει τη νέα 

αρχή. Έπιασε τον τηλεφωνικό κατάλογο, τον σήκωσε ψηλά κρατώντας τον 

από τη ράχη και τον άφησε να πέσει στο πάτωμα. Μωσαϊκό κι από πάνω 

μοκέτα. Γδουπ! Γδούπος από τοίχο σε τοίχο. Είχε να κάνει ανάλογη κίνηση 

από μαθητής του Γυμνασίου. Εκείνα τα αθώα χρόνια πίστευε ακόμα στη Θεία 

Χάρη και στην όποια εύνοιά της. Συνήθιζε να πηγαίνει πριν το διαγώνισμα 

έξω από την εκκλησία, σήκωνε το βιβλίο του εξεταζόμενου μαθήματος ψηλά 

και το άφηνε να πέσει, ελπίζοντας πως η πτώση θα αποκάλυπτε και το θέμα 

εξέτασής του. Κάποιες φορές είχε σταθεί τυχερός, τις περισσότερες όχι.  

 Ο τηλεφωνικός κατάλογος έπεσε άγαρμπα στο πάτωμα, 

διπλοτσακίζοντας μια παρέα σελίδες. Έπιασε την άκρη τους, αυτή που 

ξεκίναγε χάσκοντας σε γωνία, τη γύρισε και το μάτι του καρφώθηκε στο 

όνομα που έδειχνε το μάτσο των γωνιασμένων σελίδων. Νταλιάνας Λάζαρος.  

Τι όνομα! Α, ο Λάζαρος! Λάζαρε δεύρο έξω! 

 

 Με βρήκε ο μπαγάσας! Εντάξει, έβαλα κι εγώ το χεράκι μου αλλά γι’ 

αυτό λέμε «συν Αθηνά και χείρα κίνει…». Από εδώ και πέρα τελείωσαν τα 

ψέματα Μιχαλάκη! Αυτός ποιος είναι πάλι; Θα πρέπει ν’ αποδείξεις ότι αξίζεις 

τη δεύτερη ευκαιρία σου! Θα ματώσεις λίγο αλλά χωρίς να σπάσουν αυγά 

ομελέτα δε γίνεται! Εγώ είμαι ο Μιχαλάκης; Κι αν πραγματικά πιστεύεις ότι 

ήρθε η ώρα να κερδίσεις μια καλύτερη θέση στο μέλλον σου δε θα δειλιάσεις 

ότι κι αν συμβεί. Μπορώ να κοιμηθώ και να ξυπνήσω αφού συμβεί; 

 

 Με αποφασιστικές κινήσεις, γεμάτες σιγουριά κι αυτοπεποίθηση, 

σχημάτισε τον αριθμό του τηλεφώνου του. Απέναντί του είχε φροντίσει να 

υπάρχει ο καθρέπτης ώστε να παρακολουθεί την πορεία του προς τη νέα τάξη 

πραγμάτων.  

 

«Παρακαλώ, τον κύριο Νταλιάνα!», ξεστόμισε σίγουρος γι’ αυτό που επεδίωκε. 

Λάζαρε εγώ είμαι! 

«Μάλιστα, ο ίδιος!». 

«Καλησπέρα σας, λέγομαι Κατάπολας, Μιχάλης Κατάπολας, και σας τηλεφωνώ εκ 

μέρους…».  



98                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ξαφνικά κόμπιασε συνειδητοποιώντας ότι για τη νέα τάξη πραγμάτων 

δεν είχε εφοδιαστεί με τα βασικά, όπως ας πούμε σάκα, βιβλία, μολύβια, 

γομολάστιχες, για να σβήνει τα λάθη, -καλή ώρα τώρα- αλλά σαν «από 

μηχανής» θεός, από τη δύσκολη θέση τον έβγαλε το ένστικτο της 

αυτοσυντήρησης που όλοι διαθέτουμε σε όποια τάξη κι αν πηγαίνουμε. Κι όλα 

αυτά μέσα σε δευτερόλεπτα.  

  

«…Σας τηλεφωνώ εκ μέρους του κυρίου Τάδε…» κάνει ότι δε με γνωρίζει. Κάνεις 

πως δεν καταλαβαίνεις, ένοχος είσαι και σωπαίνεις. Έλα κόφτο!  

«Ποιανού τάδε, βρε παιδί μου;». 

 Η ολίγων δευτερολέπτων ανακούφιση έφτασε για να ανασάνει και ν’ 

αρχίσει να συμμετέχει πιο στέρεα στη συζήτηση που αγωνιζόταν να ξεκινήσει.  

«Ποιον είδατε χθες το πρωί βγαίνοντας από το σπίτι σας, κύριε Νταλιάνα;». 

«Τους σκουπιδιαραίους!». 

«Όχι, όχι, μετά απ’ αυτούς, τον πρώτο γνωστό σας που συναντήσατε!». 

«Α, έτσι πες μου. Τον Βρασίδα τον Τελαδόγλου είδα, λοιπόν!». 

«Ναι, μπράβο, αυτόν!». 

«Ε, και λοιπόν;». 

«Σας τηλεφωνώ λοιπόν εκ μέρους του κυρίου Τελαδόγλου!» μα δεν αντέχω να 

μην το πω. Σιροπιαστό όνομα έτσι; 

 

 Ο Κατάπολας αφέθηκε να γείρει στην πλάτη της καρέκλας σαν να 

χυνόταν επιτέλους στο καλούπι το υγρό κάποιου πολύτιμου μετάλλου. 

Ένιωσε θριαμβευτικά να ολοκληρώνει το όνειρο των απανταχού 

αλχημιστών, επιτυγχάνοντας να μεταλλάξει ένα κοινό μέταλλο σε ατόφιο 

χρυσάφι. Είχε καταφέρει να μετατρέψει τον αιφνιδιασμό του σε πλεονέκτημα. 

Ένα δευτερόλεπτο χαμόγελου ικανοποίησης αντανακλούσε στον καθρέπτη 

και τον έκανε υπερήφανο. Στο επόμενο δευτερόλεπτο όμως… 

η ώρα θα είναι εχθρός.   

 

«Και γιατί δε με πήρε ο ίδιος;» ακούστηκε εξίσου αγέρωχα η απορία του 

συνομιλητή του για να τραντάξει την αναρριχώμενη επικίνδυνα αλαζονεία 

του. 

«Πού να ξέρω; Όχι, συγγνώμη. Περιμένατε τηλεφώνημά του;». 

«Όχι, αφού δεν το ξέρει το τηλέφωνό μου!». 

«Μα, καλά, φίλος σας και δε γνωρίζει το τηλέφωνό σας;». 

«Σου είπα εγώ ότι είναι φίλος μου;». 



Χωρίς σημεία στίξεως σιωπή         99 
_______________________________________________________________________________________________________________________________________________________________________________________________________________ 

 

 

Ο Κατάπολας κλονίστηκε, τρίζοντας όπως μια καρέκλα υπό το βάρος ενός 

υπέρβαρου ανθρώπου. 

«Μα, σας ρώτησα, κύριε Νταλιάνα, ποιον είδατε βγαίνοντας…». 

«Με ρώτησες ποιον γνωστό μου είδα, όχι ποιον φίλο μου!». 

 

 Άρχισε να αμφισβητεί τις αλχημιστικές του ικανότητες. Έτσι κι αλλιώς 

στερούνταν στοιχειώδους επιστημονικής κατάρτισης, όπως άλλωστε κι οι 

περισσότεροι των αλχημιστών, γι’ αυτό και δε δυσκολεύτηκε να 

επαναπροσδιοριστεί, προκειμένου να παραμείνει πλησίον του αρχικού του 

στόχου. Έχεις διαβάσει τον αλχημιστή; Ευαγγέλιο των ασφαλιστών! 

«Έστω, λοιπόν! Βγαίνοντας από το σπίτι σας, ποιον φίλο σας είδατε πρώτον;». 

«Κανέναν! Όση ώρα πότιζα τον κήπο, πέρασαν οι σκουπιδιαραίοι, ο Βρασίδας ο 

Τελαδόγλου, η κυρα-Νότα η καφετζού και ο Τέλης ο Μπεκρής». 

 

 Στη νέα τάξη πραγμάτων όπου είχε επιλέξει να βρεθεί, χρειαζόταν 

τελικά περισσότερα εργαλεία από μια σάκα, ένα μολύβι, λίγα βιβλία και 

μερικές γομολάστιχες. Λίγα λουλούδια αν θέλεις στείλε μου! Για την ακρίβεια, 

χρειαζόταν τα προαναφερόμενα με ενσωματωμένη τη δυνατότητα αναίρεσης 

της χρήσης τους, όποτε θα αποδεικνυόταν ως ανεπαρκής. Ο Μιχάλης 

Κατάπολας, όμως, δεν μπορούσε να χρησιμοποιήσει αυτή τη δυνατότητα, της 

αναίρεσης και να ξεκινήσει πάλι από την αρχή. Είπα-ξείπα δε χώραγε εδώ. Ο 

Μιχάλης στριφογύρισε στην καρέκλα του κι έκλεισε το φως του καθρέπτη για 

να συνεχίσει πιο ανθρώπινα τον διάλογο. Να παραγγείλω μια πίτσα; 

  

«Πίνει πολύ αυτός ο μπεκρής, ε;». 

«Ξέρω κι εγώ τι κάνει, βρε παιδί μου, ο καθένας; Άσε με, σε παρακαλώ!». 

«Επειδή τον είπατε μπεκρή, γι’ αυτό…». 

«Άντε πάλι! Βιάζεσαι, αγόρι μου, να συμπεράνεις. Δεν τον είπα εγώ μόνο, όλοι έτσι 

τον φωνάζουν, αυτό είναι το επίθετό του!». 

«Α, με συγχωρείτε, ξέρετε…». 

«Παρακαλώ, αλλά δε θέλω να ξέρω!». 

«Τέλος πάντων, δηλαδή χθες το πρωί δε συναντήσατε κάποιον φίλο σας;». 

«Όχι». 

«Δεν έχετε φίλους;». 

«Έχω». 

«Ε, χθες το πρωί δε συναντήσατε κανέναν;». 

«Όχι γιατί το πρωί κοιμόντουσαν!». 



100                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Συγχωρέστε με λίγο γιατί πάει να μου στρίψει, δεν είδατε, χθες, κάποιον φίλο σας 

γιατί το πρωί κοιμούνται;».  

«Άκουσε να δεις, αν εσύ δούλευες νύχτα, το πρωί δε θα κοιμόσουνα;». 

«Πες το, ρε χριστιανέ μου, και μ’ έσκασες, ότι δουλεύεις βράδυ!». 

«Μα, δε δουλεύω βράδυ!». 

«Κύριε Νταλιάνα, άι στον κόρακα!» εδώ που τα λέμε Λάζαρε φιρί-φιρί το 

πήγαινες το πράγμα. Μα με έχεις ζαλίσει με τις μαλακίες σου! Εγώ; Στον άλλο 

πέστα! 

 

 Ο Κατάπολας ήταν έτοιμος να κλείσει το τηλέφωνο, σιχτιρίζοντας 

εξίσου τη νέα τάξη πραγμάτων, την ατυχία του, το επάγγελμά του, το ζώδιό 

του, τον εαυτό του, την ώρα και τη στιγμή που τον είχε αναγκάσει να 

βρίσκεται εκεί για ένα κομμάτι ψωμί. Πριν όμως μουντζώσει το σύμπαν 

εκσφενδονίζοντας το ακουστικό στα τάρταρα της οργής του, τον πρόλαβε ο 

καταπραϋντικός και συνάμα παρακλητικός τόνος της φωνής του κυρίου 

Νταλιάνα. 

 

«Στάσου, βρε παιδί μου! Δε σου είπα να μην βιάζεσαι να βγάλεις συμπεράσματα; 

Εγώ δουλεύω πρωί, στο τελωνείο, οι λιγοστοί μου φίλοι δουλεύουν στα ναυπηγεία, 

στο Σκαραμαγκά. Ε, αυτή τη βδομάδα είναι νυχτερινοί!». 

 

 Ο Μιχάλης Κατάπολας κυμάτισε στην αμηχανία του τα αποσιωπητικά 

της ντροπής, προσπαθώντας να πετύχει την παλίρροια για να επανέλθει 

ανώδυνα. Στου γιαλού τα βοτσαλάκια κάθονται δύο καβουράκια. 

 

«Μιχάλη, ε Μιχάλη, εκεί είσαι;». 

«Ξέρετε, κύριε Νταλιάνα…». 

«Πάλι τα ίδια, ρε συ Μιχάλη; Δε σου είπα ότι δε με ενδιαφέρει να ξέρω;». 

«Μα, γιατί μου λέτε ότι δε σας ενδιαφέρει να ξέρετε; Τι παριστάνετε, τον 

παντογνώστη;». 

«Το αντίθετο! Απλώς, αδιαφορώ γι’ αυτά που ξέρουν οι άλλοι, και συ μαζί. Δεν 

παριστάνω κάτι που δε θέλω να είμαι, απλώς απαιτώ από τον εαυτό μου να ξέρει 

την αλήθεια και το ψέμα του!». 

«Δηλαδή, σας ενδιαφέρει μόνο η αλήθεια;».  



Χωρίς σημεία στίξεως σιωπή         101 
_______________________________________________________________________________________________________________________________________________________________________________________________________________ 

 

 

«Θέλω να ξέρω αν αυτό που ακούω είναι αλήθεια ή ψέματα, αδιαφορώντας για το 

αληθινό και το ψεύτικο, αφού, κάτω από προϋποθέσεις, το ίδιο είναι. Απαιτώ όμως 

να ξέρω τι είναι τι!». 

«Μήπως γίνεστε έτσι απόλυτος όμως;». 

«Απόλυτος θα γινόμουν, αν αποδεχόμουν οτιδήποτε, επειδή το λέει κάποιος!». 

Θα κρατήσει πολύ αυτό; Δεν πάμε για μπιλιάρδο; 

«Και πώς μπορείτε να ξέρετε τι είναι αλήθεια και τι ψέματα, κύριε Νταλιάνα;». 

«Να πας, με την πρώτη ευκαιρία, να σε δει γιατρός Μιχάλη!». 

«Με κοροϊδεύετε;». 

«Βρε αγόρι μου, σου είπα εγώ ότι γνωρίζω τι είναι αλήθεια και τι ψέμα; Θέλω μόνο 

να επιλέγω την αλήθεια και το ψέμα μου, ρε Μιχάλη!». 

«Είστε περίεργος άνθρωπος, κύριε Νταλιάνα!» σου την είπε χρησιμοποιώντας 

εμένα! Αντιποίηση αρχής! Λάθος έκφραση; Γιατί ρε;  

«Περίεργη είναι η ζωή, Μιχάλη. Να, τώρα μιλάμε τόση ώρα στο τηλέφωνο, δεν ξέρω 

γιατί με πήρες, δε με ενδιαφέρει. Αλήθεια όμως είναι ότι μιλάμε και ψέμα ότι με 

πήρες εκ μέρους αυτουνού του τάδε, που μετά έγινε Βρασίδας Τελαδόγλου, που και 

πάλι δε με ενδιαφέρει!». 

«Έχετε δίκιο, αλλά…». 

«Δε με ενδιαφέρει που έχω δίκιο!». 

«Μα, να σας εξηγήσω γιατί σας τηλεφώνησα!». 

«Αυτό είναι δικό σου πρόβλημα, Μιχάλη. Αυτή είναι η δική σου αλήθεια και το δικό 

σου ψέμα να νομίζεις ότι με ενδιαφέρει γιατί τηλεφώνησες!». 

«Μα, έχω να σας προτείνω ενδιαφέροντα πράγματα!» πάμε το βράδυ 

μπουρδελότσαρκα; Δεν έχω πάει ποτέ στη ζωή μου!  

«Στον εαυτό σου, θέλεις να πεις, έχεις να προτείνεις!». 

«Όχι, όχι, σ’ εσάς, πολύ ενδιαφέροντα…». 

«Άκου Μιχάλη, αυτά που λες ότι έχεις να μου προτείνεις είναι πράγματα που δεν τα 

έχω κι αν τα αποκτήσω, θα αισθανθώ καλύτερα;». 

Θα πάει μακριά η βαλίτσα;  

«Ακριβώς!». 

«Αλήθεια και ψέμα Μιχάλη!».  

«Μα, τι λέτε;». 

«Αλήθεια ότι υπάρχουν πράγματα που δεν τα έχω και ψέμα, ότι αν τα αποκτήσω, θα 

αισθανθώ καλύτερα!». 

«Συγνώμη, δε σας καταλαβαίνω…» άμα άκουγες εκτός από λαϊκά και σοβαρή 

μουσική θα καταλάβαινες. Μίλησε ο μαέστρος!  



102                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 «Θα σου εξηγήσω. Αυτά που θέλεις να μου προτείνεις, αν εγώ τα δεχτώ, εσύ 

κερδίζεις;». 

«Ξέρετε, όχι… συγγνώμη… μην ξέρετε, ε ναι θα κέρδιζα!».  

«Άρα, έχω δίκιο. Προτάσσεις τη δυνατότητα να κερδίσεις εσύ, προσπαθώντας να 

πείσεις εμένα να αποδεχθώ την αποδοχή του δικού σου κέρδους, μέσα από την 

παραδοχή ότι υπάρχουν ενδιαφέροντα πράγματα που δεν έχω και πρέπει να 

αποκτήσω».  

Κέρδος, υλικό όφελος χωρίς αντιστάθμισμα. Συμφεροντολόγε!  

«…Καληνύχτα σας και με συγχωρείτε…». 

«Γιατί δεν παραδέχεσαι ότι είναι έτσι; Εξάλλου δέχομαι!». 

«Τι εννοείτε, δέχεσθε;». 

«Δέχομαι να αποκτήσω τα ενδιαφέροντα πράγματα, αρκεί να συμφωνήσεις πως 

έχω δίκιο». 

«Εντάξει, όπως θέλετε! Αλλά πώς δέχεσθε να αποκτήσετε κάτι χωρίς να ξέρετε τι 

είναι;». 

«Μα δε με ενδιαφέρει τι είναι, ρε Μιχάλη, φτάνει που και οι δυο μας θα είμαστε 

ευχαριστημένοι!». 

«Όχι, κύριε Νταλιάνα. Δε συμφωνώ, δεν είναι έτσι, χωρίς να σας εξηγήσω, να 

συναντηθούμε, να δούμε τις ανάγκες σας, όχι δε γίνεται!». 

«Τώρα είσαι εκτός θέματος Μιχάλη. Η αλήθεια σου, η επιθυμία σου να αποκτήσω, 

συγκρούεται με ένα ψέμα. Εγώ, πάντως, αλήθεια δέχομαι! Μήπως τα ενδιαφέροντα 

αυτά πράγματα είναι ψέμα ότι είναι ενδιαφέροντα; Το δικό σου το ψέμα, που είναι η 

αλήθεια των εταιρειών ότι δηλαδή ενδιαφέρονται να αποκτάει ο κόσμος τα 

ενδιαφέροντα πράγματά τους; Ε, Μιχάλη;». 

«Για να είμαι ειλικρινής, δεν εννοούσα αυτό ακριβώς, αλλά νομίζω, ναι, ίσως να 

μην είναι και τόσο ενδιαφέροντα πράγματα, κύριε Νταλιάνα!». 

«Τότε δέχομαι δύο φορές, και για την αλήθεια σου και για το ψέμα σου!». 

«Μα, πουλάω ασφάλειες ζωής!». 

«Δεν πα να πουλάς και αέρα κοπανιστό! Αγοράζω!» ο πωλών τοις μετρητοίς, κι ο 

πωλών με δόσεις.  

«Μα, επιμένω. Δεν μπορείτε να αγοράσετε ασφάλεια ζωής, αν δε δούμε από κοντά 

τις ανάγκες σας!». 

«Τι να τις κάνεις τις δικές μου ανάγκες, Μιχάλη; Οι δικές σου ανάγκες είναι το 

πρόβλημα!».  

«Μα, εσείς θα αγοράσετε ασφάλεια ζωής, όχι εγώ!». 

«Αυτό ακριβώς λέω κι εγώ, ρε Μιχάλη. Εγώ θα αγοράσω για να καλύψω τη δική σου 

ανάγκη να πουλήσεις. Τι δουλειά έχουνε οι ανάγκες μου;». 



Χωρίς σημεία στίξεως σιωπή         103 
_______________________________________________________________________________________________________________________________________________________________________________________________________________ 

 

 

«Δηλαδή δε σας ενδιαφέρει η ασφάλεια ζωής;». 

«Όχι!» ούτε κι εμένα μ’ ενδιαφέρει αλλά υπομένω αγόγγυστα τον μαλάκα.... 

Τελείωνε ρε!  

«Με έχετε φέρει σε αδιέξοδο, κύριε Νταλιάνα…». 

«Προσπάθησε να εντοπίσεις αν αμφιβάλλεις για την αλήθεια σου ή το ψέμα σου! 

Πουλάς ασφάλειες ζωής, αλήθεια... Σε ενδιαφέρουν οι ανάγκες μου, ψέμα… 

Αγοράζω αυτό που πουλάς, αλήθεια… Με ενδιαφέρει η ασφάλεια ζωής, ψέμα! Απλά 

είναι, ρε Μιχάλη, τα πράγματα!». 

«Μα, δε σας λέω ψέματα, κύριε Νταλιάνα… Έτσι δουλεύουμε οι ασφαλιστές… 

Επειδή η ιδιωτική ασφάλιση είναι συμπληρωματική, εντοπίζουμε τις ελλείψεις 

φροντίζοντας να καλύπτουμε τα κενά της κοινωνικής ασφάλισης!». 

«Και ποια είναι τα κενά αυτά, Μιχάλη;». 

«Η σύνταξη πρώτα απ’ όλα, μετά η νοσοκομειακή περίθαλψη…». 

«Και αυτά θα τα βελτιώσει η ασφάλεια ζωής;».  

«Βεβαίως! Κι αν κλείσουμε ένα ραντεβού, θα σας το αποδείξω… Έχω όλα τα 

τελευταία στοιχεία σε κατατοπιστικούς πίνακες που θα μας βοηθήσουν να έχουμε 

την πληρέστερη εικόνα!». 

«Όχι, Μιχάλη… Δε συμφωνώ… και θα καταλάβεις. Αυτά τα κενά που λες, πώς 

δημιουργήθηκαν;» στ’ αρχίδια μου πώς δημιουργήθηκαν!  

«Μα, τα δημιούργησε η υπογεννητικότητα, που ελαττώνει το εργατικό δυναμικό κι 

αυξάνει τους συνταξιούχους, και φυσικά η κακοδιαχείριση των αποθεματικών των 

ταμείων!».  

«Λάθος! Η υπερκατανάλωση είναι η αιτία! Σπαταλάμε περισσότερα απ’ όσα 

παράγουμε υποθηκεύοντας το μέλλον μας εν ονόματι της βελτίωσης του επιπέδου 

ζωής. Ποιας ζωής; Όχι της δικής μας πάντως, γιατί έτσι όπως εκβιάσαμε, 

πολλαπλασιάζοντας τις περιττές ανάγκες, τους εαυτούς μας, μάλλον πασχίζουμε 

για τις ανάγκες εκείνων που δήθεν κόπτονται για τη βελτίωση του τρόπου ζωής 

μας… Πήξαμε στα γιαούρτια, στα αναψυκτικά, στα αυτοκίνητα, στις θαυματουργές 

κρέμες, στα φαγητά, στα χωνευτικά εγγύηση για καλύτερες συνθήκες χεσίματος 

των προηγουμένων, στα ινστιτούτα αδυνατίσματος για ανελέητα 

σαβουροκαταβροχθίσματα άνευ τύψεων, στα λόγια που φουσκώνουν την 

κοκορομυαλιά μας… Γι’ αυτό σου λέω, αγόρι μου, να συμφωνήσουμε ότι αν 

υπάρχουν κενά, εμείς τα δημιουργήσαμε, και μετά να κάνουμε ό,τι θέλεις…» ρε 

μαλάκα Λάζαρε, σίγουρα δεν έχεις κάνει θητεία στα κομμουνιστικά;  

«Μα, αυτό δε θα είναι ενάντια στα ‘‘πιστεύω’’ σας; Γιατί να κάνετε κάτι το οποίο το 

βρίσκετε περιττό; Μόνο και μόνο για να με ευχαριστήσετε; Δεν θέλω, κύριε 

Νταλιάνα, έχω κι έναν εγωισμό, ξέρετε…». 



104                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Μιχαλάκη, αγόρι μου, τον εγωισμό σου τον έχεις κατουρήσει προ πολλού, από τη 

στιγμή που σήκωσες το τηλέφωνο και με κάλεσες, λέγοντας ψέματα ότι 

τηλεφωνείς εκ μέρους κάποιου. Έξυπνο αυτό…. Ήθελε θράσος… κι εσύ απέδειξες ότι 

διαθέτεις… Και το θράσος συγκρούεται με τον εγωισμό, ξέρεις. Όσον αφορά τα 

‘‘πιστεύω’’ μου, είναι κι αυτά εμπορεύσιμα, αγοράζονται και πωλούνται. Να, τώρα, 

ας πούμε, στα πουλάω κι εσύ είσαι έτοιμος να τα αγοράσεις. Το κόστος παραγωγής 

τους, για μένα στη συγκεκριμένη περίπτωση, είναι μια ασφάλεια ζωής. Εγώ δέχομαι 

να επωμιστώ το κόστος, προκειμένου να σου πουλήσω τις απόψεις μου. Εσύ;». 

«Πολύ ωραία, λοιπόν, τι θα λέγατε για την ερχόμενη Τρίτη, στις έξι το απόγευμα;». 

«Αριστοφάνους 10, στον Κολωνό, μονοκατοικία με κήπο και κληματαριά…». 

«Ανυπομονώ να σας συναντήσω, καλό σας βράδυ…». 

«Καλό βράδυ, Μιχάλη, καλό βράδυ…» επιτέλους! Είναι να μη σου δώσει 

μικρόφωνο κανείς… 

 

 Ή μας έχει πάρει χαμπάρι ο γραφέας τι πάμε να του σκαρώσουμε ή έχει 

ταυτιστεί τόσο με τον Μιχαλάκη που αντέδρασε αναπάντεχα 

προετοιμασμένος! Θα δείξει… 

   

 Συμπαραγωγή! Ιδού η λύση. Να προταθεί στους Έλληνες να αναλάβουν 

ένα μέρος της κατασκευής των αρμάτων μάχης, οπότε και μόνη η προοπτική 

της δημιουργίας εκατοντάδων νέων θέσεων εργασίας θα αρκούσε ώστε να 

υπογραφεί το πολυπόθητο συμβόλαιο. Παράλληλα, θα γίνει πρόταση 

περικοπής της αρχικής παραγγελίας κατά το 1/3 του αριθμού των αρμάτων 

μάχης, ώστε να εναρμονιστούμε στο πνεύμα της γενικότερης μείωσης των 

εξοπλισμών, φροντίζοντας όμως να διατηρηθεί η option παράδοσης των 

υπολοίπων για μετά το 2005, οπότε και θα έχει λήξει η περίοδος των 

περικοπών. Έτσι, και το συμβόλαιο θα έχει υλοποιηθεί αλλά κι ο επιθυμητός 

αριθμός των αρμάτων μάχης. Άσε που έτσι προλαβαίνουμε και 

συντασσόμαστε με το πνεύμα της προτάσεως περί μείωσης των αμυντικών 

δαπανών, που μιλάει ξεκάθαρα για πολιτική ανακούφισης των ασθενέστερων 

οικονομικά τάξεων.  

 

 Να σου πω, εμένα μου φαίνεται ή ο γραφέας τους έχει βάλει όλους να 

μιλάνε το ίδιο; Και γίνεται αυτό; Δεν ξέρω, τι περιμένεις από κομμουνιστές 

όμως!  

 



Χωρίς σημεία στίξεως σιωπή         105 
_______________________________________________________________________________________________________________________________________________________________________________________________________________ 

 

 

 Ο Γκαμπριέλ αποτραβήχτηκε στην πλάτη της πολυθρόνας, πλέκοντας 

τα χέρια για μαξιλάρι στο κεφάλι του. Αισθανόταν υπερήφανος για την 

κυοφορία μιας τόσο ιδιοφυούς ιδέας. Σαν άλλος Καίσαρας αφέθηκε να γευτεί 

τις ζητωκραυγές των εκστασιασμένων υπηκόων του. Μαγεμένος από τις 

επευφημίες, δεν άκουγε το κουδούνισμα του τηλεφώνου, που, καρτερικά, σαν 

να κράταγε σιγόντο, συμμετείχε στην αποθεωτική του πορεία. Ώσπου η 

γραμματέας του δεν άντεξε να συνηγορεί στις επικές ονειροπολήσεις του και 

μπήκε, διακριτικά, στο γραφείο του. 

 

«Κύριε πρόεδρε, είστε καλά;» ρώτησε με εμφανή την απορία στο 

αναπαλαιωμένο πρόσωπό της. Ο Γκαμπριέλ δεν αιφνιδιάστηκε, μόνο έστρεψε 

το βλέμμα του καθησυχαστικά προς το μέρος της. 

«Και γιατί να μην είμαι, παρακαλώ; Στο τέλος εμείς θα είμαστε οι νικητές, όπως 

πάντα άλλωστε, επί των ημερών της προεδρίας μου…». 

«Επιτρέψτε μου να επισημάνω πως δεν απαντούσατε στο τηλέφωνό σας αρκετή 

ώρα…». 

«Τηλέφωνο; Ποιο τηλέφωνο; Και γιατί δε μου τηλεφώνησες να μου πεις ότι με 

παίρνεις τηλέφωνο; Τέλος πάντων, σε συγχωρώ, να μην επαναληφθεί όμως…». 

 Η γραμματέας του, μαθημένη να υποτάσσεται στο αξίωμα των πολλών 

μηδενικών του μισθού του, προσπέρασε αφαιρετικά το σουρεαλιστικό 

κατσάδιασμα.  

«Σας ζητούν επίμονα από Ελλάδα, από το γραφείο κάποιου κυρίου 

Τριανταφυλλίδη… Τι να κάνω;». 

 Ο Γκαμπριέλ συνέχισε, ιππεύοντας με καμάρι, να χαιρετά τα πλήθη, 

προσέχοντας του αλόγου του τον ελαφρύ καλπασμό, ώστε να ανεμίζει 

υπέροχα ο πορφυρένιος του μανδύας. 

«Τι να κάνεις; Μα, τη δουλειά σου, βέβαια! Συνέδεσέ με αμέσως!». 

 

 Έκπληκτη κι απαυδισμένη η γραμματέας, έκλεισε πίσω της την πόρτα 

και έσπευσε προς εκτέλεση των καθηκόντων της. Ο Γκαμπριέλ πήρε θέση 

αναπαυτική στο γραφείο του και περίμενε. Έγειρε ελαφρά την πλάτη του στο 

κάθισμα για να εξασφαλίσει την απαραίτητη άνεση στο στέρνο του, ώστε η 

αναπνοή να ελέγχεται από τον ίδιο κι όχι από την κρισιμότητα του 

τηλεφωνήματος, κι άφησε τα χέρια του χαλαρά να χωροθετηθούν στη στάση 

του λιονταριού. Ελαφρά κλεισμένες οι παλάμες, με τα ακροδάχτυλα έτοιμα να 

γαντζώσουν ή να γαντζωθούν. Κοίταξε το ρολόι του, πλησίαζε δώδεκα, 

επομένως στην Ελλάδα πλησίαζε έντεκα. Ο καιρός στην Αθήνα ήταν ήδη 



106                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

καλοκαιρινός με το θερμόμετρο να αγγίζει τους 25 βαθμούς, με ηλιοφάνεια κι 

αραιές νεφώσεις που ανανεωνόντουσαν ένεκα των ασθενών 

βορειοανατολικών ανέμων εντάσεως πέντε με έξι μποφόρ. Χρήσιμες 

πληροφορίες, που άντλησε άμεσα με ένα απλό κλικ στην οθόνη του 

υπολογιστή του.  

 

«Καλημέρα κύριε Τριανταφυλλίδη! Είμαι πολύ καλά, σας ευχαριστώ για το 

ενδιαφέρον σας, βεβαίως, φυσικά, ούτε συζήτηση, μα τι λέτε τώρα! Μα, εννοείται 

αυτό! Θέλω να πιστεύω πως έχουμε κάνει από κοινού καλή δουλειά… Είμαι σίγουρος 

ότι θα εκτιμηθεί η νέα, τροποποιημένη πρότασή μας… Να την ακούσω την ιδέα σας… 

Με εκπλήσσετε τώρα… Έχετε πρόβλημα προσέλευσης επισκεπτών στα μουσεία σας; 

Μα αυτά είναι απογοητευτικά νούμερα! Σας το εκμυστηρεύτηκε ο υπουργός, είπατε; 

Έχει βάλει και στόχο 25% αύξηση τον χρόνο μέχρι το 2006; …Τι να σας πω τώρα… να 

προσπαθήσω… Δεν υπόσχομαι τίποτα, όμως… Αφήστε με να το σκεφτώ λίγο… Έχω 

ήδη εκτεθεί, ξέρετε… Δεν πρέπει να έχετε παράπονο… Δώστε μου λίγο χρόνο… θα 

προσπαθήσω… το καταλαβαίνω… είμαστε σύμφωνοι… Θα τα ξαναπούμε… θα σας 

καλέσω εγώ μόλις έχω νεώτερα… Αντίο σας…». 

 

 Ο Γκαμπριέλ έκλεισε το τηλέφωνο προβληματισμένος. Αν είναι 

δυνατόν! Οι Έλληνες δεν κατάφερναν να πείθουν τους τουρίστες να 

επισκέπτονται τα μουσεία τους! Την ίδια στιγμή ωρύονται σε διεθνές επίπεδο 

απαιτώντας την επιστροφή των μαρμάρων της Ακροπόλεως, τα οποία λένε ότι 

ένας Άγγλος λόρδος είχε κλέψει στα τέλη του 19ου αιώνα! Απίστευτο το 

θράσος τους! Τόσο μεγάλο, ώστε ακόμα και το δίκαιο αίτημα της επιστροφής 

αυτών των μαρμάρων να καταντά γελοίο, επειδή κάποιοι ανεύθυνοι έχουν 

κάνει καθεστώς τη γελοιότητά τους και πληρώνονται μάλιστα και γι’ αυτό. Τι 

μάρμαρα είναι αυτά τέλος πάντων; Και γιατί πρέπει να φύγουν από ένα 

μουσείο και να πάνε σ’ ένα άλλο που δεν υφίσταται κιόλας; Ακούς εκεί θράσος 

να μου ζητήσει να μεσολαβήσω στον υπουργό πολιτισμού! Θα μπορούσε λέει 

να ασκήσει πίεση, με το πρόσχημα της ελληνογαλλικής φιλίας, στα μεγάλα 

ταξιδιωτικά γραφεία, για να κατευθύνουν τους πελάτες τους στην Ελλάδα 

των αρχαιοτήτων. Κι έπειτα να πιάσω και τον υπουργό Παιδείας να τον πείσω 

να επαναφέρει τη διδασκαλία των αρχαίων ελληνικών στα γαλλικά σχολεία.  

 Ο Γκαμπριέλ είχε εκνευριστεί. Έχοντας συνειδητοποιήσει την 

κατάσταση και εκπαιδευμένος να εστιάζει τη δράση του στην αντιμετώπιση 

των όποιων δυσκολιών, προσπάθησε, χαλαρώνοντας, να οριοθετήσει το 

πρόβλημα μετά των παραφυάδων του.  



Χωρίς σημεία στίξεως σιωπή         107 
_______________________________________________________________________________________________________________________________________________________________________________________________________________ 

 

 

 Σκέφτηκε λοιπόν να βουτήξει χωρίς χρονοτριβές στις λύσεις. Εν τω 

μεταξύ θεώρησε απαραίτητο ένα μακροβούτι λουτροθεραπείας συνδυασμένο 

με μασάζ. Τι τον είχαν άλλωστε τον υπερπολυτελή χώρο SPA στα γραφεία 

τους; Δική μου ιδέα!  

 Μ’ ένα τηλεφώνημα ειδοποίησε τη γραμματέα του για τα καθέκαστα. 

Έπειτα ακολούθησε ράθυμα την κατεύθυνση της επιχείρησης 

αναζωογόνησης. The eagle has landed. Over. Στόχος η πλήρης απεξάρτηση 

από τις ιδιαίτερα τοξικές παρενέργειες της ασκήσεως των καθηκόντων του ως 

προέδρου και διευθύνοντος συμβούλου της Bowfin industries. Τι καλύτερο 

από το να αφεθεί διαδοχικά στα στάδια που έκαναν το SPA δημοφιλές στους 

κύκλους των απανταχού executives, ώστε να θεωρείται κεκτημένη παροχή 

στα εκατομμυριούχα συμβόλαιά τους. Έχεις πάει στο Spa του Βελγίου; SpaSpaSpaSpa is a 

municipality located in the Belgian province of Liege, in the French speaking 

part of Belgium. It is situated in a romantic valley amid hills which form part 

of the Ardennes chain… 

 

 Ξεκίνημα με μασάζ στο νερό της θερμαινόμενης ιαματικής πισίνας, 

συνέχεια με θεραπευτικό λασπόλουτρο και ξέβγαλμα με θαλασσοθεραπεία. 

Ακολούθως ένα δεκάλεπτο χαμάμ, όπου, στο ειδικά διαμορφωμένο δωμάτιο 

με τους ατμούς που μαίνονταν λες και είχε πάρει φωτιά το νερό, είχαν 

απελευθερωθεί μικρές σφαίρες αιθέριων ελαίων για να βοηθήσουν το σώμα 

να πλησιάσει το χρώμα της αστακομακαρονάδας. Στη συνέχεια, ξάπλα στο 

ειδικό κρεβάτι-στραγγιστήρι. Χαλαρωτικός χαμηλός φωτισμός, ατμοσφαιρική 

και συνάμα αδιάφορη μουσική και η μασέζ, μια χοντρή αφράτη με πανάλαφρα 

χέρια, έτοιμη να οργώσει, αποψιλώνοντας κιόλας τα ψόφια κύτταρα, το σώμα 

του Γκαμπριέλ. Κρέμες πάνω σε κρέμες που διώχνουν άλλες κρέμες κι όλες 

μαζί να λειτουργούν σαν μαγικά φίλτρα για την τελική ανασύνταξη των 

ψυχικών και σωματικών δυνάμεων του Γκαμπριέλ.  

 Μετά, η χοντρή ζυμώνει με τα χέρια της και πλάθει εξομαλύνοντας ό,τι 

εξέχει. Δεν αφήνει να της ξεφύγει τίποτα, ούτε καν τα ακροδάχτυλα των 

χεριών του Γκαμπριέλ. Με τέτοια παροχή υπηρεσιών είναι εύλογο γιατί στο 

τέλος αυτής της ονειρικής διαδρομής ένιωθε άλλος άνθρωπος.   

 

 Παρόλο το ευχάριστο κι αναζωογονητικό διάλειμμα, το πρόβλημα 

παρέμενε. Πώς θα κατάφερνε να πουλήσει στην Ελλάδα τα τεθωρακισμένα 

του; Θα αναγκαζόταν να υποκύψει στις παράλογες απαιτήσεις του 

διαμεσολαβητή μιζαδόρου, προκειμένου να υλοποιήσει τον στόχο του; Είχε 



108                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αρχίσει να καταντά ιδιαιτέρως ενοχλητικό να δέχεται σχεδόν καθημερινά 

απίστευτους έμμεσους εκβιασμούς, τους οποίους έπρεπε να ανέχεται, ώστε να 

αντιμετωπίζει τους άμεσους εκβιασμούς που του ασκούνταν στις εκάστοτε 

συνεδριάσεις του διοικητικού συμβουλίου της εταιρείας του. Κάτω από ένα 

τέτοιο καθεστώς πίεσης, ήταν φυσικό να ταλαιπωρείται ο οργανισμός του από 

τη συσσώρευση διάφορων τοξινών, αποτέλεσμα των κυμάτων αρνητικής 

ενέργειας από τα οποία μαστιζόταν. Ευτυχώς που υπήρχε το SPA. As the 

famed site of healing hot springs, Spa has been frequented as a watering - 

place since as early as the 14th century. 

 

 Σε πλήρη αντιδιαστολή ο Μιχάλης. Άνευ δυνατότητας για ένα SPA, το 

πολύ-πολύ να πηδήξει την Κατερίνα, η οποία επίσης είναι αγχωμένη, με 

αποτέλεσμα απλώς να ανταλλάξουν τα σωματικά τους υγρά, τα μολυσμένα 

από τον ίδιο ιό, αυτόν της απόρριψης, με τρόπο που οι σεξουαλικές τους 

περιπτύξεις να τον δυναμώνουν αντί να τον εξουδετερώνουν. Αν οι Βέλγοι 

έχουν Spa, εμείς έχουμε τα Καμένα Βούρλα. Access denied! Ο ιός του 

Γκαμπριέλ. Διαφορά φιλοσοφίας. Και χρημάτων βεβαίως-βεβαίως… Ο 

Γκαμπριέλ, σαν πλούσιος και επιτυχημένος, δεν είναι ανασφαλής γι’ αυτό 

αναζητά την ξεκούραση σώματος και μυαλού. Ο Μιχάλης, σαν φτωχός κι 

αποτυχημένος, είναι μόνιμα ανασφαλής, γι’ αυτό εξακολουθεί να καταπονεί 

το σώμα και το μυαλό του, μην τολμώντας ο ίδιος να επιλέγει, αφού έχει 

πιστέψει πως μόνιμα ή θα τον επιλέγουν ή θα τον απορρίπτουν. Αυτό είναι 

που λένε έφαγε πόρτα; Είσαι ν’ ανοίξουμε ένα Καμένα Βούρλα;  

 Ο Γκαμπριέλ έχει στόχους ξεκάθαρους και φροντίζει να μην 

αποπροσανατολίζεται από αυτούς. Ο Μιχάλης δεν έχει τίποτα. Επιπλέον, 

γίνεται, εν τη αγνοία του φυσικά, στόχος για κάποιους άλλους. Ο Μιχάλης 

εστιάζει την προσοχή του στη φράση «έχω πρόβλημα», ενώ ο Γκαμπριέλ σ’ 

αυτήν που λέει «ψάχνω και βρίσκω λύση». Έχω δυσανεξία στα φασόλια. Δεν 

ξέρω, δεν έχω φάει ποτέ. 

 Εν κατακλείδει, ο Μιχάλης είναι τεμπέλης και ηττοπαθής και 

καμώνεται πως η μιζέρια του οφείλεται στην ανασφάλεια του επαγγέλματός 

του. Ο Γκαμπριέλ είναι αρπακτικό -ο καλύτερος και πιο δυνατός κερδίζει- και 

δεν έχει αναστολές -δεν έχει χρόνο για τέτοιες- γι’ αυτό η όποια αμφιβολία 

του είναι ποσοτική, έχει να κάνει με τα εκατομμύρια της αμοιβής του. Ναι, 

αλλά η ηθική; Επιταγές παίρνετε;  

 



Χωρίς σημεία στίξεως σιωπή         109 
_______________________________________________________________________________________________________________________________________________________________________________________________________________ 

 

 

 Ποια ηθική ρε; Όσο ανήθικη είναι η συμπεριφορά ενός αδίστακτου 

επιχειρηματία που μάχεται να προασπίσει μέχρις εσχάτων τα έστω ανήθικα 

κεκτημένα δικαιώματά του, άλλο τόσο ανήθικη είναι και η συμπεριφορά ενός 

κακομοίρη ασφαλιστάκου που κρύβεται πίσω από τη δεδηλωμένη 

ανηθικότητα ενός συστήματος για να προστατέψει τη μιζέρια, όπως 

επωάστηκε εντός του, από την αδυναμία ή και την ανικανότητα ακόμη να 

παλέψει για το δικαίωμα στη ζωή. Κι εσείς για το συνέδριο είστε; Του 

ξενοδοχείου είπατε; Και τι ώρα τελειώνετε; Γιατί η ζωή είναι ένα δάνειο 

αγαθό κι οφείλει να την προστατέψει. Κι αν υπάρχει μια δύναμη που τον 

υποχρεώνει να φερθεί προστατευτικά, αυτή είναι η ηθική, φυσικά! Κι αυτός 

είναι ένας αγώνας ωραίος. Τόσο ωραίος ώστε ο κάθε Γκαμπριέλ πασχίζει να 

τον ακυρώσει, όχι να τον κερδίσει. Αυτός γιατί με πιάνει στο στόμα του 

συνέχεια; Είχαμε πει λίγες εμφανίσεις και μακριά από δημοσιογράφους! Ενώ ο 

Μιχάλης, ανίκανος ενώπιον του ωραίου ν’ αντιδράσει ηρωικά, πέφτει στην 

παγίδα μιας placebo λύσης... Και ψάχνει την ηθική στις πράξεις των άλλων κι 

όχι στις δικές του. Κι η ζωή του γίνεται πιο μίζερη κι ανήθικα φτωχή… Ε, όχι 

και 200 ευρώ! Με τόσα βρίσκω πολύ καλύτερη, μαντάμ! Μιχάλη τελείωνε, 

βγαίνεις!  

 

 Γραφέα είσαι απαράδεκτος! Σου επιστρέφω τις προσβολές εις διπλούν! 

Είσαι και φαίνεσαι λοιπόν! Κι αν θέλεις να μάθεις, με τη μικρή το πήδημα δεν 

έγινε ποτέ καθεστώς! Μια φορά ήταν όλη κι όλη! Δε θέλησα να δώσω 

συνέχεια γιατί απλούστατα θα ακύρωνα την ευχαρίστηση και τον σκοπό της 

μίας και μοναδικής φοράς! Αλλά φαίνεται είσαι τόσο επαρμένος που 

φαντάζεσαι πράγματα για να ικανοποιείς τις δικές σου ανικανοποίητες 

ορέξεις κι επιθυμίες! Δε θα με εξέπληττε αν τον έπαιζες κιόλας καθώς 

γράφεις! Μήπως θέλεις να σου πω πως ήταν η μικρή στο κρεβάτι; Ηφαίστειο! 

Και γαμώ τα σώματα, ωραία σφιχτά βυζιά, κωλομέρι σαν τσουρέκι και χείλη 

από ροδοπέταλα! Τρεις φορές τελείωσα! Εντάξει; Μήπως θέλεις κι άλλες 

εικόνες να τον παίξεις καλύτερα;  

 

 Ανανεωμένος ο Γκαμπριέλ επέστρεψε στο γραφείο του και, χωρίς 

χρονοτριβή, άρχισε τα τηλέφωνα για την εξεύρεση των λύσεων. Σε λίγη ώρα 

είχε καταφέρει να μάθει οτιδήποτε απαραίτητο θα τον βοηθούσε στην 

προσπάθειά του να ικανοποιήσει την εξωφρενική απαίτηση του Έλληνα 

μεσάζοντα. Επεδίωξε και κατάφερε να μιλήσει με τον Γάλλο υπουργό 

πολιτισμού. Του τα είπε ξεκάθαρα αποσαφηνίζοντας γιατί παίζονται 



110                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

συμφέροντα της γαλλικής οικονομίας εκτός αυτών της εταιρείας του. Ναι, στο 

Spa ήμουν, θα τα πούμε το βράδυ; Εντάξει! Καθότι το πολυπόθητο συμβόλαιο 

των τεθωρακισμένων αρμάτων μάχης θα εξασφάλιζε τόσο τη βιωσιμότητα 

της Bowfin όσο και τις θέσεις πεντακοσίων εργαζομένων, οι οποίοι, σε 

διαφορετική περίπτωση, θα απολύονταν άμεσα.  

 Ο υπουργός δεσμεύτηκε να πράξει τα δέοντα για το συμφέρον της 

Γαλλίας. Ακολούθως, ο Γκαμπριέλ ήρθε σ’ επαφή με τον διευθύνοντα 

σύμβουλο, που ήταν φίλος του, του μεγαλύτερου ταξιδιωτικού γραφείου του 

Παρισιού, φροντίζοντας να του μεταφέρει, εμπιστευτικά πάντα, τις κινήσεις 

περί επαναφοράς της διδασκαλίας των αρχαίων ελληνικών, τις οποίες 

επρόκειτο να κάνει ο Γάλλος υπουργός πολιτισμού. Άνδρα μοι ένεπεν, μούσαν 

πολύτροπον. Πού να ξέρω τι σημαίνει; Τέλος, έδωσε εντολή στο λογιστήριο 

της εταιρείας του να ετοιμάσουν μια επιταγή δωρεάς με παραλήπτη το 

υπουργείο πολιτισμού υπέρ ενίσχυσης των εκπαιδευτικών προγραμμάτων στα 

σχολεία όλης της χώρας. Travel check παίρνετε;  

   

 Μπα, νύσταξα! Θα πάω να την πέσω! Ο μεσημεριάτικος ύπνος είναι 

λένε ασπίδα για το εγκεφαλικό! Κοίταξε να δεις φίλε μου τι κάθομαι και 

σκέφτομαι τώρα! Γεράσαμε γαμώτο! Αποκτήσαμε πρεσβυωπία, προσέχουμε τι 

τρώμε, κάνουμε εξετάσεις μία φορά το χρόνο, και το σημαντικότερο, γαμάμε 

ολοένα και λιγότερο… Εγώ πάντως το ομολογώ… Ζήλεψα τον Μιχαλάκη…  

 



Χωρίς σημεία στίξεως σιωπή         111 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

    

    

    

3.3.3.3.    

    

 Το σπίτι του Λάζαρου Νταλιάνα βρισκόταν στον Κολωνό. Κερατσίνι. 

Στις παρυφές ενός λόφου μ’ ένα περίεργο όνομα. Φάτσα με το φουγάρο. 

Σκουζέ. Μονοκατοικία με όμορφο κήπο που τον διέσχιζαν περίτεχνα μικρά 

πλακόστρωτα δρομάκια. Πολυκατοικία της συμφοράς. Δύο λεμονιές έστεκαν 

ένθεν κακείθεν καμαρωτές σαν οικοδέσποινες στην είσοδο του σπιτιού, ενώ 

τριανταφυλλιές και γαριφαλιές κι ενδιάμεσα μαργαρίτες άνοιγαν τον 

ορίζοντα των χρωμάτων πριν από την κύρια είσοδο του σπιτιού. Είχα ένα 

κιλίμι στον τοίχο με μια τέτοια ζωγραφιά. 

 Στο βάθος, αριστερά όπως έμπαινες, μια κληματαριά θα έκανε, με το 

πυκνό φύλλωμά της που στηριζόταν σ’ έναν δυνατό κορμό, πλάτη για 

πλούσιο Αυγουστιάτικο ίσκιο. Το παρκινγκ. Στην απέναντι άκρη, μια 

καλοφτιαγμένη και νοικοκυρεμένη αποθήκη στέγαζε με ασφάλεια τα 

απαραίτητα εργαλεία για τον καλλωπισμό αυτής της καλοαναθρεμμένης 

αυλής. Τσιμέντο παντού. 

 Η πόρτα της εισόδου στο σπίτι ήταν ξύλινη διπλόφυλλη, νεοκλασική, 

στο χρώμα του κυπαρισσιού, με μικρά τζαμένια παράθυρα-φεγγίτες στο πάνω 

μέρος της. Μια κακόγουστη πόρτα που έτριζε συνεχώς και δεν έκλεινε ποτέ. Τι 

να κλέψουν; Ολόκληρη η πρόσοψη της μονοκατοικίας ήταν βαμμένη στην 

απόχρωση της ώχρας που έχουν τα στάχυα όταν είναι έτοιμα για θερισμό. 

Κεραμιδί χρώμα που με τον καιρό και το καυσαέριο είχε γίνει σκούρο καφέ.   

 Ο Μιχάλης Κατάπολας κοντοστάθηκε πριν χτυπήσει το κουδούνι. 

Αναρωτήθηκε γιατί είχε πάει στο ραντεβού αυτό. Έκανε να γυρίσει να φύγει, 

μα δεν πρόλαβε. Ξέχασα το κινητό στο αυτοκίνητο. Η πόρτα άνοιξε κι ένας 

μικροκαμωμένος μα γεροδεμένος εξηντάρης ξεπρόβαλε ήρεμα. Με κάτασπρα 

μαλλιά και ροδαλά, όμορφα ρυτιδιασμένα μάγουλα έλαμπε αγέρωχα όπως τον 



112                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

χτύπαγε η αντηλιά που ερχόταν από το βάθος ενός φωτεινού δωματίου. Η 

ματιά του τον περιεργάστηκε ψυχογραφώντας τον, ενώ δευτερόλεπτα μετά 

άφησε να διαφύγει ένα εγκάρδιο μειδίαμα -δείγμα ότι ήταν ευπρόσδεκτος ο 

επισκέπτης- στο πρόσωπό του. Κουρεύτηκες ρε μαλάκα;  

«Πέρασε μέσα, Μιχάλη, μη στέκεσαι έξω…». 

 Ο Κατάπολας αναθάρρησε κι έτεινε το χέρι του για χαιρετισμό. 

«Χαίρω πολύ, κύριε Νταλιάνα». 

 Ο οικοδεσπότης ανταπέδωσε τον χαιρετισμό χαμογελώντας. 

«Ας το αφήσουμε αυτό να δούμε αν θα το πεις καθώς θα φεύγεις». 

 

 Προχώρησαν στο εσωτερικό του σπιτιού. Τέσσερις όροφοι με τα πόδια. 

Ευκαιρία να χάσεις και κανένα κιλό χοντρούλη! Ένα δωμάτιο υποδοχής σαν 

διάδρομος οδηγούσε σ’ ένα μικρό καθιστικό όπου δέσποζε ένα αερόθερμο 

πετρελαίου. Καλοριφέρ λαδιού. Στα αριστερά και στα δεξιά του διαδρόμου 

ήταν το σαλόνι κι η κρεβατοκάμαρα. Καιρό έχεις να έρθεις. Άλλαξες 

επίπλωση; Άλλαξα σπίτι ρε! Δίπλα στο καθιστικό, σαν ενιαίος χώρος υπήρχε η 

κουζίνα και στο βάθος ένα δωμάτιο-ησυχαστήριο, με βιβλιοθήκη και γραφείο. 

Ένα μικρό πορτάκι δίπλα από τον νεροχύτη της κουζίνας οδηγούσε στην 

έξοδο της πίσω αυλής, όπου εύκολα μπορούσες να διακρίνεις το 

αποχωρητήριο. Άμα πας για κατούρημα ρίξε νερό με το λεκανάκι. Παλιό σπίτι, 

παλιάς αρχιτεκτονικής αντίληψης. Κοψοχρονιά το πήρα. Πέθανε η γιαγιά κι ο 

γιος της μένει μόνιμα εξωτερικό. Ο Λάζαρος κατεύθυνε τον Μιχάλη στο 

καθιστικό. Ο απογευματινός ήλιος του Απριλίου έλουζε κυριολεκτικά το σπίτι 

μια που η δυτική πλευρά ήταν όλη τζαμαρία. Το φουγάρο βλέπεις; Η 

ατμόσφαιρα ήταν γεμάτη από τους ήχους της αμηχανίας. Ελαφριά βηξίματα, 

διακριτικά τριξίματα από τη μετακίνηση επίπλων, σούρσιμο ποδιών, μικρά 

ασύμφωνα επιφωνήματα. Μην κλάνεις ρε, δε ντρέπεσαι; Σουτ! Ησύχασε, 

αρχίζει το έργο!  

  

«Χαλάρωσε, Μιχάλη, μην είσαι τόσο σφιγμένος!». Η φωνή του κυρίου Νταλιάνα 

αποφασιστική, προσπάθησε να επιβάλει καλοπροαίρετα τους δικούς του όρους 

για τη διεξαγωγή της συζήτησης. 

«Ξέρετε… νιώθω λίγο περίεργα», είπε με χαμηλωμένο βλέμμα ο Μιχάλης. 

«Προσπάθησε να απαλλαγείς από τις συνήθεις έγνοιες. Εδώ ήρθες όχι για να 

πουλήσεις, αλλά για να αγοράσω…».  

 Ο κύριος Νταλιάνας είχε κιόλας κάτσει σταυροπόδι και ετοιμαζόταν ν’ 

ανάψει και το τσιγάρο του. 



Χωρίς σημεία στίξεως σιωπή         113 
_______________________________________________________________________________________________________________________________________________________________________________________________________________ 

 

 

«Μα, ακριβώς γι’ αυτό αισθάνομαι έτσι. Δεν ξέρω αν θα έπρεπε να αγοράσετε εσείς 

ασφάλεια ζωής… Έπειτα είχατε πει πως κι εγώ θα αγόραζα κάτι ως αντάλλαγμα…». 

«Ησύχασε Μιχάλη, μη φοβάσαι. Γι’ αυτό που θα σου προτείνω να αγοράσεις, δε θα 

χρειαστείς χρήματα, μπορείς να το πληρώσεις σε είδος…». 

 Ο Κατάπολας ταράχτηκε περισσότερο στριφογυρίζοντας το σώμα του 

στην πολυθρόνα. Ο Νταλιάνας άναψε το τσιγάρο του κι είδε μέσα από τη 

λάμψη της φλόγας του τσουρουφλισμένου καπνού την ταραχή του Μιχάλη να 

φουντώνει. 

«Δεν είμαι ομοφυλόφιλος, δεν είμαι ρουφιάνος, δεν είμαι με την κυβέρνηση… Δεν 

είμαι με καμία κυβέρνηση…». 

 Ο Κατάπολας ντράπηκε για τη μικροαστική του συμπεριφορά κι 

έσπευσε να κουκουλώσει βιαστικά αυτή του την αγένεια. 

 

«Με συγχωρείτε, κύριε Νταλιάνα…». 

«Δεν πειράζει Μιχάλη, δε σε παρεξηγώ. Ας προχωρήσουμε, όμως, και πρώτα-πρώτα 

να τελειώνουμε με τα διαδικαστικά. Βγάλε τα χαρτιά σου και πες μου τι να 

υπογράψω…». 

«Μα, κύριε Νταλιάνα, δε θα συζητήσουμε πρώτα;». 

«Ακριβώς, επειδή θα συζητήσουμε, να ξεμπερδεύουμε με την αγγαρεία». 

«Εδώ πρόκειται για ασφάλεια ζωής! Τι να υπογράψετε αν δε συμφωνήσουμε  

τι χρειάζεστε;». 

«Έλα τώρα, Μιχάλη! Χρειάζομαι ό,τι εσύ θα μου προτείνεις, σου έχω εμπιστοσύνη… 

Κάτι να μην κοστίζει όμως πάνω από 150.000 με 200.000 δραχμές, και θα ήθελα να μη 

συνεχίσουμε άλλο αυτή την κουβέντα… τελεία». 

 

 Ο Κατάπολας έβγαλε, σιωπώντας, από την τσάντα του κάτι χαρτιά, 

πήρε το στυλό του, έκανε την τσάντα του γραφείο πάνω στα γόνατά του κι 

άρχισε τις τυπικές ερωτήσεις. Ονοματεπώνυμο, όνομα πατρός, ημερομηνία 

γεννήσεως, τόπος γεννήσεως, οικογενειακή κατάσταση, επάγγελμα, 

διεύθυνση, αριθμός ταυτότητας, αριθμός φορολογικού μητρώου, ύψος, βάρος. 

Ανάσα.  

 

«Θα σας κάνω ένα πρόγραμμα νοσοκομειακής περίθαλψης…». 

«Τελείωνε Μιχάλη…». 

«Μα να μη σας το εξηγήσω;». 

«Δε μ’ ενδιαφέρει!». 

«Το κόστος θα είναι 195.000 με τις κρατήσεις…». 



114                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Πού υπογράφω;». 

«Θα πρέπει να συμπληρώσουμε το ερωτηματολόγιο υγείας πρώτα…». 

«Ρώτα με…». 

«Μια στιγμή, όμως, πρώτα… Συνταξιούχος ναυτικός είπατε;». 

«Ναι, Μιχάλη μου… Υπάρχει πρόβλημα;». 

«Στο τηλέφωνο μου είπατε πως δουλεύετε στο τελωνείο...». 

«Έτσι σου είχα πει; Ψέματα ήταν… Άλλωστε, εσύ μου είχες πει ότι παίρνεις εκ 

μέρους του κυρίου τάδε, το θυμάσαι;». 

 

 Ο Κατάπολας ξεροκατάπιε, αναδιπλώθηκε κι άρχισε να συμπληρώνει 

το ερωτηματολόγιο με τις απαντήσεις του Νταλιάνα μηχανικά, λες κι άλλαζε 

ταχύτητες στο αυτοκίνητο και το μόνο εμπόδιο στο διάβα του ήταν τα 

κόκκινα φανάρια. Πρώτη ταχύτητα, δευτέρα, τρίτη, τετάρτη, φρένο, φρένο, 

νεκρά, στοπ. Κάθε ερώτηση ακολουθούσε μια προδιαγεγραμμένη πορεία, όπως 

το αυτοκίνητο από το ένα φανάρι στο άλλο. Στο ενδιάμεσο οι απαντήσεις του 

Νταλιάνα, μονολεκτικές, «ναι, όχι, όχι, όχι, ναι, όχι, όχι», συντονισμένες βαρετά 

κι αυτές να κάνουν πληκτική, τέτοια οδήγηση. 

 

«Υπογράψτε εδώ, παρακαλώ…». 

«Βεβαίως…». 

«Τι ποσό να βάλω για προκαταβολή;». 

«Τριάντα χιλιάδες δραχμές…». 

«Ορίστε η απόδειξή σας». 

«Τελειώσαμε τώρα;». 

«Μάλιστα κύριε Νταλιάνα!». 

«Ωραία λοιπόν, ας μιλήσουμε τώρα για το πρόβλημά σου, την απόρριψη…». 

 Μα να σου ρίξει χυλόπιτα η Καίτη ρε Λάζαρε! Δεν είμαι εγώ το 

πρόβλημα! Εσύ είσαι και μην αλλάζεις θέμα! 

 Ο Κατάπολας ξαφνιάστηκε διακριτικά, συνοφρυώθηκε κι αποτόλμησε 

θαρραλέα να απορρίψει την παρατήρηση του Νταλιάνα. 

 

«Με συγχωρείτε κύριε Νταλιάνα, πότε σας είπα ότι το πρόβλημά μου είναι η 

απόρριψη;». 

 

 Ο Νταλιάνας εξακολουθούσε να διατηρεί το ίδιο αμπογιάτιστο, 

συναισθημάτων κι ατάραχο, βλέμμα του. 

 



Χωρίς σημεία στίξεως σιωπή         115 
_______________________________________________________________________________________________________________________________________________________________________________________________________________ 

 

 

«Όλων μας είναι πρόβλημα η απόρριψη, μόνο που εσύ το φωνάζεις περισσότερο…». 

 

 Ο Κατάπολας μαζεύτηκε ικανοποιημένος από τη δήλωση αναδίπλωσης 

που τον απάλλασσε από τη μίζερη μοναξιά του στιγματισμένου. 

Ξεθαρρεύοντας κι άλλο, έσπευσε να σηκώσει λίγο το καπάκι της κατσαρόλας 

που σιγόβραζε ο καημός του για μέρες, μήνες, χρόνια, για να εξαερίζεται 

καλύτερα, ώστε να κάνει λιγότερο θόρυβο.  

 

«Τι εννοείτε ‘‘φωνάζω περισσότερο’’; Γίνομαι υπερβολικός; Ενοχλητικός;  

Τι ακριβώς;». 

«Ο Φρόιντ έλεγε πως ευτυχισμένος είναι ο άνθρωπος που έχει έναν καλό γάμο ή μια 

καλή σχέση, καλή υγεία και μια δουλειά να τον ικανοποιεί πάρα πολύ… Εσύ δε 

δείχνεις ευτυχισμένος… κι απ’ ό,τι βλέπω φαίνεσαι υγιής… κι ο γάμος σου μάλλον σε 

σώζει παρά σε βυθίζει, άρα το πρόβλημα της ευτυχίας σου έγκειται στη δουλειά 

σου… Δε σ’ αρέσει η δουλειά σου, Μιχάλη μου… Έτσι δεν είναι;» αυτός ο Φρόιντ 

ήταν τοιούτος ρε; Πού να ξέρω!  

 

 Ο Νταλιάνας ρουφούσε το τσιγάρο λες κι η νικοτίνη τον βοηθούσε να 

αποθησαυρίζει τις σκέψεις του για να μπορεί εύκολα να τις ανασύρει όποτε το 

απαιτούσαν οι περιστάσεις. Από την άλλη, έμοιαζε να χρησιμοποιεί τον καπνό 

σαν προπέτασμα στην τακτική που ακολουθούσε στα λεγόμενά του. Έτσι κι 

εκείνη τη στιγμή που μιλούσε κατακεραυνώνοντας ψυχρά κι ατάραχα τον 

ανήμπορο και ήδη κάθιδρο Κατάπολα. 

 

«Σ’ εσάς δεν έχω λόγους να το κρύψω πλέον, κύριε Νταλιάνα…». 

«Σύμφωνοι, αλλά εξακολουθείς να το κρύβεις από τον εαυτό σου κι αυτό είναι το 

άσχημο!». 

«Θα το παλέψω. Εξάλλου μια δουλειά είναι, όπως όλες…» η δουλειά κάνει τους 

άντρες, το μυστρί το πηλοφόρι, το γιαπί… 

«Αυτό είναι το πρώτο σου λάθος, να πιστεύεις πως πρέπει να παλέψεις κι επομένως 

να προσπαθήσεις να νικήσεις… Κι αν δε νικήσεις, τι γίνεται αγόρι μου; Προσπάθησε 

λοιπόν αρχικά να απαλλαχθείς από τη σύγκρουση, πείσε τον εαυτό σου πως δε 

χρειάζεται να παλέψεις παρά μόνο να συμφιλιωθείς…».  

«Να συμβιβαστώ με την ιδέα πως θα είμαι ασφαλιστής σε όλη μου τη ζωή;». 

«Προς το παρόν δεν είσαι ούτε ασφαλιστής… Δεν είσαι τίποτα κι αυτό κοντεύει να 

σε τρελάνει». 



116                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Με υποχρεώσατε τώρα… Μάλλον είναι ώρα να φεύγω…» κάτσε ρε, πού θα πας, 

παρήγγειλα πίτσες για να δούμε το ματς! 

«Ναι, Μιχάλη, είναι ώρα να φεύγεις από το σύμπλεγμα ανωτεροκατωτερότητας, 

στο οποίο βρίσκεσαι βυθισμένος… Ποιος νομίζεις πως είσαι; Πώς καταφέρνεις και 

την ανωτερότητά σου -γιατί μη μου πεις ότι δεν πιστεύεις πως έχεις- την 

μετατρέπεις αμέσως σε κατωτερότητα; Πώς γίνεται να έχεις τόσο μεγάλη ιδέα για 

τον εαυτό σου και ταυτόχρονα είσαι ανάξιος να ανταποκριθείς σ’ έναν ρόλο;». 

 

 Ο Νταλιάνας συνέχιζε να πυροβολεί τον Κατάπολα με λέξεις και 

φράσεις θυμιατισμένες, λες και πάσχιζε να ξορκίσει κανένα κακό. Μ’ αρέσει 

που λες σ’ εμένα να μην κλάνω! Ο Κατάπολας ένιωθε ανίκανος να 

διαφωνήσει, να φωνάξει, να εναντιωθεί, να τσακωθεί. Η αλήθεια είναι ότι 

περίμενε να αντικρίσει έναν γεροπαράξενο που θ’ αναζητούσε παρέα για να 

γκρινιάξει, κι ήρθε αντιμέτωπος με έναν δάσκαλο, ο οποίος εξελισσόταν σε 

αγωγιάτη για όλες του τις φοβίες. Άγχος, ανασφάλεια, απόρριψη. 9,80 οι 

πίτσες κύριε! Ορίστε 10, τα ρέστα δικά σου. Ξοδεύτηκες πάλι ρε! Μην 

διακόπτεις τον ρουν της εξελίξεως!  

 

«Ποιος είσαι, κύριε Νταλιάνα;». 

«Είμαι το πεπρωμένο σου, Μιχάλη!». 

«Και τι θέλετε από μένα;». 

«Να σταθείς στο ύψος των περιστάσεων…». 

«Δεν ξέρω αν έχω τη δύναμη για κάτι τέτοιο…». 

«Δε χρειάζεται δύναμη, αποφασιστικότητα θέλει. Αυτή την ίδια που έδειξες όταν με 

είχες πάρει τηλέφωνο έτσι στην τύχη, επειδή προφανώς επιχειρούσες να αποδείξεις 

κάτι στον εαυτό σου…». 

«Ήμουν απελπισμένος τότε και σκέφτηκα πως δεν είχα να χάσω και τίποτα…». 

«Εδώ είμαστε, λοιπόν! Δεν είχες να χάσεις τίποτα… Επειδή ένιωθες σαν να τα είχες 

χάσει όλα;». 

«Φυσικά! Έπειτα, αν με απορρίπτατε κι εσείς, δε θα μου κόστιζε τόσο, έχω συνηθίσει 

να με απορρίπτουν πια…». 

«Φτάνουμε σιγά-σιγά, Μιχάλη μου… Ώστε έτσι, έχεις συνηθίσει να σε απορρίπτουν, 

οπότε δε θα σου κόστιζε τόσο, μάλιστα… Μήπως θέλεις να σου μιλήσω λίγο για την 

απόρριψη για να δούμε αν μιλάμε για το ίδιο πράγμα;». 

«Σας ακούω, κύριε Νταλιάνα!». 

«Βίωσα την απόρριψη από γεννήσεως. Κάτσε να πάρω θέση Λάζαρε! Η μάνα μου με 

γέννησε στη δίνη του εμφυλίου το 1947. Με εγκατέλειψε νύχτα έξω από το δημοτικό 



Χωρίς σημεία στίξεως σιωπή         117 
_______________________________________________________________________________________________________________________________________________________________________________________________________________ 

 

 

βρεφοκομείο. Γιατί να το έκανε, άραγε; Επειδή ήσουν ο Κουασιμόδος μωρό; Κανείς 

δεν ξέρει και δεν πρόκειται να μάθει ποτέ. Το σίγουρο είναι πως νωρίτερα με είχε 

απορρίψει ο πατέρας μου. Μεγάλωσα, όπως καταλαβαίνεις, με την απόρριψη. 

Φυσικό ήταν να γίνουμε φίλοι. Αργότερα τα φτιάξαμε. Γιατί δε λες εξαρχής ότι 

τρελάθηκες στη μαλακία; Ζήσαμε έναν έρωτα όλο τρέλα, κι όταν αυτός έσβησε, 

έμεινε η συνήθεια και πηδιόμαστε έκτοτε μηχανικά. Τον έπαιζες και με τα δύο 

χέρια; Ξέρω, λοιπόν, από πρώτο χέρι τα χούγια της. Είναι μεγάλη κουφάλα. Να 

βάλεις γέφυρα. Νομίζεις ότι σε προσπερνάει, ενώ αυτή απλώς σε παρακάμπτει 

προσωρινά για να χαλαρώσεις και να ξεχαστείς. Και πάνω που πιστεύεις ότι 

γλίτωσες, νάτη, πετιέται άξαφνα μπροστά σου και σε κάνει χώμα. Θεοδωράκης με 

τη συμφωνική του Λένινγκραντ. Από το δικό σου το χώμα όμως ταΐζεται η πουτάνα 

και θεριεύει. Βρικόλακας. Όσο θρυψαλιαζόμαστε, τόσο περιδρομιάζει τα κομμάτια 

μας. Θράψαλα στα κάρβουνα και τηγανητές πατάτες. Ώσπου έφτασα στο σημείο να 

σκεφτώ, όπως ακριβώς εσύ, πως δεν είχα τίποτα να χάσω, αν προσπαθούσα να της 

κόψω το φαΐ. Κάθε Παρασκευή. Τετάρτες είχαμε μακαρονάδα ορφανή ή όσπρια. 

Ήθελα να σταματήσω να τη βλέπω να γιγαντώνεται τρώγοντάς με. Της γύρισα την 

πλάτη. Έπαψα να τη βλέπω κατάφατσα. Τότε κατάλαβες ότι έχεις μυωπία; Έβαλα 

έναν καθρέπτη μπροστά μου και τότε είδα γιατί δεν ξεκόλλαγε από πάνω μου. Είχε 

γίνει ένα με τον εαυτό μου. Παρτούζα δηλαδή. Η απόρριψη ήμουν πια εγώ ο ίδιος. Με 

μια μπουνιά έδωσα μια κι έσπασα τον καθρέπτη. Πόνεσα. Στην αρχή πάρα πολύ. 

Άμα έχεις συνηθίσει σε κάτι, δύσκολα το αποχωρίζεσαι. Δε θα χωρίσουμε ποτέ. Πόσο 

μάλλον όταν αυτή σου η συνήθεια είναι το διαβατήριό σου για τον έξω κόσμο. Είχα, 

βλέπεις, κι ένα τόσο λυπητερό άλλοθι, αγνώστου πατρός και μητρός. Είχα ξεμείνει 

στο βρεφοκομείο, κανένας δεν ενδιαφέρθηκε να με υιοθετήσει κι έτσι έμεινα 

αμανάτι σ’ ένα άκληρο ζευγάρι που δούλευαν εκεί σαν επιστάτες και με λυπήθηκαν 

και με ανέλαβαν, χωρίς όμως ποτέ να μου κρύψουν την αλήθεια. Όχι ρε, δε σε 

φώναζαν κωλόπαιδο γι αυτό! Το ξέρεις ότι δεν έχω πει ποτέ «μαμά» και «μπαμπά»; 

Ξέρεις τι σπουδαία καριέρα θα μπορούσα να είχα κάνει έχοντας αποκλειστικότητα 

την απόρριψη στην ταυτότητά μου; Κι όμως, βρήκα τη δύναμη να σπάσω τα δεσμά 

με τη μιζέρια, απ’ όπου ξεφύτρωσα. Να τη πετιέται! Μου πήρε πολύ χρόνο να 

συνέλθω, κι ακόμη περισσότερο για να καταλάβω ποιο ήταν το πρόβλημά μου. Τώρα 

πια ξέρω, και μ’ αρέσει όσα ξέρω να τα μοιράζομαι με όσους το έχουν ανάγκη…». 

 

 Ο Κατάπολας άκουγε προσηλωμένος τη συγκλονιστική εξομολόγηση 

του Νταλιάνα. Ξεπατικούρα φτηνιάρικου μελό. Ένας αναστεναγμός 

ανακούφισης που είχε πάρει το δρόμο του να γιγαντωθεί, καταπνίγηκε από 



118                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

σεβασμό αλλά και ντροπή. Μπα, ήθελα να σκάσω στα γέλια αλλά κρατήθηκα. 

Σεβάστηκα την ηλικία σου.  

 

«…Όπως σου είπα και στην αρχή, σε όλους είναι πρόβλημα η απόρριψη, και, για να 

το διαπιστώσεις και μόνος σου, θα σου διαβάσω ένα απόσπασμα από ένα άρθρο ενός 

κονδυλοφόρου των βορείων προαστίων και θα καταλάβεις…» 

 

 Ο Νταλιάνας σηκώθηκε από την πολυθρόνα του, προχώρησε ήρεμα και 

σίγουρα προς το μικρό δωμάτιο-γραφείο και πήρε, από ένα σωρό 

τακτοποιημένων εφημερίδων, μία. Την ξεφύλλισε κι αφού βρήκε ό,τι έψαχνε, 

επέστρεψε με τον ίδιο ακριβώς χαρακτηριστικό τρόπο, αθόρυβα. 

 

«Άκου, λοιπόν, τι γράφει ο κύριος…». 

 Όχι ρε πούστη! Μην τον αφήσεις να το διαβάσει αυτό! Εντάξει 

καταλάβαμε, το πιάσαμε το υπονοούμενο, συνεχίστε από εκεί που θα 

τελειώνατε.  

 

«…η ανικανότητα, η μετριότητα, η ανεκπλήρωτη φιλοδοξία, το κόμπλεξ του 

καθενός αναγορεύεται σε αντίθεση με το σύστημα, ακόμη κι αν το σύστημα είναι η 

δημοκρατία… Η πολιτική αναγορεύεται σε άνομη διαδικασία κυρίως από αυτούς που 

δεν κατόρθωσαν να βρεθούν στο επίκεντρό της… Δε μασάω τα λόγια μου… Αυτή η 

ιεράρχηση εμπιστοσύνης, αυτή η άποψη που υποκρύπτει είναι η μεγαλύτερη 

ξεφτίλα μας ως έθνους… Αυτοί που φωνάζουν: ‘‘όλοι ίδιοι είναι’’, ‘‘όλοι τα 

παίρνουν’’, ‘‘οι πολιτικοί δε νοιάζονται για τον κόσμο’’… Εκείνοι που αβασάνιστα 

προεξοφλούν ότι τον τόπο κυβερνάει ο Τάδε ή ο Δείνα, που διακηρύσσουν ότι ουδείς 

ενδιαφέρεται για τον απλό πολίτη, που διατυμπανίζουν ότι η δημοκρατική μας 

πολιτεία είναι απλώς μια σύγκρουση φιλοδοξιών, μηχανορραφιών και λαμογιάς… 

αυτοί είναι που κατεδαφίζουν υποδόρια τη δημοκρατία, ομνύοντας όρκους στο 

όνομά της…». 

 

 Δεν πρόλαβα γαμώτο! Είχε πατήσει το play…  

 

 Άκουσες τι έγραψε ο δυστυχής, κι εμείς τι φταίμε θείο; Και στο είπα ρε 

Λάζαρε! Πάτα το forward πριν προλάβει πάλι!  

 …οπότε μαζί με τον κλονισμό της θέσης του, μια σειρά προνόμια που 

είχε εξασφαλίσει θα πάνε περίπατο… Καλά μαλάκας είσαι; Πώς δουλεύουν 

αυτά τα μηχανήματα ρε; Αρχαιολογία είναι! 



Χωρίς σημεία στίξεως σιωπή         119 
_______________________________________________________________________________________________________________________________________________________________________________________________________________ 

 

 

 …χάνοντας όμως τα προνόμια αυτά, αυτομάτως τα μαριναρισμένα 

μπαρμπουνάκια με σάλτσα από παντζάρια που έχει συνηθίσει να γεύεται σε 

χώρους υψηλής εστίασης δε θα έχουν πια την ίδια μοναδική γεύση… 

 

 Τόση ώρα δεν μπορούσες να κάνεις το αυτονόητο, να βγάλεις την 

πρίζα… 

 

 Ο Νταλιάνας ακούμπησε την εφημερίδα να βρει μόνη της μια θέση στο 

παρακείμενο τραπεζάκι. Δίπλωσε τα γυαλιά του, αφού τα έβγαλε θεατρικά, 

όπως πέφτει αργά η αυλαία και τ’ ακούμπησε ευλαβικά πάνω στην εφημερίδα. 

Πήρε ύφος στοχαστικό, άναψε πάλι τσιγάρο κι άρχισε να καπνίζεται κάνοντας 

μικρούς και κοφτούς θορύβους σαν παφλασμούς κυμάτων γεύσης. Καλά εσύ 

δεν το είχες κόψει;  

 Ο Κατάπολας έστεκε αμίλητος, ανήμπορος να αρθρώσει μια κουβέντα 

είτε για να συναινέσει είτε για να διαφωνήσει. Όσο έκοψες εσύ το ποτό. Στ’ 

αυτιά του, τα λόγια του Νταλιάνα είχαν ηχήσει καταπραϋντικά, 

κατασταλτικά, και είχαν αρχίσει να τον νανουρίζουν και να του προκαλούν 

μια γλυκιά υπνηλία. Ξενυχτισμένος είσαι;  

 Έτσι μειλίχιος όπως έβγαινε ο λόγος του Νταλιάνα, παρότι εκρηκτικός, 

τον είχε τόσο γοητεύσει που αδιαφορούσε για το αν είχε δίκιο ή άδικο, 

συμφωνούσε ή διαφωνούσε μαζί του. Μιλούσε τόσο όμορφα, τόσο υποβλητικά 

λες κι είχε μελετήσει και σκηνοθετήσει άπειρες φορές το χειμαρρώδες του 

ξέσπασμα. Αργιλώδες έδαφος. Στην πρώτη βροχή χωρίζεται σε αγροτεμάχια 

ύδατος. Ορυζώνες. Ξαφνικά, ένιωσε να σβήνει ένα φως και μετά κι άλλο κι 

άλλο, ώσπου έσβησαν όλα. Άρχισε να αφυπνίζεται, να βγαίνει σιγά-σιγά από 

τον λήθαργο, να ξεμεθάει. Είχαμε πάει στα μπουζούκια. Ο Νταλιάνας είχε 

σηκωθεί όρθιος κι έκοβε βόλτες μέσα στο δωμάτιο. Ο Κατάπολας σηκώθηκε κι 

αυτός. 

 

«Δεν έχω να σου πω κάτι άλλο, Μιχάλη, σήμερα. Μπορείς να φύγεις…». 

«Μάλιστα, κύριε Νταλιάνα, όπως θέλετε, καλή σας νύχτα». 

 

 Έξω είχε νυχτώσει για τα καλά. Το σπίτι του Νταλιάνα, μέσα στην 

ταπεινότητά του, είχε κάτι απολύτως προνομιακό. Δεν ήταν υποθηκευμένο. 

Μαγευτική θέα στην Ακρόπολη. Βγαίνοντας ο Κατάπολας από την αυλή στον 

δρόμο, έναν ήσυχο και όμορφα φωτισμένο δρόμο, αντίκρισε την πόλη των 

Αθηνών να λούζεται με το φως εκατοντάδων χιλιάδων λαμπτήρων. Ένα 



120                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

μεγάλο γήπεδο. Ώρα ενάρξεως 21:45. Από τον καναπέ βεβαίως. Κοντοστάθηκε. 

Σκέφτηκε στιγμιαία πως τα φώτα που έσβησαν μέσα στο σπίτι του Νταλιάνα 

είχαν ανάψει πάλι και φώτιζαν εξίσου μεθυστικά τώρα την Αθήνα. Ο 

διαιτητής κι οι ομάδες στη σέντρα. Βιαστικά κατευθύνθηκε στο αυτοκίνητό 

του με ανάμικτα συναισθήματα που θα τον συνόδευαν στην επιστροφή για το 

σπίτι του. Πήρε ασυναίσθητα τηλέφωνο τη γυναίκα του. Θα έρθουν και τα 

παιδιά να δούμε το ματς. «Έρχομαι» της πρόλαβε πριν αποφορτιστεί τελείως η 

μπαταρία και σιγήσει το μήνυμά του. «Γκαντέμης ή μαλάκας;» του ξέφυγε 

φωναχτά κι ώσπου να αποσώσει τον συλλογισμό του, ακούστηκε ένα 

παρατεταμένο κορνάρισμα, συνοδευόμενο από μια ηχηρή αποστροφή: 

«Πού πας, βρε μαλάκα, δεν το βλέπεις το στοπ;». 

 

 Ένα ακόμα πρωινό του Απριλίου έμοιαζε με κακογραμμένη φούγκα 

από τις φωνές και τα σαλπίσματα που κυριαρχούσαν στους δρόμους της 

Αθήνας. Μια από τις συνηθισμένες πορείες διαμαρτυρίας είχε καταφέρει, παρά 

το μικρό αριθμό των διαδηλωτών, να μετατρέψει την πόλη σε κόλαση τόσο 

των διαδηλωτών όσο και των εγκλωβισμένων εποχούμενων. Ένας από 

αυτούς ήταν κι ο Μιχάλης Κατάπολας, ο οποίος είχε αναψοκοκκινίσει από την 

απίστευτη ταλαιπωρία.  

 1 ½ ώρα στην ουρά για να κάνω ανανέωση της γαμημένης της άδειας! 

Προσπαθούσε να διατηρήσει την ψυχραιμία του, συναισθανόμενος το χρέος 

του -ως αριστερών φρονημάτων πολίτης- να συμπάσχει στον δίκαιο αγώνα 

των διαδηλωτών. Και να έχεις και τα τσογλάνια να κλείνουν το δρόμο όποτε 

τους καυλώσει! Α ρε Παπαδόπουλος που σας χρειάζεται! Μετά από πολλές 

επικλήσεις στην ιερότητα αυτού του αγώνα και αναφορές στο συνδικαλιστικό 

κίνημα εν γένει, κατάφερε να φθάσει στον προορισμό του. Κι ως συνήθως, 

βρήκε μια θέση στάθμευσης μετά από αρκετή ώρα περιπλάνησης… Βαρύθυμα 

πήρε τον δρόμο για το γραφείο του.  

 Είχε και μια καταραμένη συννεφιά, που σε συνδυασμό με την υγρασία 

και την απλυσιά των κτηρίων, του έκοβε την ανάσα. Περπατούσε και 

διαισθανόταν ένα κάτι κακό να τον παρακολουθεί που την πιο απροσδόκητη 

στιγμή θα του ξεπεταγόταν μπροστά εκπλήσσοντάς τον δυσάρεστα. Συγνώμη 

κύριε, έχετε ένα λεπτό στη διάθεσή σας; Μια έρευνα κάνουμε! Δεν κρατώ ψιλά 

επάνω μου κυρία μου!   

 Έφτασε στο γραφείο του νεφελοσκεπής. Χαιρέτησε βαριεστημένα και 

κάθισε. Άντε γαμηθείτε όλοι σας. Ξεκίνησε κάνοντας μηχανικά κάποιες 

κινήσεις. Άρχισε να ξεδιαλέγει την εσωτερική του αλληλογραφία. Το μάτι του 



Χωρίς σημεία στίξεως σιωπή         121 
_______________________________________________________________________________________________________________________________________________________________________________________________________________ 

 

 

έπεσε πάνω σ’ έναν φάκελο περιβεβλημένο με εταιρική αυστηρότητα. Η δόση 

του δανείου. Τέτοιοι φάκελοι συνήθως περιείχαν εύσημα σχόλια σε 

διαπρέψαντες ασφαλιστές. Τον Μιχάλη άρχισαν να τον ζώνουν τα φίδια. Όχι, 

δεν αφορά το δικό μας δάνειο! Άνοιξε αργά-αργά το φάκελο. Εξίσου αργά 

βγήκαν και τα φίδια. Τα χέρια του έπιασαν να τρέμουν. Και της είπα να μην 

μπούμε εγγυητές στο δάνειο της αδερφής της, ορίστε τώρα μας ενημερώνουν 

ότι έχει τρεις δόσεις απλήρωτες! Το είναι του γέμιζε σιγά-σιγά οργή και 

αγανάκτηση. Αναψοκοκκίνισε στους παλμούς μιας καρδιάς που χτυπιόταν 

βίαια σαν κάδος πλυντηρίου στη διαδικασία στεγνώματος. Τα μάτια του 

υγραίνονταν και δεν έφταιγε το νέφος και η κακοσμία της ταλαιπωρημένης 

Αθήνας. Άντε τώρα να δούμε τι θα γίνει. Η καρέκλα του άρχισε να 

στριφογυρίζει κι ας μην ήταν περιστρεφόμενη. Αισθανόταν ήδη να βρίσκεται 

στη διαδικασία της αντίστροφης μέτρησης. Δέκα, εννέα, οκτώ, επτά, έξι, 

πέντε, τέσσερα, τρία, δύο, ένα, μηδέν: ignition! 

 

«Προς: κ. Μιχάλη Κατάπολα 

  Από: Γ. Καλαφάτη 

  Θέμα: παραγωγικά αποτελέσματα  

  

Όπως γνωρίζεις, εδώ κι αρκετό καιρό δεν είσαι συνεπής με τις υποχρεώσεις 

σου απέναντι στην Εταιρεία. 

Η πρακτική που ακολουθείς είναι ανεπίτρεπτη και δε συμβαδίζει με τη 

φιλοσοφία της Εταιρείας. Θα σου δοθεί μια τελευταία ευκαιρία να 

ανακάμψεις.  

Η παραμονή σου στην Εταιρεία βρίσκεται αποκλειστικά στα χέρια σου. Για 

τους επόμενους μήνες η ελάχιστη μηνιαία παραγωγή σου δεν πρέπει να 

υπολείπεται των 4 συμβολαίων με τουλάχιστον 600.000 δραχμές ασφάλιστρα. 

Παράλειψη επίτευξης των ελάχιστων αυτών παραγωγικών προϋποθέσεων 

συνεπάγεται λύση της συμβάσεως συνεργασίας μας, χωρίς καμία άλλη 

προειδοποίηση. 

 

Γ. Καλαφάτης» 

 

 Έλα Χαρούλα, τα ‘μαθες; Η αδερφή σου έχει τρεις δόσεις απλήρωτες 

του δανείου! Σε κλείνω όμως τώρα γιατί βγαίνω, θα τα πούμε το βράδυ στο 

σπίτι. 



122                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Αληθινό είναι αυτό! Πού το βρήκες; Ποιος σου το έδωσε; Ποιος είσαι ρε 

γραφέα; Κάπου σε ξέρω, δεν μπορεί! Εντάξει για όλα τα άλλα, εύκολα θα 

μπορούσες να τα υποθέσεις. Αλλά αυτό είναι το γράμμα που μου είχε στείλει 

αυτό το καθίκι, ο περιφερειακός διευθυντής της εταιρείας! Μόνο ο Απέργης το 

ήξερε! Αυτός σου το είπε! Δεν μπορεί! Αλλά γιατί να στο πει; Για να σε 

βοηθήσει να μπεις στην ψυχολογία μου περισσότερο; Αφού μαλακίες γράφεις! 

Ένας φαντασιόπληκτος είσαι! Ποιος είσαι όμως ρε; Θα σε βρω, πού θα μου 

πας!  

 

 Ο Κατάπολας πυροδοτήθηκε. Ταξίδευε ήδη στο διάστημα της 

απελπισίας του. Ήταν εκεί παρόντα όλα τα ανομολόγητα τρωτά σημεία του. Η 

ανασφάλεια, το άγχος, ο φόβος, η απόρριψη, η χαμένη αυτοπεποίθηση. 

Χαλάρωσε πιστεύοντας πως είναι ανάμεσα σε φίλους.  

 Από ψηλά, τα πάντα φάνταζαν κουκίδες, που, με την παρουσία τους, 

απλώς έδιναν έμφαση στην απεραντοσύνη του σύμπαντος. Το ίδιο «τίποτα» 

ένιωσε ο Κατάπολας ότι αντιπροσώπευε και η δική του παρουσία-κουκίδα και 

προσπάθησε ν’ αφουγκραστεί το σύμπαν.  

 Απογοητεύτηκε. Κατέληξε στον Θεό. Εκεί, σκέφτηκε, είναι ή δεν είναι η 

απάντηση. Αν υπάρχει Θεός, θα απαντήσει. Αν δεν υπάρχει, τίποτα. Τι είχαμε, 

τι χάσαμε! Κι έτσι, απελπισμένος από την επικείμενη φθορά, αναζήτησε στον 

Θεό τουλάχιστον την αφθαρσία της ψυχής του όντας ένα σκαλί πριν την 

εξαΰλωση. Πήρε χαρτί και μολύβι κι άρχισε να γράφει: 

 

 Τάσο, μόλις έλαβα από την τράπεζα ειδοποίηση για το δάνειό σας. 

Έχετε λέει τρεις απλήρωτες δόσεις. Το ξέρεις ότι είμαστε εγγυητές εμείς έτσι; 

Σε παρακαλώ φροντίστε το γιατί θα μπλέξουμε! Fax number. Άμα το στείλω 

στη δουλειά θα γίνει ρόμπα. Ντροπή. Ας το στείλω τότε. Μισό λεπτό έρχομαι.  

 

ΠΡΟΣ: Πανιερότατον και Παμμέγιστον ΘΕΟΝ 

ΚΟΙΝΟΠΟΙΗΣΗ: Εκλαμπρότατον ΧΡΙΣΤΟΝ και Παμμακάριστον ΠΑΝΑΓΙΑΝ 

ΠΡΟΩΘΗΣΗ: ΑΓΙΟΝ ΠΝΕΥΜΑ 

 

 Πείραμα. Είμαι μέρος ενός πειράματος. Κάποιος με έχει βαλμένο σ’ έναν 

δοκιμαστικό σωλήνα και παίζει με τις αντοχές μου. Πότε μου ανεβάζει 

θερμοκρασία και μου καίει τ’ αρχίδια και πότε με βάζει στην κατάψυξη και 

μου τα παγώνει. Από το ζεστό στο κρύο, όμως, και τανάπαλιν, δε νιώθω πια 

τίποτα. Έχω δεν έχω αρχίδια το ίδιο μου κάνει. Πλήρης αναισθησία. 



Χωρίς σημεία στίξεως σιωπή         123 
_______________________________________________________________________________________________________________________________________________________________________________________________________________ 

 

 

Ανακουφίζομαι να σκέφτομαι ότι είμαι στο τέλος του πειράματος. Από την 

άλλη, ανησυχώ για το τι θα γίνει με τ’ αρχίδια μου. Θα επανέλθουν; Θα τα 

νιώθω ή αυτό είναι το ζητούμενο του πειράματος; Δηλαδή πώς είναι να μη 

νοιώθεις τ’ αρχίδια σου; Δεν ξέρω… Πάντως εγώ έχω κουραστεί… Το λέω 

ευθέως… Κουράστηκα γαμώ τη μου… Δε θέλω άλλο να είμαι πειραματόζωο… 

Θέλω, όσο μου αντιστοιχεί, να ζήσω φυσιολογικά… Έξω από τον σωλήνα… 

Δεν αντέχω άλλο να λέω «υπάρχουν και χειρότερα»… Δεν μπορώ να 

σταυροκοπιέμαι για τους νεκρούς, τους ανάπηρους, τους φτωχούς, τους μη 

έχοντες στον ήλιο μοίρα και να μακαρίζω τη δική μου γκαντεμιά, επειδή έχει 

περιοριστεί σε πιο υποφερτά επίπεδα… Ο Θεός, λέει, είναι μεγάλος και δεν 

τιμωρεί παρά μόνο τους αμαρτωλούς… Σύμφωνοι… γαμώ τις αμαρτίες μου… 

Γύρω στα πέντε σκότωσα ένα νεογέννητο γατάκι… Ήμαρτον, φτου, λοιπόν… 

Στα οκτώ μ’ άρεσε να βλέπω το βρακάκι της Ελενίτσας, που καθόταν απέναντί 

μου κι ανοιγόκλεινε τα μπουτάκια της να τη βλέπουμε όλοι… Ήμαρτον, φτού 

ξανά και για όλες τις υπόλοιπες των αμαρτιών… Στα δώδεκα έκανα κοπάνες 

από το σχολείο λέγοντας ψέματα πως με πόναγε η κοιλιά μου… Στα δεκατρία 

χούφτωσα την Πόπη όπως παίζαμε τον γιατρό… Στα δεκαπέντε έκανα 

πινελάτο στη Μαρία που θα πήγαινε στο Πανεπιστήμιο να σπουδάσει 

ζωγράφος… Στα δεκαεφτά έκλεψα μερικά καπέλα και κάτι μενταγιόν στην 

πενθήμερη εκδρομή στην Κέρκυρα… 20 χρονών με πήδαγε μια παντρεμένη… 

Στα 24 τα είχα φτιάξει με την γκόμενα του καθοδηγητή της ΚΝΕ στη Νομική… 

Στα 25 έκλεψα μια σοκοφρέτα από ένα περίπτερο… Γύρω στα 28 δούλευα 

χωρίς ένσημα του ΙΚΑ… Στα 30 μου απέκρυψα από την εφορία 200.000 που 

κέρδισα δουλεύοντας τα βράδια σ’ ένα μπαρ… Παντρεύτηκα… έχω ένα παιδί… 

η δουλειά μου δεν πάει καλά… Είμαι ασφαλιστής, ξέρετε, Πατέρα… και δεν 

μπορώ να βρω πελάτες… Όμως, Μεγαλοδύναμε, αν θυμάσαι, για όλες αυτές 

τις αμαρτίες μου τιμωρούμαι ήδη… Συγγνώμη, δηλαδή, με όλο το θάρρος της 

προσευχής μου, μήπως θα μπορούσες να είσαι πιο ξεκάθαρος με την 

περίπτωσή μου; Αισθάνομαι ότι βρίσκομαι στα όρια… λίγο θέλω ν’ αρχίσω να 

βρίζω και να πάψω να πιστεύω σ’ Εσένα… Θα μου πεις, χέστηκες… Ξέρετε, 

ουράνιε Πατέρα, νομίζω ότι είναι προτιμότερο να έχετε φίλους τους γιους και 

τις κόρες σας, παρά εχθρούς… Εχθρούς έχετε ήδη πολλούς… Μήπως θα 

μπορούσατε να είστε λίγο πιο επιεικής με τα παιδιά σας; Στο φινάλε, έχουμε 

μια αιωνιότητα μπροστά μας να διορθωθούμε… Έτσι δεν είναι; Ενώ, αν 

συνεχίσουμε με τους ρυθμούς αυτής της γκαντεμιάς να μας ακολουθεί, δε μας 

βλέπω να την βγάζουμε τούτη τη χρονιά παρέα… Και θα χαθεί στην 

αιωνιότητα η ευκαιρία ν’ αγαπηθούμε περισσότερο… Ξέρω, θα μου πείτε για 



124                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

τον Ιώβ… Να κάνω υπομονή… Με συγχωρείτε, δηλαδή, αλλά μήπως γίνεται η 

υπομονή να είναι δικό σας γνώρισμα; Κι αυτούς τους φωτισμένους 

ανθρώπους που διδάσκουν την καρτερία πού τους έχετε; Γιατί τους κρύβετε; 

Πώς θα τα βγάλουμε πέρα όλοι εμείς οι λιγόψυχοι; Και γιατί μας κάνατε 

λιγόψυχους; Άγιε Πατέρα κουράστηκα… βαρέθηκα… νύσταξα… δε Σου ζητώ να 

με βοηθήσεις… μη με κάνεις όμως εχθρό Σου… μόνο αυτό ζητάω… 

 Αγάπησέ με, Πανάγαθε Πατέρα, όπως κι εγώ σ’ αγαπώ. Ξέρω τι θα πεις, 

πως δεν αξίζω την αγάπη σου παρά μόνο έπειτα από σκληρή δοκιμασία ώστε 

να διαπιστώσεις αν πρόκειται περί πραγματικής κι όχι συμφεροντολογικής 

αγάπης, επειδή πλάι Σου θ’ αποκτήσω τη βασιλεία των ουρανών. Πίστεψέ με, 

Σου μιλώ ειλικρινά, με ή χωρίς βασιλεία εγώ Σ’ αγαπώ. Εξάλλου, είμαι 

αριστερός κι άρα δεν ενδιαφέρομαι για βασιλείες. Έπειτα, είμαι ήδη τριάντα 

έξι ετών δέσμιος τόσων βασάνων. Με όλο το θάρρος, δηλαδή, δε νομίζεις κι 

 Εσύ πως είναι πάρα πολλά; 

 Αγάπησέ με, Θεέ, γι’ αυτό που είμαι, όπως κι εγώ Εσένα, κι ας είσαι 

βασιλικών φρονημάτων. Άλλωστε, αυτή Σου η ατέλεια μάλλον προδίδει το 

μεγαλείο της ανωτερότητάς Σου να αφήνεσαι στην κρίση των κοινών θνητών, 

οπότε δεν πρόκειται για ατέλεια αλλά για επικοινωνιακό τέχνασμα. 

 Αγάπησέ με Θεέ. Βαρέθηκα να Σ’ αγαπώ χωρίς ανταπόκριση. Αυτό δεν 

είναι αγάπη, είναι εκμετάλλευση της αδυναμίας μου. Ξέρω, μόνο μέσα από 

τον πόνο θα βρω τη λύτρωση. Ναι, αλλά εγώ δε θέλω ακόμα να λυτρωθώ -

έχω καιρό, άλλωστε-, να ζήσω θέλω, εκτός αν Εσύ γνωρίζεις κάτι που εγώ 

αγνοώ… Δε γίνεται εκτός από πόνο να έχω και λίγο ανακούφιση, έστω και με 

πρόζακ; 

 Αγάπησέ με Θεέ… να χαρείς ό,τι αγαπάς… και μη μου κρατάς άλλο 

μούτρα, γιατί δε βαστάω άλλο… έλεος… έχω μπουχτίσει την ανέχεια, την 

ανασφάλεια, το άγχος, το κρύο, τις μετακινήσεις με τα μέσα μαζικής 

μεταφοράς της Ελλάδας, τον φόβο, την ευκοίλια, τις πατάτες, το ψωμί, τα 

φασόλια, τις αρνήσεις, τα δάνεια, το περπάτημα, τα μηδέν λιπαρά… Όχι δεν 

ζητώ τίποτα προς αντικατάσταση των προαναφερομένων, απλά να 

ενημερωθώ για τη συχνότητα εμφανίσεώς τους ώστε να ρυθμίσω το 

οργανόγραμμα και τις συνήθειες εργασίας μου… 

 Αγάπησέ με Θεέ, μου λείπει η αγάπη Σου… Μου την έχεις αρνηθεί τόσες 

φορές… Θυμάσαι κάποτε όταν σου είχα ζητήσει ένα πρωτάθλημα για την 

ομάδα μου ως απόδειξη της αγάπης Σου; Την άλλη φορά που είχα ζητήσει μια 

θέση στάθμευσης για ένα σημαντικό ραντεβού στο Παγκράτι; Ή τότε στα 

δεκαπέντε μου, που ήθελα να μείνω άλλη μια μέρα στη Λούτσα και να μην 



Χωρίς σημεία στίξεως σιωπή         125 
_______________________________________________________________________________________________________________________________________________________________________________________________________________ 

 

 

πάω για δουλειά; Ή όταν ήμουν φαντάρος κι ευχήθηκα να μου βάλουν δύο 

επιπλέον μέρες οδοιπορικά; Αντιλαμβάνομαι ότι όλα αυτά που είχα ζητήσει 

ήταν υπερβολικά, επειδή όμως έτσι κι αλλιώς κανένα δεν πραγματοποιήθηκε, 

μήπως θα μπορούσες, έστω και τώρα, να μου κάνεις μια τόσο δα μικρούλα 

χάρη;  

Αγάπησέ με, επιτέλους!  

Ο ταπεινός σου δούλος 

 

Μιχάλης Κατάπολας  

 

 Ούτε στο ελάχιστο γραφέα! Τσαντίστηκα αλλά όχι και στο σημείο ν’ 

αρχίσω τις δεήσεις και τις προσευχές! Σε λίγο θα γράψεις ότι πήγα για 

συγχώρεση και στους Άγιους Τόπους! Δεν μπορώ να καταλάβω που το πας! 

Πού θέλεις να καταλήξεις; Να με παρουσιάσεις ως ένα αξιολύπητο πλάσμα 

γιατί; Τι κερδίζεις; Όχι ότι δεν υπάρχουν, αλλά γιατί εμένα; Τι σου έχω κάνει; 

Σ’ έβλαψα μήπως; Σου πούλησα σκάρτο συμβόλαιο και μ’ εκδικείσαι έτσι; Ή 

μήπως είσαι από τους χαμένους του χρηματιστηρίου; Μήπως είχες αγοράσει 

από μένα αμοιβαίο κεφάλαιο κι έχασες λεφτά; Κι εγώ έφταιγα; Αφού όλοι 

θέλατε να γίνετε πλούσιοι μέσα σ’ έναν μήνα! Ποιος είσαι γαμώτο!   

 

 Ο Κατάπολας έγειρε ανακουφισμένος στην πλάτη της καρέκλας του. Η 

πουτάνα η μέση μ’ έχει πηδήξει! Έπιασε να ξαναδιαβάσει το γράμμα του. Το 

διάβαζε με αυθόρμητη θεατρικότητα, δίνοντας κι έμφαση στα σημεία που 

έκρινε απαραίτητο. Χειρονομούσε και κουνούσε το κεφάλι του σαν να 

προσπαθούσε να κρατήσει όρθια τα ετοιμόρροπα λόγια του. Στο τέλος της 

ανάγνωσης, ήταν ικανοποιημένος και ξαλαφρωμένος. Χαμογέλασε αμυδρά κι 

ετοιμάστηκε να γυρίσει σπίτι του. Δεν πειράζει Τάσο μου, θα σου περάσει, 

διαφορετικά θα αρρωστήσουμε όλοι. 

 Γρήγορα όμως μετάνιωσε. Σκέφτηκε την Κατερίνα. Πήρε τηλέφωνο, 

ήταν εκεί, χάρηκε που τον άκουσε και τον προσκάλεσε για καφέ. Ο Κατάπολας 

της μήνυσε πως θα πήγαινε ευχαρίστως και το εννοούσε βεβαίως. Είχε ανάγκη 

από μια άλλη κουβέντα, από λίγο ενθουσιασμό -ακόμα κι αν δεν ήταν δικός 

του- κι η Κατερίνα ήταν ο ιδανικός άνθρωπος. Σχεδόν πάντα φρέσκια, 

χαμογελαστή, όμορφη κι ευδιάθετη, έτοιμη να μοιραστεί τον πόνο ή την όποια 

χαρά του μονίμως απελπισμένου Μιχάλη.  

 Ώρες-ώρες απορούσε, κι αναρωτιόταν τι του εύρισκε και τον είχε για 

εραστή. Από προσόντα τίποτα το ιδιαίτερο. Λεφτά ούτε για αστείο. Εξέπεμπε 



126                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

μονίμως μιζέρια και πλήξη εκτός από κάποιες εκλάμψεις, χάρη στις οποίες κι 

ο ίδιος εντυπωσιαζόταν με τις επιδόσεις του στην επικοινωνιακή πολιτική. 

Όμορφος; Μπα! Καλοφτιαγμένος; Ένα νούμερο τουλάχιστον μεγαλύτερος! 

Έξυπνος; Σε σχέση με τι; Χαριτωμένος; Σαν μωρό, σίγουρα! Πνευματώδης; 

Αναφορικά με μια κολόνα της ΔΕΗ οπωσδήποτε! Ευαίσθητος; Στα κρεμμύδια, 

ναι! Αναίσθητος; Ούτε καν! Ε, τι στα κομμάτια είχε και στραβώθηκε με την 

πάρτη του μια κουκλάρα; Θα σου έλεγα τώρα αλλά θα σοκαριστείς.  

 Χρόνο! Είχε χρόνο ο Κατάπολας, καθότι ήταν από τους ελάχιστους που 

τη δουλειά την αντιμετωπίζουν σαν δευτερεύον ζήτημα. Για τον Κατάπολα, η 

σχόλη ήταν το επάγγελμα, παραπονιόταν όμως γιατί δεν πλήρωνε καλά 

λεφτά. Σοβαρός λόγος, οπωσδήποτε, για να τον κάνει η Κατερίνα λοστρόμο 

στο καράβι της. Αν και στα χάλια που είχε ο Κατάπολας, ήταν σίγουρο πως θα 

έκανε το βρακί της κρυψώνα για τον θησαυρό του αλλά και χάρτη για να του 

δίνει οδηγίες να τον ξαναβρεί.  

 Εξακολουθείς να είσαι προκλητικά εμπαθής μαζί μου! Δεν πειράζει. 

Πάντως πάλι εκτός θέματος είσαι. Μονά ζυγά δικά σου έτσι; Αλήθεια ποιος σε 

διόρισε τιμητή και κριτή των πάντων; Από την ασφάλεια της καρέκλας σου 

διαστρεβλώνεις έναν χαρακτήρα αποδίδοντάς του σκέψεις, ενέργειες και 

συμπεριφορές κατά πως σε συμφέρει. Προσπάθησες να σκεφτείς την 

πιθανότητα να έχεις πέσει έξω στις εκτιμήσεις σου; Να, ας πούμε η σχέση μου 

με την Κατερίνα. Δεν ήταν ο χρόνος όπως τον εννοείς αυτό που την έκανε να 

με προσέξει. Μην του πεις την αλήθεια, θα κομπλάρει! Αλλά το γεγονός ότι 

βρήκε έναν άνθρωπο να την κοιτάξει στα μάτια και να της πει χέσε τους όλους 

και κάνε αυτό που θέλεις όσο έχεις τα χρονικά περιθώρια! Όσο είσαι μόνη κι 

αδέσμευτη χωρίς υποχρεώσεις που θα σε εξανάγκαζαν σε συμβιβασμούς. Όσο 

για μένα, εξακολουθείς να με θεωρείς ένα μίζερο ανθρωπάκι επειδή κατά τη 

γνώμη σου δεν πιάνω τον ταύρο από τα κέρατα. Εσύ το έχεις κάνει; Κι έπειτα 

από πού συμπεραίνεις ότι είμαι τεμπέλης κι αναποφάσιστος; Μήπως επειδή σε 

βολεύει έτσι; Απελπισμένος κι απογοητευμένος είμαι! Ναι! Και φέρω απόλυτη 

την ευθύνη! Αλλά δεν μεμψιμοιρώ ούτε και κλαίγομαι! Κι αν κατηγορώ 

κάποιον αυτός είναι ο εαυτός μου! Ενώ εσύ τι κάνεις; Παριστάνεις τον 

πολύξερο! Μεγάλη μαγκιά!  

 

 Απόγευμα των ήχων και των εικόνων στο κέντρο των Αθηνών. Στο 

διαμέρισμά της, η Κατερίνα μολυβογράφει πρόχειρα στο μυαλό της και 

μεταφέρει έπειτα, πληκτρολογώντας, το καθαρό απόσταγμα της σκέψης της 

στην οθόνη του υπολογιστή. Βλέποντας ν’ αποτυπώνονται τα λόγια της, 



Χωρίς σημεία στίξεως σιωπή         127 
_______________________________________________________________________________________________________________________________________________________________________________________________________________ 

 

 

αρμονικά και τακτοποιημένα, δεν τα αναγνωρίζει για δικά της. Όχι, τα δικά 

της είναι πικρόχολα και οργισμένα, είναι αχτένιστα, είναι ατάκτως εριμμένα. 

Όπως πληκτρολογούνται, όμως, σουλουπώνονται και αφαιρούνται ο φόβος κι 

οι αμφιβολίες ώστε να μην αποθαρρύνεται και να συνεχίζει το γράψιμο η 

δημιουργός τους. Τι γράφει η Κατερίνα; Γράφει για την απόρριψη όπως αυτή 

τη βιώνει. Μου είχε πει ότι θα ήμουν σίγουρα στο casting!  

 Μόλις διάβασε ένα άρθρο στην εφημερίδα, όπου η συντάκτριά του, η 

ίδια που πριν από καιρό την είχε περιληπτικά απορρίψει, ούτε λίγο ούτε πολύ 

πρόκρινε τη λίστα με τα καλύτερα βιβλία της προηγούμενης χρονιάς. Φυσικά 

δεν αναφέρει το βιβλίο της Κατερίνας, μα δεν είναι αυτό το πρόβλημα. Είχα 

επενδύσει σ’ αυτήν την ταινία… Όλως τυχαίως, στη λίστα της, τα μισά βιβλία 

είναι ενός και μόνο εκδοτικού οίκου, φημισμένου για τη διαπλεκομένη σχέση 

του με τα κυκλώματα επηρεασμού της κοινής γνώμης. Φεστιβάλ 

Θεσσαλονίκης και κάτι ψιθυριζόταν και για Βενετία. Τόμπολα! Το κερασάκι 

στην τούρτα του αχώνευτου κι ειρωνικού άρθρου είναι η αυτοκατάργησή του 

με τη ρητορική δήλωση να ενίσταται και ν’ απορεί για τον βαθμό που ένας 

συγγραφέας μπορεί να επηρεάσει και να μεθοδεύσει την κριτική υποδοχή του 

έργου του. Όλο το καλοκαίρι διάβαζα το σενάριο. Απ’ έξω το έμαθα!  

 Η Κατερίνα γράφει και νιώθει τα πλήκτρα του υπολογιστή να ζεματάνε 

από τον θυμό της. Είσαι ένα τομάρι! Αυτό είσαι! Κι είσαι φτιαγμένη για τον 

ρόλο, εσένα σκεφτόμουν όταν το έγραφα, θα λάμψεις, η καριέρα σου θα 

απογειωθεί. Κι όλα αυτά για να με πηδήξεις έτσι;  

 

«Αξιότιμη κυρία,  

 Το ερώτημα σας είναι ρητορικό πέρα για πέρα. Ποιο ερώτημα; Αυτό, 

ντε, που λέτε πως  

 «…κάποτε πρέπει να τεθεί ένα δυσάρεστο ερώτημα για όλους, σε ποιο 

βαθμό ένας συγγραφέας έχει σήμερα την ευχέρεια να μεθοδεύσει την κριτική 

υποδοχή του βιβλίου του»  

 ποιος το λέει αυτό; Εγώ! Η Κατερίνα Στεφανή του Χαραλάμπους… και 

του «Ξόβεργες ονείρων», εκδόσεις «ΠΟΝΤΙΚΟΠΑΓΙΔΑ», 2000. Γιατί είναι 

ρητορικό; Μα, το αποδεικνύετε, όταν, από τα δέκα βιβλία που ξεχωρίσατε για 

το τρέχον έτος, τα μισά είναι ενός και μόνο εκδοτικού οίκου… Να είναι τυχαίο 

αυτό; Αναρωτιέμαι αν αυτό δε συνιστά ειρωνική αυτοκατάργηση του 

ερωτήματός σας, τότε τι; Άραγε, δεν έχετε κουραστεί να αναπλάθετε τα ίδια 

και τα ίδια σχόλια για τους ίδιους και τους ίδιους ανθρώπους, που η 

συνεισφορά τους στη λογοτεχνία προσομοιάζει σ’ αυτή των δημοσίων 



128                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

υπαλλήλων στο εργατικό κίνημα; Είναι οι δημόσιοι υπάλληλοι εργαζόμενοι; 

Δε θα τολμήσει κάποτε κάποιος από σας να ξεχωρίσει και να πει την 

προσωπική του και μόνο εμπεριστατωμένη άποψη; Επιτέλους, δεν έχει 

κανένας τα κότσια να παραδειγματιστεί από τα μέσα και τις τακτικές των 

συναδέλφων σας του εξωτερικού;  

 Βάζουμε το κότσι σ’ ένα ταψί. Κάνουμε με το μαχαίρι δύο τομές, σε 

κάθε πλευρά του κρέατος και μέσα σε αυτές τοποθετούμε το σκόρδο. Έπειτα 

το πασαλείβουμε με τη μουστάρδα και το πασπαλίζουμε με τη ρίγανη. 

Περιχύνουμε πάνω στο κρέας τον χυμό του λεμονιού και το 

αλατοπιπερώνουμε. Τοποθετούμε το δενδρολίβανο στο πλάι και του ρίχνουμε 

μπόλικο ελαιόλαδο. Βάζουμε το κρέας στο ψυγείο να μαριναριστεί για 12 

ώρες. Βάλτε το χέρι στην καρδιά και απαντήστε στον εαυτό σας από πότε έχει 

να βγει στην επιφάνεια, από τον κύκλο σας, συγγραφέας μη διαπλεκόμενος με 

οποιοδήποτε τρόπο με κυκλώματα πάσης δημοσίων σχέσεων φύσεως; Δε 

ντρέπεστε καθόλου γι’ αυτό το κατάντημα; Δεν οργίζεστε έστω και τόσο δα; 

Θα έπρεπε, διαφορετικά και η άλλη σημείωσή σας, αυτή που λέει «…το 

ζητούμενο όμως είναι πόσα από αυτά θα άντεχαν μια δεύτερη ανάγνωση, ποια 

μετρημένα θα άξιζαν μια θέση στη βιβλιοθήκη μας και, τέλος, αν η ιστορία της 

νεοελληνικής λογοτεχνίας θα συγκρατήσει κάποια από αυτά» να μην ήταν 

παρά ένα βιαστικό ανάθεμα σε όλων των ειδών τις τύψεις σας… 

 Την επομένη μέρα αφαιρούμε τα υγρά της μαρινάτας, σκεπάζουμε το 

κρέας με αντικολλητικό χαρτί και το ψήνουμε στους 170 βαθμούς Κελσίου για 

2,5 ώρες. Κατά τη διάρκεια του ψησίματος, το γυρίζουμε δύο φορές για να 

ψηθεί ομοιόμορφα και από τις δύο πλευρές. 

 

 Μη με πάρεις τηλέφωνο! Δε θα το σηκώσω!  

 Ναι, είμαι οργισμένη. Φυσικά και είμαι. Έχω δίκιο όμως -και το ξέρετε- 

κι έχω και το θάρρος να δημοσιοποιώ τη γνώμη μου κατάμουτρα σ’ εσάς 

προκαλώντας σας, εγώ μια άγνωστη συγγραφέας, επειδή δε φοβάμαι αν το 

βιβλίο μου αντέχει σε δεύτερη ανάγνωση, γιατί αυτό ήταν το στοίχημά μου 

όταν το έγραφα και το έχω ήδη κερδίσει… «Και λοιπόν» θα μου πείτε… Δεν 

έχει «λοιπόν» κυρία μου… Τα πράγματα είναι απλά. Εσείς έχετε την τόλμη να 

απαντήσετε στην πρόκλησή μου; Γιατί να το κάνετε; Μα για να 

πρωτοτυπήσετε αλλά και για να αποδείξετε στον εαυτό σας πως έχετε δίκιο κι 

εγώ άδικο… Αναμένω…  

 



Χωρίς σημεία στίξεως σιωπή         129 
_______________________________________________________________________________________________________________________________________________________________________________________________________________ 

 

 

«Να το στείλω ή να μην το στείλω;» έμεινε ν’ απορεί η Κατερίνα περιμένοντας 

τον Μιχάλη.  

«Κι αν το στείλω και με κράξει; Ας με κράξει! Σκασίλα μου! Τι έχω να χάσω; Από την 

άλλη, να σιωπήσω; Μα, όλοι αυτό κάνουν! Να μην τα πει κάποιος έξω από τα δόντια; 

Το πολύ-πολύ να μου απαντήσει μ’ ένα ακαδημαϊκό αλαζονικό βρίσιμο και να μου 

κάνει τα μούτρα κρέας… κατάλαβες τώρα γιατί η συνταγή; 

 Θα ξεκινήσει με κανένα «κυρία» -έτσι σκέτο, προσβλητικό-, μετά θα 

αναφερθεί στον τεράστιο κύκλο των γνωριμιών της απανταχού της γης για να 

ψαρώσω και καπάκι θα μου πετάξει πως ο εκδοτικός οίκος στον οποίο είμαι 

φημίζεται για σκοτεινές διαβουλεύσεις, ενώ αυτή, ας πούμε, και η εφημερίδα της 

δεν είναι δεκαετίες το ντόπιο εκδοτικό κατεστημένο, αλλά το επίσημο έντυπο της 

επαναστατικής κομμουνιστικής αριστεράς… 

 Ναι… κι ο διευθυντής της δεν είναι ο υπ’ αριθμόν ένα διαπλεκόμενος 

εκδότης, αλλά μακρινός απόγονος του Φώτου Τζαβέλα, που συνεχίζει το αντάρτικο 

από τα βουνά της Ηπείρου στους πρόποδες του Λυκαβηττού. Και, βέβαια, σίγουρα θα 

μιλήσει για την εμπάθειά μου, το κόμπλεξ μου και την οργίλη κι άδικη επίθεση 

εναντίον της. Μπράβο κοπέλα μου! Βουλωμένο γράμμα διαβάζεις λοιπόν! Ποια είστε 

κυρία μου; Η δημοσιογράφος είμαι! Ε, δεν το πιστεύω! Θα εμπλακείτε κι εσείς στο 

δρώμενο; Φυσικά! Ουάου! Αποκτά ενδιαφέρον το πράγμα!  

 Ε, και λοιπόν; Εγώ θα κάτσω με τα χέρια σταυρωμένα; Όχι βέβαια! Θα 

ξαναπαντήσω και μάλιστα δριμύτερα, κομψά και χαριτωμένα, για να της 

αποδείξω… Μπα, δε θέλω να της αποδείξω τίποτα!» μα γιατί καλή μου; 

Προσπάθησε να μου αποδείξεις τη θεωρία της σχετικότητας. Δεν μπορείς; Ούτε 

κι εγώ! Αλλά δεν είμαι αυτή που παριστάνει την πολύξερη. Με συγχωρείτε 

αλλά δεν έχω τις ατάκες σας και δεν ξέρω τι να πω! Δεν πειράζει, 

αυτοσχεδίασε. Να κλάψω;  

 

 Άντε πάλι! Ξανά τα ίδια! Και πώς αλλιώς; Έπεσες στην παγίδα που ο 

ίδιος έστησες! Στέκει μωρέ τέτοια αντίδραση; Κι εν πάση περιπτώσει, πότε θ’ 

απαλλαγούμε από εμμονές για θεωρίες συνωμοσίας και λοιπά παρεμφερή; 

Αφήστε κύριε, ξέρω να υπερασπιστώ τον εαυτό μου μόνη! Ακόμα κι αν είναι 

έτσι τα πράγματα, ακόμα κι αν αδικούνται κάποιοι, ακόμα κι αν 

καταδικάζονται τόσοι άλλοι στην αφάνεια, γιατί θα πρέπει να δυναμιτίζουμε 

τον λόγο τους καθιστώντας τους γραφικούς έως γελοίους κι αναξιοπρεπείς; 

Δε θα ήταν προτιμότερο κοριτσάκι μου από το να το παίζεις καταδιωγμένη, να 

σιωπούσες αναζητώντας με ταπεινότητα την ευκαιρία σου στο μέλλον των 

αναγνωστών κι όχι στο παρόν του κάθε παρατρεχάμενου; Δε θα κέρδιζες 



130                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

περισσότερα αν το βούλωνες αναμένοντας τη λαϊκή ετυμηγορία την οποία 

άλλωστε παριστάνεις ότι θεωρείς και σημαντικότερη; Έτσι γίνονται μωρέ οι 

συγγραφείς ιεραπόστολοι των γραμμάτων; Δια αλληλογραφίας; Και τι θαρρείς 

πως είναι η λογοτεχνία; Μέθοδος ζωγραφικής εξ αποστάσεως; Ξέρεις κάτι 

όμως γραφέα; Το δικό σου μικρόβιο είναι αυτό! Δική σου φαντασίωση είναι ο 

διωγμός! Δικό σου απωθημένο! Έτσι δεν είναι; παραδέξου το ρε αν είσαι 

άντρας! Άντρας γράφει; Μπερδεύτηκα τώρα. Δεν είναι γυναίκα ο συγγραφέας; 

Έχεις χάσει επεισόδια κυρία μου.  

 

 Ο Μιχάλης έφτασε γρήγορα στη Φαραντάτων και πριν καλά-καλά το 

καταλάβει, ανέβηκε με το ασανσέρ στον 6ο όροφο της λαχτάρας και της 

Κατερίνας. Η πόρτα ήταν ανοιχτή, μπήκε αθόρυβα και την έκλεισε πίσω του 

συνωμοτικά. Από το βάθος της κουζίνας ακούστηκε μια φωνή, κλασικό 

καλωσόρισμα ερωμένης. 

 

«Ψήνω καφέ. Να σου φτιάξω και σένα;». 

«Ναι, σε παρακαλώ!». 

 

 Ο Μιχάλης προτίμησε να την περιμένει στο καθιστικό, 

απολαμβάνοντας τη μουσική, καθώς οι λογιών-λογιών νότες της ανέμιζαν 

διακριτικά στην ατμόσφαιρα.  

 

«Τι ακούς;», φώναξε ο Μιχάλης ίσα για να νικήσει σε ένταση ένα allegro 

σινιάλο που αναβόσβηνε τα όριά του εκείνη τη μουσική στιγμή. 

«Σου αρέσει; Μπράμς είναι!». 

«Ναι, πολύ ωραίο…» δεν έχεις Γονίδη;  

«Έγραφα κάτι και μου ταίριαζε ο ήχος του…». 

 

 Ο Κατάπολας δε σχολίασε, θέλοντας να αποφύγει το διάλογο σε θέματα 

τα οποία ήταν έξω από τη διδαχθείσα ύλη της ζωής του. Σιώπησε 

πασπατεύοντας τις σκέψεις του να βρουν την Κατερίνα γυμνή να χαϊδεύεται 

πάνω του.  

 

«Ορίστε κι ο καφές σου…». 

«Α, ευχαριστώ πολύ…». 

«Μη με κάνεις να αισθάνομαι σαν θεία σου…». 

 



Χωρίς σημεία στίξεως σιωπή         131 
_______________________________________________________________________________________________________________________________________________________________________________________________________________ 

 

 

 Ο Κατάπολας σηκώθηκε αυθωρεί και παραχρήμα και τη φίλησε 

παθιασμένα, χουφτώνοντάς την παράλληλα. Η Κατερίνα ενοχλήθηκε με την 

αγαρμποσύνη του και τον απώθησε.  

 

«…αλλά ούτε και σαν πουτάνα…». 

«Με συγχωρείς…». 

«Έλα τώρα άσε τις ντροπές, πες μου τι κάνεις…». 

«Βιώνω την απόρριψη προσπαθώντας να συμφιλιωθώ μαζί της…». 

«Κοίτα σύμπτωση, κι εγώ το ίδιο…». 

«Εσύ από πού κι ως πού;». 

«Γιατί παραξενεύεσαι, εργολαβία την έχεις;». 

«Όχι, αλλά νόμιζα…». 

«Ένα από τα πιο βασικά σου ελαττώματα είναι ότι συνεχώς νομίζεις…». 

«Αυτό μου το έχει πει και κάποιος άλλος…». 

«Κάτι πρέπει να κάνεις γι’ αυτό… Εν τω μεταξύ, να σου πω ότι πρόκειται για το 

βιβλίο μου…». 

«Τι τρέχει με το βιβλίο σου;». 

«Αυτό ακριβώς είναι το θέμα, δεν τρέχει τίποτα!». 

«Ποιος φταίει;». 

«Δεν ξέρω, ίσως οι ανύπαρκτες δημόσιες σχέσεις…». 

«Το βιβλίο είναι καλό;». 

«Έτσι πιστεύω». 

 Συγνώμη έχεις καταλάβει κάτι; Τι απ’ όλα; Σαν να μιλάς στον εαυτό 

σου και ν’ απαντάς κιόλας… Τι εννοείς; Εννοώ ότι ο συγγραφέας μας έχει 

κάνει ίδιους… Δεν ξέρω θα μιλήσω με τον ατζέντη μου… 

«Τότε, δεν τις έχεις ανάγκη τις δημόσιες σχέσεις!». 

«Έχω ανάγκη όμως τις πωλήσεις…». 

«Μα δε ζεις από αυτό! Δεν είναι επάγγελμα το γράψιμο για σένα!». 

«Θα μπορούσε να είναι. Έπειτα, οι πωλήσεις είναι απαραίτητες για να συνεχίσουν 

να εκδίδονται τα βιβλία μου…». 

«Δεν το είχα σκεφτεί έτσι…». 

«Ούτε κι εγώ. Πίστευα πως αρκούσε να γράφω καλά, δυστυχώς όμως η εποχή μας 

δείχνει να μην ενδιαφέρεται για καλούς συγγραφείς αλλά για φωτογενείς 

φατσούλες που ξέρουν να στήνονται μπροστά σ’ έναν φακό, παπαγαλίζοντας 

μπούρδες περί αποδόμησης και στρουκτουραλισμού, σάμπως η λογοτεχνία να 

υπάγεται στη δικαιοδοσία της πολεοδομίας…». 



132                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Τι είναι στρουκτουραλισμός; Δεν ξέρω, κομμουνιστικό ακούγεται. Μας 

τα έχουν πρήξει οι κερατάδες!  

«Πρώτη φορά σε βλέπω πικραμένη, δε σου πάει». 

«Αν δε μ’ αντέχεις μπορείς να φύγεις…». 

«Εγώ δε φταίω σε τίποτα, να βοηθήσω θέλω…». 

«Μη μιλάς τότε, κι άσε με να ξεσπάσω… Δεν έχω πού να τα πω!». 

«Όπως θέλεις… Όμως γιατί δεν ξεσπάς στην πηγή, εκεί απ’ όπου ξεκινούν όλα;» 

είναι ψηλά στο βουνό, πώς να φτάσω;  

«Αυτό έκανα και τώρα βρίσκομαι σε δίλημμα αν θα μου βγει σε καλό ή όχι…». 

«Με συγχωρείς, αλλά αυτό είναι ασυμβίβαστο! Τι θα πει αν θα σου βγει σε καλό; Η 

αξιοπρέπεια δεν πρέπει να μπαίνει σε ζυγαριά… Αν νιώθεις προσβεβλημένη, 

επιβάλλεται να απαντήσεις αξιοπρεπώς… διαφορετικά κάνεις τουμπεκί στο άπειρο 

και τέρμα τα παράπονα…». 

«Δίκιο έχεις… Θέλεις να σου δείξω τι ετοίμασα;». 

«Θα χαρώ πολύ!» ελπίζω να είναι παστίτσιο γιατί πείνασα.  

 

 Είδες που έχω δίκιο ρε! Γύρευε τι τέρας ασχήμιας είσαι για να γράφεις 

πως η εποχή μας ασχολείται με φωτογενείς φατσούλες! Και με τι ήθελες ν’ 

ασχολείται; Με τα γερόντια της Βουλής, τους εγωπαθείς αστέρες της 

τηλεόρασης ή κάτι ασχημομούρηδες, δήθεν προοδευτικούς, που παριστάνουν 

τους ακαδημαϊκούς φωστήρες; Η εποχή μας, όπως κάθε εποχή, έχει τα δικά 

της φρούτα και τα προσφέρει προς κατανάλωση στους ρέκτες εραστές της 

πραγματικότητας που ρουφάνε ως νέκταρ τους χυμούς τους. Άμα δε σ’ αρέσει 

η εποχή κι οι άνθρωποί της, θεώρησέ το αποκλειστικά δικό σου πρόβλημα! Κι 

όσο θα το έχεις αυτό το πρόβλημα, δε θα είσαι παρά ένα σάπιο φρούτο που 

ταΐζει με το σώμα του τα σκουλήκια της μιζέριας και της αναξιοπρέπειας!  

 

 Ο Κατάπολας πήρε στα χέρια του το κείμενο και διάβασε την απάντηση-

ξέσπασμα της Κατερίνας. Σε κάποια σημεία της στεκόταν λίγο περισσότερο 

επαναλαμβάνοντας τη φράση: «Μάλιστα… μάλιστα», κουνώντας ελαφρά το 

κεφάλι του. Τελειώνοντας της είπε: 

«Αν μου επιτρέπεις, δεν την αξίζει τέτοια περιποίηση. Αγνόησέ την και θα δεις ότι 

με τον καιρό θα ανακουφιστείς. Μην της δώσεις τη χαρά να κολακευτεί που σε 

στενοχώρησε, δεν το αξίζει κάτι τέτοιο, ούτε κι εσύ…» όχι να μου το στείλει! Να 

μου το στείλει για να έχω αποδείξεις! Τι αποδείξεις κυρία μου;  Από αυτές που 

βάζουμε στην εφορία και δικαιολογούμε ιατρικά έξοδα.   



Χωρίς σημεία στίξεως σιωπή         133 
_______________________________________________________________________________________________________________________________________________________________________________________________________________ 

 

 

«Ξέρεις κάτι, ρε Μιχάλη; Για κάποιες από εμάς τις γυναίκες η ενηλικίωσή μας 

συνοδεύεται από την απώλεια της παρθενιάς μας, όμως ταυτόχρονα και από τον 

αγώνα να διαφυλάξουμε την αξιοπρέπεια μας… Δεν είναι άδικο ρε γαμώτο μου; Και 

να έρχεται η κάθε μία και να σου κουνιέται γιατί κατάφερε, τις οίδε πώς, ό,τι οι 

υπόλοιπες φτύνοντας αίμα;» ναι, πες μας ότι στήσαμε και κώλο τώρα! Για μια 

θέση σε εφημερίδα με μισθό της πλάκας. Άμα ήταν να στηθώ θα το έκανα για 

περισσότερα κι όχι για να ανέχομαι όλους εσάς τους βαρεμένους! Σου την είπε 

ή μου φαίνεται;  

«Υπερβάλλεις τώρα! Δε χρειάζεται να γίνεσαι τόσο σκληρή, ενδεχομένως κι άδικη. 

Η αξιοπρέπειά σου κινδυνεύει από σένα, κι όχι από τους εργολάβους μιας 

ανθρώπινης αδυναμίας όπως είναι η λογοτεχνία…». 

«Ανθρώπινη αδυναμία η λογοτεχνία; Προχωρημένο σε βλέπω Μιχάλη!». 

«Δεν είναι; Σκέψου τη λογοτεχνία ως μια ανάγκη επικοινωνίας, επαφής, έκφρασης. 

Τώρα σκέψου και την ανάγκη της τροφής. Όλα μας είναι απαραίτητα. Όπως, όμως, 

δεν έχει νόημα να περιμένεις επιβράβευση από οποιονδήποτε επειδή τρως, έτσι 

κατά την ταπεινή μου γνώμη δεν πρέπει να αναμένεις κάτι τέτοιο επειδή γράφεις. 

Γράφεις κι εκφράζεσαι πρώτα απ’ όλα για τον εαυτό σου…». 

«Μα, δεν είναι το ίδιο!». 

«Για μένα είναι το ίδιο. Προσπάθησε να το δεις όπως βλέπεις το φαγητό. Κάθε φορά 

που τρως αναρωτιέσαι αν το κάνεις καλά; Έτσι και με το γράψιμο, μην περιμένεις 

κανέναν και καμία να σου πει ότι ξέρεις να γράφεις. Τότε και μόνο τότε θα πάψει να 

είναι αδυναμία η λογοτεχνία και θα γίνει δημιουργία…». 

«Με εκπλήσσεις, Μιχάλη, και μάλιστα ευχάριστα, γιατί όσο περισσότερο σκέπτομαι 

αυτό που είπες, τόσο περισσότερο μ’ αρέσει!». 

«Ξέρεις, γνώρισα έναν τύπο, Λάζαρο τον λένε, που λέει συνέχεια κάτι τέτοια 

περίεργα…».  

 

 Ξέρω τι κάνεις, αλλά δε με γελάς εμένα! Πας να σώσεις την κατάσταση 

με τον ταλαίπωρο να σηκώνει στις πλάτες του τις δικαιολογίες σου! Μα δεν 

του ταιριάζουν τέτοιες σκέψεις, μεστές και νοικοκυρεμένες! Εσύ τον 

παρουσιάζεις μονίμως ένα ρεντίκολο και τώρα ξαφνικά προκύπτει ώριμος και 

με άποψη πεπειραμένου ταξιδευτή! Ας είναι όμως. Οι πρώτες εντυπώσεις που 

δημιούργησες είναι αυτές που μένουν γιατί μυρίζουν όπως οι πορδές! Παίζεις 

με τα αγελαία συναισθήματα της μάζας που αρέσκεται να ξετρυπώνει από τα 

λαγούμια της ανυπαρξίας τον κάθε τελευταίο που προσποιείται δακρύβρεχτα 



134                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

τον αδικημένο! Μα, δεν καταλαβαίνεις ότι το μόνο που καταφέρνεις είναι να 

εκτίθεσαι περισσότερο;  

 

 Ο Κατάπολας σηκώθηκε, και αφού πλησίασε την Κατερίνα την 

αγκάλιασε τρυφερά σαν να αγκάλιαζε έναν νεοσσό, που είχε πέσει από τη 

φωλιά του. Τη χάιδευε σαν ένα μπουμπούκι σε λουλούδι, ψιθυρίζοντάς της με 

τα χέρια την επιθυμία του. Αυτή αφέθηκε στα χάδια του κλείνοντας τα μάτια. 

Κι οι δύο μαζί τώρα σκαρφάλωναν ο ένας στου άλλου τον ερωτισμό 

προσέχοντας τις κατολισθήσεις. Έφτασαν μαζί στην κορυφή υψώνοντας από 

κοινού για λάβαρο την ηδονή τους και βάλθηκαν να αποτυπώσουν περίτεχνα 

τα χνάρια τους στο βουνό έρωτά τους. Νυχτώθηκαν να ακροπερπατάνε 

ξαπλωμένοι. Τι σου κάνω μάνα μου!  

 

 Ψέματα! Είσαι ένας χυδαίος κι ανώμαλος ψεύτης! Ούτε που την άγγιξα 

ρε! σεβάστηκα την επιθυμία της να κλάψει στην αγκαλιά μου και τέλος! Τι με 

πέρασες; Λιγούρη και ξελιγωμένο; Το κορίτσι ήταν σε κατάσταση λιμναίου 

πυρετού! Έβραζε ολόκληρη κι αναζητούσε μια βροχή να τη δροσίσει, να της 

καταπραΰνει την καούρα! Δε γούσταρε πηδήματα! Κι εγώ έχω μάθει να 

σέβομαι τις γυναίκες κι όχι να τις γαμάω για να τονώνεται ο ανδρισμός μου! 

Πες εσύ πρώτα.  

 

 Αλήθεια λέει! Εν μέρει βέβαια… Εμένα ο ρόλος μου ήταν της γατούλας 

του σεξ… το έχω πει αυτό… από την αρχή η σχέση μου με τον Μιχάλη ήταν 

σκηνοθετημένη… όλα ήταν στημένα… από τον εγκλεισμό μας στο ασανσέρ 

μέχρι και το ότι είμαι μια νέα και φιλόδοξη συγγραφέας… ψέματα όλα! Εγώ 

του την έπεσα πρώτη, αλλά πράγματι μόνο μία φορά το κάναμε! Είναι πολύ 

ευαίσθητος άνθρωπος… Παρόλο που απολαύσαμε κι οι δύο το σεξ εκείνης της 

μοναδικής φοράς μετά είχε τύψεις… Δε μου το είπε αλλά το κατάλαβα… Τώρα 

θα μου πείτε τι σόι ηθοποιός είμαι που δέχομαι να πηδιέμαι για έναν ρόλο… 

Μα ζούμε στην εποχή του διαδραστικού θεάτρου… Οι ηθοποιοί οφείλουν να 

βιώνουν τον ρόλο πραγματικά κι όχι να προσποιούνται… Αυτό δεν αρκεί πια! 

Κι ο Μιχάλης; Μα δεν είχε ιδέα για να είναι όσο το δυνατόν πιο πειστικός! 

Ξέρετε, μ’ αυτό τον ρόλο φιλοδοξώ να παίξω σε κάτι πιο μεγάλο… Ήταν κάτι 

σαν διδακτορικό ας πούμε! Ο σκηνοθέτης μου όφειλε και μια χάρη στον 

συγγραφέα κι έτσι έγινε η συμφωνία… Και τα λεφτά ήταν καλά, δεν έχω 

παράπονο! Κι ήταν και γλυκούλης ο Μιχαλάκης! Σειρά σου. Αφήνω λίγο το 

στόρι να ξεχειλώσει μόνο του.  



Χωρίς σημεία στίξεως σιωπή         135 
_______________________________________________________________________________________________________________________________________________________________________________________________________________ 

 

 

 Στην επιστροφή για το σπίτι του, ο Κατάπολας έκανε, όπως κάθε φορά, 

ταμείο. Έσοδα έξοδα. Άλλη μια άσκοπη ημέρα βρισκόταν στο τέλος της. Για 

άλλη μια φορά ο προσανατολισμός του είχε εστιαστεί σε λάθος σημείο. Ούτε 

κατά διάνοια δε σκέφτηκε να ελέγξει την πιστότητα της πυξίδας που 

χρησιμοποιούσε. Αντίθετα εξακολουθούσε να πιστεύει στην ατυχία του, στην 

οποία φρόντιζε κατά καιρούς να προσθέτει και νέα διάσημα ώστε να 

προαγάγει τον βαθμό της. Καπετάνισσα πια η ατυχία του, τη διαλαλούσε δεξιά 

κι αριστερά όπως οι πραματευτάδες ειδών προικός της υποανάπτυκτης 

Ελλάδας, με κλειστό φορτηγάκι ξέχειλο εμπορεύματος και μεγάφωνα στη 

διαπασών. Στην περίπτωση του Κατάπολα, τον ρόλο του κλειστού φορτηγού 

έπαιζε ο κλειστοφοβικός του χαρακτήρας, ενώ των μεγαφώνων η σχεδόν 

μόνιμη μουρτζούφλικη φάτσα του.  

 Έφτασε στο σπίτι του έχοντας ελέγξει καλά τα αποτυπώματα της 

απιστίας του. Όλα εντάξει. Ανοίγοντας την πόρτα, δεν τον υποδέχτηκε κανείς. 

Ούτε παιδί μα ούτε και γυναίκα. Σιωπή. Προχώρησε ανήσυχος αναζητώντας 

τα ίχνη της οικογένειάς του. Μάταια όμως.  

 Η ανησυχία άρχισε να γίνεται φόβος. Στο τραπέζι της κουζίνας βρήκε 

έναν φάκελο που έγραφε: «Για τον μπαμπά μου». Πάγωσε ολόκληρος. Ο 

φόβος είχε γίνει τρόμος. Άνοιξε τον φάκελο με τρεμάμενα χέρια. Είχε ήδη 

αρχίσει να βουρκώνει.  

 

«Μπαμπά, φεύγουμε και πάμε να μείνουμε στη γιαγιά και στον παππού. Θα 

γυρίσουμε, όταν ξαναγίνεις ο δικός μου και μόνο μπαμπάς. Σ’ αγαπώ πολύ. Κι 

η μαμά δηλαδή. 

Το μωράκι σου κι η μαμά» γιατί μπλέκεις το παιδί μου ρε αρχίδι στην πλοκή; 

 

 Ε, είσαι πολύ μαλάκας τελικά! Ποτέ δεν έμαθε η γυναίκα μου για τη μία 

και μόνη φορά που πηδήχτηκα με την Κατερίνα! Άλλος ήταν ο λόγος που 

έφυγε από το σπίτι σκατόψυχε! Δεν άντεχε άλλο την αναβλητικότητα, την 

αναποφασιστικότητα, την έλλειψη αυτοπεποίθησης και τέλος τη φοβερή 

οικονομική δυσχέρεια στην οποία βρισκόμασταν! Καιρό μου έλεγε να 

αφήσουμε το σπίτι και να πάμε να μείνουμε στους γονείς της μέχρι να 

βελτιωθούν τα οικονομικά μας. Εγώ δεν ήθελα γιατί το θεωρούσα ήττα! Από 

την άλλη δεν έκανα και τίποτα για να αποφύγω το μοιραίο! Οπότε κι η 

Χαρούλα πήρε τη μικρή και πήγαν στους γονείς της για να με αναγκάσει να 

προσγειωθώ στην πραγματικότητα! Μαλάκα γραφέα! Αρχίδι!  

 



136                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Κατάπολας σωριάστηκε στην καρέκλα κι ένιωσε σαν να του πήραν τη 

φωνή.  

 Το μέσα του σαν να είχε αδειάσει και είχε μείνει άψυχο κι ανήμπορο το 

σώμα του. Άναρθρες λιγόψυχες κραυγές και βρυχηθμοί πληγωμένου ζώου 

αποτελούσαν το αυτοσχέδιο αποκούμπι του. Πρώτη φορά, μετά από μήνες, 

αναζήτησε διέξοδο στην προβληματική και τόσο εγωιστική λύτρωση του 

τσιγάρου. Κι αυτή η πόρτα κλειστή όμως. Οπότε κι αποφάσισε να βγει και να 

πάει να βρει τον Απέργη, ο οποίος είχε άρτι επανενταχθεί στην κοινωνία, μετά 

από τον δίμηνο εγκλεισμό του στην ψυχιατρική κλινική. Θα έπινε και θα 

κάπνιζε μέχρι όσο άντεχε. Ήταν αποφασισμένος -όσο λίγες φορές στη ζωή 

του- να υπερβεί τα όρια του ποτού και του τσιγάρου αδιαφορώντας για τις 

συνέπειες.  

 Βγήκε στον δρόμο κι αναζήτησε ταξί. Η Ευελπίδων τέτοια ώρα -ήταν 

περίπου 21.30 το βράδυ- έσφυζε από αυτοκίνητη ζωή. Όσοι ανέβαιναν προς 

τον περιφερειακό του Πολυγώνου, άλλοι τόσοι και κατέβαιναν προς το 

κέντρο και την Κυψέλη. Φώτα αναβόσβηναν -άλλοτε από θυμό κι άλλοτε από 

ευγένεια- κι οι ελάχιστοι πεζοί προχωρούσαν βιαστικά για να μπούνε ή να 

βγούνε από κάπου. Ο Κατάπολας άναψε τσιγάρο και το ρούφηξε με μανία. Ο 

καπνός, όπως μπήκε φουριόζος, πανηγύρισε που ξαναγύρισε σε παλιά και 

γνωστά πνευμόνια, προκαλώντας συμφόρηση και πανικό, και βιαστικά 

αναζήτησε την επιστροφή του προς τα έξω. Ένα ταξί σταμάτησε κι έδωσε 

άδοξο και γρήγορο τέλος στο πρώτο, μετά από πολύ καιρό, λιπόψυχο τσιγάρο.  

 Ο Μιχάλης μπήκε και κάθισε αμήχανος μέσα στο ταξί. Αμέσως πιάστηκε 

ν’ ανάψει άλλο τσιγάρο και τούτη τη φορά δε βιάστηκε να καπνιστεί. Ρούφηξε 

αργά κι έκοψε γρήγορα τη φόρα στου καπνού τον τσαμπουκά. Συνέχισε να 

απολαμβάνει το τσιγάρο αμίλητος και σκυθρωπός. Γουδί, στον Άγιο Θωμά, 

είχε πει στον ταξιτζή. Στο μπαρ «Οι Δύο μας». Αυτό δεν του το είχε πει, εκεί 

πήγαινε για να συναντήσει τον Γιάννη Απέργη. Δεν ήξερε γιατί πήγαινε εκεί, 

αλλά ήταν σίγουρος ότι ήθελε να πάει.   

 Πράγματι, εκεί ήταν ο Απέργης. Πιωμένος ήδη, βολτάριζε στους αιθέρες 

του αλκοόλ, όπου δεν υπάρχουν κανόνες κυκλοφορίας και ζώνες πτήσεων. Η 

υποδοχή που του επιφύλαξε ήταν αποθεωτική. 

 

 Τι γυρεύεις εσύ εδώ ρε;  

«Άρχοντα Μιχαλάκη, τρισμέγιστε φίλε κι αγαπητέ οικογενειάρχη, πώς από τα μέρη 

μας, τα ταπεινά καταγώγια της άσωτης, μα αριστοκρατικής, ζωής μας;».  

 



Χωρίς σημεία στίξεως σιωπή         137 
_______________________________________________________________________________________________________________________________________________________________________________________________________________ 

 

 

 Ο Απέργης, άμα τη επιστροφή του στην καθημερινότητα και τους 

ρυθμούς του πλήθους, είχε αλλάξει, είχε γίνει κι ο ίδιος ένας από αυτούς. 

Άλλος, ασυνεπής, συμφεροντολόγος, ψεύτης, υποκριτής, ματαιόδοξος, 

εαυτούλης, αναίσθητος, εν ολίγοις, σύγχρονος. Μακριά από τον Monet και 

τον Wagner του ψυχιατρείου, παρουσιαζόταν ανήμπορος να ορθώσει 

ανάστημα στο σημείο που ακτινοβολούσε κι άρα γαλουχούσε η μεγαλοφυΐα 

τους. Ο εγκλεισμός εκεί, σαν να αφαίρεσε κάτι από τη γραφικότητά του, τον 

εκσυγχρόνισε. Η συμπεριφορά του έγινε ανάρμοστη κι απότομη για άνθρωπο 

της δικής του καλλιέργειας. Βιολογική καλλιέργεια. Καλλιέργεια ούρων. Και 

τρανσαμινάσες. Αυξημένες λέει. Εξακολουθούσε να αδυνατεί να 

συμμορφώνεται με στοιχειώδεις κοινωνικούς κανόνες, να περιφρονεί τους 

νόμους, να είναι επιθετικός και οξύθυμος, αλλά ταυτόχρονα έδειχνε να μην 

υπολογίζει τους κινδύνους στους οποίους καθημερινά ενέπλεκε τον εαυτό 

του.  

 Σιγά-σιγά απομακρυνόταν από την εργασία του, σπανίως πήγαινε στο 

γραφείο του, κι έγινε μόνιμος θαμώνας των μπαρ της περιοχής των 

Αμπελοκήπων και των Εξαρχείων, από την ώρα που ξυπνούσε μέχρι τη δύση 

των δυνάμεών του. Οι συναναστροφές του ήταν αυτό που λέμε «κακές 

παρέες». Διάφοροι περιθωριακοί τύποι, χειριστές ψεμάτων μιας 

πραγματικότητας που αληθώς ψευδόταν στα πλαίσια της εικονικής της 

παρουσίας.  

 

 Με το συμπάθιο κύριε γραφέα μου, αλλά επαναλαμβάνετε το ίδιο 

ατόπημα συνεχώς! Δεν μπορώ να είμαι αυτό που θέλετε εσείς, διότι απλώς 

είμαι ο εαυτός μου! Κι αυτός ο Απέργης που κατά τη γνώμη σας επέστρεψε από 

το ψυχιατρείο δεν έχει καμία σχέση μ’ εμένα! Όλα αυτά τα χαρακτηριστικά 

που μου αποδίδετε άκομψα ως τωρινές ιδιότητες ήταν ανέκαθεν εντός μου! 

Ποτέ δεν απουσίαζαν! Μα δε με έχετε καταλάβει καθόλου λοιπόν; Πόσες 

φορές πρέπει να σας πω ότι δεν ενδιαφέρομαι γενικώς κι ειδικώς για 

οτιδήποτε έχει σχέση με τη συντεταγμένη κοινωνία σας; Δεν ανήκω σ’ αυτήν! 

Επομένως δεν ενδιαφέρομαι να είμαι αρεστός σε κανέναν απολύτως! 

Προσποιούμαι όσο μπορώ για να κάνω το κέφι μου! Κι αν θέλετε να ξέρετε στο 

ψυχιατρείο με έκλεισαν οι γονείς μου επειδή βιαιοπραγούσα εναντίον τους! 

Και δε ντρέπομαι καθόλου! Συγνώμη που σας χαλώ το στόρι, αλλά αυτή είναι 

η αλήθεια… Κι όσο για τον Μιχαλάκη, μου είναι ιδιαιτέρως αντιπαθής!   

 



138                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Κατάπολας προχώρησε αμίλητος προς το μέρος του Απέργη. Κάθισε 

δίπλα του στην μπάρα των επισήμων. Κάτι φάτσες περίεργες, σκοτεινιασμένες 

από τις αντίστοιχες σκοτεινές δραστηριότητές τους κατά τις ώρες απουσίας 

του ήλιου, μούγκρισαν κάτι ακατάληπτο.  

 Ο Απέργης, παρότι μεθυσμένος, τον σύστησε αμέσως στον μαγαζάτορα 

για να εξασφαλίσει την προστασία του, καθότι ο Μιχάλης ήταν 

μπουνταλόφατσα κι εύκολη λεία για τα συχνάζοντα αρπακτικά εκεί μέσα. 

 

 Οι συστάσεις ολοκληρώθηκαν στη νοηματική γλώσσα. Ο Κατάπολας 

ήπιε σχεδόν μονορούφι το πρώτο ποτό και κάπνισε κι ένα τσιγάρο. Το σχέδιό 

του για overdose δραστηριότητες βρισκόταν σε πλήρη εξέλιξη. Σύμφωνα με το 

σχέδιο, θα έπινε, θα έπινε, θα κάπνιζε και πάλι θα κάπνιζε, δε θα μιλούσε 

όμως. Έπ’ ουδενί και σε κανέναν.  

 Ο Απέργης, που δεν είχε συνηθίσει να τον βλέπει έτσι, παραξενεύτηκε 

στην αρχή αλλά στη συνέχεια προσαρμόστηκε στις απαιτήσεις του δικού του 

ρόλου. Άλλωστε, όπως ο ίδιος παραδεχόταν, όταν έπινε, δεν ήξερε τι έλεγε κι 

όταν δεν έπινε, δεν έλεγε τίποτα. 

   

«Τι έγινε, Μιχαλάκη;».  

«Με παράτησε η γυναίκα μου!».  

 

 Ο Κατάπολας ήταν έτοιμος να βάλει τα κλάματα, γι’ αυτό προτίμησε ν’ 

αθετήσει τον όρκο σιωπής και να ομολογήσει χωρίς περιστροφές τον 

πραγματικό λόγο της εκεί παρουσίας του.  

 

«Εσένα; Μήπως σε πέρασε γι’ άλλον;». 

«Πήρε το παιδί και έφυγαν…». 

«Καλά, πώς; Στα καλά καθούμενα; Δε φεύγει χωρίς λόγο μια γυναίκα από το σπίτι 

της, Μιχαλάκη!». 

«Είχε λόγο… και μάλιστα σοβαρό… Αλλά, πάλι, δεν είμαι σίγουρος… 

πώς το έμαθε;». 

«Γίνε πιο σαφής, Μιχαλάκη…». 

«Έχω μια σχέση εδώ και λίγο καιρό με μια κοπέλα…». 

«Μάλιστα… Και για ποιο πράγμα ακριβώς δεν είσαι σίγουρος, πώς το έμαθε ή ότι 

έχεις εξωσυζυγική σχέση;». 

«Με κοροϊδεύεις για τα χάλια μου… Δεν πειράζει, καλά μου κάνεις…». 



Χωρίς σημεία στίξεως σιωπή         139 
_______________________________________________________________________________________________________________________________________________________________________________________________________________ 

 

 

«Κάθε άλλο αγόρι μου! Απλώς, αυτή σου η απορία καταδεικνύει το πραγματικό σου 

πρόβλημα, την ανικανότητά σου να είσαι σίγουρος για όσα συμβαίνουν στη ζωή 

σου… Ανέκαθεν ήσουν έτσι, Μιχαλάκη… Από τότε που σε γνώρισα… Άτολμος, 

ασταθής, γεμάτος ανασφάλειες και άστοχους προβληματισμούς… Ακόμα και το 

γεγονός πως είσαι ο μόνος που με κάνεις παρέα από όλους τους συναδέλφους στο 

γραφείο δείχνει την ηττοπάθεια με την οποία αντιμετωπίζεις τη ζωή σου… Μόνο 

μαζί μου αισθάνεσαι πως είσαι καλύτερος… Έτσι δεν είναι; Μην κρύβεσαι, 

παραδέξου το…» δε μου πάει αυτός ο ρόλος εμένα. 

  

 Η ατμόσφαιρα στο μπαρ ήταν κατάλληλη για τέτοιου είδους 

εξομολογήσεις. Άντρες ερασιτέχνες στην αναζήτηση συντροφιάς και γυναίκες 

επαγγελματίες για συντροφιά σε πάσης φύσεως αναζητήσεις. Μουσική 

περιθωριακή, να γαβγίζει στο ημίφως την μπάσταρδη καταγωγή της για να 

αισθάνονται υπεροχή οι θαμώνες που αυτοπροσδιορίζονταν καθαρόαιμοι 

κοπρίτες, ενώ το νέφος από τον καπνό των τσιγάρων στεφάνωνε την 

κουταμάρα τους να θεωρούν μαγκιά την απολίτιστη συμπεριφορά τους. 

Καθόλου περίεργο αν σκεφτούμε τη ροπή του ανθρώπου για κάθε είδους 

στέμματα, οποτεδήποτε ήθελε να ξεχωρίσει από τους άλλους.  

 

«Γιάννη, δεν έχω όρεξη για συζητήσεις, και μάλιστα τέτοιου είδους…» είπε 

απότομα ο Κατάπολας, προσπαθώντας να φιμώσει τις ενοχλητικές κουβέντες 

του Απέργη, που παρ’ όλα αυτά συνέχισε απτόητος. Τους ρόλους δεν τους 

διαλέξαμε, έγινε κλήρωση.  

«…Δεν πειράζει πάντως, δε με ενοχλεί να με συναναστρέφεσαι γι’ αυτό… Άλλωστε, 

μόνο εσύ κι ο Τζίμης με κάνετε παρέα, αν κι αυτός έχει διαφορετικούς λόγους από 

τους δικούς σου… Να σου πω όμως κάτι; Οι περισσότεροι άνθρωποι 

συναναστρέφονται ανθρώπους μόνο αν έχουν λόγους, συμφέρον δηλαδή, οπότε δε 

θεωρώ πως είσαι εξαίρεση, ο κανόνας είσαι Μιχαλάκη, ο κανόνας… Αλίμονο σ’ 

όσους δεν το ξέρουν…». 

 

 Ο Κατάπολας παραιτήθηκε από την προσπάθεια να φιμώσει τον Απέργη 

κι έπινε το ένα ουίσκι μετά το άλλο. Δεν είχε την παραμικρή διάθεση για 

κουβέντα, πόσο μάλλον για διαξιφισμούς στην κατάστασή του. Αυτή του η 

δυσθυμία ήταν η καλύτερη πλατφόρμα για τη συνέχιση της 

αμπελοφιλοσοφικής διάλεξης του Απέργη. 

 



140                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Δεν ξέρω αν μπορώ κάπως να σε παρηγορήσω λέγοντάς σου πόσο 

παλιοχαρακτήρας είμαι… Πιστεύω όμως πως έχεις ανάγκη να νιώσεις λίγο 

καλύτερα για τον εαυτό σου… Πρέπει να τονωθεί λίγο η αυτοπεποίθησή σου και, για 

να γίνει αυτό, χρειάζεται κι εσύ να ασχοληθείς με την αυτοεκτίμησή σου… Έχεις 

δίκιο να θεωρείς τον εαυτό σου καλύτερο από μένα Μιχαλάκη, κάνε κάτι όμως γι’ 

αυτό… Για να μην καταντήσεις σαν κι εμένα… Σου έχω πει τόσα πολλά ψέματα που 

δεν ξέρω αν κι αυτά που τώρα σου λέω είναι αλήθεια ή ψέματα… Ξέρεις γιατί δεν 

τελείωσα την Ιατρική; Δε με άφησε ο παλιόγερος ο πατέρας μου… Εκεί γνώρισα τον 

Τζίμη… στο Πανεπιστήμιο της Μπολόνια… Ζούσα μια χαρά στην Μπολόνια… 

Σπούδαζα κι έκανα και ζωή χαρισάμενη, ώσπου έχασα μια χρονιά, την τελευταία… 

Έληξε κι η αναβολή από τον στρατό κι αναγκάστηκα να γυρίσω πίσω… Γύρισα 

λοιπόν κι υπηρέτησα στο ναυτικό κι όταν απολύθηκα, θέλησα να επιστρέψω για να 

τελειώσω και να πάρω το πτυχίο μου… Ο γέρος δε με άφησε… Μου είπε ότι ήμουν 

χαραμοφάης κι ανίκανος να ασκήσω το ιατρικό επάγγελμα και πως ο ίδιος δεν ήταν 

διατεθειμένος να χρηματοδοτήσει περαιτέρω τις σπουδές μου… Κατάλαβες ο 

γεροξεκούτης… Μας είχε όλους μαμ, κακά και νάνι κι ήρθε αργότερα να ζητήσει τα 

ρέστα γιατί δε μάθαμε ανταρτοπόλεμο… Του ορκίστηκα κι εγώ ότι θα του κάνω τη 

ζωή κόλαση και πως η μόνη του σωτηρία θα ήταν να πεθάνει το συντομότερο… Τα 

πρώτα χρόνια πέρασαν έτσι… Όσο μεγάλωνε όμως και γινόταν ανήμπορος, 

συνειδητοποιούσε πως ό,τι είχα υποσχεθεί το έκανα πράξη… Κατάλαβες τώρα, 

Μιχαλάκη γιατί είμαι ένας πότης κι ακαμάτης και καραγκιόζης κι ό,τι άλλο θέλεις; 

Όλα είμαι! Και θα συνεχίσω να είμαι μέχρι να ψοφήσει το καθίκι που έχω για 

πατέρα… Ξέρω, μετά δε θα μπορώ να επανέλθω, γιατί ο δρόμος που ακολουθώ δεν 

έχει επιστροφή… σκασίλα μου… Εγώ δεν είμαι σαν τον πατέρα μου να σκιάζομαι τον 

θάνατο! Δεν τον φοβάμαι τον θάνατο Μιχαλάκη. Ξέρεις γιατί; Είναι φίλος μου! Είναι 

επαναστάτης κι αυτός και μου δείχνει το δρόμο… Θ’ απορείς τώρα και θα λες πως 

απομουρλάθηκα… Όχι… Ο θάνατος, Μιχαλάκη, δια της παρουσίας του μας 

συγκλονίζει κι έστω για δευτερόλεπτα μας θυμίζει πόσο πολύτιμη είναι η ζωή… 

Αυτό δεν κάνουν όλοι οι επαναστάτες; Μας θυμίζουν πόσο πολύτιμη είναι η ζωή για 

να τη σπαταλάμε αλόγιστα κι επιπόλαια… Γι’ αυτό τον φοβάται ο πατέρας μου κι 

όλοι της συνομοταξίας του… Γιατί τους θυμίζει πόσο πρόστυχα κι εγκληματικά 

φέρθηκαν στη ζωή τους εις βάρος των άλλων και τρέμουν τις συνέπειες… 

Γι’ αυτό σου λέω, Μιχαλάκη, δεν είσαι εσύ για τέτοια πράγματα, μην παρασύρεσαι 

από μένα, γύρνα σπίτι σου και το ξημέρωμα πήγαινε στη γυναίκα σου γονατιστός 

και ζήτα της συγγνώμη…». 

 



Χωρίς σημεία στίξεως σιωπή         141 
_______________________________________________________________________________________________________________________________________________________________________________________________________________ 

 

 

 Γραφέα με κουράζεις… Τόσο που αναρωτιέμαι αν αξίζει να σου 

απαντήσω και να κουραστώ περισσότερο ή να σε αγνοήσω γιατί δε με 

απασχολεί οτιδήποτε κι αν φανταστείς προκειμένου να ικανοποιήσεις τη 

ματαιοδοξία σου… Από την άλλη θεωρώ χρέος μου να αποκαταστήσω την 

αλήθεια χάριν της συμπαντικής ισορροπίας… Στην Μπολόνια έμπλεξα με 

γκόμενες, ναρκωτικά, κι οτιδήποτε ρευστό με πολλούς βαθμούς αλκοόλ… 

 Έκλεισα σχεδόν δεκαετία ώσπου ο γέρος σταμάτησε να στέλνει τα 

εμβάσματα… Επομένως κι αναγκάστηκα να επιστρέψω… Στα χάλια που ήμουν 

κι άνευ πτυχίου άρχισα να κάνω δουλειές του ποδαριού… Ώσπου έμπλεξα με 

μια διευθύντρια ασφαλιστικής εταιρείας η οποία και με μύησε στα μυστικά της 

τέχνης των ασφαλιστών… Πανεύκολο επάγγελμα για έναν τύπο σαν κι 

εμένα… αυτά! Όσο γι’ αυτόν τον Τζίμη, τον γνώρισα στο γραφείο ως το παιδί 

που έφερνε τις πίτσες…  

 

 Ο Κατάπολας είχε ήδη πιει περισσότερο από όσο ήταν μαθημένος κι 

είχε αρχίσει να χάνει την ισορροπία του σώματος και του λογικού του. Το 

παραλήρημα του Απέργη είχε περάσει απαρατήρητο, καθότι το αλκοόλ είχε 

ήδη κυριεύσει τον ζωτικό χώρο των βασικών του αισθήσεων. Προσπάθησε να 

κατέβει από το υπερυψωμένο κάθισμα, μα, αμαθής όπως ήταν από παρόμοιες 

απόπειρες χωροθετήσεων, γλίστρησε κι έπεσε πάνω στον διπλανό του, ο 

οποίος ταρακουνήθηκε τόσο, ώστε να χάσει τον έλεγχο του γεμάτου με ουίσκι 

ποτηριού του και να το αδειάσει όλο επάνω του. Ο Κατάπολας έσπευσε να 

ζητήσει συγγνώμη για την αγαρμποσύνη του. Μια συγγνώμη, όμως, η οποία 

σε τέτοιους χώρους ακούγεται περισσότερο ως ύβρις παρά ως μεταμέλεια. 

 

«Τι συγγνώμη, ρε σαχλαμάρα; Καραγκιόζη! Μου λέρωσες το καινούργιο μου 

κοστούμι, παλιομαλάκα…». 

 

 Ο βρεμένος θαμώνας ήταν ήδη όρθιος και κοιτούσε απειλητικά τον 

Κατάπολα, περιμένοντας μια κουβέντα του για να τον αρχίσει στις κλωτσιές. 

Ο Απέργης είχε λουφάξει στη θέση του γνωρίζοντας τα όρια της δικαιοδοσίας 

του.   

 

«Με συγχωρείτε, κύριε… δεν το έκανα επίτηδες… έχω πιει λιγάκι παραπάνω, 

ξέρετε…». 

«Και το δικό σου το παραπάνω θα γίνει το δικό μου το παρακάτω, ρε;». Και δίνει 

μια σπρωξιά στον ήδη ετοιμόρροπο Κατάπολα, που σωριάζεται.  



142                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Κατάπολας θυμάται την παρατήρηση περί αυτοεκτίμησης του Απέργη 

και σηκώνεται αμέσως κι ορμάει στον παρεξηγημένο και βρεμένο θαμώνα. 

Του πρόλαβε μια γροθιά, μα αυτό ήταν. Σε λίγα λεπτά βρέθηκε δαρμένος, 

αιμόφυρτος και αναίσθητος σ’ ένα παρκάκι απέναντι από το μπαρ. Όταν, μετά 

από κάμποση ώρα, συνήλθε από τον ξυλοδαρμό του, διαπίστωσε ότι 

εξακολουθούσε να βρίσκεται υπό την επήρεια μέθης. Πόσα έχουμε πιει; Πόσο 

ξύλο αντέχεις;  

 Για καλή του τύχη, το παρκάκι διέθετε μια καλή απομίμηση 

βρυσοπηγής, η οποία λειτουργούσε κιόλας. Άνοιξε το νερό κι έβαλε το κεφάλι 

του από κάτω να βραχεί. Καθαρίστηκε πρόχειρα από τα αίματα και 

προσπάθησε να συμμαζέψει τα σκισμένα του ρούχα. Ευτυχώς, το πορτοφόλι 

του ήταν στη θέση του. «Κάτι είναι κι αυτό», σκέφτηκε, μα μέσα σ’ αυτό βρήκε 

κι ένα σημείωμα-έκπληξη, υπογεγραμμένο από τον Απέργη.  

«Να περιμένεις το σύνθημα, Μιχαλάκη!».  

 Δεν έδωσε σημασία. Άλλα τον απασχολούσαν εκείνη τη στιγμή. Δεν 

είχε πού να πάει, δεν ήθελε να πάει, αλλά σίγουρα έπρεπε να φύγει από εκεί. 

Κοντοστάθηκε λίγο -όσο του επέτρεπε η κατάστασή του- και βγήκε στον δρόμο 

σε αναζήτηση ταξί.  

 Σουλουπώθηκε λιγάκι, όσο να κρύψει το σκισμένο μανίκι από το 

σακάκι και το καταματωμένο και ξεσκισμένο πουκάμισο κι έπειτα από λίγο 

ένα ταξί σταμάτησε μπροστά του. Αυθόρμητα είπε στον ταξιτζή:  

«Κολωνό πάμε…». 

 

 Η ώρα πλησίαζε τέσσερις τα ξημερώματα. Η νύχτα στο αποκορύφωμά 

της, στο πιο βαθύ της σκοτάδι, έμοιαζε με ένα allegro μέρος κάποιας εκ των 

συμφωνιών του Bruckner, της ογδόης, για παράδειγμα στο φινάλε, ή των 

απίστευτων κρεσέντο του Frank Zappa με την ορχήστρα των Mothers of 

Invention. Επική αυτή η ώρα, μεγαλειώδης, δέσποζε αυτοκρατορικά, γιατί 

προσομοίαζε τέλεια στην απίστευτη κι ασύλληπτη στιγμή της έναρξης των 

πάντων, της δημιουργίας του σύμπαντος. Μέσα από το απόλυτο σκοτάδι θα 

ξεπηδούσε λίγο αργότερα το πρώτο φως της αυγής. Ήσυχα και γλυκά, στους 

μειλίχιους τόνους ενός απίστευτου adagio, του ομορφότερου όλων, το οποίο, 

ευτυχώς, κανείς εκ των μεγάλων μουσουργών δεν μπόρεσε ν’ αποδώσει ούτε 

καν μεταγράφοντάς το απλώς. 

 Ο Κατάπολας έφτασε στο σπίτι του Λάζαρου Νταλιάνα ελαφρώς 

ξεζαλισμένος. Πλήρωσε τον ταξιτζή και κατευθύνθηκε προς το εσωτερικό του 

σπιτιού. Η εξώπορτα ήταν ξεκλείδωτη. Μπήκε όσο γινόταν αθόρυβα. 



Χωρίς σημεία στίξεως σιωπή         143 
_______________________________________________________________________________________________________________________________________________________________________________________________________________ 

 

 

Περπάτησε τον λιθόστρωτο διάδρομο κι έφτασε στο κεφαλόσκαλο. Έκανε να 

χτυπήσει το κουδούνι, μα μετάνιωσε. Προτίμησε να καθίσει ανακούρκουδα 

στο σκαλοπάτι. Εκεί κούρνιασε κι έπειτα από λίγο αποκοιμήθηκε. Έξω από 

τον ανελκυστήρα. Ευτυχώς που δεν κλειδώνει η εξώπορτα. Κάποια μέρα θα 

σας κλέψουν!   

 

 Νάτος! Δε σου είπα εγώ ότι είναι δικός μας! Ελένη! Ο τύπος ακούει 

Frank Zappa! Κι όχι μόνο αυτό. Όλα όσα διαβάζω θα μπορούσα να τα έχω πει 

εγώ! Μου μοιάζει ο μπαγάσας! Πρέπει να το διαβάσεις κι εσύ το βιβλίο για να 

διαπιστώσεις ότι δεν γκρινιάζω μόνο εγώ για κάποια πράγματα! Είμαστε 

πολλοί τελικά! Μια γενιά ολόκληρη! Η γενιά των μειωμένων προσδοκιών… 

Ωραία! Να μαζευτείτε όλοι να φτιάξετε κόμμα, μη σας κακοφανεί όμως όταν 

διαπιστώσετε πόσο απροσδόκητα λίγοι είσαστε… 

 Tώρα γιατί με πληγώνεις Ελένη μου;  

 Δε σε πληγώνω, σε προσγειώνω!  

 Ποιος είναι αυτός ο Zappa; Έχει καμιά σχέση με τον εθνικό μας 

ευεργέτη; 

 

 



144                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

    

    

    

    

    

    

    

    

    

    

4.4.4.4.    

 

 Ο Τζίμης είναι στο μυστηριώδες και χαρακτηρισμένο ως απόρρητο 

δωμάτιό του, βυθισμένος στον υπολογιστή του. Παίζω age of empires! Γαμάτο 

παιχνίδι!  

 Ο Μαρξ, ο Τσε κι ο Βελουχιώτης κοιτάζουν, μέσα από το απλανές 

βλέμμα τους, ο ένας τη φωτογραφία του άλλου. Η σημειολογία της 

συνυπάρξεώς τους στο λάβαρο φετίχ της τρομοκρατικής οργάνωσης-

φάντασμα δεν περνά απαρατήρητη. Τρεις καλοαναθρεμμένοι αστοί ήταν όλοι 

τους, κι είχαν κηρύξει πόλεμο στην καλοπέρασή τους για να αποκτήσει η ζωή, 

μέσα από τη θυσία της δικής τους, αξία. Κι ο θάνατός τους, ο τρόπος με τον 

οποίο έφυγαν από τη ζωή. Ο Μαρξ πέθανε, ο Βελουχιώτης αυτοκτόνησε κι ο 

Τσε δολοφονήθηκε. Τρεις θάνατοι, με διαφορετικό τρόπο ο ένας από τον 

άλλο. Μάχες παντού. Νεκροί χιλιάδες! Σκοτώνω κατά βούληση!  

 

 Ο Τζίμης πραγματεύεται, σκαλίζοντας, ημερομηνίες κι αρχικά από 

ονοματεπώνυμα. 8-11-83, 24-12-84, 13-07-88, 10-01-89, 18-01-89, 20-11-91, 28-

05-97. Ωραίο κόλπο. Συνδυασμοί που σε βοηθούν ν’ αναπληρώσεις τις 

απώλειές σου!  

 Σ’ ένα παράθυρο έχει μια λίστα με ονοματεπώνυμα, διευθύνσεις και 

τηλέφωνα και σ’ άλλο παράθυρο μερικές από τις τρομοκρατικές ενέργειες στις 

οποίες ενέχεται η οργάνωση-φάντασμα, η 17η Νοέμβρη! Η λίστα με τα 

ονοματεπώνυμα είναι μεγάλη και μέσα εκεί υπάρχουν πάρα πολλοί επώνυμοι 

-και μη- άνθρωποι της δημόσιας ζωής. Από τον Θεμιστοκλή και τον Μέγα 

Αλέξανδρο μέχρι τον Τζέκινς Χαν. Εντάξει δεν έχει κυκλοφορήσει ακόμα αυτό 

με τους ασιατικούς πολιτισμούς αλλά κοντεύει. Πολιτικοί και δημοσιογράφοι 

κυρίως, διανοούμενοι γενικώς και κάποιοι ξέμπαρκοι αχαρακτήριστοι. Η 



Χωρίς σημεία στίξεως σιωπή         145 
_______________________________________________________________________________________________________________________________________________________________________________________________________________ 

 

 

λίστα αυτή είναι στην ουσία ένα έγγραφο της περιβόητης CIA, 

χαρακτηρισμένο ως TOP SECRET, κι αναφέρεται βεβαίως στους, κατά τους 

συμμάχους μας Αμερικάνους, βασικότερους υπόπτους ως μέλη της 17ης 

Νοέμβρη! Ανήμερα των γενεθλίων μου το έκανα δώρο στον εαυτό μου. 17 

Νοεμβρίου. 

 Ο Τζίμης έχει ελέγξει τον κάθε «ύποπτο» με τον δικό του μοναδικό 

τρόπο, σε σχέση με όλες τις ενέργειες της οργάνωσης, διασταυρώνοντας όλα 

τα απαραίτητα στοιχεία για τον αποχαρακτηρισμό του από ύποπτο ή το 

αντίθετο. Μέχρι τώρα, από όλους όσοι περιλαμβάνονται στη λίστα, δεν έχει 

βρει ούτε ένα συνδετικό κι ενοχοποιητικό στοιχείο με κάποια από τις 

τρομοκρατικές ενέργειες. Ούτε προκύπτει από την έρευνά του σχέση των 

υπόπτων -με οποιοδήποτε τρόπο- με τρομοκρατική οργάνωση. Σχέσεις άνομες 

προκύπτουν, όχι όμως τρομοκρατικές! Εντάξει, σ’ έναν πόλεμο γίνονται αυτά.  

Ο Τζίμης. Ένας άριστα εκπαιδευμένος στρατιώτης στην υπηρεσία της αθέατης 

εξουσίας. Κατάσκοπος επί πληρωμή για να κατασκοπεύει μια κοινωνία που 

εκπαιδεύεται να παρακολουθείται. Μ’ αρέσει να είμαι τοξότης. Πάνω σε 

άλογο.  

 Πράκτορας. Δεν είναι το αθώο εργαζόμενο παιδί σε πιτσαρία, αλλά ένας 

χαφιές με δίπλωμα, με άγνωστους εργοδότες, αν και συνήθως ύποπτοι για 

τέτοιες προσλήψεις είναι Αμερικάνοι… μπορεί και όχι.  

 Προς το παρόν τον βλέπουμε να ανοίγει έναν άλλο φορητό 

υπολογιστή. Θέλει να στείλει ένα ηλεκτρονικό μήνυμα. Στον Γκαμπριέλ 

Φορτέ. Στον Παναγιώτη. Αυτός ξέρει ένα κόλπο να παγώνεις το χρόνο στην 

οθόνη και παράλληλα να βλέπεις τι ακολουθεί μετά. Μαγκιά. Προετοιμάζεσαι 

και περιμένεις με το δάχτυλο στο πλήκτρο.  

 

«Καλησπέρα. 

Έχω δυσάρεστα νέα. Το συμβόλαιο το κέρδισαν οι Γερμανοί. Γι’ αυτό 

εκδιώχθηκε ο πρώην υπουργός Αμύνης. Πρόσεχε τον Τριανταφυλλίδη, δε θα 

σου το πει παρά μόνο λίγες ημέρες πριν την επίσημη ανακοίνωση, που θα 

γίνει, όμως, μετά από μήνες. Θέλουν να σε βάλουν να σπρώξεις ευνοϊκά 

κάποια ελληνικά θέματα για τα οποία μπορείς ν’ ασκήσεις πίεση. Πες μου αν 

μπορώ να βοηθήσω σε κάτι. 

Τζίμης» 

 Άμα μπορέσεις στείλε μου τους κωδικούς με e-mail.  

 



146                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Φινάλε λοιπόν το συμβόλαιο για το τεθωρακισμένο άρμα μάχης. Το 

καμάρι της Bowfin Industries αλλά και του Γκαμπριέλ Φορτέ! Access denied! 

Ιδού η απόρριψη και για τον πρόεδρο και διευθύνοντα σύμβουλο της 

πανίσχυρης εταιρείας! Και τι απόρριψη! Της τάξης των 1,6 δισεκατομμυρίων 

ευρώ περίπου, ή, για αυτούς του παλαιού ημερολογίου, ελληνικού τε και 

γαλλικού, 560 δισεκατομμύρια δραχμές ή 11 δισεκατομμύρια γαλλικά φράγκα! 

Πολλά λεφτά σ’ όποια γλώσσα κι αν τα αποτιμήσεις. Τι θα κάνει άραγε τώρα ο 

Γκαμπριέλ, μετά από τέτοιου μεγέθους απόρριψη;  

 

 Οφείλω να παραδεχτώ κύριε γραφέα ότι στη δική μου περίπτωση 

δώσατε ρεσιτάλ. Με φτιάξατε τέτοιον που είμαι, για να αποδείξετε πως είναι 

αδύνατον να υπάρχω! Τα συγχαρητήριά μου! Άλλο όμως είναι το ερώτημά 

μου… Εσάς, ποιος σας πληρώνει για να γκρεμίζετε ανθρώπινους χαρακτήρες 

κατακρεουργώντας τους; Με πήρατε από ένα ταπεινό χωριό της Λάρισας, με 

σπουδάσατε, με μορφώσατε, με κάνατε και μέλος ενός κλειστού κλαμπ 

ευφυών ανθρώπων και μετά μου αφαιρέσατε τη βούληση βάζοντάς με να 

υπηρετώ, τις οίδε, μυστικές υπηρεσίες! Εν τω μεταξύ αντιπαθώ έως μίσους 

τους γονείς μου, φίλους δεν έχω αλλά παρ’ όλα αυτά με εμφανίζετε ικανό να 

έχω αισθήματα κατά παραγγελία! Φαίνεται αυτό οφείλεται στη μοναδική 

πραγματική μου ιδιότητα, του διανομέα πίτσας! Συγχαρητήρια! Τι να σας πω!   

 

 Βράδυ στο Παρίσι. Ο Γκαμπριέλ είναι στο διαμέρισμά του και διαβάζει 

αποσπάσματα από το αγαπημένο του βιβλίο. Τον Ηγεμόνα του Μακιαβέλι. 

Είναι, ως συνήθως, γαλήνιος και προσηνής και δείχνει αφοσιωμένος 

ολοκληρωτικά στην ανάγνωση. Αίφνης, η ακυμάτιστη ατμόσφαιρα 

διαταράσσεται από τον παλμογράφο του υπολογιστή, ο οποίος δονείται 

εξαιτίας της αφίξεως ενός νέου ηλεκτρονικού μηνύματος.  

 Ο Γκαμπριέλ τελείωσε ατάραχος πρώτα την πρόταση που διάβαζε και 

μετά στράφηκε να διαβάσει το νεοεισελθέν μήνυμα. Όσο διάβαζε, πρόλαβαν 

να ζωγραφιστούν στο βλέμμα του τα χρώματα της ίριδας. Τελειώνοντας την 

ανάγνωση, είχε βγει και το ουράνιο τόξο. Η καταιγίδα δεν είχε καν προλάβει 

να ξεσπάσει υπό το βάρος του κεφαλαίου του Ηγεμόνα, που μόλις είχε 

ολοκληρώσει. Ήταν εκείνο το αποκαλυπτικό των αιτίων για τα οποία οι 

ηγεμόνες της Ιταλίας έχασαν τα βασίλειά τους: 

 

«Και μόνο εκείνες οι μέθοδοι άμυνας είναι καλές, είναι ασφαλείς, είναι μόνιμες, που 

εξαρτώνται μόνο από σένα τον ίδιο και από την αξιοσύνη σου». 



Χωρίς σημεία στίξεως σιωπή         147 
_______________________________________________________________________________________________________________________________________________________________________________________________________________ 

 

 

 Μέσα σε κλάσματα του δευτερολέπτου, ο Γκαμπριέλ είχε εκλάβει την 

ολοκλήρωση της ανάγνωσης του συγκεκριμένου εδαφίου ως σημειολογικό 

συναγερμό για το άρτι αφιχθέν μήνυμα. Απόλυτα προετοιμασμένος ν’ 

αντιμετωπίσει τον διώκτη του, την απόρριψή του, το access denied! της 

καριέρας του.  

 Χωρίς χρονοτριβή, άρχισε να σχεδιάζει νοερά τον τρόπο με τον οποίο η 

διαφαινόμενη αυτή ήττα θα μετατρεπόταν σε προσωπικό θρίαμβο. Δεν είχε 

παρά να ακολουθήσει μερικές από τις διδαχές του Μακιαβέλι, ώστε να φανεί 

αντάξιος του πνευματικού μέντορά του. Θα συμπεριφερόταν «σαν αλεπού για 

να ξεχωρίζει τις παγίδες αλλά και σαν λιοντάρι για να τρομάζει τους λύκους», 

φροντίζοντας να μην ξεχνάει πως «η τύχη καθορίζει τις μισές από τις πράξεις 

μας αλλά τις άλλες μισές περίπου τις αφήνει να τις κυβερνάμε εμείς». 

 Ενθουσιασμένος με τα αλληγορικά αποφθέγματα, που είχε κιόλας 

αφομοιώσει, πήρε μια κόλλα χαρτί και τραβώντας μια γραμμή κάθετα 

δημιούργησε τον άξονα εκατέρωθεν του οποίου κατέγραψε τα δεδομένα. 

Αριστερά, τα προβλήματα. Δεξιά, οι λύσεις. 

Προβλήματα: Προβλήματα: Προβλήματα: Προβλήματα:     

1. Το συμβόλαιο αγοράς τεθωρακισμένων αρμάτων μάχης της Bowfin από την 

Ελλάδα δε θα υλοποιηθεί.  

2. Βέβαιη αντικατάστασή μου από τη θέση του Προέδρου και Διευθύνοντος 

συμβούλου της εταιρείας.  

3. Ατιμωτική ανεργία.  

Λύσεις:Λύσεις:Λύσεις:Λύσεις:    

Σ’ εκείνο το σημείο ο Γκαμπριέλ παρέμεινε για λίγο σκεφτικός. Λίγα λεπτά 

αναζήτησης με οδηγό το ένστικτο, την πείρα και τον Μακιαβέλι. Ύστερα, με 

αποφασιστικότητα έγραψε με κεφαλαία γράμματα: 

 

ΘΑ ΠΑΡΑΙΤΗΘΩ. ΘΑ ΠΑΡΑΙΤΗΘΩ. ΘΑ ΠΑΡΑΙΤΗΘΩ. ΘΑ ΠΑΡΑΙΤΗΘΩ.     

 

 Κοντοστάθηκε να αφουγκραστεί τον απόηχο της δηλώσεώς του. 

Μειδίασε στη σκέψη των κακεντρεχών σχολίων κάποιων εκ των μελών του 

διοικητικού συμβουλίου. Συγχύστηκε με την ιδέα και μόνο πως η παραίτησή 

του θα γινόταν αφορμή για παρηγορητικά χτυπήματα στην πλάτη. Ηρέμησε 

κλείνοντας για λίγο τα μάτια του. Ανοίγοντάς τα και πάλι, είχε έτοιμη τη 

λύση.  

 Θα ανάγκαζε το διοικητικό συμβούλιο να δεχτεί την παραίτησή του για 

λόγους ευθιξίας, ενώ στην ουσία θα έκανε τα πάντα για να προκαλέσει τη 



148                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

δικαιολογημένη οργή τους. Ο ίδιος, λόγω θέσης, γνώριζε πάρα πολύ καλά ότι 

τα οικονομικά της εταιρείας πήγαιναν από το κακό στο χειρότερο. Με 

διάφορες λογιστικές αλχημείες εμφάνιζαν κέρδη, τα οποία στην ουσία ήταν 

ζημιές. Αυτό το γνώριζαν τόσο ο ίδιος, όσο αυστηρά κι απόρρητα τα μέλη του 

διοικητικού συμβουλίου. Το μόνο που χρειαζόταν να κάνει για να προκαλέσει 

την οργή στα μέλη, ήταν αλόγιστες κι υπερβολικές δαπάνες σ’ αυτήν την 

περίοδο των ισχνών αγελάδων. Θα επέσειε μεν την οργή και την αγανάκτησή 

τους, αλλά θα είχε και το πάτημα να εκμεταλλευτεί το γεγονός, να παραιτηθεί 

ηρωικά κι αριστοκρατικά ώστε να αποζημιωθεί πλουσιοπάροχα.  

 Οι λόγοι της παραιτήσεώς του θα διέρρεαν εμπιστευτικά στον 

οικονομικό τύπο ως διαφωνία. Μια διαφωνία οφειλόμενη σε σύγκρουση 

απόψεων περί του τρόπου επαναπροσέγγισης κρατών τα οποία είχαν χαθεί 

από πελάτες λόγω κακών πολιτικών χειρισμών. Έτσι θα ήταν όλοι 

ευτυχισμένοι. Το διοικητικό συμβούλιο, γιατί θα απαλλασσόταν από έναν 

χαρισματικό πρόεδρο, που, όμως, δια της παρουσίας του, σμίκρυνε τις 

φιλοδοξίες των μελών του, κι ο Γκαμπριέλ γιατί θα αποχωρούσε οικειοθελώς 

ως πρόεδρος κι ουχί δια της βίας ως χρεοκοπημένος τεχνοκράτης. 

 

«Μα, φυσικά! Είναι τέλειο!», φώναξε περιχαρής για τη σύλληψη του σχεδίου 

του και συνέχισε να πηγαίνει πέρα-δώθε στο καθιστικό, του οποίου η θέα 

έβλεπε μακριά στον ορίζοντα ευθύνης του Πύργου του Άιφελ. Εκείνος, ο 

Πύργος, έτσι που έστεκε απόλυτα φωτισμένος μέσα στη νύχτα, έμοιαζε να 

καθορίζει ο ίδιος το εύρος της απεραντοσύνης της ομορφιάς του Παρισιού. 

Αλαζονικά τεράστιος στη μέση της πόλης, ξεχώριζε αυτάρεσκα και εξέπεμπε 

ταυτόχρονα σήματα της παρουσίας του στο άπειρο, μα τέλεια συντεταγμένο, 

σύμπαν. 

 

 Πίσω στο διαμέρισμα της Place de Clichy, η μουσική πλημμύριζε ήδη 

την ατμόσφαιρα με αντίστοιχο, ολοκληρωτικό τρόπο. Κονσέρτο για πιάνο κι 

ορχήστρα αριθμός πέντε του Μπετόβεν σε μι ύφεση μείζονα, το λεγόμενο κι 

αυτοκρατορικό. Μεγαλειώδης μουσική, για μια εξίσου απαράμιλλου 

μεγαλείου στιγμή. Το Παρίσι είναι φωταγωγημένο θεατρικά. Ο φροντιστής 

είναι ταυτόχρονα και μαέστρος, επιπέδου Μητρόπουλου. Κι από το ύψος του 

πόντιουμ που είναι ο Πύργος, διευθύνει αγέρωχα ρυθμίζοντας τον πλούσιο 

φωτισμό, να εναλλάσσεται σε μέρη, όπως ακριβώς ένα κονσέρτο για πιάνο κι 

ορχήστρα.  



Χωρίς σημεία στίξεως σιωπή         149 
_______________________________________________________________________________________________________________________________________________________________________________________________________________ 

 

 

 Ο Γκαμπριέλ Φορτέ είναι μαγεμένος από τη μουσική και ψυχανεμίζεται 

αφ’ υψηλού, ως άλλος Μπετόβεν, την επαπειλούμενη πολιορκία της Βιέννης 

από τα στρατεύματα του Ναπολέοντα. 

 Το Παρίσι του κινδυνεύει από το ίδιο του το δημιούργημα, το 

τεθωρακισμένο άρμα μάχης.  

 Ο Μπετόβεν κατά τη διάρκεια της πολιορκίας της Βιέννης, συνέθεσε 

ένα πανέμορφο κονσέρτο για να διαιωνίσει κρυπτογραφώντας έτσι την 

ομορφιά της, που τόσο λάτρευε.  

 Ο Γκαμπριέλ Φορτέ εμπνέεται από τον Μπετόβεν για να συνθέσει τη 

δική του, προσωπική, φυγάδευση από το Παρίσι του, που κινδυνεύει από ένα 

άρμα μάχης, να μην είναι ποτέ πια ίδιο.  

 Όσο προχωρούσε η μουσική κι υποχωρούσε η έγχορδη παρέλαση 

παραχωρώντας την προτεραιότητα στο κελάρυσμα του πιάνου, τόσο 

εξαπτόταν η φαντασία και γρονθοκοπιόταν από ιδέες το μυαλό του. Στο rondo 

φινάλε του έργου, είχε ήδη καταλήξει στο δρώμενο το οποίο και θα 

αποτελούσε την αυλαία στην αυτοκρατορική του παρουσία στη θέση του 

Προέδρου και διευθύνοντος συμβούλου της Bowfin Industries.  

 Πήρε θέση στην οθόνη του υπολογιστή και έγραψε ένα σύντομο 

μήνυμα: 

 

«Αγαπητέ Τζίμη, σε προσκαλώ σε δείπνο στις 21-05-2001 και ώρα 20.00. Η 

παρουσία σου κρίνεται απαραίτητη. Λεπτομέρειες θα ακολουθήσουν. 

Γκαμπριέλ Φορτέ». 

 

 Στην οθόνη αναβόσβησε η ένδειξη, «το μήνυμα εστάλη». Στο μυαλό του 

ήδη στριφογύριζαν τα καλύτερα εστιατόρια του κόσμου κι εκείνος τώρα 

έπρεπε να καταλήξει σ’ ένα από αυτά.  

 Βαρκελώνη και Λονδίνο υπερίσχυσαν άνετα. Ξεχώρισε εύκολα το 

PETRUS. Ένα κατεξοχήν εντυπωσιακό και συνάμα εκκεντρικό εστιατόριο στο 

Τσέλσι του Λονδίνου, που όφειλε την ονομασία του σ’ ένα από τα ακριβότερα 

Bordeaux κρασιά στον κόσμο, το chateau Petrus pomerol, με τιμές που 

ξεκινάνε από 365 λίρες Αγγλίας και φτάνουν στις 12.300 για την εμφιάλωση 

του 1947.  

 Ο ιδιοκτήτης του εστιατορίου ήταν γνωστός του, καθότι μέλος κι αυτός 

του Mensa club, κι έτσι δε θα δυσκολευόταν να κλείσει τραπέζι για τέσσερις. Ο 

διδάσκων σεφ εκεί, Gordon Ramsay, αν και νεαρός, πειραματιζόταν υπέροχα 

σαν να είχε αέρα δεκαετιών, εκπλήσσοντας, τους απανταχού καλοφαγάδες.  



150                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Για κάτι τόσο προκλητικό όσο το σχέδιο του Γκαμπριέλ, δεν υπήρχε 

προκλητικότερο μέρος.  

 Με συνοπτικές διαδικασίες η κράτηση για το τραπέζι έγινε την 21η 

Μαΐου. Ακολούθησε η τηλεφωνική επικοινωνία με τον Τζίμη, για να του 

εξηγήσει τις λεπτομέρειες. Όση ώρα μιλούσε, τα λόγια του εξακοντίζονταν 

σαν τροχιοδεικτικά πυρά, ώστε να μην υπάρχουν αμφιβολίες περί του στόχου 

σχεδίου του.  

 Ο Τζίμης δεν είχε λόγους να διαφωνήσει. Πάνω σ’ αυτό το σκεπτικό, 

της μη διαφωνίας, στήριξε την πεποίθησή του πως κι η Λίζα θα ήταν σύμφωνη 

για ένα όμορφο διήμερο, αφιερωμένο στην εξύμνηση των αισθήσεων και των 

ατέρμονων ηδονών που προσφέρουν. Δεν έπεσε έξω. Η μυστηριώδης 

αγαπημένη του Λίζα απεδέχθη χωρίς περιστροφές την πρόσκληση. 

  

 Δε θα έκανα ποτέ κάτι τέτοιο! Ποιος ο λόγος; Ν’ αποδείξω τι και σε 

ποιον; Ένας άνθρωπος της δικής μου ισχύος και προσωπικότητας θα είχε βρει 

πάρα πολλούς τρόπους ώστε να γλιτώσει από έναν υποτιθέμενο εξευτελισμό! 

Ποτέ δε θα τολμούσε ο οποιοσδήποτε ν’ αποπέμψει έναν Γκαμπριέλ Φορτέ από 

τη θέση του ει μη μόνον εάν εγώ ο ίδιος επιθυμούσα να απομακρυνθώ! Ένας 

διευθύνων σύμβουλος δε ρεζιλεύεται ποτέ! Δεν είναι όποιος κι όποιος! 

Είμαστε οι στυλοβάτες μιας τάξης πραγμάτων κι είναι αδιανόητο να 

απειλούμαστε με διαπόμπευση ακόμα κι αν είμαστε ένοχοι! Αποσυρόμαστε 

διακριτικά, τηρώντας χαμηλούς τόνους, ώστε να περνά απαρατήρητο από 

τους πληβείους το όποιο παράπτωμά μας! Αλλά διάολε! Παράπτωμα επειδή οι 

Έλληνες αγόρασαν από τους Γερμανούς κι όχι από εμάς! Μα είναι γελοίο! 

Εντελώς! Από την άλλη μεριά δε λέω ποτέ όχι σ’ ένα καλό δείπνο 

συνοδευόμενο από ένα εξαιρετικό κρασί… 

 

 Η παράσταση της οποίας οι θεατές θα προσκαλούνταν με το πέρας της, 

είχε σχεδιαστεί με κάθε λεπτομέρεια. Ο Γκαμπριέλ Φορτέ, συνοδευόμενος από 

κάποια εξωτική καλλονή, ο Τζίμης και η δική του Λίζα θα ήταν ο θίασος, το 

εστιατόριο Petrus το θέατρο, οι υπάλληλοι του οι κομπάρσοι κι οι θαμώνες 

της 21ης Μαΐου 2001, εν αγνοία τους, το υπαλληλικό προσωπικό του 

παραγωγού και σκηνοθέτη της παράστασης.  

 Η πρόκληση, λοιπόν. Θα μπορούσε να ήταν κι ο τίτλος του έργου, ή το 

«Προκαλώντας» που έχει κι έναν θρασύ μα φευγαλέο δυναμισμό στα 

παρασκήνιά του. 



Χωρίς σημεία στίξεως σιωπή         151 
_______________________________________________________________________________________________________________________________________________________________________________________________________________ 

 

 

 Φυσικό επακόλουθο να ξεκινήσει προκλητικά η παράσταση. Με μια 

κατάλευκη λιμουζίνα να σταματά αγέρωχα μπροστά στην είσοδο του 

εστιατορίου για να ανέβουν οι ηθοποιοί στην κεντρική σκηνή.  

 Ο Γκαμπριέλ, κομψότατος όπως πάντα, συνοδεύοντας μια διακριτικά 

εξωτική και απίστευτης ομορφιάς νεαρά. Ο Τζίμης, ελαφρώς αξύριστος μα 

χωμένος σ’ ένα χαλαρό κοστούμι άνευ γραβάτας, με τη Λίζα. Η Λίζα, μια 

μελαχρινή όμορφη και γλυκιά κοπέλα. Ντυμένη με ταγέρ στις αποχρώσεις του 

άνθρακα που έσπαζε από ανεπαίσθητες ρίγες, τονίζοντας το 

καλοσχηματισμένο της σώμα, που κι αυτό με τη σειρά του στεκόταν σίγουρο 

κι υπέροχο σε αναλόγου τόνου γόβες.  

 Η διαδικασία εισόδου τους στο Petrus κράτησε τόσο, όσο να γίνουν 

αντιληπτοί απ’ όλους. Αμίλητοι κι οι τέσσερις οδηγήθηκαν από τους 

σερβιτόρους στις θέσεις τους. Ο Γκαμπριέλ ανέλαβε να προσδιορίσει τη 

συζήτηση.  

  

«Αγαπητέ Τζίμη, γνωρίζεις την εκτίμησή μου προς το πρόσωπό σου γεγονός που 

εξηγεί γιατί σε κάλεσα εδώ σήμερα… Χαίρομαι μάλιστα διπλά, διαπιστώνοντας πόσο 

γοητευτική είναι η Λίζα…». 

 

 Ο Τζίμης απάντησε ανεπηρέαστος από τον περιβάλλοντα χώρο: 

  

«Καταλαβαίνω ότι έχεις τους λόγους σου για κάτι τέτοιο και δε θα ρωτήσω 

λεπτομέρειες… Πάντως ευχαριστώ για την πρόσκληση…». 

 

 Ο Γκαμπριέλ χαμογέλασε ουδέτερα, σπεύδοντας να σχολιάσει 

χαριτολογώντας: 

 

«Ο ίδιος κι απαράλλαχτος Τζίμης, τόσο διαφορετικός μέσα στην ειλικρινή αδιαφορία 

του… Ακριβώς γι’ αυτό προτίμησα να είσαι εσύ σήμερα εδώ δίπλα μου… Αγαπητέ 

μου, θέλεις δε θέλεις, θ’ ακούσεις και επομένως θα είσαι και μάρτυρας ενός 

συμβάντος, το οποίο θα καταγραφεί στην ιστορία ως κάτι το μοναδικό κι 

ανεπανάληπτο, κάτι αντάξιό ενός Γκαμπριέλ Φορτέ…». 

 

 Οι σερβιτόροι είχαν αρχίσει να γεμίζουν το τραπέζι με εδέσματα 

εμφανώς διερευνητικά των γευστικών περιπλανήσεων στις οποίες φαίνονταν 

διατεθειμένοι οι συνδαιτυμόνες να εμπλακούν. Κι ας υπήρχε διάχυτη μια 

υποψία πως δεν είχαν πάει για φαγητό οι τέσσερίς τους εκεί πέρα.  



152                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Γκαμπριέλ δεν ενδιαφέρθηκε να διαλέξει κάποιο κυρίως πιάτο και 

ευγενικά συνέστησε το ίδιο και στους υπολοίπους. Μετά, απευθυνόμενος στον 

σομελιέ, παρήγγειλε το πρώτο μπουκάλι κρασί. Château Pétrus Bordeaux του 

1946.  

 Ο σομελιέ δεν έκρυψε την έκπληξή του. Ακολούθως, ο Γκαμπριέλ με 

τον πολύ ευγενικό τρόπο του απευθύνθηκε στον σερβιτόρο, λέγοντάς του να 

προσαρμόσει το φαγητό στην επιλογή του κρασιού.  

 Από εκεί κι έπειτα, οι σερβιτόροι φρόντισαν η παρουσία τους να είναι 

αισθητή σε όλους τους υπόλοιπους θαμώνες κι ανεπαίσθητη στον Γκαμπριέλ 

και τους ετερόκλητους φίλους του. Σχεδόν αυτόματα η γαστριμαργική 

διάθεση όλων προσαρμόστηκε στην ιδέα του σκηνοθέτη αλλά και χορογράφου 

της όλης παραστάσεως.  

 Ο Τζίμης στο ενδιάμεσο μιας μπουκιάς παρατήρησε χαμηλόφωνα:  

 

«Αφού έχει μεγάλη σημασία για σένα να κάνεις κάτι μοναδικό κι ανεπανάληπτο, 

όπως λες, τότε γιατί ενδιαφέρεσαι να καταγραφεί αυτό από την ιστορία; Δε θα 

κινδυνεύεις πάντα να ξεπεραστείς από κάποιον άλλο που θα προσπαθήσει να σβήσει 

το δικό σου όνομα γράφοντας το δικό του;». 

 

 Ο Γκαμπριέλ έδειξε να αιφνιδιάζεται, μα αμέσως μετέτρεψε τον 

αιφνιδιασμό σε ξέσπασμα γέλιου. 

 

«Αυτό, ομολογουμένως, μόνο εσύ, αγαπητέ μου, θα μπορούσες να το σκεφτείς… Για 

στάσου όμως, δεν έχεις κι άδικο… ή θα πρέπει να επαναδιατυπώσω την άποψή μου 

λοιπόν, ή να σου απαντήσω… Μπορώ να προσπαθήσω, ας πούμε, λέγοντάς σου πως 

δεν κινδυνεύω να ξεπεραστώ από κανέναν, γιατί είμαι μοναδικός κι 

ανεπανάληπτος… Ναι, καλό μου φαίνεται αυτό! Μοναδικός κι ανεπανάληπτος! Τι 

λες;». 

«Δεν έχω λόγους να διαφωνήσω, αλλά ούτε και θέλω. Το θέμα είναι, εσύ πείστηκες 

από την απάντησή σου;». 

«Ναι, καταλαβαίνω… μου απαντάς δια της μεθόδου των ερωτήσεων. Θα δεχθώ την 

πρόκλησή σου… Άλλωστε, εδώ ήρθαμε σήμερα για να προκαλέσουμε… Αγαπητέ 

Τζίμη, το είδος μου είναι μοναδικό, ως εκ τούτου οποιαδήποτε απόπειρα 

αναπαραγωγής του θα αποτύγχανε, γιατί έτσι πιστεύω εγώ. Μόνο κλωνοποιώντας 

με υπάρχουν ελπίδες να επαναληφθώ, όμως αυτό με βρίσκει κάθετα αντίθετο, γιατί 

τότε δε θα μείνω στην ιστορία για όλα όσα έζησα, έκανα ή δεν έκανα, αλλά για ό,τι 

επιδίωξα μανιωδώς ν’ αποφύγω, να πεθάνω δηλαδή… Αν δεν πεθάνω όμως, τότε 



Χωρίς σημεία στίξεως σιωπή         153 
_______________________________________________________________________________________________________________________________________________________________________________________________________________ 

 

 

χάνω τη στέψη μου για την αιωνιότητα Τζίμη… ενώ πεθαίνοντας αγόρι μου, θα έχω 

φύγει σαν κάτι μοναδικό κι ανεπανάληπτο, σαν έργο τέχνης… με κέρδος την 

αιωνιότητα στη γη, αυτή με ενδιαφέρει, η αιωνιότητα στη γη, χέστηκα για τους 

ουρανούς… Η πράξη μου αυτή καθ’ αυτή μπορεί να ξεπεραστεί κάποτε στο μέλλον, 

όμως εγώ δε θα ξεπεραστώ ποτέ, όσο θα υπάρχει ζωή πάνω στη γη…». 

 

 Οι δύο κυρίες συνομιλούσαν στα γαλλικά κι από το ύφος αλλά και τις 

διακριτικές χειρονομίες τους, έβγαινε αβίαστα το συμπέρασμα ότι ανέλυε η 

μια στην άλλη τις εντυπώσεις της από τη γευστική προσέγγιση των πιάτων. 

Το πρώτο μπουκάλι κρασί άδειασε τελειώνοντας στο ποτήρι του Τζίμη κι ο 

σερβιτόρος άκουσε αμέσως τον Γκαμπριέλ να ζητά προστακτικά το επόμενο να 

είναι χρονιάς 1945. Το τραπέζι των τεσσάρων είχε ήδη μετατραπεί σε κεντρική 

σκηνή του εστιατορίου και κάλλιστα θα μπορούσε να χρεώσει εισιτήριο στους 

διακριτικά έκπληκτους θαμώνες του. Ο δύο άντρες έδειχναν τελείως 

αποξενωμένοι κι απομονωμένοι στην αφαιρετική τους στιχομυθία.  

 

«Εγώ, πάντως, εξακολουθώ να μη βρίσκω ιδιαίτερο ενδιαφέρον στην εμμονή σου 

περί μοναδικότητας κι αιωνιότητας… Για μένα σημασία έχει το τώρα κι ευτυχώς 

που αυτό δεν μπορεί να είναι αιώνιο, γιατί έτσι έχω τη δυνατότητα να το αλλάζω 

όποτε δε μου αρέσει, αλλά επίσης να με αλλάζει κι αυτό, να με διαμορφώνει, ας 

πούμε… Έπειτα, το να είσαι μοναδικός… βαρετό μου ακούγεται… Δεν έχω τέτοιο 

εγωισμό… δεν ξέρω… Βέβαια ίσως να φταίει που δεν έχω επιθυμίες… ποτέ δεν είχα… 

έμαθα να αρκούμαι σ’ ό,τι μου πρόσφεραν… και μου πρόσφεραν ανέκαθεν πάρα 

πολλά… Ίσως γι’ αυτό». 

«Μα, φυσικά, Τζίμη, τα βιώματά μας καθορίζουν τις απόψεις και τις επιθυμίες μας. 

Πάρε παράδειγμα εμένα. Δεν εκπαιδεύτηκα για να χάνω, αλλά για να μη χάνω, δε 

διδάχθηκα να δέχομαι αλλά να μη δέχομαι και δε μου επιτρέπεται να συμφωνώ, 

αλλά οφείλω να κάνω τους άλλους να συμφωνούν μαζί μου. Αντιλαμβάνεσαι γιατί 

δεν είμαι διατεθειμένος να κάτσω με σταυρωμένα τα χέρια, επειδή οι βλάκες 

συμπατριώτες σου δεν αγόρασαν το δικό μας τεθωρακισμένο αλλά των Γερμανών; 

Αποφάσισα να φύγω, αλλά ηγεμονικά κι ηρωικά, όπως μου αρμόζει κι όπως 

εκπαιδεύτηκα… Γίνεσαι μάρτυρας απόψε του πιο ακριβού δείπνου στην ιστορία… Θα 

μου στοιχίσει βέβαια πολύ ακριβά, αλλά για φαντάσου… Δεν είναι προκλητικό να 

ξοδέψω κοντά 60.000$ για λίγο φαγητό και κρασί; Έστω και με ακριβό κρασί! Τόσα 

χρήματα λίγοι άνθρωποι βγάζουν σ’ έναν χρόνο! Εγώ τα παίρνω με το καλημέρα της 

γραμματέως μου, αλλά και πάλι είναι πρόκληση, ντροπή, για κάποιους! 



154                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ε, λοιπόν, εγώ θα τα διαθέσω προκειμένου να διασφαλίσω το ποσόν της 

αποζημίωσης που θα συνοδεύει την παραίτησή μου και θα είναι 30.000.000$! Τι έχεις 

να πεις;». 

«Στην πατρίδα μου έχουμε μια παροιμία που λέει ‘‘ο σκοπός αγιάζει τα μέσα’’, 

επομένως, αν οι συμπατριώτες μου είναι οι υπεύθυνοι της αποφάσεώς σου να 

παραιτηθείς, τότε οι ίδιοι, με τη θυμοσοφία που έχουν για κληρονομιά, σε 

δικαιώνουν για την υπερβολική σου ενέργεια… Εμένα πάντως μου αρέσει και το 

κρασί, το φαγητό, το Λονδίνο, η Λίζα, η παρέα σου, το εστιατόριο, τα πάντα… Και 

σκέψου πως την ερχόμενη Δευτέρα πιάνω δουλειά σε άλλη πιτσαρία, νότια της 

Αθήνας, στη Γλυφάδα… Δεν είναι καταπληκτικό; Αλήθεια, ξέρεις που είναι η 

Γλυφάδα;». 

 

 Ρε συ, όταν λείπουμε από την εξέλιξη, πού είμαστε; Κρυβόμαστε, στις 

λέξεις των άλλων.  

 

 Το τρίτο μπουκάλι κρασί εμφανίστηκε στο τραπέζι πιο προκλητικό από 

τα προηγούμενα. Chateau Petrus 1947. Οι κυρίες αγνοούσαν επιδεικτικά πια 

την παρέλαση των πανάκριβων πεπαλαιωμένων οίνων. Μπροστά στη δροσιά 

και την ανεπιτήδευτη χάρη τους, τα κρασιά φάνταζαν αυτό που πραγματικά 

ήταν. Αραχνιασμένα μπουκάλια με φυλακισμένη για δεκαετίες τη γεύση και 

τη μυρωδιά πατημένων σταφυλιών, που μαρτυρικά είχαν μετατρέψει το σώμα 

τους σε αίμα, ώστε να αξιωθούν να γίνουν αγίασμα σε ένδειξη της 

Μεγαλοσύνης Του για το ηρωικό τους φινάλε. 

 Το βράδυ της 21ης Ιουνίου 2001 πράγματι γράφτηκε ιστορία. Ο 

λογαριασμός στο εστιατόριο Petrus ξεπέρασε τα 62.000$ ή τις 44.000 λίρες 

Αγγλίας. Από την ώρα που έφυγε η παρέα των τεσσάρων και μετά, άρχισε ο 

χώρος της παράστασής τους να προσελκύει θεατές. Το γεγονός μεταδόθηκε 

από στόμα σε στόμα κι ο καθένας προσέθετε τη δική του εκδοχή για τους 

πρωταγωνιστές. Η ουσία είναι πως ο Γκαμπριέλ είχε προγραμματίσει να 

προκαλέσει σάλο και τελικά το κατάφερε. Το μόνο που έλειπε για να 

ολοκληρωθεί ο θρίαμβός του ήταν ένα πληρωμένο δημοσίευμα στους 

Financial Times.  

 Εκεί θα αποκαλυπτόταν πως το πλέον ακριβό τραπέζωμα στην ιστορία 

το είχε οργανώσει ο πρόεδρος και διευθύνων σύμβουλος της Bowfin 

Industries Γκαμπριέλ Φορτέ. Είχε δεξιωθεί έναν υψηλόβαθμο κυβερνητικό 

παράγοντα της Ελλάδας, προκειμένου να τον πείσει να αγοράσουν οι Έλληνες 

το τεθωρακισμένο άρμα μάχης της Bowfin.  



Χωρίς σημεία στίξεως σιωπή         155 
_______________________________________________________________________________________________________________________________________________________________________________________________________________ 

 

 

 Το δημοσίευμα θα τελείωνε με την προκλητική επισήμανση πως τα 

έξοδα του τραπεζώματος καλύφθηκαν με χρέωση της εταιρείας. Άραγε, 

μηρύκαζε ειρωνευόμενος ο συντάκτης του εν λόγω άρθρου, γνώριζαν οι 

μέτοχοι της Bowfin το εξωπραγματικό ποσό με το οποίο χρεώθηκαν; 

 

 Πολύ καλό! Πολύ καλό γραφέα! Αλλά τόσο εξωπραγματικό! Εγώ παρέα 

μ’ έναν διανομέα πίτσας να συντρώγω σ’ ένα από τα πιο φημισμένα 

εστιατόρια του κόσμου! Μα τι μπορεί να γνωρίζει ένας νεαρός από το chateau 

Petrus; Αλήθεια, πιστεύεις ότι ένας της τάξεώς μου θα καταδεχόταν να 

μοιραστεί ένα τόσο ευγενές κρασί μ’ έναν αψίκορο εκπρόσωπο της εργατικής 

τάξης; Ούτε στο Χόλυγουντ δε γίνονται αυτά αγαπητέ μου! Διασκεδαστικό 

όμως! Μα την αλήθεια διασκεδαστικό! Οφείλω να παραδεχθώ όμως ότι αυτή 

τη φορά πέτυχες να με σκιαγραφήσεις πολύ κοντά με ότι πραγματικά μοιάζω…    

 

 Η έκτακτη συνεδρίαση του διοικητικού συμβουλίου της Bowfin 

Industries είχε οριστεί για τις 15 Ιουνίου στις 10.00 το πρωί. Κανένας από τα 

μέλη δεν φρόντισε να επιβεβαιώσει το αληθές του δημοσιεύματος. Αν 

πράγματι δηλαδή ο πρόεδρός τους, είχε χρεώσει στα έξοδα της εταιρείας το 

πανάκριβο γεύμα στο Petrus. Ήταν τέτοια η μνησίκακη χαρά τους όταν 

έμαθαν για το περιστατικό, που πίστεψαν πως είχε κάνει το μοιραίο λάθος. 

Άλλωστε, ήταν σε όλους γνωστό ότι ο Γκαμπριέλ τύγχανε της ασυλίας του 

διοικητικού συμβουλίου, το οποίο ποτέ δεν έλεγχε τις, ομολογουμένως, 

μεγάλες δαπάνες που γίνονταν δια της υπογραφής του. Όμως, τώρα τα 

πράγματα ήταν πολύ διαφορετικά. Το μυθώδες ποσό του προκλητικού 

γεύματος δεν μπορούσε εύκολα να δικαιολογηθεί, από τη στιγμή μάλιστα που 

δημοσιοποιήθηκε δια μέσου μιας τόσο μεγάλης κι έγκυρης οικονομικής 

εφημερίδας σε όλο τον κόσμο. Τα υπονοούμενα του συντάκτη αφορούσαν 

εξάλλου όλα τα μέλη του διοικητικού συμβουλίου της Bowfin. 

Κακοδιαχείριση και κατασπατάληση των αποθεματικών της εταιρείας 

καταλογίζονταν σε όλους, κι όχι μόνο στον πρόεδρο.  

 Σε μια εποχή μάλιστα που οι περισσότερες εταιρείες, σε όλο τον κόσμο, 

έβλεπαν τα κέρδη τους να εξανεμίζονται και να μετατρέπονται σε ζημιές, 

αποτελούσε όνειδος η συμπεριφορά του προέδρου μιας εκ των μεγαλυτέρων 

παγκοσμίως εταιρειών αμυντικού εξοπλισμού. Γι’ αυτό δεν άργησαν να 

εμφανιστούν τα εχθρικά δημοσιεύματα κατά του Γκαμπριέλ. Να αποπεμφθεί, 

ν’ ανοίξουν οι κρυφοί λογαριασμοί του, να ελεγχθούν όλες οι δαπάνες που 

φέρεται να έχει κάνει, να διερευνηθεί η εικαζόμενη σχέση του με γυναίκα 



156                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

υπουργό της κυβέρνησης Ζοσπέν, να του ασκηθεί δίωξη για διαφθορά κι 

απόπειρα χρηματισμού μελών της κυβέρνησης, καθώς επίσης και για 

παράνομη πώληση όπλων στη Γιουγκοσλαβία, να, να, να... Όλοι οι 

ευφάνταστοι και λυσσασμένοι για τη δημοκρατία της γκιλοτίνας 

δημοσιογράφοι ασχολούνταν καθημερινά και με εντυπωσιακή βαρβαρότητα 

με τον, μέχρι πρότινος, αδιαφιλονίκητο ηγεμόνα, τον Γκαμπριέλ Φορτέ.  

 

 Η Παρασκευή της 15ης Ιουνίου του 2001 ξημέρωσε στο Παρίσι και βρήκε 

τον Γκαμπριέλ πανέτοιμο να υποδυθεί άλλον έναν μεγάλο ρόλο στην πλούσια 

καριέρα του. Διόλου τυχαίο το ότι κατάφερνε να αναδεικνύεται ο ίδιος αλλά 

και να αναδεικνύει, ερμηνεύοντας μοναδικά, τους ρόλους του. Απαράμιλλη η 

ικανότητά του να διεκπεραιώνει αποτελεσματικά πάντα τον ρόλο-στόχο του. 

Κι όμως ήταν απίστευτα απλό. Ανέκαθεν εστίαζε τη σκέψη του στο δίκιο της. 

Ακόμη και λάθος να έκανε -πράγμα σπάνιο- επέμενε τόσο πολύ ώστε πάντα 

πετύχαινε να πείσει τους άλλους πως εκείνοι ήταν λάθος. Έδινε πάντα την 

εντύπωση πως μέσα στο μυαλό του υπήρχε μια μηχανή προβολής, η οποία 

διαρκώς προέβαλλε στην οθόνη του ορίζοντά του, τον ίδιο κι απαράλλαχτο 

στόχο. Να είναι πάντα ο ηγέτης των άλλων και να χτίζει καθημερινά την 

κυριαρχία του. Ποτέ δεν έκρυβε, στα τόσα χρόνια της πολυετούς κι 

επιτυχημένης καριέρας του, τον ενθουσιασμό για τη δουλειά του, λες κι ο 

χρόνος δεν τον έφθειρε, αλλά τον ενδυνάμωνε. Φρόντιζε να διατηρεί τη 

ζωτικότητά του, ακόμα και μετά από πολύωρες συναντήσεις με τα στελέχη 

του, προκαλώντας με το ακάματο κι αρυτίδιαστο της εμφανίσεώς του. 

Γελούσε με όσα σχόλια γινόντουσαν πίσω από την πλάτη του κι αφορούσαν 

τις μεθόδους που δήθεν χρησιμοποιούσε για να παραμένει πάντα κομψός κι 

ακμαίος. Κι όμως, αυτή η άσβεστη φλόγα για επιτυχία ήταν το μυστικό του. 

Και η πειθαρχία. Αυστηρή κι αδιαπραγμάτευτη πειθαρχία. Καμάρωνε κρυφά 

και φανερά για το βιογραφικό του. Ξεκίνησε τις σπουδές του με τα νομικά και 

επιδίωξε και πήρε master στην εγκληματολογία, για να πραγματοποιήσει το 

όνειρό του, να γίνει διευθυντής σε φυλακές υψίστης ασφαλείας. Έγινε 

πρόεδρος και διευθύνων σύμβουλος μιας πολυεθνικής που κατασκεύαζε όπλα 

ακριβείας για την εξασφάλιση υψίστης ασφαλείας σε συνθήκες απόλυτης 

μυστικότητας. Ο Γκαμπριέλ Φορτέ.  

 Τώρα βρισκόταν αντιμέτωπος με ανθρώπους που ήλπιζαν ότι θα τον 

κάνουν δεσμώτη τους.  

 



Χωρίς σημεία στίξεως σιωπή         157 
_______________________________________________________________________________________________________________________________________________________________________________________________________________ 

 

 

 Ένα τσούρμο σύμβουλοι, που ανάμεσα σε τρίμματα και ψίχουλα και 

γουλιές καφέ, βάλθηκαν να εκμεταλλευτούν τα δημοσιεύματα εφημερίδων -

τα οποία πάνω στο τεράστιο οβάλ τραπέζι των συσκέψεων έμοιαζαν με 

κακόγουστα σουβέρ- και να σύρουν δέσμιο τον Γκαμπριέλ. Κι αυτός, 

ψύχραιμος, ατάραχος, σίγουρος, λαμπερός να ξεχειλίζει αυτοπεποίθηση, 

προκαλώντας τους ρίγη αδιόρατου, ακόμα, φόβου. Μπροστά του είχε μόνο ένα 

ποτήρι μ’ ένα μπουκάλι μεταλλικό νερό. Ούτε σημειώσεις ούτε έγγραφα ούτε 

τίποτα. Ο χώρος ευθύνης του ήταν καθαρός και διάφανος υπονοιών. Το ίδιο κι 

ο λόγος του. 

 

«Κύριοι, βρισκόμαστε σήμερα εδώ, γιατί κάποιοι από σας το θέλησαν. Δέχθηκα μια 

άνευ προηγουμένου επίθεση, εντελώς αβάσιμη, η οποία ενορχηστρώθηκε με 

απίστευτο μίσος κι εμπάθεια προς το πρόσωπό μου από κάποιους εδώ μέσα, οι οποίοι 

βρήκαν εύκολα συμμάχους σε αρκετές εφημερίδες. Η συμπεριφορά σας ήταν και 

εξακολουθεί να είναι εντελώς απαράδεκτη και με αναγκάζετε να πάρω μια 

απόφαση, που θα σας στοιχίσει ακριβά. Παραιτούμαι. Για λόγους ευθιξίας κι 

αξιοπρέπειας. Απορώ, αλλά δεν εκπλήσσομαι, πως ένα εντελώς προσωπικό γεγονός 

έφτασε να απασχολεί το διοικητικό μας συμβούλιο. Θα μπορούσατε, πριν 

δημιουργήσετε τέτοιο σάλο, να φροντίσετε να ενημερωθείτε καλύτερα. Για την 

ιστορία, σας λέω πως το τραπέζι κόστισε 62.679$ και πλήρωσα με προσωπική 

επιταγή. Δεν έχω να προσθέσω τίποτα άλλο, σας αφήνω τώρα να συσκεφθείτε και 

να εμπεδώσετε τις συνέπειες αυτής μου της τελεσίδικης αποφάσεως. Χαίρετε». 

 

 Βουβή παγωμάρα απλώθηκε στην αίθουσα διασκέψεων της Bowfin 

Industries. Τα δευτερόλεπτα έφευγαν αναβοσβήνοντας στα μάτια των 

αποσβολωμένων συμβούλων την έκπληξή τους. Σε κάποιων το στόμα είχαν 

παγιδευτεί απομεινάρια από κουλουράκια, που προκαλούσαν ένα ελαφρύ και 

ξερό βήξιμο και έσπαζε έτσι η σιωπή την οποία επέβαλε ο Γκαμπριέλ με την 

αποχώρησή του. Μετά από λίγα μα αιώνια λεπτά, κάποιος τόλμησε να 

ρωτήσει ψελλίζοντας: 

«Πόσα;». 

για να εισπράξει την τσουχτερή απάντηση: 

«30.000.000$ και πιθανόν άλλα τόσα που έχει με stock option…». 

«Με τις υγείες μας, κύριοι…». 

 

 Η συνεδρίαση έληξε με τους υποψήφιους δεσμοφύλακες να έχουν 

μετατραπεί σε φυλακισμένους μιας απόφασης την οποία οι ίδιοι είχαν 



158                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

προκαλέσει. Για την ακρίβεια, έπεσαν θύματα της βιασύνης τους αλλά και της 

ανικανότητάς τους να αντιμετωπίσουν έναν προικισμένο κι αποφασισμένο 

άνθρωπο.  

 

 Αυτό πώς το ήξερες; Ποιος σου είπε γιατί ήθελα να πάρω master στην 

εγκληματολογία; Διευθυντής φυλακών υψίστης ασφαλείας! Ναι ήταν ένα 

παιδικό μου όνειρο, δεν το κρύβω! Πού το έμαθες όμως; Ούτε καν οι γονείς 

μου δεν το γνώριζαν! Μόνο μία φορά το αποκάλυψα, στην πρώτη μου 

συνέντευξη στην αρχή της καριέρας μου, όταν ήταν να προσληφθώ ως 

γενικός διευθυντής μιας ασφαλιστικής εταιρείας… Πώς είναι δυνατόν να το 

γνωρίζεις; Γραφέα με εξέπληξες! Το ομολογώ!  

 

 Η Κατερίνα Στεφανή βρίσκεται κάθιδρη μπροστά στον υπολογιστή της 

και γράφει. Καύσωνας. Γράφει, απαντώντας σε ένα προσβλητικό e-mail, που 

της είχε στείλει η περιώνυμη δημοσιογράφος ως απάντηση στο δικό της e-

mail. Έχει χαλάσει και το air condition. Είχε ξεκινήσει να γράφει θυμωμένα, 

προσπαθώντας να διατηρήσει την ψυχραιμία και την αξιοπρέπειά της. Είχε 

θυμώσει, γιατί πίστευε πως είχε δίκιο. Πάντα έχω δίκιο όταν αδικούμαι. Η 

προσπάθειά της είχε πεταχτεί στα σκουπίδια κατευθείαν. Τι λέτε κυρία μου; 

Σκουπίδια οι πίσω σελίδες μας; Η κυρία αυτή, αντί με επιχειρήματα να της 

αιτιολογήσει τον αποκλεισμό της, προτίμησε τον αλαζονικό αφορισμό ως 

απάντηση. Και που ασχολήθηκα μαζί σας υπερβολή ήταν.  

 Δεν την αναγνώριζαν, την αγνοούσαν. Αυτό ήταν το μήνυμα κι ήταν 

ξεκάθαρο. Το καταλάβατε; Είχε θυμώσει, γιατί αντιμετωπίστηκε 

περιφρονητικά η εμφάνισή της στο λογοτεχνικό στερέωμα. Ένα βιβλίο δεν 

συνιστά εμφάνιση αλλά επί τροχάδην διέλευση. Εκτός κι αν αυτός ήταν ο 

λόγος που αποπέμφθηκε, το θράσος της να διεκδικήσει θέση. Μα τα 

καταφέρατε! Κερδίσατε επάξια την απαξίωσή μου! Χωρίς να ρωτήσει.  

 Δε ρώτησε η Κατερίνα… Αυτό ήταν το σφάλμα της… Γι’ αυτό ήταν 

θυμωμένη επειδή…  

 

 Στοπ! Γραφέα είσαι μαλάκας! Ευχαριστώ κύριε, με βγάλατε από μια 

δύσκολη θέση. Και μάλιστα με περικεφαλαία! Κατ’ αρχήν είσαι έτοιμος να 

διαπράξεις ένα απαράδεκτο λογοτεχνικό ατόπημα. Το ξέσπασμά σου θα είναι 

γεμάτο δηλώσεις! Αυτό δεν είναι λογοτεχνία, αλλά μανιφέστο απελπισίας! Για 

όλα λοιπόν φταίνε οι δημοσιογράφοι και τα γραφεία δημοσίων σχέσεων; 

Επειδή τάχα μου συνωμότησαν για να αποκλείσουν από το λογοτεχνικό 



Χωρίς σημεία στίξεως σιωπή         159 
_______________________________________________________________________________________________________________________________________________________________________________________________________________ 

 

 

στερέωμα μια αξιόλογη συγγραφέα; Μάλιστα… σκοτεινός δάχτυλος! Μυστικές 

υπηρεσίες! Echelon! Παρακολουθήσεις τηλεφώνων! Κατάσκοποι πέντε 

ηπείρων κι επτά θαλασσών! Ραδιουργίες σε καταγώγια! Κι όλα αυτά για να 

καταποντιστεί το βιβλίο άλλης μιας ψωνάρας… Κι εντάξει… έστω ότι έχεις ένα 

δράμι δίκιο! Μπορείς σε παρακαλώ να μας εξηγήσεις γιατί όλη αυτή η 

συνωμοσία; Τι κερδίζουν οι συνωμότες θάβοντας ένα βιβλίο; Και μάλιστα μιας 

άγνωστης! Για πες μας! Και τι μας ενδιαφέρει εμάς; Τι ενδιαφέρει τη 

λογοτεχνία; Η λογοτεχνία γραφέα δεν είναι υποθέσεις… Είναι αρώματα που 

διαχέονται στην ατμόσφαιρα προκαλώντας μας να μαντέψουμε τα συστατικά 

τους!  

 

 Επιτέλους άντε γαμήσου! Κι επειδή δεν πρόκειται να πας μόνος σου, 

ορίστε μια καλή παρέα να διαλέξεις! Λοιπόν, έχουμε και λέμε. Από την 

εκδοτική παραγωγή της τελευταίας χρονιάς προκύπτει ότι… 

 

 Σταμάτα ρε! ένα αρχίδι προκύπτει! Έτοιμος είσαι να καταπιείς αμάσητη 

την τροφή που επιτήδεια σερβίρουν διάφοροι. Ξέρω τι θα πεις. Και λοιπόν; 

Δημοκρατία έχουμε κι ο καθένας κάνει ό,τι θέλει. Κοιμάται ταξιτζής και 

ξυπνά συγγραφέας. Και τι σε κόφτει εσένα; Σου παίρνει τη μπουκιά από το 

στόμα; Ή σε πειράζει γιατί κάποιοι γίνονται διάσημοι μέσα σε μία μέρα; Καλά 

κάνουν! Αν μπορείς γίνε κι εσύ! Αλλιώς κάνε τουμπεκί και κρύψου στη 

χαρτούρα σου…  

 

 Η Κατερίνα μονολογεί χειρονομώντας και περπατώντας πέρα δώθε στο 

δωμάτιό της.  

 Δεν μπορώ να καταλάβω γιατί με σνομπάρουν έτσι! Τι τους έχω κάνει; 

Γιατί με απορρίπτουν λες κι είμαι ένα σκουπίδι ανέμου στα μάτια τους; 

Μήπως εμμέσως πλην σαφώς μου δείχνουν την πόρτα κλειστή για να 

καταλάβω ότι οι θέσεις είναι όλες κατειλημμένες; Και τι φταίω εγώ; Εμένα το 

γράψιμο είναι κομμάτι του εαυτού μου! Άμα σταματήσω να γράφω θα είναι 

σαν να πεθαίνει ένα μέρος μου! Έχετε σκεφτεί το ενδεχόμενο αυτό το κομμάτι 

να μην αξίζει να ζει; Κι αν αυτό συμβεί δε θα είναι άδικο ρε γαμώτο; Ανάθεμα 

την ώρα και τη στιγμή που έπιανα στα χέρια μου χαρτί και μολύβι! Έχεις 

ταλέντο Κατερίνα! Να το εκμεταλλευτείς! Να γίνεις συγγραφέας! Άντε 

πηδηχτείτε όλοι σας! Τι να το κάνεις τέτοιο ταλέντο όταν δεν μπορείς να το 

βγάλεις από μέσα σου, να το δημοσιοποιήσεις, να το εκθέσεις σε όσους 

ενδιαφέρονται κι εξακολουθούν να μαγεύονται διαβάζοντας; Αυτό δεν είναι 



160                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

χάρισμα είναι κατάρα! Μπορείτε να το βγάλετε αλλά ακολουθείτε λάθος 

τακτική. Η σωστή είναι η ακόλουθη: βάζετε το δάχτυλο στο στόμα όσο πιο 

βαθιά γίνεται. Θα κάνετε εμετό. Προσπαθήστε να τον προσφέρετε σε φίλους. 

Αν δεν τον δεχτεί κανένας, σημαίνει ότι ο εμετός σας δεν υποφέρεται.  

 

 Στα λόγια μου έρχεσαι γραφέα! Θαρρείς πως έχει δίκιο; Όχι βέβαια! Δεν 

ξέρει ακόμα, όπως κι εσύ γιατί είσαστε αμφότεροι ανώριμοι, πως η καταξίωση 

είναι η πορεία προς την άρνηση και τον μηδενισμό εκείνου που πραγματικά 

έχει το χάρισμα, ώστε να κερδίσει, μέσα από την ταπείνωση κι ίσως τον 

εξευτελισμό, τη θέση στην αιωνιότητα την οποία μόνο οι πραγματικοί 

δημιουργοί κατακτούν. Καλώς ή κακώς, το χάρισμα της προσφοράς το έχουν 

όσοι δέχονται να αποδομηθούν προκειμένου να δομήσουν τα θεμέλια πάνω 

στα οποία οι επόμενες γενιές θα συνεχίσουν να οικοδομούν έννοιες όπως 

αξιοπρέπεια, εντιμότητα, αγάπη, αλτρουισμός, οικογένεια, σεβασμός, φιλία, 

σεμνότητα, δικαιοσύνη. 

«Λάβετε φάγετε τούτο εστί το Σώμα Μου… Και πίετε εξ’ αυτού πάντες τούτο εστί το 

Αίμα Μου». Ιεροσυλία; Όχι, επεξήγηση… Αυτό σημαίνει, άλλωστε, αποδόμηση 

σε ελεύθερη μετάφραση. Το ζήτημα είναι αν η συγγραφέας σου διαθέτει 

τέτοιου είδους χάρισμα κι αν είναι διατεθειμένη να περάσει από αυτή τη 

δοκιμασία της αποδόμησης. Αμφιβάλλω. Εσύ πάντως έχεις παταγωδώς 

αποτύχει σ’ αυτόν τον τομέα. Δεν είσαι σε θέση να διαχειριστείς μια κρίση 

αξιοπρέπειας… 

 

 Η Κατερίνα μαζεύει τα κομμάτια της, σφουγγίζει τα δάκρυά της κι 

αρχίζει να γράφει την απάντησή της προσπαθώντας να κρύψει τον θυμό της 

φωτίζοντας ταυτόχρονα ό,τι πιο όμορφο κούρνιασε εντός της και τη 

γαλήνεψε: την καλοσύνη της.  

 

«Αξιότιμη κυρία, 

 μπορεί να ήμουν οργισμένη, αλλά δεν είμαι καθόλου εμπαθής γιατί η 

εμπάθεια δε μου ταιριάζει. Μου κάνει ρυτίδες και χαλάει το προφίλ μου 

εξαιτίας των ελάχιστων παραπανίσιων κιλών μου. Άλλωστε, προς τι το μίσος 

κι ο αλληλοσπαραγμός, όταν η καθημερινότητα κραδαίνει απειλητικά τη 

ρομφαία της μιζέριας πάνω από τα κεφάλια μας! Μεγάλωσα αρκετά για να 

μισώ ή να αντιπαθώ τους ανθρώπους. Τώρα πια δέχομαι τον καθένα όπως 

είναι και χαίρομαι όσους ακόμα δεν είναι. Η άποψή μου, την οποία και 

προσπάθησα να αναπτύξω, είναι πως κανένας πρωτοεμφανιζόμενος 



Χωρίς σημεία στίξεως σιωπή         161 
_______________________________________________________________________________________________________________________________________________________________________________________________________________ 

 

 

συγγραφέας δεν μπορεί να μεθοδεύσει την κριτική υποδοχή του βιβλίου του, 

εάν δεν κινητοποιήσει τους μηχανισμούς εκείνους που πληρώνονται για να 

κάνουν αυτό ακριβώς το πράγμα. Δεν είναι απαραίτητα κακό αυτό. Είναι η 

εποχή μας τέτοια η οποία κι επιβάλλει κανόνες. Θέλει τους συγγραφείς 

προϊόντα με ημερομηνία λήξεως. Δεκαπέντε λεπτά διασημότητας. Διάλειμμα 

για διαφημίσεις και να περάσει ο επόμενος. Κατανοητό. Το έπιασα το 

υπονοούμενο. Ζητώ συγνώμη αν εξαιτίας μου νιώσατε προσβεβλημένη αλλά 

δεν είχα τέτοια πρόθεση.  

 Μπορεί να σας φάνηκαν υπερβολικά όλα όσα σας έγραψα, μα μήπως 

είναι υπερβολική η ίδια η ζωή έτσι που τη φανταζόμαστε; Ας προσγειωθούμε. 

Ή ας απογειωθούμε; Εξαρτάται από το τι ρισκάρουμε λέω εγώ… Προσωπικά 

έχω μάθει να ρισκάρω, γιατί γεννήθηκα πάνω σε τεντωμένο σχοινί. Δε 

σημαίνει ότι μου αρέσει, αλλά δεν είχα και πολλές επιλογές… 

 

ταπεινά κι ευφρόσυνα 

 

Κατερίνα Στεφανή 

  

Υ.Γ.: Λένε πως η κακία είναι θηλυκού γένους. Εγώ σαν γυναίκα διαφωνώ, 

ουδετέρου είναι, γι’ αυτό και θλίβει, γιατί η παρουσία της είναι αφύσικη… Δε 

σας πρέπει η κακία, κυρία μου… Δεν πρέπει σε καμιά κυρία…». 

 

 Έβαλε τελεία σαν σημαδούρα και πάτησε κλικ για αποστολή 

μηνύματος. Έπειτα σιώπησε. Βυθίστηκε στις αναμνήσεις της αναζητώντας 

βάλσαμο ψυχής. Με ταπώσατε νομίζετε; Αντιθέτως! Ξεβουλώσατε τη ρινική 

μου κοιλότητα ένεκα που το σημείωμά σας έβριθε φυσιολογικού ορού. 

Θαλασσινό νεράκι δηλαδή. Επομένως η στάση μου σας βοήθησε να 

προσγειωθείτε. Ας βάλω τώρα εγώ τη ζώνη μου.  

 Θυμάμαι ήταν ένα πρωί. Είχε λιακάδα, αττικός ουρανός εν αιθρία 

ευρισκόμενος, κι εγώ έτοιμη για αναχώρηση για το γραφείο. Ανοίγω το κινητό 

τηλέφωνο, όπως έμπαινα στο ασανσέρ, κι αυτό αρχίζει να δονείται στον 

ρυθμό του «έχετε μήνυμα στον τηλεφωνητή σας». Μπαίνω στο αυτοκίνητο 

βάζοντας τον τηλεφωνητή να πει τα δικά του. Κι αρχίζει αυτός να 

αποκρυπτογραφεί το μήνυμα. 

 Η φωνή ακουγόταν σε ντο ελάσσονα. Βαθιά και φορτισμένη. Σαν 

πριμαντόνας έπειτα από ανκόρ. Μιλούσε κι ανέβαζε αργά-αργά τον τόνο του 



162                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

κάθε γράμματος, της κάθε λέξης. Έπαιζε με τα διαστήματα που αφήνουν οι 

αναπνοές καθώς η πριμαντόνα αλλάζει οκτάβες. Κι εγώ είχα αρχίσει κι 

απογειώνομαι. Έφευγα σιγά-σιγά από το σώμα μου και ταξίδευα. Έμπαινα 

θαρρείς μέσα στο λιμπρέτο της όπερας και το ρουφούσα λες και ήμουν μάτια 

μαέστρου και λαλιά της ντίβας. Αυτός συνέχιζε. Γνώριζε ότι εγώ διαλυόμουν 

ακούγοντάς τον. Θυμόταν που του έλεγα πως θα ήθελα κάποια στιγμή να με 

πάρει μαζί του στη Λυρική να με μυήσει και βάλθηκε εκεί και τότε να το κάνει. 

Σαν αστραπή περνούσαν οι ρόλοι που μου περιέγραφε. Άϊντα, Κάρμεν, 

Λουτσία ντι Λάμερμουρ, Μαντάμ Μπάτερφλαϊ, Νόρμα… Είχα καταρρεύσει 

πλήρως… κι αφού σφούγγισε σχεδόν με δάκρυα την παρέμβαση-σχόλιό του, 

ολοκλήρωσε με μιαν άρια σύλληψη δική του… Σ’ ευχαριστώ που έκανες τη 

ζωή μου πιο όμορφη…». 

 Ο πολυαγαπημένος, καλός μου φίλος, ο Ντίνος. Τότε ήταν που ένοιωσα 

πρώτη φορά πλήρης για ότι είχα κάνει. Επόμενο ήταν να αρχίσω τη 

διαδικασία μερικής εκκένωσης. Έκλαψα μοναχικά κι έρημα από ντροπή για 

τον εγωισμό που είχα δείξει. Σημασία έχει η επικοινωνία. Όταν δυσκολεύουν 

τα πράγματα διευκολύνονται οι πραγματικές σχέσεις καθότι ερημώνουν από 

μπιχλιμπίδια τα συναισθήματα… 

 Φλοπ! Φλοπ! Φλοπ! Έτοιμη η μπεσαμέλ ρηχών συναισθημάτων. 

Ευτυχώς δε σβόλιασε. Αυτό σημαίνει μάστορας των δακρύων χωρίς τσίνορα.   

 Στο μυαλό της συγκρούονταν διάφορες σκέψεις κι εκείνη νόμιζε πως 

αγωνίζονταν για το ποια θα επικρατήσει εις βάρος της άλλης. Το αντίθετο 

συνέβαινε. Στην πραγματικότητα οι σκέψεις της αλληλεπιδρούσαν, όπως 

συμβαίνει στους περισσότερους ταλαντούχους ανθρώπους.  

 Η Κατερίνα απλώς προσπαθούσε να ισορροπήσει ανεβαίνοντας ένα 

δύσκολο και δύσβατο βουνό που το έλεγαν απόρριψη. Το πρόβλημα ήταν πώς 

θα ξεπερνούσε το εμπόδιό του χωρίς να κινδυνέψει να τσακιστεί. 

 Παρακάμπτοντάς το ίσως;  

 Η απάντηση στο γράμμα της δεν άργησε. Αυτή τη φορά ο θυμός της 

δημοσιογράφου είχε μετατραπεί σε ανωτερότητα, ένεκα της ωριμότητας με 

την οποία αντιμετώπισε η Κατερίνα τη βεβιασμένη αντίδρασή της. Κι ήρθε σαν 

σουλφαμιδόσκονη να επικαθίσει στην πληγή, να την αποστειρώσει 

καταπραΰνοντας και τον πόνο, και να φτιάξει το καύκαλο του οποίου η 

φυσική απομάκρυνση με την πάροδο του χρόνου θα σημάνει ίσως μια δεύτερη 

ευκαιρία. Την ευκαιρία σας θα την έχετε. Την κερδίσατε με τη συγνώμη σας. 



Χωρίς σημεία στίξεως σιωπή         163 
_______________________________________________________________________________________________________________________________________________________________________________________________________________ 

 

 

Προς Θεού! Όχι από μένα. Ποια είμαι εγώ να δίδω συγνώμες; Από τον εαυτό 

σας… 

 

 Σ’ άφησα να τελειώσεις γραφέα για να έχεις πάρει αναπνοή μην και 

πνιγείς… Κι έτσι να είναι, που δεν είναι σίγουρο ότι είναι, τι προτείνεις; Να 

βγούμε στα βουνά; Συγνώμη δεν είπαμε να τα παρακάμπτουμε όποτε; Να 

ξεκινήσουμε τις διαδηλώσεις; Να προβούμε σε διάβημα διαμαρτυρίας στο 

συμβούλιο ανθρωπίνων δικαιωμάτων; Το βρήκα! Να φτιάξουμε μια μη 

κυβερνητική οργάνωση! Αντιλαμβάνεσαι το γελοίον του πράγματος; Ποιος 

νοιάζεται; Όταν η ανεργία είναι στα ύψη, τα μεροκάματα κι οι μισθοί 

παραμένουν καθηλωμένα, το μέλλον διαγράφεται δυσοίωνο, πες μου στον 

Θεό που πιστεύεις, ποιος θα νοιαστεί και γιατί; Ποιανού λογικού ανθρώπου θα 

κλονιστεί η κοσμοθεωρία επειδή κατά τη γνώμη σου υπάρχει μια 

νομενκλατούρα στο βιβλίο που αποφασίζει και διατάζει! Και στο φινάλε γιατί 

δεν προσπαθείς να γίνεις μέλος της; Πιο εύκολο μου ακούγεται από το να 

παριστάνεις τον επαναστάτη τρομάρα σου! Εξάλλου ρε παπάρα γραφέα, όπως 

έχει διδάξει κι η ιστορία, το παρελθόν μελετάται συνεχώς στο μακρινό 

μέλλον! Όταν θα έχουν εκλείψει ή σιωπήσει οι πρωταγωνιστές, θα έχουν 

ζυμωθεί, φαγωθεί και χωνευτεί οι αλλαγές και θα έχει προκύψει μια εντελώς 

διαφορετική κοινωνία! Τότε που άπαντες θα αναζητούν άλλοθι για τα καλά ή 

τα κακά της δικής τους πραγματικότητας…  

 

 Ο Λάζαρος Νταλιάνας ανοίγοντας την εξώπορτα του σπιτιού του, 

αντίκρισε τον Μιχάλη Κατάπολα να είναι κουλουριασμένος κι 

αποκοιμισμένος στην ίδια του την αγκαλιά. Τι κάνεις εδώ ρε; Χωρίς να 

αιφνιδιασθεί, σκύβει και ξεμανταλώνει τον πίρο ασφαλείας, για να ανοίξει 

και το άλλο φύλλο της δίφυλλης εξώπορτας. Έπειτα, πιάνει τον Μιχάλη από 

τις μασχάλες και προσπαθεί να τον σηκώσει όρθιο. Είσαι και χοντρός 

πανάθεμα σε! Πού μπεκρόπινες πάλι;  

 Ο Κατάπολας έχει για κέντρο βάρους κάποιο όνειρο και χειρονομεί 

αρχειοθετώντας το στα εξερχόμενα. Κάποιες ακατάληπτες φράσεις του 

επιβεβαιώνουν ότι το υποσυνείδητο εκφράζεται σε άλλη γλώσσα απ’ ό,τι το 

συνειδητό κι έτσι πιθανόν εξηγείται η ασάφεια και η σύγχυση στα λόγια όσων 

προσπαθούν να ερμηνεύσουν τα όνειρα όντας ξύπνιοι. Μη με ξυπνάς, άσε με. 

Να σε μπάσω μέσα θέλω.  

 Ο Λάζαρος με πολύ κόπο αλλά και καρτερικότητα στυλώνει όρθιο τον 

Κατάπολα, ίσα για να τον σύρει στο εσωτερικό του σπιτιού του. Τον πηγαίνει 



164                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

στο μικρό καθιστικό που εκείνη την ώρα το λούζει απλόχερα το πρωινό φως. 

Τον ακουμπάει σε μια καρέκλα δίπλα από το παλιομοδίτικο μα λαμπερό 

ξύλινο τραπέζι και πάει στην κουζίνα να του ψήσει καφέ. Κάνε ότι θες, εγώ 

κοιμάμαι. 

 Τούρκικο -ή ελληνικό επί το ευρωπαϊκότερον- στο ορειχάλκινο μπρίκι 

που μυρίζει δεκαετίες καλοψημένων μα μοναχικών καφέδων. Μετά το τρίτο 

φούσκωμα, το χαρμάνι απελευθερώνει τα αρώματά του, που πλημμυρίζουν 

όλο το σπίτι. Σερβίρει στο παχύ μαγκιόρικο φλιτζάνι και νομίζεις πως θα 

ξεπεταχτεί μέσα από την αχνιστή περικοκλάδα, όπως υψώνεται υπερήφανα 

προς το ταβάνι, το τζίνι του καλού καφέ.  

 Ο Κατάπολας έχει κάνει μαξιλάρι τα σταυρωμένα στο τραπέζι χέρια του 

κι έχει ολοκληρωτικά παραδοθεί σε λογής-λογής εισερχόμενα όνειρα. Ο 

Λάζαρος φέρνει τον καφέ και περιμένει να ενεργήσει το τζίνι. Πράγματι, μετά 

από λίγο, ο Κατάπολας αρχίζει να κουνιέται χειρονομώντας και πάλι, αυτή τη 

φορά όμως σε μια προσπάθεια μετακίνησής του στον προθάλαμο αφυπνίσεως. 

Αυτό να το βάλεις στον δικό σου κώλο μαλάκα! Το άρωμα του καλοψημένου 

καφέ διαχέεται ερεθιστικά κι υπερήφανα τριγύρω διεγείροντας τις αισθήσεις 

του. Το τζίνι μοιάζει να έκανε πολύ καλά τη δουλειά του, καθώς καταφέρνει 

να τον επαναφέρει στην πραγματικότητα, αποσπώντας τον από, τις οίδε, τι 

είδους όνειρα. Πάνω που την είχα στρωμένη με τα πόδια ψηλά μ’ έκοψες ρε 

πούστη! Άνευ ονείρων πια, αφέθηκε να ξυπνήσει γλυκά-γλυκά, παρόλο που 

το βαρύ αλλά απέριττο χαρμάνι δεν είχε, ευτυχώς, μπασταρδευτεί με ζάχαρη. 

Άνοιξε τα μάτια του κι άρχισε να περιεργάζεται τον χώρο στον οποίο 

βρισκόταν. Τι βρωμάει; Καφέ το λες εσύ αυτό; Οι πρώτες κουβέντες του, λόγω 

χασμημάτων έβριθαν χασμάτων. Όταν κατάφερε να ισορροπήσει πάνω στις 

ατάκτως εριμμένες σκέψεις του, σηκώθηκε αποφασιστικά, έστρωσε όσο 

μπορούσε την τσαλακωμένη ενδυμασία του, χτένισε με τα δάχτυλα τα μαλλιά 

του και στάθηκε όρθιος μπροστά στον ατάραχο Λάζαρο, λέγοντας: «ρε μαλάκα 

ξημερώνει ή σουρουπώνει;». 

 

«Κύριε Νταλιάνα, με συγχωρείτε πάρα πολύ για την όχι και τόσο… άψογη εμφάνισή 

μου αλλά και για το θράσος μου να χρησιμοποιήσω για κατάλυμα την εξώπορτά 

σας…». 

 

 Ο Λάζαρος, ανάβοντας το τσιγάρο του, τον διέκοψε. Πόσες φορές σου 

έχω πει να μην πίνεις ξύδια; Πάλι στο στριπτιζάδικο ήσουν;  

 



Χωρίς σημεία στίξεως σιωπή         165 
_______________________________________________________________________________________________________________________________________________________________________________________________________________ 

 

 

«Κάθισε κάτω Μιχάλη και πιες το καφεδάκι σου όσο είναι ζεστό…» και τράβηξε μια 

ρουφηξιά λαίμαργα, όσο να αναζωπυρωθεί καλά η κάφτρα του τσιγάρου και 

να φωτίσει τον καπνό που κατηφόριζε στου Λάζαρου τα σωθικά. Ο Μιχάλης 

υπάκουσε πειθήνια κι άρπαξε με βουλιμία το βαρύ φλιτζάνι. Η πορσελάνη του 

φλιτζανιού είχε πυρώσει γλυκά από το καυτό βαρύτιμο κι αρωματικό φορτίο 

της.  

 Ο Μιχάλης, αγουροξυπνημένος και μαθημένος σε απομιμήσεις που 

μόνωναν απομονώνοντας ταυτόχρονα τη γοητεία του καλού αχνιστού καφέ, 

τσουρουφλίστηκε και παραλίγο να του πέσει από τα χέρια. Ίσα που πρόλαβε 

να το ακουμπήσει στο τραπέζι. Κάηκα ρε μαλάκα! Δεν είχες άλλη κούπα που 

να μην έχει σπασμένη τη λαβή; 

 

«Γι’ αυτό έχει το χεράκι Μιχάλη μου, για να το πιάνεις από εκεί…». 

 

 Ο Λάζαρος συνέχισε να απολαμβάνει το τσιγάρο του, δίνοντας 

ταυτόχρονα το περιθώριο στον Μιχάλη να ανασυγκροτηθεί με τη βοήθεια του 

καφέ αλλά και της δικής του σιωπής. Ήξερε ότι, όταν ο Μιχάλης θα 

αισθανόταν έτοιμος, θα του τα έλεγε όλα. 

 Το πρωινό σιγά-σιγά ντυνόταν στα καλά του και λουστραριζόταν με 

έναν φουριόζο ήλιο να βιάζεται να κορδωθεί, όπως κάθε φορά που ο αττικός 

ουρανός ήταν καθαρός και καταγάλανος, απαλλαγμένος από διαφόρων ειδών 

νέφη. Συνηγορούσε βέβαια κι ένα ανεπαίσθητο αλλά ικανοποιητικό 

βορειοδυτικό αεράκι, στηρίζοντας με τον τρόπο του την τόσο υπέροχα 

γοητευτική κομπορρημοσύνη του ήλιου. 

 Επιτέλους, ο Μιχάλης εκδηλώθηκε. Μάζεψε πρώτα τις σκέψεις του σε 

παράταξη κι άρχισε να τις αποβιβάζει μία-μία στο διάδρομο προσγειώσεως 

που ο Λάζαρος του είχε παραχωρήσει γι’ αυτόν ακριβώς τον λόγο. Μας έβγαλε 

ο μαλάκας ο διευθυντής τους άντρες του γραφείου γιατί πετύχαμε το στόχο 

εξαμήνου. Μας πήγε σ’ ένα καινούργιο μαγαζί ενός πελάτη του στη 

Μεταμόρφωση. 

 

«Με παράτησε η γυναίκα μου… πήρε το παιδί κι έφυγαν… Μάλλον κατάλαβε ότι έχω 

μια σχέση… Έφυγα από το σπίτι και πήγα σ’ ένα μπαρ που συχνάζει ένας φίλος… 

Ήπιαμε λίγο παραπάνω, έγινε παρεξήγηση… με χτύπησαν και με πέταξαν έξω από 

το μπαρ… Συνήλθα σ’ ένα γειτονικό πάρκο… Πήρα ένα ταξί και -συγχωρέστε με- δεν 

ξέρω γιατί έφτασα εδώ σ’ εσάς…». 

 



166                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Είχε κάτι μωρά από το βορρά κάτσε καλά! Από την ώρα που μπήκαμε 

μέχρι να φύγουμε μου ήταν σηκωμένη εντελώς!  

 Ο Λάζαρος έσβησε το τσιγάρο με τα κιτρινισμένα κοντόχοντρα δάχτυλά 

του σ’ ένα πέτρινο μεγάλο τασάκι. Αμέσως έπιασε το πακέτο του ν’ ανάψει 

άλλο. Άφιλτρο τσιγάρο, πολυτελείας, όπως δήλωναν με χρυσά γράμματα οι 

κατασκευαστές του κι άφηνε να εννοηθεί η ξανθοκόκκινη φιγούρα με 

ομορφιά οπτασίας, που κοσμούσε την καλή όψη του πακέτου. Τράβηξε μια 

τζούρα, πάλι λαχταριστή και γεμάτη και ξαναπύρωσε η κάφτρα του τσιγάρου 

από τη λαιμαργία του Λάζαρου. Γύρισε μετά προς το μέρος του Μιχάλη και του 

είπε: 

 

«Δεν πιστεύω να έβαλες χέρι; Αυτές είναι μόνο για οφθαλμόλουτρο Μιχαλάκη!».  

«Το πρωί κάνω απανωτά δυο τσιγάρα. Μόνο έτσι φχαριστιέμαι τον καπνό. Χωρίς 

καφέ, σκέτα, για να πλημμυρίσουν τα πνεμόνια μου δηλητήριο και να  ‘χω μετά την 

ψευδαίσθηση πως ο καφές που θα πιω στη συνέχεια είναι το αντίδοτο κι έτσι θα 

σωθώ… Παίζω με την ιδέα του θανάτου, ξέρεις… από τότε που μπάρκαρα πρώτη 

φορά… Θέλω να επιλέξω τον θάνατό μου κι όχι αυτός εμένα… Δεν τον προκαλώ, τον 

σέβομαι, αλλά του δείχνω κιόλας πως δεν τον φοβάμαι, γι’ αυτό και τον αναζητώ 

εκεί που συχνάζει… στο τσιγάρο, στο αλκοόλ, στη μοναξιά, στη στέρηση, στη 

θλίψη…». 

 

 Σταμάτησε για λίγο να καπνίσει -αναπνέοντας κιόλας- και συνέχισε: 

«Θυμάμαι μια φορά στην Τρούμπα, χρόνια τώρα, στο τσακ γλίτωσα το 

μαχαίρωμα!».  

 

«…Βλέπεις, εγώ, Μιχάλη μου, επιλέγω για παρέα μου κακές συνήθειες και τους 

όποιους κινδύνους αυτές συνεπάγονται, για να ελέγχω, κατά κάποιο τρόπο τον φόβο 

μου… Εσύ μου δίνεις την εντύπωση πως χρεώνεσαι πάσης φύσεως κινδύνους 

μοιρολατρικά, κι αυτό, ξέρεις, είναι μια πάρα πολύ κακή τακτική, γιατί σε κάνει να 

νιώθεις μονίμως χαμένος… Είσαι σαν βαπόρι ακυβέρνητο, αγόρι μου, και 

κινδυνεύεις να τσακιστείς σε βράχια αφανέρωτα ανά πάσα στιγμή… Αρκεί μια 

γκόμενα, ένας πελάτης, μια θέση στάθμευσης που δε βρίσκεις για να σε ρίξει πάνω 

τους…». 

 

 Ο Λάζαρος διέκοψε το μονόλογό του για να τελειώσει το τσιγάρο του. Ο 

Μιχάλης παρέμενε σιωπηλός, πίνοντας γουλιά-γουλιά τον καφέ του. Όχι ρε 

μαλάκα! Δεν άγγιξα! Αυτή έπεσε με τις βυζάρες της πάνω στα χέρια μου! 



Χωρίς σημεία στίξεως σιωπή         167 
_______________________________________________________________________________________________________________________________________________________________________________________________________________ 

 

 

πάρτα να μη στα χρωστάω! Από τον κήπο ακουγόντουσαν ενορχηστρωμένα 

κελαηδίσματα πουλιών. Η μέρα φούντωνε έξω κι η πλάση σαν να είχε 

κωδικοποιημένες τις συμπεριφορές της, γι’ αυτό και έμοιαζαν όλα τέλεια 

συγχρονισμένα. Απέναντι από το σπίτι του Λάζαρου δήλωνε καθυστερημένα 

την παρουσία του ένας κόκορας. Ξεκινάει ο Βαγγελάκης για δουλειά, μας 

πρήζει κάθε πρωί μέχρι να φύγει αυτός κι η τρόμπα του. Η αντλία του ρε 

μαλάκα, αυτό το μηχάνημα με την προβοσκίδα που ρίχνει μπετό. Ά μάλιστα. 

Φουριόζος, λαλούσε ακατάπαυστα λες για να πει κι όλα αυτά που δεν είπε 

στην ώρα του. 

 Η Αθήνα ξυπνούσε με δόσεις και σε εκείνη την απομακρυσμένη 

γειτονιά του Κολωνού διατηρούνταν κάτι από τη μαγεία μιας χαμένης 

εποχής, που θάφτηκε κάτω από πολυώροφες πολυκατοικίες και 

ασφαλτοστρωμένους δρόμους. Μέχρι να καταλάβω που λες τι έγινε βρέθηκα 

δαρμένος και στο δρόμο. Ήτανε βλέπεις το γκομενάκι του αφεντικού. Πώς να 

γύρναγα έτσι σπίτι; Θα τρόμαζε η Χαρούλα! Δεν ήθελα να με δει και το παιδί σ’ 

αυτά τα χάλια!  

 Ο Λάζαρος σηκώθηκε να ψήσει τον δικό του καφέ. Ακολούθησε την ίδια 

αργή ιεροτελεστία. Πρώτα το νερό στο μπρίκι, σε δυνατή φωτιά για λίγα 

δευτερόλεπτα. Μετά ο καφές. Μια, δύο, τρεις κουταλιές με το ειδικό 

κουταλάκι που, αν είχε φωνή, θα καυχιόταν για την εξειδικευμένη χρήση του. 

Ανακάτεμα στη φορά των δεικτών του ρολογιού. Χαμήλωμα της φωτιάς για 

να αναπνεύσει το χαρμάνι και να απελευθερώσει αργά-αργά τα αρώματά του. 

Πρώτο φούσκωμα κι άμεση απομάκρυνση από τη φωτιά για να καθίσει το 

άρωμα και να μη χαραμιστεί. Δεύτερο φούσκωμα, τα ίδια. Τρίτο φούσκωμα 

και καμπανάκι ετοιμότητας. Συναγερμός. Τώρα οι φουσκάλες, μυρωδάτες κι 

ώριμες, συναγωνίζονται η μια την άλλη για τη θέση τους στο φλιτζάνι.  

 Ο Λάζαρος πήρε τον καφέ κι επέστρεψε στο τραπέζι, όπου ο Μιχάλης 

σκεφτόταν αφαιρώντας, με γουλιές καφέ, μέρος από την αμηχανία του.  

 Άσε θα την πάρω εγώ τηλέφωνο.  

«Ώστε, τελικά, το πρόβλημά σου Μιχάλη μου, είναι οι άλλοι. Έτσι;». 

 

 Ο Μιχάλης σάστισε προς στιγμήν, αλλά βγήκε εύκολα στην αντεπίθεση, 

εκφράζοντας έντονα την απορία του. Όχι! Θα τρομάξει περισσότερο. Εγώ θα 

πάρω. Δε μου λες, αυτός γράφει ακόμα; Ποιος τον γαμάει αυτόνα νε ρε! Πρέπει 

να σκεφτώ τι θα πω.  

 

«Τι εννοείτε, κύριε Λάζαρε;». 



168                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Η γυναίκα σου, το παιδί σου, η γκόμενά σου, η δουλειά σου, οι φίλοι σου, οι πελάτες 

σου… 

Πάντα σε κάποιον άλλον μεταθέτεις τις ευθύνες σου, απενοχοποιώντας τον εαυτό 

σου, και φυσικά αυτό όχι μόνο το ανέχεσαι, αλλά, επειδή σε βολεύει να 

δικαιολογείσαι έτσι μίζερα, δεν καταβάλλεις και καμιά προσπάθεια να το αλλάξεις… 

Επομένως, το πρόβλημά σου Μιχάλη μου, είναι οι άλλοι, χώνεψέ το κι ανέλαβε τις 

ευθύνες σου πριν είναι αργά και ναυαγήσεις…». 

 

 Ο Μιχάλης στριφογύρισε εκδηλώνοντας απερίφραστα την άβολη θέση 

στην οποία βρισκόταν. Τι στραβοχυμένες καρέκλες που έχεις αδερφέ μου! 

Έχει πιαστεί ο κώλος μου! Εν τούτοις, μην έχοντας πια να χάσει τίποτα, 

ομολόγησε: 

 

«Μπορεί να είναι κι έτσι, αλλά μήπως όλοι μας το ίδιο δεν κάνουμε; Δεν 

επικαλούμαστε ως άλλοθι για τις ενέργειές μας όλα αυτά που οι άλλοι δεν κάνουν 

για μας;». 

«Παρόλα τα χάλια σου, σε βρίσκω ετοιμοπόλεμο, Μιχαλάκη… Δίκιο έχεις… Μόνο που 

το θέτεις, άθελά σου, λανθασμένα. Καθότι, αγόρι μου, κι εσύ αυτοί οι άλλοι είσαι… 

Είσαι ό,τι βιώνεις, ό,τι αναπνέεις, ό,τι συναναστρέφεσαι, επομένως τα πάθη και τα 

δεινά σου είναι μέρος των παθών και των δεινών όλων των υπολοίπων… Κι αν 

απελπίζεσαι ώρες-ώρες και δεν καταλαβαίνεις γιατί σου συμβαίνει ό,τι σου 

συμβαίνει, είναι γιατί νομίζεις πως ευθύνεσαι μόνο για ό,τι προκαλείς. Όμως όχι. 

Όλοι μας ευθυνόμαστε για τις πράξεις του καθενός ξεχωριστά. Συλλογική ευθύνη, 

Μιχαλάκη, το προπατορικό αμάρτημα στη σύγχρονη εκδοχή του… Και γκόμενα να 

μην είχες, πάλι τα ίδια θα πέρναγες. Και στη δουλειά σου να ήσουν καλός, πάλι θα 

είχες προβλήματα… Είναι που είσαι πιο ευαίσθητος από το μέσο όρο και βιάζεσαι να 

πας στο ταμείο για να πληρώσεις για τα κρίματα όλων… κακώς… πολύ κακώς… Να 

μάθεις να χρωστάς, να συσσωρεύονται πολλά και μετά να κάνεις ρύθμιση… όπως 

κάνουν οι περισσότεροι έμποροι στην Ελλάδα…» από έναν πλανόδιο τις αγόρασα, 

ευκαιρία ήταν. Ναι, γι αυτόν που σου της πούλησε.  

«Και, τότε, γιατί μου είπατε να αναλάβω τις ευθύνες μου όσο είναι καιρός;  

Τι σημαίνει αυτό;». 

«Αυτό ακριβώς που σου είπα! Οι ευθύνες σου είναι οι ευθύνες όλων και τούμπαλιν… 

Πάψε να θεωρείς τον εαυτό σου κέντρο του σύμπαντος, γιατί δεν είσαι -κανένας δεν 

είναι- και σταμάτα να ζεις την καθημερινότητά σου με μιζέρια κι ηττοπάθεια… Αν 

δε σε ικανοποιεί η ζωή σου, φταίει που ζεις τη ζωή κάποιου άλλου κι αυτός ο άλλος 

με τη σειρά του είναι μίζερος επειδή ζει τη δικιά σου ζωή… Αν αλλάζατε ζωές, θα 



Χωρίς σημεία στίξεως σιωπή         169 
_______________________________________________________________________________________________________________________________________________________________________________________________________________ 

 

 

ήσαστε αμφότεροι ικανοποιημένοι, αλλά τότε, αγόρι μου, θα ήσαστε πεθαμένοι και 

στον Παράδεισο… Τώρα όμως ζεις εδώ που είναι η κόλαση για σένα αλλά και για 

τους άλλους που είναι εσύ κι εσύ αυτοί… «Η κόλαση είναι οι άλλοι», δεν έλεγε αυτός 

ο ασχημάνθρωπος ο Σαρτρ; Απομόνωσέ το κι αφέσου στον αφορισμό που 

εμπεριέχει… ίσως πειστείς ευκολότερα…». 

 

 Τώρα ο Μιχάλης έδειχνε συμφιλιωμένος με την προοπτική της 

πλήρους ομολογίας του. Ήταν έτοιμος να υπογράψει οτιδήποτε. Είχε αρχίσει 

να παραδέχεται σιγά-σιγά ότι είναι ένα σκουπίδι, ένα τίποτα κι όμως ένιωσε 

ότι αυτό τον λυτρώνει και τον ηρεμεί αφάνταστα. Συνήλθα λίγο λοιπόν. 

Αλήθεια τι ήταν αυτό το νεροζούμι, πάντως καφές δεν ήταν! Χυμός από πατσά 

πόδι! Θέλεις να ξεράσω τώρα;  

 

«Ξέρετε, κύριε Λάζαρε, ήρθα εδώ αυθόρμητα, γιατί κάτι μέσα μου με είχε κάνει να 

πιστέψω πως εσείς θα με βοηθούσατε να ξεπεράσω το πρόβλημά μου αλλά κι όλα τα 

υπόλοιπα… Δεν έπεσε έξω το ένστικτό μου…». 

«Κι όμως, εξακολουθείς να είσαι λάθος, Μιχάλη… Όσο αγωνιάς για να λύσεις το 

πρόβλημά σου, τόσο αυτό θα παραμένει άλυτο… Μάθε πρώτα να ζεις μ’ αυτό, 

αγάπησέ το, γιατί έτσι θα ξεδιπλωθεί σ’ όλη του τη διάσταση… Τότε θα είναι εύκολο 

να το αντιμετωπίσεις ριζικά κι αποτελεσματικά… Όχι πριν… Αλήθεια, ποιο είναι το 

πρόβλημά σου; Όχι, βέβαια, πως σε παράτησε η γυναίκα σου! Αλήθεια, έχεις ανάγκη 

εμένα και την όποια βοήθειά μου ή μήπως σε βολεύει να τη ζητάς, ελπίζοντας πως 

δε θα είναι τέτοια που να σε αναγκάσει να ξεβολευτείς, μήπως υποκρίνεσαι…». 

 

 Ο Κατάπολας πετάχτηκε ξαφνικά όρθιος, εμφανώς ενοχλημένος, και 

του είπε βαρύθυμα: 

 Ρε Λάζαρε, πρωί-πρωί μου τα έχεις ζαλίσει! Άσε το κήρυγμα επιτέλους!  

«Ώστε, παρά την απόφασή μου να ξεγυμνωθώ, εξακολουθείτε να πιστεύετε  

πως υποκρίνομαι;». 

 

 Ο Λάζαρος μαλάκωσε το πυρακτωμένο ύφος του απομακρύνοντάς το 

από την πυροστιά της σκληροτράχηλης ζωής του. Ύστερα, πήρε τη μασιά να 

ανακατέψει καταπραΰνοντας τα ματωμένα κάρβουνα, που είχε για μάτια ο 

Μιχάλης. Αφού στα ζαλίζω σημαίνει ότι τα έχεις ακόμα, κι αυτό είναι καλό, 

αλλά πρέπει να προσέχεις.  

 



170                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Καραβιές σκέψεων πλέουν εντός μου, Μιχάλη, χωρίς πυξίδα και προορισμό… Ο 

προσανατολισμός δεν είναι το κύριο πρόβλημα. Μοιραία συγκρούονται και 

ναυμαχούν, οπότε εγώ στέκομαι και περιμένω. Στο τέλος, όσες επιβιώνουν, είναι 

αυτές που ασπάζομαι και τότε βιαστικά ψάχνω απάγκιο μην και τις χάσω, γιατί 

ακολουθούν οι επόμενες… Θέλω να είμαι σίγουρος… Δε θέλω να πιστεύω… Έλα 

τώρα όμως, έχεις φάει πρωινό; Μάλλον όχι… και σίγουρα θα πεινάς… Λοιπόν, θα 

ετοιμάσουμε να φάμε κι εκεί θα τα πούμε όλα… Θα εξομολογηθούμε ο ένας στον 

άλλον και θα αλληλοσυγχωρεθούμε… Τι; Δε γίνεται αυτό; Γιατί; Μα δεν είπαμε πως 

τα λάθη μας είναι συλλογικά; Τα δικά σου δικά μου και τα δικά μου δικά σου… 

Επομένως, εγώ θα σε συγχωρήσω γι’ αυτά που με χρέωσες κι εσύ γι’ αυτά που σε 

χρέωσα…» πάω να φέρω λίγο ψωμί και τυρί να φάμε κάτι.  

 

 Ο Λάζαρος απομακρύνθηκε στην κουζίνα, αφήνοντας τον Μιχάλη μόνο 

του στο μικρό, δροσερό αλλά και ηλιόλουστο καθιστικό. Η πόλη ζωντάνευε 

για τα καλά αναπαράγοντας διάφορους ήχους σαν ξυπνητήρια που χτυπούσαν 

διαδοχικά και διέδιδαν απ’ άκρη σ’ άκρη το καινούργιο ξεκίνημα της ημέρας.  

Η θεία Λένα μπορεί να είχε πάψει εδώ και χρόνια να διαχέει στην ατμόσφαιρα 

από τις συχνότητες των ερτζιανών κυμάτων τις νουθεσίες της περί καλημέρας 

και ανατολής, αλλά σίγουρα τα μηνύματά της εξακολουθούσαν να έχουν 

ακόμη απήχηση. Οι τότε μικροί ακροατές της είχαν γίνει πια άντρες και 

γυναίκες και εκφράζονταν με ρυθμικά αλλεπάλληλα κορναρίσματα στο μέτρο 

του χαριτωμένου όσο και παραινετικού εκείνου παιδικού δίστιχου: «η χρυσή 

ανατολή, στη δουλειά μας προσκαλεί, τραλαλά-λαλά, τραλαλά-λαλά». 

 Ο Μιχάλης προσπαθεί να συνέλθει οδηγώντας τη σκέψη του μακριά 

από το μποτιλιάρισμα της κατάθλιψης, το οποίο μόνος του είχε προκαλέσει. 

Ποιος την ακούει τώρα τη Χαρούλα! Τα λόγια του Νταλιάνα τον πόνεσαν, 

γιατί δε λειτούργησαν σαν καταπραϋντικό όπως εκείνος ήθελε, αλλά σαν 

απολυμαντικό που έτσουξε, γιατί πιστοποίησε επίσημα την ύπαρξη μιας 

πληγής. Σκούπισε τα στεγνά από τη σουλφαμιδόσκονη δάκρυά του και 

προσπάθησε να συγκεντρωθεί σ’ έναν στόχο, επιτέλους έναν πραγματικό 

στόχο, που να τον έχει ο ίδιος επιλέξει και κανένας άλλος. Επιχείρηση 

«Μιχάλης Κατάπολας». Θα την πάρω τηλέφωνο και θα της τα πω όλα. Την 

αλήθεια. Όχι, δε θα της πω ότι εγώ ήμουν αυτός που χούφτωσε. Ο μαλάκας ο 

Πέτρος, ο λιγούρης. Εγώ πήγα να βοηθήσω. Ναι. Ένας αναστεναγμός 

ανακούφισης του ξέφυγε, που αντήχησε σ’ όλο το σπίτι. Ο οικοδεσπότης δεν 

άφησε ανεκμετάλλευτο τέτοιο ερέθισμα. 

 



Χωρίς σημεία στίξεως σιωπή         171 
_______________________________________________________________________________________________________________________________________________________________________________________________________________ 

 

 

«Υπομονή, Μιχαλάκη, σε λίγο τρώμε…». 

 

 Ο Λάζαρος εμφανίστηκε σε λίγο και με την επιδεξιότητα πεπειραμένης 

νοικοκυράς έστρωσε στο τραπέζι ένα πεντακάθαρο καρό τραπεζομάντιλο στο 

αιγαιοπελαγίτικο μπλε, αφού απομάκρυνε όλα τα περιττά αντικείμενα από 

πάνω του. Αμέσως φωτίστηκε ο γύρω χώρος καθώς καθρεπτίστηκε το μπλε 

πάνω στους τοίχους, την τζαμαρία αλλά και τις ψάθινες καρέκλες του 

τραπεζιού. Μετά ακολούθησαν τα πιάτα με τα μαχαιροπήρουνά τους και το 

ψωμί. Πετσέτες και ποτήρια κολονάτα γιορτινής μπίρας. Η πιατέλα ήρθε 

τελευταία όπως επιτάσσει η «επισημότητα» μιας τέτοιας περίστασης. Από πότε 

το έχεις το τυρί ρε; Έχει κιτρινίσει δεν το βλέπεις; Είναι που δεν έχει φέξει 

πλήρως.  

 Ομελέτα με λουκάνικα, κρεμμύδια και πιπεριές. Όσο να μοσχομυρίσει η 

ατμόσφαιρα και να οργιάσει η φαντασία, παλινδρομώντας στα όρια της 

βουλιμίας και της πείνας, έφτασε κι η μπίρα πρόθυμη να δροσίσει σβήνοντας 

την κάψα απ’ όπου κι αν προερχόταν. Ο Μιχάλης διστακτικά τόλμησε: 

Έχεις τίποτα για πιόμα; Μετά από τέτοιο μεθύσι θέλεις να πιεις πάλι; Αφού το 

λέει η επιστήμη ρε! Ομοιοπαθητική, κάπως έτσι δηλαδή!  

«Μπίρα πρωί-πρωί, κύριε Λάζαρε;». 

«Άμα δε θέλεις, μην πίνεις, αλλά δεν ξέρεις τι χάνεις… Τι πάει να πει πρωί-πρωί, ρε 

Μιχάλη; Μήπως θα μου πεις πως δεν είναι και πολιτικώς ορθό, που λένε κι οι 

Αγγλοσαξοαναθρεμμένοι φλώροι που μας εξουσιάζουν; Μα αυτοί έχουν επιβάλει 

τέλη κυκλοφορίας στο ήθος όλων μας για να εισπράττουν ετησίως ναύλα καλής 

συμπεριφοράς, που τόσο τους είναι απαραίτητα για να διαιωνίζουν την παραμονή 

τους στην εξουσία». 

«Εγώ μια κουβέντα είπα κι εσείς το κάνατε θέμα…».  

«Φυσικά, γιατί κι αυτό μέσα στο θέμα μας είναι… Πρόσεξε με, αλλά παράλληλα 

τρώγε κιόλας… Αισθάνεσαι ένα τίποτα, ένα μηδενικό, ένας άχρηστος άνθρωπος; 

Μην το αρνηθείς, έτσι αισθάνεσαι! Γιατί; Γιατί έχεις πειστεί πως ό,τι κάνεις είναι 

άχρηστο, νιώθεις σαν παράσιτο που ζει εις βάρος των άλλων… Ποιοι σε έχουν πείσει; 

Κατ’ αρχάς ο εαυτός σου και κατ’ επέκταση όλοι όσοι βρίσκονται γύρω σου… Οι 

άλλοι… και συ, επειδή είσαι ανίσχυρος, συμφωνείς και προσυπογράφεις 

ολοκληρώνοντας την αποκαθήλωσή σου… Δεν έχεις πια προσωπικότητα και για 

αυτοεκτίμηση ούτε λόγος… Μετά, όλα όσα σου συμβαίνουν τα θεωρείς αναποδιές -

και είναι- και φτάνεις στο σημείο να επιδιώκεις τον οίκτο και τη συμπόνια, 

βυθίζοντας ακόμα περισσότερο τον εαυτό σου στα σκατά, των άλλων όμως, γιατί 

ξαφνικά στους άλλους ανακαλύπτεις όλα εκείνα που θα ήθελες να έχεις, αλλά, 



172                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

λόγω ατυχίας, όπως πιστεύεις, δεν έχεις… Ξεχνάς όμως πως η εύνοια ή η τύχη είναι 

παράγοντες που συχνάζουν σε μέρη που ευδοκιμούν ικανοί κι άξιοι άνθρωποι…» αν 

δεν κάνω λάθος σ’ έχει βάλει στην πρίζα και μιλάς ακατάπαυστα. Και τι σε 

κόφτει εσένα; Σ’ αρέσει κουφαλίτσα έτσι; Τι να μ’ αρέσει μωρέ με το 

βλαμμένο; Τότε γιατί δεν κάνεις κάτι; Κάνω!  

 Ο Λάζαρος διέκοψε για να φάει λίγη από την ομελέτα συνοδεύοντάς τη 

με μια γενναία δόση μπίρας. 

 

«Πάμε, λοιπόν, πάλι… Ας ξεκινήσουμε επανεξετάζοντας την πεποίθησή σου περί 

χρήσιμων κι άχρηστων ανθρώπων, αρχίζοντας από το αγαπημένο σου πεδίο, το 

επάγγελμα… Νιώθεις άχρηστος… ένα ρετάλι… σε σχέση με ποιους; Μήπως, ας πούμε, 

με την κυρία που ξερογλείφει αυτάρεσκα τα μολυβάκια της και μετά καυχιέται για 

την καλοπέρασή της σε κάθε άτυχο που διαβάζει την «κριτική» εστιατορίων της 

στην εφημερίδα; Τι το χρήσιμο βλέπεις να κάνει όποιος γράφει για φιογκάκια 

στήθους πάπιας με σος βατόμουρου και κανέλας και πόσο υπέροχη γεύση έχουν; 

Εκτός αν νομίζεις ότι, ταξιδεύοντας τους αναγνώστες σε τερψιλαρύγγια μέρη όπου ο 

κόσμος δεν πέρδεται ούτε χέζει, μόνο γεύεται κι ουρανομήκεις ξεχύνονται οι 

εξάρσεις της ευωχίας του, κάνει κάτι ιδιαιτέρως χρήσιμο… Εμένα το μόνο που μου 

φαίνεται ενδιαφέρον είναι η μυρωδιά της κουραδοπαραγωγής… Α, και κάτι άλλο, η 

αποβλάκωση της κοινωνίας μας που αναδεικνύει μια επισήμως άχρηστη ειδικότητα 

σε τρόπο ζωής…» αυτό μου άρεσε. Ποιο; Αυτό που είπε για τα σκατά.  

 

 Ο Μιχάλης έδειχνε να απολαμβάνει πια τον μονόλογο του Λάζαρου 

μαζί με πληθωρικές πιρουνιές ομελέτας και λαχταριστές γουλιές μπίρας, που 

σαν από θαύμα δεν τελείωνε ποτέ.  

 

«Στην εποχή μας, Μιχάλη, την εποχή της κατανάλωσης και της υπερβολής, ακόμα 

κι ο γεωργός στη συνείδηση κάποιου μπορεί να είναι ένα άχρηστο επάγγελμα κι 

αυτό γιατί η εποχή μας στερείται ηθικής… Μοιάζει με έργο μοντέρνας τέχνης κι ως 

εκ τούτου είναι απαλλαγμένη από αναστολές, φραγμούς και διλήμματα… Δεν 

υπάρχουν άχρηστα επαγγέλματα, μόνο άχρηστοι κι ανέντιμοι άνθρωποι υπάρχουν 

Μιχαλάκη! 

Ας πάρουμε το διαχωρισμό δεξιός κι αριστερός… Ξέρεις γιατί υπάρχει κι από ποιους 

συντηρείται; Πού να ξέρεις! Θα σου πω εγώ! Συντηρείται από τους κατ’ ευφημισμό 

αριστερούς, οι οποίοι σάρωσαν κυβερνώντας την Ευρώπη που εκσυγχρονιζόταν τα 

τελευταία είκοσι χρόνια… Και συντηρείται γιατί η αριστερά, αφού κατήργησε τον 

Θεό, έμεινε να αγωνίζεται να διασώσει την ηθική γιατί διαπίστωσε πως 



Χωρίς σημεία στίξεως σιωπή         173 
_______________________________________________________________________________________________________________________________________________________________________________________________________________ 

 

 

αδυνατούσε να χαλιναγωγήσει τις μάζες, που, χωρίς Θεό, δεν είχαν λόγο να έχουν 

και ηθική. Επανακαθίδρυσαν λοιπόν τη δεξιά επίσημα, ορίζοντάς την ως την 

ανήθικη πλευρά του ανθρώπου, η οποία και πρέπει να καταπολεμηθεί… Τι 

κατάφεραν όμως; Να επιφέρουν τη σύγχυση στις μάζες που θεώρησαν ότι πρέπει να 

αποκηρύξουν μια πλευρά του εαυτού τους ως ανήθικη… Βλέπεις, αγόρι μου, η 

αριστερά στην Ευρώπη κυβερνά ή κυβέρνησε εφαρμόζοντας αμιγώς δεξιά πολιτική 

και οδήγησε έτσι σε ηθικό αδιέξοδο από το οποίο τώρα προσπαθούν να βγουν είτε 

απέχοντας από τις εκλογές που το διαιωνίζουν είτε ψηφίζοντας με απόγνωση τον 

αφορισμό του…» ρε μαλάκα, κομμουνιστής είσαι; Θεός φυλάξοι Παναγία μου! 

Είπα κι εγώ.  

 

 Ο Μιχάλης σταμάτησε για λίγο το μασούλημα για να επισημάνει στον 

Λάζαρο: 

 

«Δηλαδή η αριστερά είναι η δεξιά μετά από ψυχανάλυση;». 

«Ακριβώς, ρε μπαγάσα μου! Αυτό είναι! Τι συνέβη στην Ευρώπη τα τελευταία είκοσι 

χρόνια; Η δεξιά καταβαραθρώθηκε λόγω κακής διαγωγής και στη θέση της 

εμφανίστηκε μια αριστερά ανώριμη να νομοθετήσει για να καλύψει το κενό της 

αγωνίας που προκάλεσε η πτώση της δεξιάς… Οι λαοί Μιχάλη μου έγιναν για να 

καθοδηγούνται, όχι για να αμφιβάλλουν… Ποτέ ένας λαός δεν άκμασε 

αμφιβάλλοντας, γι’ αυτό, ακόμα και σε περιόδους σκοταδιστικές κι απολυταρχικές, 

βλέπουμε να υπάρχει σπουδαίο έργο» δεν ξέρω αν το έχεις καταλάβει αλλά σ’ 

έχει κάνει κομμουνιστή. Στο τέλος ξυρίζουν τον γαμπρό!  

«Ενδιαφέροντα όλα αυτά, αλλά συγχωρέστε με, κύριε Λάζαρε, που δε βλέπω τον 

συσχετισμό τους μ’ εμένα». 

«Θα τον δεις, όταν θα πάψεις να έχεις την εντύπωση πως τα λόγια μου είναι 

παυσίπονα… Αντιβίωση είναι και, για να δράσουν, θέλουν τον χρόνο τους…». 

 

 Η ομελέτα είχε φαγωθεί και στην πιατέλα είχαν απομείνει ψίχουλα να 

θυμίζουν το πρωϊνιάτικο γαστριμαργικό μακελειό. Άδεια μπουκάλια μπίρας 

ατάκτως εριμμένα στον περιβάλλοντα χώρο έπαιζαν τον ρόλο του 

τροχονόμου στον ακατάπαυστο οίστρο του Λάζαρου. Κάθε νέο μπουκάλι κι 

άλλη κατεύθυνση στον χειμαρρώδη λόγο του. Φέρε να πιούμε μια στάλα ρε 

παπάρα Λάζαρε!  

 

«Ας πούμε τώρα για τους άλλους… Κάνεις μια δουλειά που εξαρτάται από τους 

άλλους… Προφανώς και λόγω των ηλίθιων ηθικών αναστολών σου περίμενες ότι 



174                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αυτοί, οι άλλοι, θα σε βοηθούσαν, έτσι; Και, βέβαια, οι άλλοι εδώ είναι οι φίλοι σου 

ως επί το πλείστον… Και ξαφνικά σαν κάτι να μην το καταλαβαίνεις… τι δεν 

καταλαβαίνεις, Μιχάλη; Γιατί, αφού δε σε στηρίζουν οι φίλοι σου, σε κάνουν παρέα; 

Τι έχουν να κερδίσουν από σένα που δεν έχεις στον ήλιο μοίρα; Αν έχουν λέει; Πόσοι 

και πόσοι πελάτες μου γίνανε πελάτες τους! Με το αζημίωτο βέβαια αλλά 

κερδίσανε! Μα είναι τόσο απλό… Είσαι το άλλοθί τους, Μιχαλάκη, αγόρι μου! Το 

άλλοθι τους! Ποιο άλλοθι; Αυτό που έχουμε ανάγκη όλοι όταν πρόκειται να κάνουμε 

την αυτοκριτική μας… Εσύ είσαι το δικό τους άλλοθι κι αυτοί είναι το δικό σου, αγόρι 

μου!  

 Ξέρεις, Μιχάλη, οι άνθρωποι σήμερα δεν έχουν φίλους. Για την ακρίβεια, 

πιστεύουν πως δεν έχουν ανάγκη τους φίλους, έχουν ανάγκη μόνο όσες γνωριμίες 

θα τους βοηθήσουν στην επαγγελματική τους πορεία… Έτσι συναγελάζονται ο ένας 

με τον άλλο ανάλογα με το δούναι και λαβείν… σχέσεις συμφέροντος… Ποιος φταίει 

γι’ αυτό; Καταλαβαίνεις τώρα πώς κολλάει η προηγούμενη ανάλυση περί αριστεράς; 

Θα μου πεις υπερβολές! Φυσικά! Μα, είπαμε, η κοινωνία σήμερα, η ζωή, εμείς όλοι 

είμαστε ένα έργο μοντέρνας τέχνης, που σαν τέτοιο δεν μπορεί παρά να είναι 

υπερβολικό…».  

 

 Ο Μιχάλης παρέμενε σιωπηλός και σκεπτικός. Πρέπει να φύγω σε λίγο. 

Ενδόμυχα όμως είχε μαλακώσει, είχε ανακουφιστεί σε τέτοιο βαθμό, που του 

ερχόταν να σηκωθεί αποφασιστικά και να πιάσει διαδοχικά από τα κέρατα 

τους ταύρους της αδυναμίας, της δειλίας και της ανασφάλειάς του και να τους 

γονατίσει μέχρι τελικής συντριβής. Στο φινάλε άντρας είμαι και 

παραστράτησα. Επιτέλους, είχε νιώσει να κυριεύεται από ένα αίσθημα 

ευφορίας τέτοιο ώστε να βγει στην πόρτα, να σταθεί στιβαρά στο 

κεφαλόσκαλο, να κάνει τα χέρια του χωνί μπροστά στο πρόσωπό του και να 

φωνάξει με όλη του τη δύναμη: Χαρούλα! Κάνε πως βγαίνεις στο μπαλκόνι να 

δεις που έρχομαι!  

 

«ΜΕ ΛΕΝΕ ΜΙΧΑΛΗ ΚΙ ΕΙΜΑΙ ΕΝΤΑΞΕΙ!!!». 

 

 Από την άλλη, ο Λάζαρος έμοιαζε απτόητος κι ακούραστος καβαλάρης 

στα απέραντα χωράφια του δικού του ξεσπάσματος… Αδιαφορώντας τελείως 

πια για τον Μιχάλη, συνέχισε με τον καλπασμό του να κραδαίνει απειλητικά 

μα ακίνδυνα σαν άλλος Δον Κιχώτης τη σπάθη της επερχόμενης τιμωρίας.  

   



Χωρίς σημεία στίξεως σιωπή         175 
_______________________________________________________________________________________________________________________________________________________________________________________________________________ 

 

 

«Σκέψου λίγο τι έγινε, Μιχάλη μου, από τη μεταπολίτευση και μετά στην Ελλάδα… 

Με το που θα πω τρία τραβάς την πρίζα… Στη δεκαετία του ’70, τη δεκαετία της 

μεταπολίτευσης, κυριάρχησε ο ενθουσιασμός και η πίστη για σαρωτικές αλλαγές 

παντού. Ρομαντική καθ’ ολοκληρία εποχή, που κράταγε μπόσικα από τον φόβο του 

παρελθόντος ατενίζοντας με ελπίδα το μέλλον… 

 Ακολούθησε η δεκαετία του ’80, της αλλαγής και της επανάστασης, μα 

γρήγορα έγινε της υποκρισίας. Ό,τι φάμε, ό,τι πιούμε κι ό,τι αρπάξει ο κώλος μας. Το 

σύνδρομο του νεοπλουτισμού σε έξαρση. Τρία… άντε γαμήσου μαλάκα μας τα 

έπρηξες! Τι κακό είναι κι αυτό με τούτον ρε!  

 …Γι’ αυτό, Μιχάλη μου, μην απογοητεύεσαι -είσαι ο μέσος όρος της 

σύγχρονης Ελλάδας- αν και μάλλον κλάταρες, γιατί δεν αντέχεις άλλο να 

υποδύεσαι έναν άλλο ρόλο και θέλεις επιτέλους και δικαιωματικά τον δικό σου…» 

καλά δεν έβγαλες την πρίζα; Την έβγαλα! Τότε; Δεν ξέρω, στοίχειωσε λες;  

 

 Ο Μιχάλης προσγειώθηκε πάλι στην καρέκλα της ψυχανάλυσης. Τα 

τελευταία λόγια του Λάζαρου τον συγκλόνισαν, θυμίζοντάς του την 

αδυσώπητη πραγματικότητα. Δεν είναι και τόσο εύκολο ν’ αλλάξει ρόλο, πόσο 

μάλλον να θεραπευτεί μετά από πολύχρονη ασθένεια. Δεν αρκούσε μόνο να 

βροντοφωνάξει πως είναι εντάξει αν δεν ήταν σίγουρος πως η κραυγή του δε 

θα έκανε αντίλαλο πάνω στον τοίχο της ατολμίας και της 

αναποφασιστικότητάς του. Σίγουρα όμως ήταν μια αρχή. Μαζεύτηκε όπως- 

όπως, σηκώθηκε δειλά κι είπε στον Λάζαρο που είχε παραδοθεί στη λύτρωση 

του τσιγάρου: φεύγω μαλάκα, πάω σπίτι. Θα σε πάρω τηλέφωνο αργότερα. 

«Κύριε Λάζαρε, πρέπει να πηγαίνω τώρα… Όμως… πείτε μου σας παρακαλώ… 

αλήθεια ήσαστε ναυτικός;». 

 

 Ο Λάζαρος δίχως να στρέψει το βλέμμα του στο μέρος του είπε. Να μου 

φιλήσεις τη μικρή.  

 

«Είμαι ότι θέλεις ν’ ακούσεις…». 

 

 Ο Μιχάλης κοντοστάθηκε κι άφησε να του ξεφύγει ένα μειδίαμα 

χρωματισμένο με απορία. Ο Λάζαρος στράφηκε προς το μέρος του 

προστακτικά μα με την ευγένεια ενός εκνευρισμένου ευπατρίδη.  

 

«Να πας να βρεις την οικογένειά σου. Είναι οι μόνοι που θα σε στηρίξουν χωρίς 

ανταλλάγματα… κι εκσυγχρονίσου λιγάκι… δε θα πάθεις τίποτα που να μην έχεις 



176                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

πάθει, αντιθέτως θα κερδίσεις… Και πού είσαι, τελείωνε με την ηθική επιτέλους ή 

πίστεψε στον Θεό, το ίδιο είναι…». 

 

 Ο Μιχάλης έστριψε προς την κατεύθυνση της φυγής του σφίγγοντας τα 

χείλη στο πείσμα της πρώτης δόσης αυτοπεποίθησης, που μόλις είχε 

δοκιμάσει. Εντάξει ρε.  

 

«Σας ευχαριστώ πολύ, κύριε Λάζαρε. Αισθάνομαι σαν να ξαναγεννήθηκα…». 

 

 Ο Λάζαρος παρέμεινε σιωπηλός. Είδε τον Μιχάλη ν’ απομακρύνεται 

στυλωμένος πια κι αυτό τον ικανοποίησε εν μέρει. Ωστόσο, άναβε τα τσιγάρα 

το ένα μετά το άλλο, καθώς έπαιζαν τον ρόλο του φάρου στο 

φουρτουνιασμένο του μυαλό. Βαπόρια έπλεαν αγέρωχα διασχίζοντας τις 

άγριες θάλασσες σκέψης του. Φούντωναν οι άνεμοι όσο θέριευε ο θυμός του. 

Έσβηνε τα τσιγάρα στις πληγές των αφρισμένων κυμάτων. Μαλάκωνε σιγά-

σιγά το μέσα του. Βγήκε ο ήλιος. Πάνω από κατάρτια και φουγάρα και 

καημούς. Ναι, το βασίλειό μου για έναν ασκό, του Αιόλου κατά προτίμηση.  

 



Χωρίς σημεία στίξεως σιωπή         177 
_______________________________________________________________________________________________________________________________________________________________________________________________________________ 

 

 

    

    

    

    

    

    

    

    

    

    

5.5.5.5.    

 

 Ελένη! Πάλι στο τηλέφωνο μιλάς; Κάπου πρέπει να τον ξέρω εγώ 

αυτόν τον τύπο! Δεν μπορεί! Μήπως ήταν στο ΕΚΚΕ ρε Ελένη; Θυμάσαι 

κανέναν παλαβιάρη με λογοτεχνικές ανησυχίες; Δεν μπορεί, κάπου θα έχουμε 

συναντηθεί! Κάποια ίδια βιβλία διαβάσαμε, παρόμοιες μουσικές ακούσαμε κι 

εμπνευστήκαμε το μέλλον μας, σε ταβερνάκια θα πρέπει να τρώγαμε και να 

πίναμε αντάμα κι ας μη γνωριζόμαστε, σε μπαράκια πέριξ των Εξαρχείων 

κατεδαφίζαμε τον καπιταλισμό, σε πορείες μπορεί να είχαμε πιαστεί αλυσίδα 

να διαδηλώσουμε το αδιάσπαστο των θέσεων και των ιδεών μας… Και σε πόσα 

άλλα μέρη θα μπορούσαμε να έχουμε βρεθεί! Λες να έχει παντρευτεί κι αυτός 

Ελένη; Πού να ξέρεις! Σάμπως σ’ αφήνει η πολυλογία στο τηλέφωνο ν’ 

αναρωτηθείς! Το άκουσα αυτό! Καλά έκανες και το άκουσες! Ψέματα είπα; 

Ψέματα είναι ότι ο προβληματισμός και τα συμπαρομαρτούντα για την 

καθημερινότητα είναι αποκλειστικά δική σου υπόθεση! Επειδή μιλάω στο 

τηλέφωνο δε σημαίνει ότι είμαι ηλίθια! Καλά ντε! Πώς κάνεις έτσι; Μια 

κουβέντα είπα! Ας έλεγες μια καλή κουβέντα τότε!   

 

 Ιούνιος του 2001. Περασμένα μεσάνυχτα πέριξ των δικαστηρίων της 

οδού Ευελπίδων. Ζέστη στα όρια καύσωνα να δοκιμάζει την αντοχή των 

Αθηναίων κατοίκων. Μια φράξια τζιτζικιών οχλαγωγεί λοιδορώντας την ιερή 

αυστηρότητα ενός τυφλού χώρου. Λιγοστά αυτοκίνητα ανεβοκατεβαίνουν με 

ταχύτητα την της Θέμιδος οδό. Στην είσοδο των δικαστηρίων κυριαρχεί 

φωτισμένο το κουβούκλιο, σύνορο της δικαιοσύνης με την πραγματικότητα. 

Εντός του ένας νεαρός αστυνομικός επιτηρεί, χαζεύοντας τηλεόραση, τη ζώνη 

ευθύνης του. Στον αύλειο χώρο του φυλακίου σταθμεύουν σε «επιφυλακή» ο 

αξιωματικός υπηρεσίας κι άλλοι τρεις φύλακες. Όλοι τους βρίσκονται σε 



178                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

κατάσταση εύθυμης ραθυμίας και συναγωνίζονται με χαζά ανέκδοτα για τους 

γενέθλιους τόπους τους. Ώσπου έγινε το κακό. 

 Από τα βάθη των δικαστηριακών κτηρίων αντήχησε σαν ουρλιαχτό μια 

εκπομπή από το παρελθόν.  

 

«Εδώ Πολυτεχνείο… Εδώ Πολυτεχνείο… Σας μιλά ο ελεύθερος αγωνιζόμενος 

σταθμός των ελεύθερων αγωνιζόμενων Ελλήνων… Είμαστε άοπλοι… Είμαστε 

άοπλοι…». 

 

 Ο φρούραρχος των δικαστηρίων τρομοκρατήθηκε… Πετάχτηκε όρθιος 

από τη νυσταλέα θέση των παραπανίσιων του κιλών, προσπαθώντας να 

εντοπίσει την εστία εκπομπής αυτής της τόσο γνώριμης από το παρελθόν 

φωνής. Αλαφιασμένος, περιφερόταν πότε δεξιά και πότε αριστερά ανήμπορος 

να χειριστεί ένα πρόβλημα που ερχόταν κατευθείαν από το υπερπέραν και του 

τάραζε ξεδιάντροπα τη μακαριότητα των τύψεων, τις οποίες είχε επιμελώς 

φροντίσει να περιορίσει στην περιφέρεια του στομάχου του εν είδει λίπους. 

«Οι κομμουνιστές! Οι κομμουνιστές!» φώναζε έντρομος, ανασύροντας στο μυαλό 

του ηρωικές στιγμές της πρώτης νεότητάς του, τότε που η αστυνομία ήταν η 

βασιλεύουσα δύναμη σε μια βασιλευόμενη δημοκρατία. 

«Ακρουβλιστείτ’ ! Ακρουβλιστείτ’ ! Χτυπάτ’ οτ’ κινείτ’ ύπουπτα!».  

 Κι όλα αυτά με την ιδιότυπη βλάχικη αργκό, την οποία είχε υιοθετήσει 

η αστυνομία για να συνεννοείται, όχι από ιδιοτροπία αλλά από ανάγκη, μια 

που το δυναμικό της ανέκαθεν απαρτιζόταν κυρίως από άτομα περιορισμένης 

ευφυΐας. 

 Οι νεαροί αστυνομικοί τον κοίταζαν αμήχανοι να χοροπηδά στο 

κουβούκλιο- φυλάκιο των δικαστηρίων. Γι αυτούς η διατάραξη της 

νυχτερινής ησυχίας δεν εξηγούσε την έκρηξή του, με αποτέλεσμα να 

παραμένουν ακίνητοι, εμβρόντητοι από την εξέλιξη των γεγονότων. 

 Από το βάθος των κτηρίων ακούγονταν μιξαρισμένες οι κραυγές του 

παρουσιαστή του Πολυτεχνείου, ταυτόχρονα όμως και του ροκ γκρουπ THIN 

LIZZY.  

 Στο «Εδώ Πολυτεχνείο» του Παπαχρήστου παρεμβαλλόταν το «Don’ t 

believe a word».  

 Κάπου στο βάθος των ήχων και των κτηρίων, ο Γιάννης Απέργης 

λουζόταν, ουρλιάζοντας, με ένα μπουκάλι του ουίσκι να παίζει πότε το ρόλο 

του μικροφώνου και πότε της μπάσο κιθάρας.  



Χωρίς σημεία στίξεως σιωπή         179 
_______________________________________________________________________________________________________________________________________________________________________________________________________________ 

 

 

 Ο φρούραρχος, τρελαμένος, πήγαινε πέρα-δώθε και προσπαθούσε με 

χειρονομίες να κατευθύνει τους άπειρους κι εξίσου σαστισμένους μ’ εκείνον 

βοηθούς του. 

«Να τους αποκόψουμε την έξοδο από τα πλαϊνά… Οι μισοί στη Στουρνάρα κι οι άλλοι 

μισοί στην Τοσίτσα… Εμπρός, τρέξτε… Συντρίψτε τα κουμούνια χωρίς έλεος… 

Γαμήστε τους, ρε!!». 

«Είμαστε άοπλοι… Είμαστε άοπλοι…», ο Παπαχρήστος ολοφυρόμενος και αμέσως 

η αλλαγή στο ήδη φωταγωγημένο από τις νότες-πυροτεχνήματα νυχτερινό 

μουσικό στερέωμα… moonchild και Rory Gallagher, και δώστου να 

τραντάζεται συθέμελα το κατεστημένο κτίσμα της Δικαιοσύνης. 

 

 Γαμώ την πουτάνα μου συγκινήθηκα! Ανατρίχιασα σύγκορμος! Πού 

είσαι ρε Ελένη! Εκτός από ροκάς είναι κι ευαίσθητος! Σαν τα μούτρα μου ρε! 

Γαμώ την καράφλα μου! Ώρες είναι να με πάρουν και τα ζουμιά!   

 

 Ο Απέργης, τύφλα στο μεθύσι, άναβε και πέταγε στον αέρα δυναμιτάκια 

της Πασχαλιάς, δίνοντας φαντασμαγορικό τόνο στο δρώμενο.  

 

«Τον κακό σας τον καιρό, μαλάκες… Είστε άοπλοι… μαλάκες… άοπλοι μαλάκες… Ε, 

λοιπόν εμείς δεν είμαστε άοπλοι, κύριοι! Μπουρλότο, ρε!! Κολυμπηθρόξυλο δε θα 

μείνει! Γεια σου τρελάρα Ιρλανδέ! Συχωρεμένε, βοήθειά μας! Καλά μου το ’λεγε ο 

Τζίμης! Τι κομμάτι βόμβα ναπάλμ είναι αυτό! Πού είσαι Βάγκνερ να δεις πώς ένα 

έγχορδο μετατρέπεται σε τιμωρό…». 

 

 Ξάφνου, στο βάθος της επανάστασης του Απέργη, ακούστηκαν σειρήνες 

περιπολικών να καλπάζουν δαιμονισμένα. Σε λίγο ο τόπος γέμισε πάνοπλους 

αστυνομικούς, οι οποίοι ξεχύθηκαν προς τα ενδότερα της δικαιοσύνης, 

αναζητώντας την πηγή που την απειλούσε διασαλεύοντας την τάξη. Ο χώρος 

των δικαστηρίων είχε μετατραπεί σε εμπόλεμη ζώνη, όμως ουδείς είχε επαφή 

μέχρι εκείνη την ώρα με τον εχθρό. Ο φρούραρχος, παριστάνοντας τον 

ειδήμονα ένεκα της τεράστιας εμπειρίας του, είχε κιόλας βγάλει το πόρισμα, 

και κραδαίνοντας το περίστροφό του στον αέρα, το κοινοποιούσε αρμοδίως:  

 

«Οι κομμουνισταί επιτίθενται! Οι κομμουνισταί!».  

 

 Οι αστυνομικοί όλων των σωμάτων που λάμβαναν μέρος στην 

επιχείρηση έτρεχαν δεξιά κι αριστερά δίχως να μπορούν να πείσουν, για το 



180                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αναγκαίο των κινήσεών τους. Έμοιαζαν υποταγμένοι στον απόηχο της ροκ 

μουσικής, προσδιορίζοντας με τον δικό τους απαράμιλλο τρόπο, το 

σουρεαλιστικό τόνο σε ένα τόσο ιδιότυπο κρεσέντο.  

 Ο Gallagher κι οι Thin Lizzy είχαν σιωπήσει τώρα. Κι η σιωπή 

παρατάθηκε για λίγα δευτερόλεπτα. Μετά άρχισαν να κροταλίζουν οι 

ερπύστριες του τεθωρακισμένου στην άσφαλτο. Πυροβολισμοί. Κραυγές. Ήχοι 

από συντρίμμια.  

 Και τότε, μέσα από τον κουρνιαχτό της αναστάτωσης, ξεπρόβαλε ο 

Γιάννης Απέργης με δάκρυα στα μάτια να περπατά αργά-αργά, έχοντας 

παραμάσχαλα ένα μαγνητόφωνο. Ο χώρος είχε αρχίσει να πυροδοτείται ξανά 

και νέες νότες εκσφενδονίζονταν στα ύψη, απειλώντας εκ νέου την ήδη 

ταλαιπωρημένη αυτοσυγκράτηση των αστυνομικών.  

 Το τρίτο μέρος της 8ης συμφωνίας του Σοστακόβιτς είχε ήδη γεμίσει με 

τον όγκο του την ατμόσφαιρα. Ο Απέργης βάδιζε κατευθυνόμενος προς το φως 

των προβολέων των αστυνομικών, που είχαν λυσσάξει να ψάχνουν 

φωτίζοντας απόκρυφες γωνίες και φωνάζοντας βρισιές για να ξορκίσουν τους 

φόβους τους. Πλησίαζε προς το μέρος τους κι η όψη του, μέσα από άστρα 

δακρύων, αντανακλούσε τη γαλήνη.  

 

 Γι’ αυτό χρεοκόπησε η αριστερά στον τόπο μας Ελένη! Ξέμεινε από 

ανθρώπους με φαντασία κι οράματα! Κι όσοι ελάχιστοι απέμειναν, διάλεξαν 

να κρυφτούν στην ανωνυμία ανύπαρκτων ηρώων ανέκδοτων 

μυθιστορημάτων… 

 

«Εδώ είμαι, ρε κουραδοτσολιάδες!», φώναξε κραδαίνοντας για όπλο το 

μαγνητόφωνο. Δεν άργησαν να τον αντιληφθούν και να τον περικυκλώσουν 

αγριεμένοι. Πέσανε πάνω του κι άρχισαν να τον βαράνε αλύπητα. Ένας απ’ 

όλους φώναζε «Το μαγνητόφωνο ένας! Το μαγνητόφωνο!», κι έτσι κάποιοι 

βάλθηκαν να βαράνε κι αυτό. Τι ειρωνεία, όμως!  

 Ο Σοστακόβιτς συνέχισε να γεμίζει την ατμόσφαιρα με τη μαγική του 

μουσική.  

Και τότε, πάλι ένας -πάντα ένας είναι που αναλαμβάνει να αρθρώσει τη φωνή 

του αμόρφωτου όχλου- φώναξε μεταξύ φόβου κι απορίας: «Στοίχειωσε ο 

καριόλης, στοίχειωσε!».  

 Ο Απέργης κείτονταν αιμόφυρτος και με όση -λίγη- δύναμη είχε, 

υπομειδίασε με ικανοποίηση, λέγοντας:  

«Απολίτιστοι… αγράμματοι… αστοιχείωτοι… στοιχειωμένες είναι οι ψυχές σας…». 



Χωρίς σημεία στίξεως σιωπή         181 
_______________________________________________________________________________________________________________________________________________________________________________________________________________ 

 

 

 Λίγες εκατοντάδες μέτρα πιο πάνω, σ’ ένα διαμέρισμα της Αγίου 

Στεφάνου, ο Μιχάλης Κατάπολας ρέμβαζε στο μπαλκόνι της περισυλλογής 

του. Ούτε κατά διάνοια φανταζόταν ότι πίσω από αυτή την εκρηκτική 

ατμόσφαιρα των ροκ ήχων και των αστυνομικών αλυχτισμάτων κρυβόταν το 

ξέσπασμα του Γιάννη Απέργη. Θεώρησε την όλη κατάσταση ξεκαθάρισμα 

λογαριασμών μπράβων της νύχτας κι εξακολούθησε να συλλογιέται. Την 

επομένη είχε συνάντηση με τη γυναίκα του για το μέλλον τους και 

προετοίμαζε την απολογία του. Πρώτα θα ομολογούσε τα πάντα και μετά θα 

ζητούσε την επιείκειά της στα πλαίσια της ειλικρινούς μεταμέλειάς του. Είχε 

κι ένα άλλο ραντεβού, σημαντικό. Έτσι του είχε μηνύσει από το τηλέφωνο ο 

φίλος του ο Γιάννης , με τον Τζίμη. Τι να τον ήθελε άραγε ο Τζίμης; 

 Τελειώνοντας με τις σκέψεις του, που έπαιζαν τον ρόλο της 

υπεράσπισής του, έκλεισε το μυαλό του, για να διατηρήσει κατασταλαγμένα 

τα συμπεράσματά του, κι άνοιξε την τηλεόραση. Έπεσε πάνω σε έκτακτη 

επικαιρότητα. Θα πλησίαζε περίπου δύο τα ξημερώματα κι ο κάθιδρος 

δημοσιογράφος ούρλιαζε με περίσσια κομπορρημοσύνη ότι συνελήφθη μέλος 

της οργάνωσης 17 Νοέμβρη την ώρα που προσπαθούσε να ανατινάξει τα 

δικαστήρια. Το όνομα του τρομοκράτη, σύμφωνα με τις αποκλειστικές 

πληροφορίες του σμερδαλέου τηλεπαρουσιαστή, ήταν Γιάννης Απέργης. 

 Ο Μιχάλης συγκλονίστηκε κι αφέθηκε να γείρει στην πολυθρόνα, 

στέγαστρο της σαστιμάρας του.  

 Είδε ξανά και ξανά να επαναλαμβάνεται με ουρλιαχτά ύαινας ο 

θρίαμβος της αποκάλυψης του ονόματος του δήθεν τρομοκράτη από ένα 

μειράκιον της δημοσιογραφίας που αγωνιζόταν μ’ ένα μαρκούτσι στο χέρι να 

μεταφέρει τις αποκλειστικές του πληροφορίες. Είδε το αίμα να κυλά μέσα από 

το στόμα του σεληνιασμένου ανθρωπόμορφου όντος και την ευχαρίστηση με 

την οποία ξέσκιζε τη σάρκα ενός ανυπεράσπιστου δυστυχισμένου ανθρώπου. 

Είδε αυτό το ίδιο αίμα πώς, καθώς χυνόταν κάτω στην έκπληκτη γη, φύτρωνε 

και μεταλλασσόταν σε οργή και μίσος.  

 Οργή και μίσος για τους μισθοφόρους πειναλέους της τηλεόρασης που 

σιτίζονται από τον πόνο και τη δυστυχία. Οργή και μίσος για τους 

γραβατωμένους βρικόλακες που ρουφάνε την κόλαση κι έπειτα ξερνάνε 

δηλητήριο για να μολύνουν ό,τι αντιστέκεται ακόμη και τους ξορκίζει, απλά 

αγνοώντας τους. Οργή και μίσος για μια κοινωνία απαθή, που γαλουχήθηκε 

να πιστεύει ως φιλοσοφική λίθο γνώσης τη φράση «μακριά από εμάς κι όπου 

θέλει ας μπει». Οργή και μίσος για όλους αυτούς που πασχίζουν ακριβώς για 



182                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

να νιώσεις οργή και μίσος και να αυτοπαγιδευθείς στο αδιέξοδο της 

εκδίκησης. Έχει ξεφύγει τελείως το άτομο μιλάμε!  

 

 Με συγχωρείτε που παρεμβαίνω κύριε γραφέα μου αλλά δεν είναι 

κάπως τρομακτικά όλα αυτά που γράφετε; Είναι αυτό λογοτεχνία; Πόσο 

μάλλον κουβέντες ενός πολιτισμένου ανθρώπου! Αυτά είναι λόγια που 

μυρίζουν εκδίκηση και καταστροφή! Τι παράδειγμα δίνετε δηλαδή; Να 

γίνουμε κι εμείς όπως αυτοί που κατηγορείτε; Να γίνουμε όρνεα και να 

επιτεθούμε στα άλλα όρνεα; Δε μου ακούγεται λογικό! Μήπως έχετε χάσει την 

ψυχραιμία σας; Μήπως σας έχει κουράσει κομμάτι η συγγραφή; Να παίρνατε 

μια άδεια; Να πηγαίνατε ένα ταξίδι; Έπειτα έχω κι ένα άλλο παράπονο… γιατί 

συνεχώς να είμαι ένας τιποτένιος; Ένα σκουλήκι θλίψης κι ανικανότητας; 

Γιατί θα πρέπει η αυτοπεποίθησή μου να εκδηλώνεται μόνο όταν με βάζετε να 

πηδιέμαι με την Κατερίνα; Έχω την εντύπωση ότι ήρθε η ώρα να 

αναθεωρήσετε τις απόψεις σας σε πολλά θέματα. Αλλοιώνοντας τους 

χαρακτήρες μας κατά πως σας βολεύει παραποιείτε την πραγματικότητα. Είναι 

σαν να έχετε φτιάξει ένα reality με πρωταγωνιστές όλους εμάς κι έπαθλο την 

εξόντωσή μας ώστε να κερδίσετε την αυτοεκτίμησή σας… Μήπως έχετε λιγάκι 

παρανοήσει;  

 

 Ο Μιχάλης ήπιε απανωτά δύο ποτά αγνώστου ταυτότητας για να 

καλμάρει. Προσπάθησε να αυτοσυγκεντρωθεί. Όχι βέβαια, δε θα τον 

παρατούσε τον Γιάννη αβοήθητο. Δεν έχει σημασία που εκείνος τον είχε 

εγκαταλείψει στο πάρκο στον Άγιο Θωμά. Ο Γιάννης ήξερε πως ο Μιχάλης θα 

τα κατάφερνε και χωρίς τη βοήθειά του. Ο Μιχάλης ήξερε πως ο Γιάννης ήταν 

δειλός. Ξεκάθαρα πράγματα. Τώρα όμως ο Γιάννης χρειαζόταν τη βοήθεια του 

Μιχάλη.  

«Θα πάρω τον Τζίμη!», ψιθύρισε ο Μιχάλης κι αμέσως αναζήτησε το τηλέφωνό 

του. Το βρήκε, σχημάτισε το νούμερο και περίμενε.  

«Ναι;». 

«Τζίμη, εσύ;». 

«Εγώ, ποιος είναι;». 

«Είμαι ο Μιχάλης ο Κατάπολας…». 

«Έλα, ρε Μιχάλη , τι τρέχει νυχτιάτικα;». 

«Συγγνώμη που ενοχλώ, αλλά να… Πώς να στο πω, πιάσανε τον Γιάννη στα 

δικαστήρια… Στην τηλεόραση τον βάφτισαν κιόλας μέλος της 17 Νοέμβρη…». 



Χωρίς σημεία στίξεως σιωπή         183 
_______________________________________________________________________________________________________________________________________________________________________________________________________________ 

 

 

«Ο Γιάννης μέλος της 17 Νοέμβρη; Ναι… η έμμηνος ρύσις της τηλεθέασης… Μην 

ανησυχείς, πάντως…». 

«Μα τον έχουν συλλάβει! Είναι στην ασφάλεια τώρα!». 

«Καλά, θα δω τι μπορώ να κάνω. Ηρέμησε όμως εσύ, πήγαινε για ύπνο, ξεκουράσου 

και θα τα πούμε το πρωί. Έχουμε κι ένα ραντεβού οι δύο μας, έτσι δεν είναι;». 

«Έτσι είναι, αλλά τώρα τι ραντεβού μου λες; Πρέπει να δούμε τι μπορούμε να 

κάνουμε για τον καημένο τον Γιάννη…». 

«Ε λοιπόν, ο Γιάννης σε ξέρει πολύ καλά! Έτσι ακριβώς μου περιέγραψε πως θα 

είναι η αντίδρασή σου…». 

«Τι μου λες τώρα; Δηλαδή το ήξερες πως κάτι θα έκανε ο Γιάννης;». 

«Θα τα πούμε αύριο, Μιχαλάκη. Πήγαινε για ύπνο τώρα, ασχολήσου με τις 

προτεραιότητες τις δικές σου κι άσε τους άλλους… άντε καληνύχτα…». 

 

 Ο Μιχάλης παρέμεινε σαστισμένος με το ακουστικό στο χέρι. Στην 

οθόνη της τηλεόρασης ένα καλλίγραμμο ζευγάρι παρουσίαζε τις ευεργετικές 

ιδιότητες ενός οργάνου γυμναστικής. Το τέλειο σώμα μόνο με πέντε λεπτά 

άσκησης την ημέρα. Ο Μιχάλης, το ακουστικό του τηλεφώνου, το όργανο 

γυμναστικής. Έπρεπε ν’ ασχοληθεί με τις δικές του προτεραιότητες. Όλοι 

αυτό του έλεγαν ή του υποδείκνυαν. Ο Λάζαρος, ο Τζίμης, ο Γιάννης, ακόμα κι 

αυτό το άγνωστο καλλίγραμμο ζευγάρι της μεταμεσονύκτιας τηλεοπτικής 

ζώνης. Αναγκάστηκε να συμφωνήσει. Κατέβασε το ακουστικό του τηλεφώνου 

και το έβαλε στη θέση του. Έκλεισε την τηλεόραση, αφού πρώτα συγκράτησε 

το νούμερο της εταιρείας τελεμάρκετινγκ, και πήγε για ύπνο. 

   

 Ημερολόγιο θυμού, κεφάλαιο Σίγμα. 

 Σκατά, ευκοίλια κατάσταση, κατάντια, σήψη, παρακμή, ξεπεσμός, 

μαυρίλα, σκέτη απελπισία…  

 Μια ημέρα συνηθισμένη στην αιωνιότητα της πλήξης και της 

βαρεμάρας. Ρε σεις; Πού είστε όλοι; Για μαζευτείτε να τον αποσυνδέσουμε 

γιατί είναι πολύ γεια σου ο τύπος! Φτάσαμε στο σημείο να βαριόμαστε που 

είμαστε ζωντανοί, που αναπνέουμε, που πιάνουμε χώρο εις βάρος κάποιων 

άλλων, οι οποίοι πιθανόν θα είχαν την όρεξη να ζήσουν, να θαυμάσουν, να 

υπάρξουν. Μάλλον όμως μας κρατά ζωντανούς ένα πλάνο αυτοματοποιημένο 

σύστημα, το οποίο καταφέρνει να μας απομυζά εξαντλητικά… Αν λείψουμε 

εμείς, ποια κορόιδα θα τους ταΐζουν και θα τους ποτίζουν με το αίμα και τις 

σάρκες τους; Λοιπόν ήρθατε όλοι; Η κατάσταση έχει φτάσει στο απροχώρητο. 

Βαρέθηκα να χέζω και μόνο τότε να νιώθω ανακούφιση. Βαρέθηκα να κλάνω 



184                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

και να μυρίζει δυσαρέσκεια η πορδή μου. Βαρέθηκα να ελπίζω, να αγγίζω, να 

περιμένω, να υπομένω. Δεν ξέρω πώς τα καταφέρνει αλλά το κόλπο με την 

πρίζα δεν πιάνει. Πάντα βρίσκει τρόπο και συνεχίζει. Θέλω. Τι θέλω; Να θέλω! 

Αυτό μόνο, τίποτα άλλο! Αλλά μάλλον ζητάω πολλά… Πρέπει να περιορίσω 

τις επιθυμίες μου, έως και να τις μηδενίσω, ίσως έτσι να νιώσω καλύτερα. 

Ίσως όλοι μας να αισθανόμαστε καλύτερα αν δεν είχαμε επιθυμίες. Να 

γίνουμε δηλαδή σαν τα ζώα. Τελείως. Άλλωστε πολλοί από εμάς είμαστε 

φιλόζωοι! Να είναι άραγε αυτός ο λόγος που είμαστε φιλόζωοι; Ότι ενδόμυχα 

πασχίζουμε να γίνουμε ζώα και προσπαθούμε να δημιουργήσουμε ρεύμα 

συμπάθειας;  

 Έχουμε τις εξής επιλογές. Αυτήν. Ποια ρε; Παλίμψηστο! Δηλαδή; Δεν 

ξέρετε τι είναι παλίμψηστο; Κάτι που είναι ψημένο ξανά; Δεν απαντώ. Λοιπόν, 

παλίμψηστο είναι ένας πάπυρος ή μια περγαμηνή όπου το αρχικό κείμενο 

σβήστηκε για να γραφτεί ένα άλλο. Οπότε εμείς δεν έχουμε παρά να γράφουμε 

σβήνοντας ότι αυτός γράφει! Όλα; Όχι όλα, θα λογοκρίνουμε το κείμενο. 

Συμφωνείτε; Πάμε.  

 

 Ο Λάζαρος Νταλιάνας άφησε αποσιωπητικά στο κείμενό του κι 

ανακάθισε αναπαυτικά στην καρέκλα του αυτοσχέδιου γραφείου με τα χέρια 

πλεγμένα να στηρίξουν το πίσω μέρος του κεφαλιού του. Μετά από λίγες 

αφηρημένες παλινδρομικές κινήσεις, προσγειώθηκε στο τραπέζι-γραφείο του 

για να υστερογραφήσει το κείμενό του.  

 

 Τέλος κεφαλαίου Σίγμα. Η μόνη αποδεδειγμένη συμβολή της επιστήμης 

στον σύγχρονο άνθρωπο είναι ότι τον βοήθησε να μελαγχολεί γρηγορότερα, 

αποτελεσματικότερα και ακαριαία. Ζήτωσαν οι επιστήμονες!  

 

 Ξημέρωμα Ιουνίου στην Αθήνα. Ζέστη που κάνει να ιδρώνουν και οι 

μύχιες σκέψεις σου, νέφος εκτός ορίων κινδύνου ένεκα της ανωτατοποίησής 

τους, κυκλοφοριακό χάος που μπλοκάρει στα φανάρια τις όποιες λύσεις του. 

Αγχωμένοι άνθρωποι που τρέχουν ακόμα κι εποχούμενοι, με αυτοκίνητα 

ρυθμισμένα να συμπεριφέρονται ανάγωγα, κτήρια λεκιασμένα από την 

κακοσμία των κατασκευαστών τους, επιγραφές με λεζάντες, όπου 

διαφημίζονται φιλοσοφικές μέθοδοι ευτυχίας με πολλές, πάρα πολλές, άτοκες 

δόσεις.  

 Ο Τζίμης είναι ξύπνιος πολύ πριν από το έμπα του ήλιου. Γράφει στον 

υπολογιστή χωρίς να βιάζεται, χωρίς να διακόπτεται, χωρίς να σκέφτεται. Σαν 



Χωρίς σημεία στίξεως σιωπή         185 
_______________________________________________________________________________________________________________________________________________________________________________________________________________ 

 

 

να αντιγράφει από κάπου ή σαν να του υπαγορεύει κάποιος. Στην οθόνη κάθε 

τόσο εμφανίζονται προσωπογραφίες. Άνθρωποι συνηθισμένοι, καθημερινοί, 

με ρυτίδες ή όχι, με κιλά παραπανίσια ή κανονικοί, με μουστάκια και μούσια 

αληθινά, με βλέμματα αθώα κι απονήρευτα, φυσιογνωμίες που δεν 

αποκλίνουν από το μέσο όρο, με χαρακτηριστικά που δεν υποδηλώνουν 

αλλιώτικες, περίεργες ή -πολύ περισσότερο- ύποπτες συμπεριφορές.  

 Άνθρωποι που θα μπορούσαν να είναι οικογενειάρχες, κοινωνικά 

ενεργοί κι όχι περιθωριακοί, με προτιμήσεις, αγάπες, έρωτες και συγκινήσεις 

μα, σαν άνθρωποι, πάνω απ’ όλα, με αδυναμίες. Μία από αυτές, κοινή σε 

όλους όσοι εμφανίζονταν διαδοχικά στην οθόνη του υπολογιστή του Τζίμη, 

ήταν η αδυναμία τους στην πίτσα! Στοπ εδώ. Γιατί; Μιλάει για μένα. Ε και; 

Άφησέ τον να δούμε που το πάει.  

 Είχαν βέβαια τις ιδιαίτερες προτιμήσεις τους, όπως, ας πούμε, τα 

μανιτάρια -κάποιοι τα ήθελαν φανατικά κάποιοι όχι- ή το τυρί -γκούντα οι 

μεν εμεντάλ οι δε- το κρεμμύδι -τριμμένο ή σε ροδέλες. Όλοι όμως 

ανεξαιρέτως απέφευγαν ρητά και κατηγορηματικά την πράσινη πιπεριά! 

Πίτσα λοιπόν φανατικά αλλά χωρίς πράσινη πιπεριά! Δίκιο έχει, ούτε εμένα μ’ 

αρέσει. Τα βλέπεις λοιπόν; Όσο κι αν ακούγεται παράξενο, η πιπεριά ήταν ο 

συνδετικός κρίκος για όλους τους φακελωμένους του Τζίμη! Μετά την 

ανακάλυψη της πιπεριάς αλλά και κάποιων άλλων σημαντικών κοινών 

στοιχείων, όπως ας πούμε το γεγονός της συνευρέσεως κάποιων από αυτούς 

σε διαφορετικά σπίτια με διαφορετικά ονόματα, ο Τζίμης άρχισε να ξετυλίγει 

το κουβάρι της οργάνωσης-φάντασμα εύκολα κι απλά, μα πάνω απ’ όλα 

αβίαστα. Μέσα σε περίπου δύο χρόνια, κι αφού είχε φακελώσει μερικές 

χιλιάδες ανθρώπους στο λεκανοπέδιο Αττικής, κατάφερε να σκιαγραφήσει 

τον βασικό κορμό της οργάνωσης. Πράσινη πιπεριά. Το όνομά της.  

 Πολύτιμος αρωγός στην προσπάθειά του ήταν ο Γιάννης Απέργης, εν 

αγνοία του φυσικά… Ποιος φοβάται να μιλήσει μπροστά σ’ έναν μονίμως 

μεθυσμένο;  

 Κανείς… Άλλωστε πού να φανταστεί κι ο πιο ευφάνταστος ότι ένα 

συνηθισμένο κινητό τηλέφωνο σαν αυτό που είχε ο Απέργης θα μπορούσε, με 

λεπτές επεμβάσεις, να μετατραπεί σε πομπό υψηλής ευκρίνειας και 

βεληνεκούς; Μα εγώ δεν έχω κινητό! Εκ πεποιθήσεως! Έλα κόφτο Γιάννη!  

 

 Εκείνο το πρωινό του Ιουνίου ο Τζίμης καθαρόγραφε στον υπολογιστή 

του, έκανε save και μετά send. Ο ήλιος του Ιουνίου είχε αναπτυχθεί πια σε όλο 

του το μεγαλείο. Ο Τζίμης έριξε μια ματιά στο ρολόι του. Πλησίαζε δώδεκα. 



186                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

Έκλεισε τον φορητό υπολογιστή. Το ραντεβού με τον Μιχάλη Κατάπολα ήταν 

για τις 12.30 σε μια καφετέρια στα Εξάρχεια. Προλάβαινε να μπανιαριστεί 

ώστε να φρεσκαριστεί από την αγρύπνια της προηγούμενης νύχτας. Δεν είχε 

κοιμηθεί σχεδόν καθόλου. Ζήτημα να τον είχε πάρει ο ύπνος καμιά ώρα 

μεταξύ τέσσερις και πέντε.  

 Ένα ραντεβού κατόπιν επιθυμίας του Απέργη. Κάτι σαν χάρη, ας πούμε. 

Παρακάλεσε τον Τζίμη να βοηθήσει τον Μιχάλη με τη δουλειά του, γιατί δεν 

πήγαινε καθόλου καλά. Του μίλησε για το ραπόρτο που είχαν στείλει στον 

Μιχάλη από τα κεντρικά της εταιρείας και πόσο αυτό το γεγονός τον είχε 

καταβάλει. Του είπε για τη γυναίκα του, που τον είχε παρατήσει. Του ζήτησε 

να τον βοηθήσει όπως άλλωστε κι αυτός είχε βοηθήσει τον Τζίμη να βγάζει 

έξτρα μεροκάματο. «Είναι τυχερός», είχε γυρίσει και είχε πει στον Γιάννη ο 

Τζίμης. «Γιατί;» του είχε αντιγυρίσει ο Γιάννης. «Μόλις τέλειωσα μια δουλειά 

και μου περίσσεψαν κάτι ονόματα με μεγάλο ενδιαφέρον…» απάντησε ο Τζίμης. 

 Στην καφετέρια έφτασε πρώτος ο Μιχάλης, ανήσυχος και ταραγμένος, 

να λάμπει από τον ιδρώτα που οφειλόταν όχι μόνο στην υπερβολική ζέστη 

αλλά και στην αγωνία του. Ο Τζίμης, το ίδιο ψύχραιμος όπως ήταν από τότε 

που γεννήθηκε. Μετά τους χαιρετισμούς ακολούθησε η αγωνιώδης μα και 

διστακτική ερώτηση του Μιχάλη. Στοπ εδώ. Τι έγινε πάλι; Ποιος είναι ο 

Τζίμης; Καλά δεν έχεις παρακολουθήσει καθόλου ρε μαλάκα; Μόνο όπου 

εμφανίζομαι εγώ! Εγώ είμαι ο Τζίμης! Εντάξει πάμε.  

 

«Τι έγινε με τον Γιάννη;». 

«Εντάξει είναι, θα διευθετηθεί το θέμα, σου στέλνει χαιρετίσματα!». 

«Ώστε τον είδες, λοιπόν;». 

«Όχι, δεν τον είδα!». 

«Ε, τότε, τι χαιρετίσματα μου λες;». 

«Αν τον έβλεπα, αυτό θα μου έλεγε. Εδώ αγχώθηκε να κανονίσει τη σημερινή μας 

συνάντηση. Σε σκέφτεται σίγουρα! Σταμάτα ν’ ανησυχείς, όμως, έχω φροντίσει για 

τον Γιάννη…». 

«Εντάξει… ας μιλήσουμε για τη σημερινή μας συνάντηση, ας μπούμε στο θέμα 

της…». 

«Έχεις φορητό υπολογιστή;». 

«Αστειεύεσαι; Εδώ δεν έχω σταθερό, θα έχω φορητό;» έχω ένα organizer μήπως 

κάνει; Πάψε Μιχάλη!  

«Δεν πειράζει, θα σου δώσω εγώ…». 

«Πώς; Για μια στιγμή! Τι θέλεις να πεις; Ελεημοσύνες εγώ δε δέχομαι!». 



Χωρίς σημεία στίξεως σιωπή         187 
_______________________________________________________________________________________________________________________________________________________________________________________________________________ 

 

 

«Καλά μου έλεγε ο Γιάννης ότι είσαι λίγο στόκος… Μη με διακόψεις καθόλου τα 

επόμενα λεπτά… Μάθε, επιτέλους, ν’ ακούς… και για να εξηγιόμαστε χωρίς να 

παρεξηγιόμαστε… ό,τι κάνω, το κάνω γιατί μου το ζήτησε ο Γιάννης, αλλά και γιατί 

σε συμπαθώ κι εγώ… Είσαι καλό παιδί αλλά μάλλον λίγο αποπροσανατολισμένος… 

Χρωστάω χάρη στον Γιάννη… Έχω ένα πελατολόγιο περίπου 5000 ανθρώπων 

διάσπαρτων αλλά ταξινομημένων σ’ όλο το λεκανοπέδιο… Για τον καθένα έχω 

πλήρη στοιχεία, οικονομικά, οικογενειακά, κοινωνικά, μέχρι και τις προτιμήσεις 

τους στο φαγητό… Θα στα δώσω όλα… Για την ακρίβεια θα σου δώσω έναν φορητό 

υπολογιστή που τα έχει μέσα του… Ο χειρισμός του είναι πανεύκολος… Πες μου 

όμως κάτι, τα ασφαλιστικά προγράμματα που πουλάς, μπορείς να τα παρουσιάζεις 

στον φορητό;». 

 

 Το βλέμμα του Μιχάλη είχε αρχίσει να σουρουπώνει. Τα μάτια του 

έπιασαν να βουρκώνουν και με ανεπαίσθητες κινήσεις φόρεσε τα γυαλιά του, 

παρόλο που ο περιβάλλων χώρος της καφετέριας ήταν καλά σκιασμένος. Με 

τα δάχτυλα των χεριών του χτένιζε το κεφάλι του, στεφανώνοντάς το 

ταυτόχρονα με τα χέρια του για να κρύψει τη συγκίνησή του και να την 

περιορίσει πριν ξεχειλίσει και εκτραπεί ορμητικά. Για σταθείτε ρε μαλάκες! 

Εγώ όποτε δεν τρώω ξύλο, δεν γαμιέμαι δεξιά κι αριστερά, δεν με τρώει η 

μιζέρια, γιατί πρέπει να κλαίω; Είσαι η κορύφωση του δράματος ρε Μιχάλη! 

Σταμάτα να δούμε παρακάτω! Δε με λένε Μιχάλη γαμώτο…  

 Ο Τζίμης έκανε παύση και μ’ ένα νεύμα παρήγγειλε δύο ποτά. Το 

αλκοόλ βοηθά στην αναχαίτιση τέτοιου είδους πλημμύρων. Έπειτα, φόρεσε κι 

αυτός τα γυαλιά του, ώστε η προσφυγή σε τεχνητά μέσα αντιμετώπισης της 

μηδενικής αντηλιάς να εκληφθεί ως ιδιοτροπία και των δύο από τους γύρω 

περίεργους αλλά και για να διευκολύνει τον Κατάπολα να εκτονωθεί. Με το 

που ήρθαν τα ποτά έσπρωξε προς το μέρος του Μιχάλη το ένα κι ήπιε από το 

δικό του μια γενναία γουλιά. Μετά, συνέχισε να μιλά από εκεί που είχε 

σταματήσει. Τουλάχιστον πίνω.  

 

«Υπάρχει ένα κόλπο, ένα μικρό πρόγραμμα, που μπαίνει εύκολα σε οποιοδήποτε 

άλλο πρόγραμμα υπολογιστή, μεταφέροντας μηνύματα τα οποία δε γίνονται 

αντιληπτά από το συνειδητό μας αλλά μόνο από το υποσυνείδητο. Καταλαβαίνεις, 

έτσι; Θα προσαρμόσουμε στο πρόγραμμα παρουσίασης αυτό το καθαρματάκι και θα 

έχεις εγγυημένα πάνω από 80% επιτυχία! Το μόνο που θα χρειάζεται να κάνεις είναι 

ραντεβού! Άσε τα άλλα στην επιστήμη!». 

 



188                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Ο Μιχάλης είχε καταφέρει να συγκρατήσει την πλημμυρίδα των 

δακρύων του στον κόσμιο χώρο ευθύνης των γυαλιών του και, 

προφασιζόμενος πως φυσά τη δήθεν ρέουσα μύτη του, προσπαθούσε να 

σκουπιστεί γενικώς. Ο Τζίμης αισθανόταν κάπως περίεργα. Καταλάβαινε την 

αντίδραση του Μιχάλη -τον είχε προετοιμάσει άλλωστε ο Γιάννης- δεν 

μπορούσε να καταλάβει όμως το συναίσθημα. Αδυνατούσε να εννοήσει τι 

σημαίνει να είναι κανείς συγκινημένος. Αισθάνθηκε παράξενα. Πώς είναι να 

είναι κάποιος συγκινημένος; Θέλησε ν’ απευθύνει το ερώτημα στον Μιχάλη, 

μα δεν τόλμησε. Για ρώτα με! Κόμπιασε. Δίστασε. Ρώτησέ με ρε! Άλλο 

παράξενο και τούτο για τον Τζίμη. Αναρωτήθηκε με μια μικρή ανησυχία εν 

είδει απορίας γιατί του συνέβαιναν αυτά. Ερωτηματικά περί συναισθημάτων. 

«Μα, βέβαια» άφησε τέλος να του ξεφύγει από ενθουσιασμό η προσφιλής του 

εμφατική φράση «Γιατί έτσι!». Αυτό θα σου έλεγα και θα είχαμε απαλλαγεί 

γρηγορότερα. Η συνάντηση έληξε αφήνοντας ικανοποιημένους και τους δύο 

για διαφορετικούς φυσικά λόγους. Οι δρόμοι τους χώρισαν, όπως άλλωστε και 

οι διαθέσεις τους. Ο Τζίμης έκανε μεταβολή να επιστρέψει πεζός στο σπίτι του, 

ενώ ο Μιχάλης προχώρησε προς το μέρος του Πολυτεχνείου, όπου, από την 

οδό Μπουμπουλίνας, θα έπαιρνε το λεωφορείο να γυρίσει στο δικό του.  

 Η συνάντηση με τη γυναίκα του ήταν κανονισμένη για το απόγευμα, 

στο καφέ απέναντι από τα δικαστήρια. Είχε πολλά ευχάριστα να της πει. Ο 

πατέρας μου έβαλε πλάτη για το δάνειο, η μάνα μου μας έγραψε το σπίτι στο 

Λουτράκι, ο διευθυντής μου με πρότεινε για unit manager.  

 Ο Τζίμης επέστρεφε σπίτι του προβληματισμένος.  

  

«Γιατί δεν έχω συγκινηθεί ποτέ στη ζωή μου;» ψιθύριζε μονολογώντας. «Μήπως 

εκεί να οφείλεται η μέχρι τώρα πορεία μου; Και τι είδους συναίσθημα είναι άραγε 

αυτό; Να μην έχεις συναίσθημα; Να μην αντιδράς σε ό,τι συμβαίνει γιατί το θεωρείς 

φυσιολογικό! Και τι σημαίνει φυσιολογικό; Γιατί οι άνθρωποι θλίβονται; Εγώ γιατί 

δεν ξέρω τι σημαίνει αυτό; Τι πάει να πει χαρά; Έχω νιώσει χαρά; Η συμπεριφορά 

μου είναι αφύσικη; Δεν κλαίω, δε γελάω, δε χαίρομαι, δεν ευφραίνομαι, δε μου 

λείπει τίποτε! Γιατί δε μου λείπει τίποτε; Μήπως γιατί δεν επιθυμώ; Τι να 

επιθυμήσω, όμως; Λεφτά; Έχω λεφτά! Μια γυναίκα; Έχω και γυναίκα! Εδώ γιατί δε 

λες στοπ ντελιβερά; Περιμένω πιο κάτω μήπως γαμήσω κι εγώ. Όμως δε νιώθω να 

μου λείπει ακόμα κι όταν κάνω πολλές ημέρες να τη δω! Η οικογένειά μου; Η μάνα 

μου, ο πατέρας μου; Πού είναι αυτοί; Από πότε έχω να τους δω; Έχω μάνα και 

πατέρα; Πώς τους λένε; Στράτο και Αριστέα δεν τους λένε; Γιώργο και Καλλιόπη. Και 

πού είναι τώρα; στο χωριό. Γιατί δεν τους έχω αναζητήσει τόσα χρόνια; Μέρα παρά 



Χωρίς σημεία στίξεως σιωπή         189 
_______________________________________________________________________________________________________________________________________________________________________________________________________________ 

 

 

μέρα μιλάμε στο τηλέφωνο. Αυτοί άραγε, με αναζήτησαν; Τι διάολο συμβαίνει; 

Είμαι άνθρωπος ή πειραματόζωο; Όμως θυμάμαι! Θυμάμαι που ήμουν παιδί! Το 

σχολικό να έρχεται και να με παίρνει κάθε πρωί! Με μουλάρι πήγαινα. Θυμάμαι το 

σχολείο! Δε θυμάμαι όμως πρόσωπα! Όλους τους θυμάμαι. Έναν-έναν ξεχωριστά. 

Μα πιο πολύ την Κατίνα. Αφράτη και στρουμπουλή. Συμμαθητές, συμμαθήτριες! 

Μήπως δεν είχα συμμαθητές και συμμαθήτριες; Μήπως πήγαινα σε αρρένων; 

Μήπως έχω επιλεκτική μνήμη; Μετά όμως θυμάμαι το Πανεπιστήμιο στην Ιταλία! 

Στα χωράφια του πατέρα μου. Γιατί πήγα στην Ιταλία; Σόι πάει το βασίλειο. Να 

σπουδάσω ιατρική! Να γίνω αγρότης. Και λοιπόν; Αφού δεν έγινα γιατρός! Το πτυχίο 

μου όμως το πήρα με άριστα! Ώσπου μας τα φάγανε οι επιδοτήσεις. Τι γίνεται 

γαμώτο μου! Πήραμε αυτοκίνητο, σπίτι στη Λάρισα, εξοχικό στην Αγιά. Αρχίζω να 

νευριάζω! Όπα! Νευριάζω; Αυτό είναι; Έτσι νοιώθεις; Να σου ανεβαίνει το αίμα στο 

κεφάλι, ενώ παράλληλα μυρμηγκιάζει όλο σου το σώμα και θέλεις να τιναχτείς, να 

τεντωθείς, να ορμήσεις; Γιατί μου συμβαίνουν όλα αυτά; Ηρέμησε Τζίμη! Πήρα κι 

εγώ των ομματιών μου και κατέβηκα στην Αθήνα. Ποιος το είπε αυτό; Τι θα πει να 

ηρεμήσω; Γιατί; Γιατί έτσι; Άσε δεν πιάνει αυτό τώρα! Μεταξύ μας να 

κοροϊδευόμαστε; Όχι δε θέλω να ηρεμήσω! Θέλω να ξεσπάσω, να φωνάξω, να 

σπάσω, να δείρω! Θέλω να αισθανθώ, ρε! Σαν άνθρωπος, όπως όλοι! Γιατί αν όλοι οι 

άνθρωποι κατά καιρούς νιώθουν ανάλογα, σημαίνει ότι έτσι πρέπει! Εδώ πάει το 

«γιατί έτσι» ρε άγνωστε παπάρα! Αυτό σημαίνει άνθρωπος! Συναισθήματα που 

συγκρούονται μεταξύ τους σε αλλιώτικους χρόνους και δημιουργούν έρωτα, πόνο, 

θαυμασμό, οργή, συγκίνηση, λύπη, χαρά! Ναι! Αυτό είναι! Το βρήκα! Νοίκιασα ένα 

δυάρι στο Παγκράτι, αγόρασα κι ένα παπί και να ‘μαι ντελιβεράς. Τα συναισθήματα 

διαφοροποιούν τον άνθρωπο από το ζώο! Σιγά την ανακάλυψη; Για έλα εσύ στην 

κατάσταση του ζώου, να δούμε θα μπορέσεις να επανέλθεις σ’ αυτήν του ανθρώπου; 

Και τι κάνω τώρα; Με ποιον να θυμώσω; Πρέπει να θυμώσω με κάποιον; Α ρε 

πατέρα! Τι να το κάνω το εξοχικό και το αυτοκίνητο τώρα; Μάλλον! Και τι θ’ 

αλλάξει; Σάμπως θα γίνω άνθρωπος έτσι με τη μία; Άλλοι πέθαναν χωρίς να γίνουν 

ποτέ! Λες να είμαι κι εγώ ένας από αυτούς; Έχει σημασία; Μπορεί ναι, μπορεί και 

όχι! Εξαρτάται από το πώς θέλω να σκέφτομαι το μέλλον μου! Το μέλλον μου; Θα 

παντρευτώ. Τουλάχιστον να γαμάω τσάμπα. Μου κωλοτρίβεται μια από ένα 

διπλανό χωριό που μένει στον πάνω όροφο. Γαζώτρια είναι. Ψωμωμένη. Πιασίματα 

για γερά κρατήματα. Γιατί ποτέ μέχρι τώρα δε με είχε απασχολήσει το μέλλον μου; 

Μήπως γιατί δεν ήξερα τι σημαίνει μέλλον; Δηλαδή τώρα ξέρω; Όχι, αλλά 

αναρωτιέμαι, ενώ πριν δεν το έκανα! Πριν; Πριν από πότε; Πριν από τη συνάντηση 

με τον Μιχάλη! Δηλαδή τώρα είμαι ένας Τζίμης πριν κι ένας μετά; Ο Μιχάλης είναι 

το τέλος της ιστορίας κι η αρχή της; Έτσι να είναι γενικότερα; Η ιστορία να είναι τα 



190                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

ίδια γεγονότα ιδωμένα αλλιώτικα; Μαλακίες! Ωπ! Τι είναι αυτό πάλι; Κριτική; Από 

πότε άρχισα να κριτικάρω; Μετά από τον Μιχάλη! Άι σιχτίρ, Μιχάλη! Εγώ δε σ’ 

έβρισα ρε! Ούτε κι εγώ! Ο γραφιάς φταίει! Να τον κόψω; Άσε να δούμε παρακάτω. 

Ήρθες κι έφερες την ιστορία στη ζωή μου, την κριτική, την οργή και τον θυμό! Ποιος 

είσαι, Μιχάλη; Τι θέλεις από μένα; Έχεις ασφάλεια ζωής; Εγώ δε θέλω να 

κριτικάρω, δε θέλω να με ενδιαφέρει τίποτα, δε θέλω να θυμώνω, να οργίζομαι, να 

σκέφτομαι, να χαίρομαι, να λυπάμαι. Θέλω να εκτελώ κανονικά το πρόγραμμά μου! 

Θα σου φτιάξω ένα πρόγραμμα μούρλια! Και οικονομικό! Ποιο πρόγραμμα; Και ποιος 

μου το φτιάχνει αυτό το πρόγραμμα; Εγώ ρε παιδί μου, δηλαδή το κομπιούτερ. Ή 

μήπως φτιάχνεται μόνο του; Οι άλλοι έχουν πρόγραμμα; Αμέ! Κι ο Λάζαρος έχει, κι η 

Κατερίνα, κι ο Γκαμπριέλ, σειρά σου είναι. Ο Μιχάλης; Μήπως αυτό ψάχνει 

εναγωνίως; Ένα πρόγραμμα; Έχω ένα συνταξιοδοτικό. Δες τα χάλια σου Μιχάλη! Κι 

έπειτα πήγες και συγκινήθηκες! Γιατί ρε; Θ’ αλλάξει η ζωή σου; Έτσι πιστεύεις; Θα 

μπεις κι εσύ σε πρόγραμμα; Είσαι μαλάκας με περικεφαλαία! Είμαι και στο ομαδικό 

της εταιρείας. Ρώτα και μένα να σου πω! Θα έχεις περισσότερη δουλειά, θα βγάζεις 

περισσότερα λεφτά, δε θα έχεις καθόλου χρόνο, θα τρέχεις και δε θα φτάνεις και θα 

νομίζεις ότι θα είσαι ευτυχισμένος! Επειδή θα βγάζεις περισσότερα λεφτά! Κι εγώ 

που τα έχω όλα αυτά και περισσότερα, γιατί, μαλάκα μου, δεν είμαι; Για την 

ακρίβεια, γιατί δεν ξέρω τι θα πει ευτυχία; Μέχρι να σε συναντήσω, δε με ένοιαζε η 

ευτυχία, από σήμερα όμως κάτι άλλαξε. Ακούς Μιχάλη; Κάτι άλλαξε και με κάνει να 

αισθάνομαι περίεργα, νιώθω να μου λείπουν ένα σωρό πράγματα, η ευτυχία, η 

θλίψη, ο πόνος, η χαρά, ο θυμός… Δεν είναι τίποτα, έτσι γίνεται στην πρώτη τζούρα, 

μετά φτιάχνεις κεφάλι και χέζεσαι από τα γέλια. Μα είναι απίστευτο! Πράγματι. Λες 

να γίνομαι Μιχάλης σιγά-σιγά; Ν’ ανησυχήσω τώρα ή όχι; Μήπως να φταίει που 

τελείωσα την προγραμματισμένη μου δουλειά; Και πριν από αυτήν τι έκανα; Δε 

θυμάμαι! Τώρα τι θα κάνω; Ποιον να ρωτήσω; Ρε! Εσείς εκεί πέρα! Και πιο πέρα! Με 

ξεχάσατε; Λες πράγματι να με ξέχασαν; Λες να ήμουν προγραμματισμένος να 

ξεχαστώ μόλις θα ολοκλήρωνα τη δουλειά μου; Μήπως έχω αρχίσει να παλαβώνω; 

Μάλλον φταίει η αϋπνία… ναι σίγουρα ! Θα πάω για ύπνο και μόλις ξυπνήσω όλα θα 

είναι όπως πριν! Πριν Μιχάλη, εννοώ!…» μπορεί να έχεις πονοκέφαλο ή να σε 

πιάσει ναυτία, θα περάσει όμως.  

 

 Ο Τζίμης επιτάχυνε το βήμα του να συντομεύσει την όποια απόσταση 

τον χώριζε από το σημείο μηδέν του μυαλού του. Το πριν. Βιαστικά άφηνε 

πίσω του βήματα και σκέψεις, προσπαθώντας να εκκενώσει το χρόνο, ο οποίος 

για πρώτη φορά αναβόσβηνε την παρουσία του, λες για να τονίσει τη μέχρι 

τώρα απουσία.  



Χωρίς σημεία στίξεως σιωπή         191 
_______________________________________________________________________________________________________________________________________________________________________________________________________________ 

 

 

 Δεν ξέρω… κάτι δε μου κολλάει γραφέα… Έχω αρχίσει και σε 

σιχαίνομαι εντελώς! Εκτός αν σε λυπάμαι! Δεν είμαι σίγουρος… Απ’ όλους μας 

βγάζεις ένα κάθαρμα και το παρουσιάζεις ως αποτέλεσμα της λεπτομερούς 

σκιαγράφησης των χαρακτήρων μας… Τι προσπαθείς ν’ αποδείξεις; Ότι είσαι 

καλύτερός μας ή ότι οι πάντες γύρω σου, η κοινωνία ολόκληρη, είναι 

προβληματική και χρήζει παρατεταμένης νοσηλείας ως σχιζοφρενική; Κι εσύ 

θα το παίξεις η κλινική μας; Δε μας χωράς ρε! Και ξέρεις κάτι; Εσύ είσαι ο 

προβληματικός κι όχι εμείς! Εμείς οι περισσότεροι έχουμε αδυναμίες αλλά και 

προτερήματα! Κι αν κάποιοι έχουν δικαίωμα να μας κάνουν παρατηρήσεις, 

αυτοί είναι οι δικοί μας άνθρωποι που μας νοιάζονται και μας αγαπάνε κι όχι 

ο κάθε τελευταίος γραφιάς που βγάζει τ’ απωθημένα του συντρίβοντας 

χαρακτήρες! Άσε που με τις μαλακίες σου έχουν μειωθεί και τα πουρμπουάρ 

μου! Τώρα πια κανείς δε με βάζει μέσα στο σπίτι του! Όλοι στέκονται στην 

πόρτα που την αφήνουν κι ελάχιστα μισάνοιχτη και οι περισσότεροι έχουν πια 

ακριβώς τα λεφτά!   

 

 Το μεσημέρι είχε απλωθεί σ’ όλο του το μεγαλείο στερώντας χώρο από 

όλα τα υπόλοιπα σημεία στίξεως μετρήσεως του χρόνου. Με υπερβολική 

βραδύτητα, χαρακτηριστικό του Ιουνίου ωρολογίου, διαδέχονταν τα λεπτά το 

ένα το άλλο κάνοντας ενοχλητικότερες τις συνέπειες της ένδειξης στα υπό 

σκιά θερμόμετρα. 40 βαθμοί Κελσίου. Η Αθήνα απροστάτευτη για πολλοστή 

φορά από τη θερμόαιμη επέλαση του ασυγκράτητου Φαέθοντα. Αυτός πάλι 

ποιος είναι; Παρόλο που λειτούργησε έγκαιρα ο συναγερμός των τζιτζικιών, 

πάρα πολλοί Αθηναίοι πολίτες υποφέρουν από τον καύσωνα οπότε και 

βρίζουν τους υπεύθυνους επειδή δεν κάνουν κάτι.  

 Ο Λάζαρος είναι στο σπίτι του βυθισμένος στα γραπτά του. Χαρτιά 

παντού. Βιβλία, μολύβια καλοξυσμένα, γομολάστιχες. σε παράταξη μάχης κι 

εκείνος να γράφει αδιαφορώντας για τον καύσωνα. Ένας μικρός ανεμιστήρας 

στέλνει κατά κύματα λίγη ψευδαίσθηση δροσιάς. 

  

 Ημερολόγιο θυμού. Κεφάλαιο Ωμέγα. Ώπα, εδώ ήμαστε, πάρτε θέση 

μάχης!  

 Ώδινεν όρος και έτεκε μυν. Θυμός. Υπάρχει ελπίδα; Μπορεί κανείς να 

ξεφύγει από την αρρωστημένη γοητεία του; Δε λένε ότι ο θυμός είναι 

δημιουργικός; Αρχίστε να λέτε ό,τι θέλει ο καθένας. Και τι είναι ο θυμός; 

Έχουν πατάκια για τ’ αυτοκίνητα τα περίπτερα; Συναίσθημα ή φυσικό 

φαινόμενο; Παλιόκαιρος, καλοκαίρι σου λέει. Του Τερζή δεν είναι αυτό; Αν 



192                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

είναι συναίσθημα, μπορούμε να το ελέγξουμε; Ξεκινάω πρόβες την άλλη 

εβδομάδα. Κι αν είναι φαινόμενο, μπορούμε να το προβλέψουμε; Να μην 

αγοράζετε πίτσες με μοτσαρέλα.  

 Θυμός. Θυμώνω. Σβήσε τα φώτα όπως θα βγαίνεις! Είναι τελικά ένα 

πρωτόγονο ένστικτο που κουβαλάμε, θλιβερό κατάλοιπο της προϊστορίας μας, 

που δεν έχουμε καταφέρει να το χαλιναγωγήσουμε; Γαμώτο μ’ έπιασε κόψιμο! 

Γι αυτό ρε μαλάκα σου είπα όχι μοτσαρέλα στην πίτσα! Ή είναι ιός που 

διαδίδεται και λειτουργεί ανασταλτικά στην πρόοδο και την εξέλιξη του 

ανθρώπου; Ποιος έβηξε; Εγώ, γιατί; Είσαι άρρωστη; Όχι, μπήκε κάτι στο λαιμό 

μου. Ένας ανίατος, θανατηφόρος ιός, ο οποίος εμβολιάζεται στα νεογέννητα 

για να τ’ ακολουθεί να μεγαλώνουν ώστε να μεγαλώνει κι αυτός; Θα μείνουμε 

πολύ ακόμα; Ξέρει κανείς πόσο νερό θέλουν οι φακές για να βράσουν; Όσο 

πάρει!  

 Λες να είναι ο θυμός η αιτία που αδυνατούμε να δούμε καθαρά την 

εικόνα μας, άρα και την εικόνα των άλλων; Πάντως όλο κόψιμο σε πιάνει 

εσένα! Είναι ένα είδος φίλτρου δηλαδή που παραμορφώνει την 

πραγματικότητα; Μήπως είναι ο θυμός υπεύθυνος που τις περισσότερες φορές 

οδηγούμαστε σε πράξεις και συμπεριφορές οι οποίες τελικά μας βλάπτουν; Δε 

μ’ αρέσουν οι φακές, μου φέρνουν φούσκωμα. Πότε ο θυμός βγαίνει σε καλό; 

Στην τέχνη; Να φτιάξω και μια ομελέτα; Είμαι άπαιχτος στην ομελέτα! Ίσως! 

Να είναι αυτός ο τρόπος λειτουργίας του θυμού; Ή να σημαίνει ότι ελάχιστοι 

μπορούν να τον διαχειριστούν χωρίς να βλάψουν τους εαυτούς τους αλλά και 

άλλους; Τελικά, με τον θυμό να μας εξουσιάζει, είμαστε παγιδευμένοι σε 

όποιον ή όποιους τον ελέγχουν! Έλεγξε κανένας τον κεντρικό διακόπτη; 

Μάλλον έχουμε πτώση της τάσης λόγω υπερφόρτωσης δικτύου.  

 Λες γι’ αυτό ο κόσμος να δυστυχεί όλο και περισσότερο; Θα λιώσουμε ρε 

πούστη χωρίς air condition! Γιατί μεγαλώνοντας θυμώνουμε περισσότερο; 

Άραγε τι φταίει και κοιτώντας πίσω στον χρόνο, βλέπουμε χαμόγελα, ενώ 

κοιτώντας μπροστά βλέπουμε θλίψη; Πως κάνετε έτσι ρε; Κοτζάμ άντρες! 

Υπάρχει και μία γυναίκα ξέρετε! Μετά συγχωρήσεως μαντάμ! Να είναι τελικά 

το κουμπί της δυστυχίας ο θυμός, το οποίο κάποιοι έχουν βρει έχοντας 

φυλακισμένη όλη την ανθρωπότητα; Ένα κουμπί εδώ κάτω τίνος είναι; Α 

δικό μου, από τη φούστα μου! Και τι μπορούμε να κάνουμε; Μπορούμε; Θα το 

ράψω σπίτι. Έπειτα, πώς μπορείς να μη θυμώνεις; Τόσα και τόσα υποφέρουν 

καθημερινά οι άνθρωποι σ’ όλο τον κόσμο! Να μη θυμώσεις; Να παραμείνεις 

απαθής; Και γιατί να είναι απάθεια η ψυχραιμία; Μαζέψου, φαίνεται το string 

σου! Ψυχραιμία, δεν έχεις ξαναδεί; Πόσο χρήσιμος μπορεί να είναι ένας 



Χωρίς σημεία στίξεως σιωπή         193 
_______________________________________________________________________________________________________________________________________________________________________________________________________________ 

 

 

θυμωμένος άνθρωπος; Πόσο μάλλον όταν ο θυμός του είναι μόνιμη 

κατάσταση! Ξέρει κανείς γιατί οι ταύροι ορμάνε στο κόκκινο πανί αφού έχουν 

αχρωματοψία; Για τον ίδιο λόγο που ένας άντρας καυλώνει αντιμέτωπος με 

ένα φορεμένο string.  

 Από την άλλη, όμως, τι περιθώρια έχει αφήσει η πολυθρύλητη 

συντεταγμένη κοινωνία αντίδρασης εκτός από τον θυμό; Κανένα απολύτως! 

Μας εκπαιδεύουν να θυμώνουμε από τα μικράτα μας! Η δικαιοσύνη! Σκατά! 

Ποια δικαιοσύνη; Δεν είναι δίκαιο αυτό! Ποιο; Να που εσείς οι άντρες μπορείτε 

κι ερεθιζόσαστε με το παραμικρό. Είναι θέμα εκπαίδευσης. Τότε, γιατί η 

εγκληματική συμπεριφορά πολλαπλασιάζεται; Η δικαιοσύνη αφορά όλους 

εκείνους εκτός από αυτούς που την ορίζουν, την ελέγχουν και την ασκούν! 

Δεν έχεις ακούσει που λένε Γιάννης κερνά και Γιάννης πίνει; Πώς να μη 

θυμώνεις μ’ αυτήν την κατάσταση! Μας αποβλακώνουν καθημερινά, μας 

γαμάνε, μας ρουφάνε το αίμα, μας κοροϊδεύουν, μας εκμεταλλεύονται, μας 

πληρώνουν ψίχουλα και μας ζητάνε αντίτιμο καρβέλια ολόκληρα για να μας 

αφήσουν να ζούμε! Μα είναι ζωή αυτή; Κλεισμένοι τόσο καιρό σ’ ένα βιβλίο; 

Μας έχουν ενταφιάσει με δικά μας έξοδα και μας χρεώνουν το χώμα όπου 

σερνόμαστε για πεντελικό μάρμαρο! Πώς να μη θυμώνουμε, γαμώτο! Εγώ 

προτείνω να φύγουμε. Θα φύγουμε, κάντε λίγο υπομονή, πού θα πάει, θα τα 

παίξει στο τέλος. Ποτέ άλλοτε η εκμετάλλευση δεν είχε τέτοια ολοκληρωτική 

μορφή! Ο σύγχρονος άνθρωπος παγιδευμένος στην τρέλα της κατανάλωσης! 

Ποια ναρκωτικά; Ποια τσιγάρα και ποιο αλκοόλ; Έχει τίποτα να πιούμε εκτός 

από νερό; Τσίπουρο έχω, θέλεις;  

 Πραγματικός Αρμαγεδδών! Η κατανάλωση! Η τηλεόραση! Μπροστά της 

τα λεγόμενα σκληρά ναρκωτικά είναι απλώς κακές παρέες! Με γλυκάνισο 

είναι; Όχι! Ωραία, βάλε μου ένα. Οι εφημερίδες! Το ραδιόφωνο! Τα μέσα 

μαζικής επικοινωνίας, που κατάντησαν μέσα μαζικής επιστημονικής 

εξόντωσης! Θα σε χτυπήσει στο κεφάλι το τσίπουρο με τέτοια ζέστη! 

 Θυμός; Κι αν έτσι παίζεις το παιχνίδι τους; Παίζουμε κανένα χαρτάκι να 

περάσει η ώρα; Και να πάει που; Ποιος; Η ώρα! Χάζεψες μου φαίνεται. Εγώ ή 

εσύ που θέλεις να περάσει η ώρα. Που λέει ο λόγος ρε! Το παιχνίδι των 

εξουσιαστών; Γιατί ξέρουν ότι τον θυμό σου μπορούν να τον ελέγξουν και να 

τον κατευθύνουν κατά κει όπου θέλουν αυτοί; Παιδιά κάντε στην άκρη, 

περνάει η ώρα. Σε μη ενδεδειγμένες συμπεριφορές, οι οποίες θα οδηγήσουν 

αργά ή γρήγορα στην περιθωριοποίηση, την εξόντωση και τον αφανισμό των 

όποιων θυμωμένων αντιφρονούντων! Ώπα, cut εδώ! Την πρίζα ένας! Και το 

παλίμψηστο που λέγαμε; Κάποια πράγματα δεν είναι για σβήσιμο, χρειάζεται 



194                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

πιο δραστικά μέτρα. Όπως; Μπαίνεις στο μυαλό του κι απορυθμίζεις τον ειρμό 

της σκέψης του. Πρόσεξε. Βάλε την πρίζα πάλι.   

 

 Κι όταν θα έρθει η ώρα μας, θα πεθάνουμε κανονικά, όμορφα κι ωραία, 

με πολλούς φίλους καλεσμένους οι οποίοι και θα θυμούνται δήθεν παλιές 

αξέχαστες στιγμές. Ναι μεν θα έχουμε ζήσει λάθος, αλλά θα έχουμε πεθάνει 

σωστά. Φτάνει να θυμηθούμε να είμαστε απόντες από την κηδεία μας. Γίνεται; 

Φυσικά! Αφού ο άνθρωπος που θα κηδεύεται, δε θα έχει καμία σχέση μ’ εμάς. 

Θα είναι ένας λάθος άνθρωπος! Ουάου! Πώς το έκανες αυτό ρε Λάζαρε; Δε σας 

λέω.  

 

 Ο Λάζαρος άφησε το μολύβι κι έπιασε το πακέτο με τα τσιγάρα. Άναψε 

ένα κι άρχισε να καπνίζει νωχελικά. Παρόλη την ένταση που αναδυόταν από 

το κείμενο που μόλις είχε τελειώσει, ένας ουρανός γαλήνης σκέπαζε το 

διάπυρο βλέμμα του. Τα μάτια του είχαν πιάσει να υγραίνονται και τα 

δάχτυλά του προσπαθούσαν να ισορροπήσουν το τρέμουλό τους σφίγγοντας 

το τσιγάρο δυνατά. Ρούφηξε τον καπνό με δύναμη και βιαστικά τον έβγαλε 

για να στεγνώσει δύο κηλίδες δάκρυα που λες και πλήγωναν ανώδυνα το 

σκαμμένο από τις ρυτίδες πρόσωπό του. Κοιτάξτε τώρα τι θα γίνει.  

 Άντε γαμήσου ρε γραφέα που ξέρεις εσύ τι πάει να πει πόνος! 

Τσόγλανε! Διαβάτη ονείρων άλλων! Ηδονοβλεψία! Τον έστειλες μιλάμε. Θα 

φύγει τώρα. Θα προσπαθήσει ν’ αλλάξει θέμα. 

 

 Ο Μιχάλης τα βρήκε με τη γυναίκα του. Είδατε; Τάχα μου δεν τον 

ένοιαξε η παρέμβαση. Έχει φορτώσει άσχημα. Γύρισε στο σπίτι κι έτσι έγιναν 

πάλι μια τυπική μέση ελληνική οικογένεια. Με μία πρόταση σε ξεπέταξε 

Μιχαλάκη. Πάει λοιπόν το ένα πρόβλημα. Έμεινε το άλλο, το πιο ακανθώδες. 

 Η εργασία. Σε περιμένει στη γωνία τώρα. φυλάξου.  

 Ήταν Τετάρτη πρωί. Λίγο πιο πάνω από το σπίτι του, στου Γκύζη, είχε 

λαϊκή αγορά, στην οδό Παπαστράτου. Θα πέρναγε μια βόλτα πριν να πάει στο 

γραφείο του. Του άρεσε να επισκέπτεται τη λαϊκή τις Τετάρτες. Τι σκαρώνει ο 

παπάρας; Όχι για ψώνια, αλλά για να ανακατεύεται με το πολύβουο πλήθος 

που συναλλάσσεται απολαμβάνοντας τις μυρωδιές. Φοβερή εμπειρία. Να 

συμμετέχει και η όσφρησή σου στη διαδικασία της αγοραπωλησίας και 

μάλιστα να συναρτάται μ’ αυτή σου την αίσθηση, της όσφρησης, η αξία των 

χρημάτων τα οποία είσαι διατεθειμένος να καταβάλλεις. Αυτά σκεφτόταν ο 

Μιχάλης, καθώς περιδιάβαινε ανάμεσα σε πάγκους με λογιών-λογιών 



Χωρίς σημεία στίξεως σιωπή         195 
_______________________________________________________________________________________________________________________________________________________________________________________________________________ 

 

 

προϊόντα και πλήθος κόσμου. Πήρα χόρτα για το ψάρι, πατάτες και καρότα για 

τη σαλάτα και βρήκα και κάπαρη από την Τήνο.  

 Φωνακλάδες έμποροι, νοικοκυρές, αργόσχολοι συνταξιούχοι, 

κλεφτρόνια που κάνουν το μεταπτυχιακό τους βουτώντας πορτοφόλια. 

Ροζιασμένα χέρια γεμάτα χώματα, φθαρμένα ρούχα και παπούτσια, ιδρωμένα 

κορμιά, αθυροστομία, αξύριστα πρόσωπα, απλυσιά και αϋπνία.  

 Ένα σμάρι ανθρώπων με συγκρουόμενα συμφέροντα, που η συναλλαγή 

τους στηρίζεται στο προϊόν αυτό καθαυτό, στο άρωμά του κι ενίοτε στην 

επιτόπια δοκιμή του. Αυτή η διαδικασία ήταν που γοήτευε τον Μιχάλη. Κι η 

μανάβισσα, άλλο να σου λέω κι άλλο να τη βλέπεις!  

 Χωρίς κουστούμια και γραβάτες, χωρίς να πρέπει να είσαι 

φρεσκοπλυμένος και καλοσιδερωμένος πάντα, να φοράς καλογυαλισμένα 

παπούτσια, να έχεις κομμένα νύχια κι όλα τα υπόλοιπα, όπως περιγράφονταν 

στο εγχειρίδιο του πετυχημένου ασφαλιστή. Και το προϊόν; Αναρωτιόταν 

μονίμως ο Μιχάλης, για να εισπράττει την ίδια κλισέ απάντηση.  

«Το προϊόν είσαι εσύ, αγόρι μου! Εσένα αγοράζει ο πελάτης!». Θα με πάρετε 

τυλιχτό ή έχετε δική σας σακούλα; Για δώρο είπατε;  

«Δηλαδή, εγώ είμαι το ροδάκινο, το πορτοκάλι, η ντομάτα; Γι’ αυτό οι πελάτες με 

θέλουν μυρωδάτο κι εμφανίσιμο;». 

«Ε, βέβαια, βρε μπουμπούνα!», κι έκλεινε η παρέμβαση μέσα στα χαχανητά των 

συναδέλφων του ασφαλιστών, που γελούσαν όχι για το αστείο, αλλά γιατί οι 

ίδιοι είχαν γλιτώσει τη δημόσια διαπόμπευση μαθαίνοντας και κάτι χρήσιμο. 

Άχρηστες γνώσεις.  

 Πλην όμως, ο Μιχάλης σύχναζε στη λαϊκή όχι μόνο για να παρατηρήσει 

και να ευχαριστηθεί όλα τα παραπάνω, τη συναλλαγή, τα προϊόντα, τον κόσμο 

και ό,τι άλλο διαδραματιζόταν εκεί. Στόχευε «μ’ ένα σμπάρο δυο τρυγόνια» αν 

και σπανίως πετύχαινε τον στόχο του.  

 Μοίραζε τις επαγγελματικές του κάρτες. Για την ακρίβεια, τις έβαζε 

διακριτικά στις τσάντες με τα φρούτα και τα λαχανικά των γυναικών. Ήλπιζε 

πως κάποια ή κάποιες θα αποτολμούσαν να τον καλέσουν για ασφάλεια ζωής. 

Ποτέ δεν έγινε αυτό. Μόνο μία φορά τον πήρε μια γυναίκα έξαλλη να 

παραπονεθεί για τις σάπιες φράουλες που είχε αγοράσει. Ο Μιχάλης δε 

σταμάτησε να ρίχνει τις κάρτες του σε τσάντες με φρούτα. Απέφευγε όμως 

αυτές που είχαν φράουλες. 

 

 Το πρωί εκείνης της Τετάρτης τον βρήκε να περπατά ανάμεσα στους 

πάγκους με τα οπωρολαχανικά ανακουφισμένος έπειτα από πολύ καιρό. Από 



196                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

τότε που άρχισα τα χάπια αγκινάρας μου κόπηκαν μαχαίρι τα φουσκώματα! 

Ένιωθε μια ασυνήθιστη γαλήνη να κυριαρχεί εντός του, γι’ αυτό κι η διάθεσή 

του ήταν πάρα πολύ καλή. Τώρα πια χέζω κανονικά. Κάθε πρωί. 7.30 νταν 

είμαι καθισμένος στη λεκάνη. Αισθανόταν πως κάτι θα του συνέβαινε, 

απροσδιόριστα, και θα τον βοηθούσε για μια καινούργια αρχή, ένα νέο 

ξεκίνημα. Ο γιατρός μου απαγόρεψε για ένα διάστημα και τα όσπρια. 

 Τα βήματά του ασυναίσθητα τον είχαν οδηγήσει στο αγαπημένο του 

σημείο. Στον πάγκο των λεμονιών. Εκεί, όπου ένας ευσταλής αλλά και 

καλοκάγαθος μουστακαλής διαλαλούσε πάντα με τον ίδιο μοναδικό κι 

απαράμιλλο τρόπο την πολύτιμη πραμάτεια του. Δίπλα του ήταν η μανάβισσα.  

«Έχω, έχωω!», συμπληρώνοντας δυνατότερα και με έμφαση «και λεμόνια 

έχωω!». Είχε κάτι βυζάρες απίστευτες! Κι όπως έβαζε ντομάτες και πιπεριές κι 

αγγούρια με γρηγοράδα στις σακούλες πηγαίνανε πέρα δώθε τα μαστάρια της. 

Συγκρούονταν μεταξύ τους. Από αδράνεια ξέρεις. Φορούσε κι ένα ισχνό 

σουτιέν, δύο με τρία νούμερα μικρότερο και γινόταν της πλημμυρίδας και της 

αμπώτιδος!  

 Ο Μιχάλης πάντα κοντοστεκόταν σ’ εκείνο το σημείο για να θαυμάσει 

αυτήν την έξοχη, σουρεαλιστική στιγμή, προσπαθώντας ανεπιτυχώς να την 

ερμηνεύσει. Δεν μπορούσα να καταλάβω πώς τα κατάφερνε και 

χτυπιόντουσαν τα βυζιά της αναμεταξύ τους. Τι ήταν εκείνο, σκεφτόταν, το 

οποίο κι έκανε τον μανάβη να προσθέτει το σύνδεσμο «και» αλλοιώνοντας 

τόσο την πραγματικότητα; Αφού μόνο λεμόνια πουλούσε και τίποτα άλλο, 

γιατί άρχιζε με το και;  

 Σταμάτησε μπροστά στον πάγκο με τα λεμόνια και παρακολουθούσε τη 

διαδικασία της αγοραπωλησίας. Δύο κιλά ντομάτες, ένα κιλό πιπεριές, δύο 

αγγούρια. Αριστερό, δεξί, αριστερό, δεξί. Ωραία αν και βρώμικα χέρια. Ωχ, 

κοιτάει ο άντρας της αγριεμένος. Κάποια στιγμή συναντήθηκε το βλέμμα του 

μ’ αυτό του μανάβη. Δε φταίμε εμείς κύριε που η γυναίκα σας τα έχει μεγάλα! 

«Πες μου, καλέ μου άνθρωπε», του είπε, «γιατί φωνάζεις ‘‘και λεμόνια έχω’’ και όχι 

σκέτο ‘‘λεμόνια έχω;’’ αφού δεν πουλάς τίποτα άλλο παρά μόνο λεμόνια;» κι ο 

μανάβης, χωρίς δισταγμό, του απάντησε: θέλετε τίποτα άλλο κύριε;  

«Παλικάρι μου, τη δουλειά μου την αγαπάω… Πουλώντας λεμόνια έχω δουλειά… ζω 

τη φαμίλια μου… πίνω τα κρασάκια μου με φίλους… δόξα τον Θεό! Όλα τα’ χω, κι 

έχω και λεμόνια!». 

 Ο Μιχάλης ψέλλισε κάτι, αλλά ο μανάβης δεν τον άκουσε καθότι είχε 

ήδη αρχίσει να διαλαλεί εκ νέου το εμπόρευμά του.  

«Έχω, έχωω! Και λεμόνια έχω!» και μια μουνάρα για γυναίκα έχεις!  



Χωρίς σημεία στίξεως σιωπή         197 
_______________________________________________________________________________________________________________________________________________________________________________________________________________ 

 

 

«Αυτό είναι λοιπόν!», μουρμούρισε, ενώ είχε απομακρυνθεί από τη λαϊκή και 

κατευθυνόταν στο σημείο στάθμευσης του αυτοκινήτου του. «Η αγάπη! Αγάπη 

για τη δουλειά του!». Εδώ που τα λέμε κι εγώ άμα είχα τέτοια στήριξη στη 

δουλειά μου θα απέδιδα καλύτερα.  

 

 Μπήκε μέσα, έβαλε εμπρός και τράβηξε για το γραφείο, νιώθοντας 

τέτοια ικανοποίηση σαν να είχε ανακαλύψει την απάντηση στο ερώτημα «η 

κότα έκανε το αυγό ή το αυγό την κότα;» δεν ξέρω, πάντως αυτήν κάτι 

αλλιώτικο πρέπει να την ταΐζανε μικρή. 

 Οδηγώντας στην άνοδο της λεωφόρου Αλεξάνδρας είχε την 

πολυτέλεια του, έτσι κι αλλιώς χαμένου, χρόνου ως απαραίτητη προϋπόθεση 

για να σκέφτεται δίχως την υποχρέωση να ενεργεί κιόλας. Έγραφε κι έσβηνε. 

Έγραφε κι έσβηνε μονολογώντας.  

 

 «Αγάπη! Να τι μου λείπει! Δεν αγαπάω τη δουλειά μου!». Ώπα! Πήρε φόρα 

πάλι! Βαστάτε τον! «Ε, λοιπόν, ήρθε η ώρα να την αγαπήσω! Ναι! Και να τελειώσω 

και με τα υπόλοιπα που με βασανίζουν… Θεός κι ηθική! Ας πάνε να πηδηχτούν! Ναι! 

Όπως το είπε κι ο Λάζαρος! Ξεμπερδεύω με την ηθική ή πιστεύω στον Θεό! Εγώ 

λοιπόν αποφασίζω να απαλλαγώ και από τα δύο! Μόνο με τον Θεό είμαι 

διατεθειμένος να κάνω μια παραχώρηση… Όσον αφορά εμένα, δε θα πιστεύω, αλλά 

όσον αφορά την οικογένειά μου, θα πιστεύω! Ναι! Μαλακίες με την οικογένεια μου 

δεν κάνω! Δε ρισκάρω εγώ το παιδί μου, τώρα! Μην χέσω! Εντάξει, κύριε Θεέ; 

Εξηγημένα πράγματα! Είχες την ευκαιρία σου και την πέταξες!». Εδώ που λέμε 

έχει δίκιο ο τρελάρας! «Έτσι κι εγώ λειτουργώ από εδώ και πέρα 

συμφεροντολογικά! Δε σε πιστεύω, αλλά σε σχέση μ’ εμένα μόνο! Εγώ και τα 

Χριστούγεννά σου και το Πάσχα σου και κάτι άλλες γιορτές που μου διαφεύγουν 

τώρα δε θα τις ξεχνάω! Κανονικά!». Ξέχασες της Παναγίας! Μεγάλη γιορτή κι 

αυτή! «Τα κεριά μου, τα τάματά μου, όλα κανονικά! Και το παιδί μου θα το 

μεγαλώσω χριστιανικά, τύπος και υπογραμμός που λένε! Άλλωστε, είναι τόσο 

ωραία να σε γιορτάζουμε! Κάνουμε δώρα, ανταλλάσσουμε επισκέψεις οι φίλοι, πάμε 

σε διάφορα events ένεκα η Χάρις Σου. Δε θέλω να τα χάσω όλα αυτά, δεν είμαι και 

τόσο μαλάκας! Άσε που είναι μια ευκαιρία και για δημόσιες σχέσεις. Μόνο όταν θα 

είμαστε οι δύο μας, δε θέλω να έχουμε επαφές! Τελειωμένα πράγματα! Εσύ κι εγώ 

δεν μπορούμε να είμαστε πια όπως παλιά! Ποτέ δε θα ξαναγίνουμε όπως παλιά! Από 

εδώ και πέρα ο καθένας το δρόμο του, Εσύ το δικό σου με τις προτιμήσεις σου κι εγώ 

το δικό μου… Λέω κάπως έτσι να χειριστώ και το θέμα με την ηθική μου! Λέω να τη 

στείλω κι αυτή ξέρεις πού, κι ακόμα παραπέρα! Αρκετά και με δαύτη… Άλλωστε, 



198                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

τώρα εγώ θα είμαι άθεος, τι ανάγκη την έχω την ηθική; Ας ξεκαθαρίσουν πρώτα οι 

σύντροφοι καθοδηγητές τι στάση κρατάμε οι αριστεροί μετά τη ρήξη μας με τον Θεό 

και την ήττα της δεξιάς και το ξανασυζητάμε… Α όλα κι όλα! Εγώ αριστερός από πού 

κι ως πού; Αν κι εμένα μου φαίνεται αλλιώς η εικόνα… Μάλλον για ήττα της 

αριστεράς το βλέπω το πράγμα… και μάλιστα εύκολη ήττα… δεν τσαλακώθηκε ούτε 

μία γραβάτα, δεν άλλαξε ύφασμα ούτε ένας καναπές… Να, κάτι τέτοιο ονειρεύομαι 

να κάνω κι εγώ, κάτι αντίστοιχο μ’ ό,τι έκανε η δεξιά κι εκμηδένισε την αριστερά 

στην Ελλάδα…». Τι λες ρε; Εμείς οι δεξιοί έχουμε παράδοση χιλιετιών! Εσείς τι 

έχετε; Με το ζόρι 80 χρόνια ιστορία! «Η δεξιά προσέλαβε την αριστερά στο 

δημόσιο μονιμοποιώντας την… Έτσι κι εγώ σκέφτομαι να προσλάβω τον Θεό και 

την ηθική για την οικογένειά μου και για τα υπόλοιπα να κάνω ό,τι κι οι υπόλοιποι, 

να κοροϊδεύω… Τι κάνεις Γιάννη; Κουκιά σπέρνω! Τελεία! Αρκετά με την ηθική! Θα 

είμαι τόσο ηθικός, όσο μου είναι απαραίτητο και τόσο ανήθικος όσο μου επιτρέπει το 

επάγγελμά μου! Άλλωστε, ποιος μπορεί να ισχυριστεί ότι το επάγγελμά του δεν έχει 

την ανήθικη πλευρά του; Σ’ αυτό έχει δίκιο. Και ποιος μπορεί να ισχυριστεί ότι η 

ανήθικη πλευρά του επαγγέλματός του δεν είναι απαραίτητη; Ούτε λόγος. Κανένας, 

βέβαια! Και δε με παρατάει κι ο Τζίμης με τις λίστες του και τα περίεργα 

προγράμματα που μπαίνουν στο μυαλό σου χωρίς να το καταλαβαίνεις και σου 

υποδεικνύουν τι να κάνεις! Αλήθεια ρε μαλάκες υπάρχει τέτοιο πρόγραμμα; Άμα 

είχα ένα τέτοιο θα χεζόμουνα στα φράγκα! Αν είναι να δουλέψουμε, θα το κάνουμε 

αξιοπρεπώς… κι όχι για την ηθική αλλά για τον εγωισμό μας!». 

 

 Ο Μιχάλης έφτασε στο γραφείο του κι αμέσως βρήκε θέση να 

σταθμεύσει το αυτοκίνητό του. Ήταν τόσο απορροφημένος από τις σκέψεις 

του, όπως καταιγιστικά διαδεχόταν η μια την άλλη, ώστε περπατούσε προς 

τον Πύργο των Αθηνών μηχανικά, αδιαφορώντας για τον περιβάλλοντα χώρο 

και τα τεκταινόμενά σ’ αυτόν. Άλλη μια φορά έδειχνε αποφασισμένος -είχε 

ξεχάσει πόσες είχαν προηγηθεί- να ξεκινήσει από την αρχή, διαγράφοντας τα 

μέχρι τώρα κακώς κείμενα για τα «καλώς ορίσατε» της νέας αρχής. Unit 

manager από σήμερα. Πρώτη μέρα των νέων καθηκόντων.  

 Έκλεινε ήδη μια δεκαετία στη δουλειά αυτή ο Μιχάλης. Μια δεκαετία 

γεμάτη δυσκολίες, αναποδιές, απρόοπτα μα και ευχάριστες στιγμές, οι οποίες 

περιθωριοποιούνταν, επειδή από τη φύση τους τα ευχάριστα πράγματα έχουν 

μια τάση να κρύβονται στα δυσάρεστα.  

 Κάθε φορά, μετά από μια περίοδο δυσχερειών, ακολουθούσε η κάθαρση 

κι η διάθεση για μια νέα αρχή. Χρόνια τώρα το ίδιο βιολί. Όπως συνέβαινε 

στους περισσότερους ανθρώπους.  



Χωρίς σημεία στίξεως σιωπή         199 
_______________________________________________________________________________________________________________________________________________________________________________________________________________ 

 

 

 Για να κυλά το νερό στο αυλάκι. Η ζωή του Μιχάλη ήταν ένα 

στιγμιότυπο της ζωής μιας κοινωνίας η οποία τον ανέτρεφε γιατί έτσι 

συντηρούνταν κι η ίδια. Μεγάλωνε ο Μιχάλης στην αγκαλιά της βυζαίνοντας 

το μολυσμένο γάλα της. Τσιγάρα, ποτά, κακοήθεια, αμετροέπεια, 

ωχαδερφισμός, αναξιοκρατία, συμφεροντολογία, δουλοπρέπεια ήταν μερικά 

από τα επικίνδυνα συστατικά αυτού του μολυσμένου γάλακτος, που τον 

έκαναν, δικαιολογημένα να εκρήγνυται κάθε τρεις και λίγο, διαχέοντας στο 

εγγύς περιβάλλον του δηλητηριώδη αέρια. Μ’ έβρισε τώρα ή μου φάνηκε; 

Θέλησε να βάλει ένα τέλος σ’ όλα αυτά. Στρογγυλοκάθισε στο γραφείο του κι 

έπιασε να γράφει. Ήθελε ν’ απαντήσει σ’ ένα δικό του γράμμα.  

 Ο Μιχάλης απομακρύνθηκε γράφοντας. Στ’ αυτιά του αντιλαλούσε 

ακόμα σαν σήμαντρο η κραυγή ζωής του μανάβη. Έχω, έχωωω! Πώς να 

ξεχάσεις τέτοια βυζιά; Κι όσο παλλόταν εντός του ο αντίλαλος της 

σημαδούρας του ταπεινού εσπεριδοειδούς, τόσο αγαλλίαζε η ψυχή του. Ακόμα 

σηκωμένη την έχω!   

 Ένιωσε μια γαλήνη, ασπίδα, στις όποιες ανησυχίες του, κι ήταν 

σίγουρος πως ευθυνόταν η παρουσία κάποιου φύλακα αγγέλου. Μέσα από την 

ψυχή του άκουγε την ανάσα της μικρής του θυγατέρας να ενορχηστρώνεται 

στους παλμούς της καρδιάς του κι ηρεμούσε ακόμη περισσότερο. Την κόρη 

μου να μην την πιάνεις στο στόμα σου! Πείτε κάτι κι εσείς! Ηρέμησε, δεν είπε 

κακή κουβέντα. Το γράψιμό του ήταν αργό σαν θερινό ρυάκι. Το χέρι του, 

σταθερό, ακουμπούσε στον αέρα του καλογραμμένου του κειμένου. Ήξερε πια 

τι ήθελε. Έπαψε ν’ αναρωτιέται. Ενόχους δεν αναζητούσε. Εχθρούς δεν 

ένιωθε παρατεταγμένους να τον απειλούν. Το μολύβι του το έπιασε ευλαβικά 

λες κι ήταν από Τίμιο Ξύλο. Άρχισε να γράφει. Απευθυνόταν στον Άγιο 

Πατέρα. Ζητά συγγνώμη και συγχώρεση. Ευχαριστεί. Ωχ, θα πιάσει τώρα την 

εξομολόγηση. Λάζαρε κάνε τα μαγικά σου και φίμωσέ τον! Άφησέ τον, μ’ 

αρέσει εδώ που έφτασε, είναι στα πρόθυρα της κατάρρευσης και προσεύχεται 

να πάρει δυνάμεις. Μην διακόψει κανένας τώρα.  

 

Άγιε Πατέρα, 

Συγχώρεσέ με. Υπήρξα ανόητος κι επιπόλαιος. Ήμουν χαμένος στο σύμπαν 

ενός δέντρου αγνοώντας το απέραντο δάσος του σύμπαντος. Έψαχνα 

δικαιολογίες κι έχανα αξιοπρέπεια. Κατηγορούσα τους άλλους για να 

αθωώνω τον εαυτό μου. Είχα ανάγκη από ενόχους. Αφέθηκα να πέφτω με 

αλεξίπτωτο θράσος την αλαζονεία μου. Εγώ. Ο καλός άνθρωπος. Ο τίμιος 

πλην άτυχος. Ο συνεπής. Στην κάθοδό μου πίστεψα πως έφτανε η 



200                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

μισοκακόμοιρη ματιά μου για ν’ αθωωθώ. Ενώ αυτή ακριβώς η ματιά 

μαγνητιζόταν περαιτέρω από το έρεβος της πτώσης. Κι έτσι, συνέχιζα την 

ελεύθερη πτώση, βέβαιος ότι έστρεψες αδίκως επάνω μου τα βέλη της 

τιμωρίας σου. Κι όσο έπεφτα, τόσο σε μισούσα. Αντί να σκαρφαλώνω 

αγέρωχα, κουτρουβαλούσα κακήν κακώς. Ώσπου άρχισα να μισώ και τον 

εαυτό μου. Με έγδερνα, για να παραστήσω το θύμα ευκολότερα. Περιέφερα το 

σαρκίο μου επιδεικτικά, για να βλέπουν όλοι τις πληγές μου. Αντί για 

επίδεσμο κι αντιβίωση, έβαζα βρώμικες γάζες πίνοντας αλκοόλ φθηνό. 

Φτηνιάρικες μέθοδοι για να εκδικηθώ τον εαυτό μου. Εκεί ήταν που έστειλες 

τον Λάζαρο. Ήρθε και μ’ άγγιξε για να πειστώ πως πράγματι είχε κι αυτός 

υπάρξει τέτοιος. Δε γλίτωσα τον εξευτελισμό, μα, έπρεπε, θαρρώ, να τον 

βιώσω. Αλλιώς, δε θα επέστρεφα υποταγμένος για βοήθεια. Σ’ ευχαριστώ. Από 

καρδιάς, Άγιε Πατέρα. Τώρα ξέρω. Ο θυμός ήταν δικό μου δημιούργημα, όχι 

δικό Σου. Με ήλεγχε, γιατί προτιμούσα τον ρόλο του θύματος από του 

επαναστάτη. Ταμπουρωμένος να αμύνομαι, υπερασπιζόμουν το δικαίωμα στο 

άλλοθι για οτιδήποτε κακό συνέβαινε είτε σ’ εμένα είτε σε όλους τους 

υπολοίπους. Ντροπή μου μεγάλη. Και να πεις ότι δεν ποτίστηκα με των 

ηρώων το γάλα! Βιάστηκα, βλέπεις, μεγαλώνοντας να το κόψω μην και 

κακοχαρακτηριστώ οπισθοδρομικός και πατριώτης. Ας είναι. Μη σε ζαλίζω με 

τα δικά μας. Θέλω να σου πω και κάτι ακόμα. Τώρα ξέρω ότι υπάρχεις. Ναι. 

Είσαι μέσα μου. Είσαι μέσα σε όλους μας. Μα, επειδή μας αγαπάς, είμαστε 

ελεύθεροι να σκεφτόμαστε ό,τι θέλουμε. Ανάλογη επομένως είναι κι η πορεία 

μας. Οι σκέψεις μας γίνονται τροχιοδεικτικά πυρά και μας δείχνουν τον δρόμο 

στη ζωή. Δεν παρεμβαίνεις, το ξέρω, παρά μόνο αν στο ζητήσουμε. Και 

φυσικά, για να γίνει αυτό, πρέπει να το θέλουμε. Πολύ. Εγώ τ’ αποφάσισα. 

Τέρμα η γκρίνια. Η μιζέρια. Η ηττοπάθεια. Η απαισιοδοξία. Η ζωή είναι αγαθό, 

όχι καλαμιά στον κάμπο. Επομένως, θέλει φροντίδα για να εξελιχθεί 

ωφέλιμα. Τελεία. Κι ο εαυτός μου είναι μια χαρά. Και χωρά βελτίωση, όπως 

όλοι κι όλα. Και θα με αγαπώ για να με αγαπάνε, αλλά και για να μπορώ να 

προσφέρω χαρά από τη χαρά μου και ζωή από τη ζωή μου. Όχι, δεν είμαι 

πιωμένος. Ούτε έχω καπνίσει τίποτα. Απλώς χαίρομαι, γιατί ανακάλυψα κι 

εγώ τον τροχό. Είναι ωραίο να αισθάνεσαι εφευρέτης. Είναι σαν να αποκτάς 

τη δύναμη κι όλων των υπολοίπων εφευρετών. Παντοδύναμος. Έτσι δεν 

είναι, Θεέ μου;  

 

Με ταπεινότητα 

Ο Μιχάλης 



Χωρίς σημεία στίξεως σιωπή         201 
_______________________________________________________________________________________________________________________________________________________________________________________________________________ 

 

 

Save και μετά back up.  

Καλό. Όπου να ‘ναι κλατάρει.  

 

 Τελειώνοντας την επιστολή ευχέλαιο στις ενοχές του ανακάθισε στη 

θέση του. Ώπα συνεχίζει, τι στο καλό Duracell είναι; Σφούγγισε σιωπηλά τη 

συγνώμη από τα μάγουλά του κι αναστέναξε. Αναθάρρησε όπως τον 

πλημμύριζε η γαλήνη. «Να περάσει ο επόμενος!» ψιθύρισε στη σιωπή που 

αφουγκραζόταν τους παλμούς της καρδιάς του. Έπιασε εκ νέου το 

πληκτρολόγιο κι άνοιξε νέα σελίδα επιστολής.  

Τα δάχτυλά του δεν έτρεμαν πια. Άρχισε να γράφει λες και χόρευε πετώντας 

νοερά.  

 

«ΠΡΟΣ: SAVE LIFE’ S INSURANCE COMPANY 

ΘΕΜΑ: ΠΑΡΑΙΤΗΣΗ  

ΠΡΟΣ: ΤΜΗΜΑ ΥΠΟΣΤΗΡΙΞΗΣ ΠΩΛΗΣΕΩΝ 

ΚΟΙΝΟΠΟΙΗΣΗ: ΟΠΟΥΔΗΠΟΤΕ ΕΙΝΑΙ ΑΠΑΡΑΙΤΗΤΟ 

 

Κύριοι, 

Έχοντας υπ’ όψιν την, από 7-4-2001, επιστολή του κυρίου Καλαφάτη περί 

παραγωγικής δραστηριότητάς μου έχω να δηλώσω τα εξής : 

 

Όπως το κύμα σκάει απά στο βράχο, έτσι κι εγώ, στ’ αρχίδια μου σας γράφω… 

 

Με τον προσήκοντα σεβασμό  

 

Μιχάλης Κατάπολας»  

 

 Ωραίο! Μπράβο! Γουστάρω! Ναι τον μαλάκα λέμε! Να πάει να γαμηθεί 

κι αυτός κι η εταιρεία του κι όλοι τους. Μιχαλάκη ηρέμησε, είσαι unit 

manager το ξέχασες; Δε με λένε Μιχάλη! Όχι ρε! Δε θέλω να είμαι τίποτα! 

Όπως νομίζεις. Και το όνειρό σου; Το όνειρό μου ήταν να γίνω 

ποδοσφαιριστής, όχι ασφαλιστής!  

 

 Εκτύπωσε την επιστολή, τη δίπλωσε και τη φακέλωσε. Την παρέδωσε 

στη γραμματέα του γραφείου κι αποχώρησε.  

 



202                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Η αλήθεια είναι ότι άργησα να το κάνω αυτό. Δεν αναζητώ 

δικαιολογίες ούτε κι άλλοθι. Κι είναι ίσως η μοναδική φορά που πετυχαίνεις 

έστω και καθυστερημένα να περιγράψεις πως πραγματικά αισθανόμουν. Αυτό 

που δεν έγραψες όμως, ίσως γιατί η φαντασία ενίοτε ηττάται από την 

πραγματικότητα, είναι πώς έφτασα σ’ ένα τέτοιο ξέσπασμα. Πώς έφτασα να 

ζητήσω συγχώρεση από εκεί που έπρεπε και να σιχτιρίσω αυτούς που όφειλα 

να έχω ξαποστείλει εδώ κι αρκετό καιρό. Άκου λοιπόν. Ή καλύτερα κράτησε 

σημειώσεις.  

 Ας ξαναγυρίσουμε λοιπόν στο τέλος την αρχής. Θέρος του 2000. 

Αύγουστος. Ανηφορίζουμε οδικώς προς τα βόρεια με κατεύθυνση τη Θάσο. 

Είμαστε πλησίον της Κατερίνης κι εγώ μασουλάω ένα κέικ. Ένας κόμπος στο 

λαιμό που υπάρχει ελπίζω να κατρακυλήσει με τη βοήθεια του κέικ στο 

στομάχι μου. Αίφνης αισθάνομαι την ανάγκη να πιω νερό. Κι εκεί είναι που 

έγινε ο χαμός. Προφανώς ο κόμπος δυσανασχέτησε με τη βίαιη απόπειρα 

εκδίωξής του κι άρχισε τις παλινδρομικές κινήσεις του ως άλλος 

ανεμοστρόβιλος εντός της στοματικής κοιλότητάς μου. Πανικός. Κάνω σήμα 

με βρυχηθμούς να σταματήσει ο οδηγός και πετάγομαι έξω από το αυτοκίνητο 

προσπαθώντας να αποκαταστήσω την αποφραγμένη φαρυγγική δίοδο.  

 Σκοτοδίνη. Στο βάθος ένα φως. Το παρελθόν μου είναι; Άρχισα τις 

βαθιές εισπνοές όπως οι εγκυμονούσες στον ανώδυνο. Μετά το γύρισα στις 

προσευχές, τις έκανα μετάφραση και τις ξαπόστειλα μέσω νοητικού e-mail 

στις γνωστές κι αναγνωρισμένες από το κράτος θρησκείες. Λες κι ήταν όλες 

on line. Κάποια εισακούστηκε. Εμπρός μου εμφανίστηκε ευμεγέθης 

γενειοφόρος και πανύψηλος μεσήλικας ο οποίος και συστήθηκε ιατρός. Με 

ξάπλωσε στο κάθισμα του αυτοκινήτου κι άρχισε να με εξετάζει. Από το βάθος 

του τούνελ το φως δυνάμωνε. Έρχομαι προς τα μπροστά. Δεν είναι έμφραγμα, 

αποφαίνεται, μη φοβού. Συνεχίζει με μαλάξεις, άρσεις των άκρων, εξέταση 

των οφθαλμών. Ούτε κι εγκεφαλικό. Αρχίζω να ησυχάζω. Δηλητηρίαση ίσως. 

Σκωληκοειδίτις, αναρωτιέμαι αθόρυβα… Τι έφαγες, τι ήπιες, μήπως είχες 

διάρροια; Ναι σε όλα απαντώ… Εντάξει είσαι αλλά όταν με το καλό 

επιστρέψεις στην Αθήνα πήγαινε να κάνεις εξετάσεις… 

 Γιατί δε μιλάει κανένας ρε; Δεν ξέρουμε ποιος είναι τώρα, εσύ ή ο 

συγγραφέας; Ούτε εγώ ξέρω! 

 Δεν πήγα… 

 Εν τω μεταξύ πέρασα τις χειρότερες διακοπές στη ζωή μου… Κάτι η 

παρέα, κάτι η διάθεση, κάτι ο καιρός που συναντήσαμε ήρθαν κι έδεσαν όλα 

μαζί συνθέτοντας ένα εκρηκτικό μείγμα που απλά ήταν θέμα χρόνου να 



Χωρίς σημεία στίξεως σιωπή         203 
_______________________________________________________________________________________________________________________________________________________________________________________________________________ 

 

 

σκάσει… Αν σ’ όλα αυτά προσθέσεις ότι κι η δουλειά πήγαινε από το κακό στο 

χειρότερο, τότε μπορείς να καταλάβεις τι συνέβαινε εντός μου… 

 Επιστροφή. Είχε αρχίσει πια ν’ ανηφορίζει ο Σεπτέμβριος όταν 

κόπιασαν οι βροχές. Κάτι οι νεφελώδεις συγκεντρώσεις, κάτι οι αναμνήσεις 

ενός θέρους σκέτη άγονη γραμμή, εμφανίζεται μια μελαγχολία ένα πράγμα. 

Υπαρξιακά, φιλοσοφικά, συσσώρευση χρεών από το ένα δάνειο στο άλλο, δε 

θέλει πολύ ο άνθρωπος… Άρχισαν οι κόμποι στον λαιμό να γίνονται 

κομπολόι… Επόμενο ν’ αρχίσουν οι χάντρες να χτυπιόνται η μια με την άλλη… 

Ξέρεις τώρα, τριβή, φθορά και τα λοιπά… 

 Ώσπου μπαίνει ο Οκτώβριος… Το άγχος χτυπά στους ρυθμούς του ταμ-

ταμ των αφρικανών κι εγώ που δε σκαμπάζω από έθνικ έθιμα, αδυνατώ να 

χειριστώ το θέμα… Αισθάνομαι πως έχω πάει στο μέλλον γι’ αυτό κι άγνωστα 

τα πρόσωπα τα ήθη και τα τοπία. Έτσι είναι το μέλλον; Άγνωστοι μεταξύ 

αγνώστων που επικοινωνούν με χειρονομίες κι ομιλίες σαν καρδιογραφήματα 

νεκρών; Μια τελεία ο κόσμος γύρω μου. 

 Μ’ αυτά και μ’ εκείνα φτάνουμε σ’ ένα μεσημεράκι μιας ημέρας που 

πλέον έχει γίνει μια κουκίδα κακοήθους όγκου στο βάθος της σκέψης μου. 

Έχω γυρίσει στο σπίτι, έχω φάει το σπανακόρυζό μου και διαβάζω εφημερίδα 

μέχρι να γυρίσει η μικρή μου από το σχολείο. Κι εκεί που ήμουνα στα 

πολιτιστικά, χαζεύοντας τα νέα για τις κολοσσιαίες θεατρικές παραστάσεις 

του επερχόμενου χειμώνα, συνέβη. Ο κόμπος που λέγαμε άρχισε να γίνεται 

λουκουμάς. Μεγάλωνε μπουκώνοντάς με κι εμποδίζοντας την αναπνοή μου. 

Αρχίζει να με λούζει κρύος ιδρώτας στη σκέψη ότι ένας λουκουμάς είναι σε 

θέση μάχης έτοιμος να με πνίξει. Κατεβαίνω έναν όροφο αναζητώντας τον 

κουνιάδο μου για τις πρώτες βοήθειες. Πάμε, του λέω, στο πλησιέστερο 

νοσοκομείο. Ψυχραιμία μου λέει. Δεν έχεις τίποτα, μια ψιλοκρισούλα είναι. 

Εγώ το ξέρω, του λέω, ο λουκουμάς εντός της λαρυγγικής κοιλότητάς μου 

όμως δείχνει να έχει αντίθετη γνώμη! Με τα πολλά επιβιβαζόμαστε στο 

αυτοκίνητο κι αμολιόμαστε στον δρόμο προς το πλησιέστερο νοσοκομείο. Εν 

τω μεταξύ κυριαρχεί η δύσπνοια, το μούδιασμα και μερική παράλυση στην 

απόπειρα ομιλίας. Ως εδώ ήταν, σκέφτομαι, έχετε γεια βρυσούλες. Έλα όμως 

που εντός μου κρύβονταν, τις οίδε, δυνάμεις οι οποίες κι επιστρατεύτηκαν 

ώστε να αντιπαραταχθούν σ’ αυτές του εχθρού! Βοήθησε προς τούτο η μάχη 

του Μαραθώνα κι αυτή των Θερμοπυλών. Και τότε λιγότεροι ήμασταν αλλά 

νικήσαμε. Γιατί να μην επαναληφθεί το ίδιο και τώρα; Αρχίζω να τραγουδώ 

τον εθνικό ύμνο ανακατεμένο με το «ίτε παίδες Ελλήνων»… Σιγά τώρα μην 

μας κάνει ζάφτι ένας παλιολουκουμάς… Φθάνουμε στο νοσοκομείο κι έχω 



204                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

κάπως συνέλθει… Μου έβαλαν κι οξυγόνο, με εξέτασαν κι αποφάνθηκαν ότι 

απλά ήταν μια κρίση πανικού ένεκα το αυξημένο άγχος…  

 Ηρέμησα κάπως κι επιστρέψαμε σπίτι περιχαρείς για το απευκταίον… 

Εγώ από μέσα μου πανηγύριζα που συνέτριψα τις συνασπισμένες δυνάμεις του 

λουκουμά αλλά δεν έπαυε εντός μου μια ανησυχία… Οπότε κι ως κάθε 

σώφρων πολίτης επισκέφτηκα με τη σειρά τον ωτορινολαρυγγολόγο, τον 

γαστρεντερολόγο και τον παθολόγο. Ουδέν παθολογικόν αποφάνθηκαν με 

σειρά εμφανίσεως. Αλλά βρε αγόρι μου, δε δοκιμάζεις ν’ αλλάξεις επάγγελμα; 

Πάντως για καλό και για κακό άντε να κάνεις κι ένα check up… Κι έκανα 

υπακούοντας πειθήνια στις εντολές των ιατρών… 

 Αναθάρρησα όπως ο καπνός μιας φωτιάς που αναζωπυρώνεται μετά 

από ομοβροντία μπουγέλου υδάτων από αέρος… Κι άρχισα να συμπεριφέρομαι 

πάλι ως να μην είχε συμβεί ποτέ τίποτα… 

 Ώσπου ένα πρωί κρύο, στο βαθύ σκότος πριν την αυγή, πετάχτηκα 

έντρομος από το κρεβάτι μου με δυσκολία στην αναπνοή και τον βρόχο στον 

λαιμό να τον έχει διαδεχθεί ένα σφουγγάρι με πρόκες και γυαλόχαρτα μαζί… 

Βγήκα στον καθαρό αέρα ατενίζοντας τον αίθριο ουρανό αναζητώντας μια 

ελπίδα, μια χείρα βοηθείας… Ευτυχώς οι δυνάμεις του σύμπαντος στάθηκαν 

σπλαχνικές απέναντί μου και γρήγορα συνήλθα… Θυμήθηκα τα ξηροκάρπια 

και τις μπίρες που είχα κατεβάσει, εν είδει χαλαρωτικού, λίγο πριν την 

κατάκλιση κι άρχισα να μέμφομαι τον εαυτό μου για την επιπόλαιη ζαριά που 

είχα ρίξει σ’ αγώνα τάβλι με το άγνωστο της βαθύτερης αιτίας του 

προβλήματός μου… 

 Ξανά στον γαστρεντερολόγο για νέα συζήτηση και διάγνωση… Κι αυτός 

δίχως χρονοτριβή απεφάνθη… γαστροοισοφαγική παλινδρόμηση. Πάρε αυτά 

τα χάπια, πρόσεχε τι τρως και τι πίνεις, χάσε κι άλλα κιλά, μην αγχώνεσαι κι 

εδώ είμαστε πάλι… Κατάλαβες τώρα γραφέα; Όλο αυτό το διάστημα πάλευα 

εντός μου να πάρω τη μεγάλη απόφαση! Κι επειδή όπως έχω ομολογήσει είμαι 

αναβλητικός κι αναποφάσιστος, αναγκάστηκε η Χαρούλα να πάρει τη μικρή 

και να φύγουν από το σπίτι ώστε να συνειδητοποιήσω ότι δεν πήγαινε πια 

άλλο. Τελικά ποιος είναι αυτός αν δεν είναι ο Μιχάλης;  

 

 Ο Απέργης που είναι ρε παιδιά; Τι απέγινε; Με φώναξε κανείς; Εδώ 

είσαι ρε Γιάννη; Πού να είμαι; Έγειρα λίγο στον καναπέ κι αποκοιμήθηκα! Για 

σένα λέει τώρα. Αμέσως μετά τη σύλληψή του, οδηγήθηκε, όπως ήταν φυσικό, 

στη Γενική Ασφάλεια Αθηνών. Στη λεωφόρο των γκρίζων κτηρίων, την 

Αλεξάνδρας. Εκεί, χωρίς μουσικές, χωρίς σειρήνες και εφιάλτες να 



Χωρίς σημεία στίξεως σιωπή         205 
_______________________________________________________________________________________________________________________________________________________________________________________________________________ 

 

 

προδικάζουν μακελειό, ένας αστυνόμος με στέρεο και συγκροτημένο μυαλό 

απεφάνθη με σιγουριά για τον άνθρωπο ο οποίος διακομίστηκε κακήν κακώς 

φερόμενος ως τρομοκράτης: αλκοολικός με εκρήξεις ψυχωσικής 

συμπεριφοράς. Η μελέτη του φακέλου του Απέργη ήρθε να πέσει απαλά να 

θηλυκώσει με τη σιγουριά του έμπειρου ενστίκτου του αστυνόμου.  

 Ο αστυνόμος δε δίστασε να σφαλιαρώσει λεκτικά τους εμπλεκόμενους 

με τη σύλληψη του «τρομοκράτη» αστυνομικούς. Απαίτησε να προσφερθούν 

πρώτες βοήθειες στον ξυλοδαρμένο και να στυλωθεί με ενέσεις κωδείνης για 

να μπορέσει να αρθρώσει λόγο. Όλο αυτό το διάστημα ο Απέργης ήταν σε 

ημιλιπόθυμη κατάσταση. Τα επίπεδα αλκοόλ στο αίμα του βρίσκονταν σε 

δυσθεώρητα ύψη, κρατώντας τον ίδιο ταυτόχρονα πάρα πολύ χαμηλά, σχεδόν 

κατάχαμα στη γη. Αυτό τον έσωσε κι από τους αφόρητους πόνους του 

ξυλοκοπήματος. Όταν άρχισε να συνέρχεται, πονούσε σ’ όλο του το κορμί, 

αλλά κατάφερνε να ελέγχει με αξιοπρέπεια τα βογκητά του.  

 Με το που συνήλθε σε βαθμό να μπορεί να επικοινωνεί ικανοποιητικά, 

τον οδήγησαν στον αστυνόμο. Αυτός τον έβαλε να καθίσει σε μια αναπαυτική 

πολυθρόνα και του πρόσφερε καφέ για να επουλώσει ακόμη περισσότερο τις 

τραυματισμένες του αισθήσεις από τον απίστευτο πολυβολισμό τους με 

αλκοόλ.  

 Άφησε λίγα λεπτά της ώρας να περάσουν. Όσο διαρκεί ένα τσιγάρο 

παρέα με γεμάτες γουλιές καφέ.  

«Λοιπόν, Απέργη, πώς νιώθεις; Είσαι καλύτερα;». 

«Μάλιστα, στρατηγέ μου, είμαι καλύτερα!». 

«Θέλεις κάτι άλλο μήπως, να φας ίσως;». 

«Όχι, στρατηγέ μου, μόνο να κοιμηθώ…». 

«Σου υπόσχομαι ότι αυτό θα γίνει σύντομα, θα ήθελα όμως πρώτα να μου εξηγήσεις 

γιατί τα έκανες όλα αυτά;». 

«Να σας πω… όσο γίνεται συντομότερα… Εγώ ξέρετε είμαι βέρος Αθηναίος… 

Αριστοκρατικής καταγωγής… Επομένως δεξιών πεποιθήσεων… Ο προπροπρο-

παππούς μου πολέμησε μαζί με τον στρατάρχη Καραϊσκάκη στο Φάληρο, στρατηγέ 

μου…». 

 

 Ο Απέργης σηκώθηκε όρθιος για να προσδώσει επισημότητα στην 

αγόρευσή του, αλλά γρήγορα ξανακάθισε μετά την αυστηρή προτροπή του 

αστυνόμου.  

 



206                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

«Έλεγα, λοιπόν, για την καταγωγή μου, στρατηγέ… Α, ναι, και τις δεξιές 

πεποιθήσεις μου… Ήθελα να αφυπνίσω συνειδήσεις μ’ αυτό που έκανα!». 

 Ξανασηκώθηκε όρθιος τινάζοντας τον δείκτη του δεξιού χεριού του 

προς το ταβάνι του γραφείου. Ο αστυνόμος τον επανέφερε στην καθιστή 

στάση χαμογελώντας.  

«Επιτέλους, πρέπει να επανέλθουμε στην εποχή που οι δεξιοί ξεχωρίζαμε από τους 

αριστερούς όπως η μύγα μέσα στο γάλα! Σήμερα αυτό δεν ισχύει!». 

 Ο Απέργης είχε ζωντανέψει, ενώ οι κόρες των ματιών του 

διαστέλλονταν ολοένα και περισσότερο. Ο αστυνόμος τον άκουγε σιωπηλά μα 

καθόλου ανέκφραστα. 

 

«Δεξιοί χρησιμοποιούν συνθήματα της αριστεράς κι εξουσιάζουν, αλλά οι ίδιοι 

δηλώνουν σοσιαλιστές. Αριστεροί διάγουν βίο δεξιών κι οι παρεμβάσεις τους 

εξαντλούνται σε κοσμικές δεξιώσεις. Παλιοί δεξιοί ομιλούν περί ισότητος, 

δικαιωμάτων των εργαζομένων και φορολογίας του μεγάλου κεφαλαίου! Δε σας 

κρύβω γιατρέ μου, πως τελώ υπό καθεστώς πλήρους συγχύσεως! Τι είμαι; Δεξιός; 

Αριστερός; Μήπως κι έχουμε γίνει όλοι δεξιοί; Ή το αντίθετο; Μπρρ! Ανατριχιάζω 

και μόνο που το σκέφτομαι! Με καταλαβαίνετε, λοιπόν, έναντι ποίου αδιεξόδου 

ευρέθην; Αποφάσισα κι εγώ να θυμίσω στους αριστερούς πως η τελευταία μεγάλη 

αριστερή ενέργεια στην Ελλάδα ήταν το Πολυτεχνείο το ’73! Και μάλιστα, στρατηγέ 

μου, έγινε ερήμην τους! Όσο για τη δεξιά, έχει να παρουσιάσει κάτι μεγάλο, κάτι 

συθέμελα αστικό και πομπώδες, από τότε που ο Εθνάρχης μας, ο Καραμανλής, 

νομιμοποίησε την αριστερά και το κόμμα της! Αντιλαμβάνεστε, γιατρέ μου, το 

πρόβλημα; Αριστεροί και δεξιοί παραπαίουν πάνω από 25 χρόνια! Έπρεπε κάποιος να 

επιληφθεί! Κάποιος με ανάστημα και πάνω απ’ όλα αριστοκρατική καταγωγή!». 

 

 Ο Απέργης έγειρε ανακουφισμένος στην πολυθρόνα του. Ο αστυνόμος 

τον άφησε λίγο ν’ ανασάνει κι έπειτα του είπε: 

 

«Και τι νομίζεις, ρε Απέργη, πως κατάφερες; Τίποτα δε θ’ αλλάξει! Καλά-καλά δε θα 

μάθει ο κόσμος για την ενέργειά σου, πόσο μάλλον για τους αγαθούς σκοπούς σου… 

Βλέπεις, για δικούς μας λόγους, θα πνίξουμε αυτό το συμβάν… Αρκετά ρεζιλίκια έχει 

χρεωθεί η αστυνομία εξαιτίας της υπάρξεως πολλών τέτοιων στους κόλπους της, 

όπως αυτοί που μόλις περιέγραψες… Δε μας συμφέρει να μάθει ο κόσμος τι έκανες 

απόψε… και, πίστεψέ με, ούτε κι εσένα σε συμφέρει! Σε λίγο θα δεις τον δικηγόρο 

σου, αυτός θα σου εξηγήσει τις λεπτομέρειες… Όμως, ρε μπαγάσα, πες μου κάτι 



Χωρίς σημεία στίξεως σιωπή         207 
_______________________________________________________________________________________________________________________________________________________________________________________________________________ 

 

 

ακόμα… πώς κατάφερες και γέμισες όλα τα δέντρα με ηχεία χωρίς να σε πάρει 

χαμπάρι κανένας;». 

«Αν και με απογοητεύσατε με όσα μου είπατε, θα σας πω… Χθες ή προχθές το πρωί 

μπήκα κι έκανα κατόπτευση του περιβάλλοντος χώρου… Είδα ότι στις τουαλέτες, 

στο κτήριο 13, υπήρχε μια σκάλα… Έτσι, την επομένη το μεσημέρι μπήκα κανονικά, 

έκανα τις βόλτες μου, παρακολούθησα μερικές ενδιαφέρουσες δίκες κι όταν άρχισε 

ν’ αραιώνει ο κόσμος, κρύφτηκα στις τουαλέτες… Περίμενα να νυχτώσει για τα 

καλά κι άρχισα να τοποθετώ με τη σκάλα τα ασύρματα ηχεία… Όσο για το πώς 

έβαλα μέσα όλα μου τα υλικά… Με το φορτηγάκι της τροφοδοσίας του κυλικείου… 

Αυτό δεν περνά από έλεγχο… Πλήρωσα τον οδηγό κι έβαλε το πακέτο με τα υλικά 

μέσα… Πήγα απλώς και το πήρα λέγοντας στον υπεύθυνο πως είναι για το κτήριο 

13… ούτε καν με ρώτησε τι και πώς…». 

 

 Ο αστυνόμος κούνησε το κεφάλι του με έκδηλη απογοήτευση. Όχι μόνο 

δεν μπορούσε να διαφωνήσει μ’ έναν αλκοολικό με εμφανέστατο πρόβλημα, 

το οποίο κι απτόταν της ψυχιατρικής επιστήμης, αλλά επικροτούσε, έστω κι 

ενδόμυχα, την όλη του συμπεριφορά, γιατί καταδείκνυε πόσο εύθραυστη ήταν 

τελικά σε παρανοϊκούς αυτή η κατάσταση, την οποία επιπόλαια οι πλείστοι 

όσοι κυβερνώντες αυτή την έρημη χώρα αποκαλούσαν «συντεταγμένη 

κοινωνία». Σιωπηλά κοιτούσε τον Απέργη κι άφησε τη σκέψη του να 

προχωρήσει. Μα όσο σκεφτόταν τόσο ένιωθε να μυρμηγκιάζει και να 

παραλύει. Ας όψεται η ειδικότητα που τον έφερνε σχεδόν καθημερινά σ’ 

επαφή με την παράνοια και τις επιπτώσεις της στη ζωή των σύγχρονων 

Ελλήνων. Κι έντρομος συνειδητοποίησε πόσο εύκολα μπορούσες να βρεθείς 

από τη μια στιγμή στην άλλη θύμα της.  

 

«Μη χειρότερα!» ψέλλισε για να συμπληρώσει απολογητικά:  

«Άβυσσος η ψυχή του ανθρώπου!» Κι απευθυνόμενος στους χασομέρηδες 

υφισταμένους του είπε: «Βοηθήστε τον να πάει να ξαπλώσει να ξεκουραστεί ο 

χριστιανός… Και μην τολμήσει κανένας κι ανοίξει το στόμα του σε δημοσιογράφο, 

γιατί θα του ξεριζώσω τ’ αρχίδια!». Κι ήταν η πρώτη φορά από την ώρα της 

προσαγωγής του Απέργη που τα λόγια του έβγαλαν φλόγες έκρηξης 

πυροβόλου όπλου.  

 

 Εγώ πάντως εξαρχής έναν καλό ύπνο αναζητούσα! Ξέρεις πόσα χρόνια 

έχω λαχταρήσει να κοιμηθώ σαν πουλάκι; Και τώρα αισθάνομαι ότι επιτέλους 

θα τα καταφέρω! Τελικά τόσα χρόνια ύπνος μου έλειπε κι από άγνοια τον 



208                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αναζητούσα στο ποτό! Εντάξει, μου άρεσε, αλλά δε με βοηθούσε όσο 

φαντάζεσαι! Με υπνώτιζε, με αποπροσανατόλιζε αλλά όταν συνερχόμουν 

ήμουν χειρότερα από πριν! Δεν ήθελα αυτό! Ήθελα να κοιμηθώ, να 

ξεκουραστώ, να χαλαρώσω… Να πάψω να σκέφτομαι τι θα μπορούσα να έχω 

κάνει, πού θα μπορούσα να είμαι, με ποιους να συναναστρέφομαι… Ήθελα τη 

ζωή μου αλλιώς… αλλά κάτι έγινε και μπήκα σε κάποιου άλλου το όνειρο… 

Όχι, δεν ήθελα να γίνω αλκοολικός… ούτε με ενδιέφερε να εκδικηθώ 

κανέναν… πόσο μάλλον τον πατέρα μου… ούτε που μ’ ένοιαζε! Ήθελα μια ζωή 

άνευ εντάσεων και προβληματισμών! Ένα ρολόι ήθελα! Να είμαι ένα ρολόι! 

Να ξυπνώ, να εργάζομαι, να κάνω οικογένεια, να γεύομαι νόστιμα πράγματα, 

να συζητώ με φίλους για την τέχνη, να κοιμάμαι ήσυχος, να πεθάνω στον 

ύπνο μου… συγκεκριμένα πράγματα! Ποτέ δε μου άρεσαν οι εκπλήξεις! Κι 

όμως, η ζωή μου εξελίχθηκε σ’ ένα ψηφιδωτό εκπλήξεων! Γι’ αυτό σου λέω 

είμαι σ’ όνειρο αλλουνού… Κι αυτός είναι στο δικό μου… Θα μου πεις ποιος θα 

ονειρευόταν να γίνει σαν και μένα, αλκοολικός, εργένης, ανεύθυνος, 

επιπόλαιος, καλοπερασάκιας, εαυτούλης και λοιπά… Δεν γνωρίζω έναν… 

γνωρίζω πολλούς! Κουράστηκα όμως! Νύσταξα! Πόσο θέλω να κοιμηθώ! Μου 

είμαι συμπαθής όμως… μ’ αρέσω κι έτσι… Στο φινάλε δεν είμαι ο πρώτος που 

είναι κάτι άλλο απ’ αυτό που θα ήθελε να είναι! Αλλά δεν πειράζει! 

Τουλάχιστον είμαι αυθεντικός… Δεν προσποιούμαι, δεν αναζητώ άλλοθι, δεν 

παριστάνω τον αθώο! Όποιος κι αν είμαι, πάνω απ’ όλα είμαι ένας 

αριστοκράτης των αισθήσεων! Τελικά κι ένα καλό ελβετικό ρολόι τι 

προσφέρει; Μήπως την πολυτέλεια να αισθάνεσαι ότι είσαι; Οφείλω να 

ομολογήσω όμως γραφέα ότι η φαντασία σου είναι καλπάζουσα! Πώς σου 

ήρθαν όλα αυτά; Τι να σου πω βρε παιδί μου… Όχι πως με νοιάζει, αλλά δεν 

έγιναν έτσι τα πράγματα! Μια από τις πολλές και γνωστές εκρήξεις μου είχαν 

ως αποτέλεσμα να ξεσπάσω στη μητέρα και τον πατέρα μου… Πρέπει να τους 

χτύπησα άσχημα γιατί γέμισε αίματα ο τόπος… Μετά από λίγο ήρθε η 

αστυνομία… με συνέλαβαν και τέλος…  

    

 Υστερόγραφο. Ετοιμαστείτε. Όσοι δεν αντέχετε τα ταρακουνήματα 

βάλτε ζώνη.  

 Ξημέρωσε στην Αθήνα. Ένα φευγαλέο μα ρωμαλέο σύννεφο έκρυψε -

όχι όμως για πολύ- του ήλιου την καμαρωτή ανατολή. Άλλη μια ημέρα 

ξεκινούσε στο κλεινόν άστυ με τις καλύτερες των προϋποθέσεων. Ένας 

καθαρός ουρανός, έστω με μια μικρή κουτσουλιά νέφους στ’ ανατολικά του. 

Χιλιάδες άνθρωποι ξετρύπωναν από τα σπίτια-φωλιές τους, 



Χωρίς σημεία στίξεως σιωπή         209 
_______________________________________________________________________________________________________________________________________________________________________________________________________________ 

 

 

απομακρυνόμενοι τάχιστα προς τα καταφύγια-επαγγελματικά δεσμά τους. 

Αυτοκίνητα έτρεχαν κορνάροντας να καταλάβουν τυχόν κενούς χώρους, λες 

και ήταν τουβλάκια ενός γιγαντιαίου Tetris. Να ρε! Αυτό θα μπορούσαμε να 

παίζουμε! Όλοι κι όλα έμοιαζαν πως συνέχιζαν από εκεί που είχαν σταματήσει 

στη δύση της προηγούμενης ημέρας. Οι πάντες και τα πάντα συμπεριφέρονταν 

μηχανικά, ακόμα και τα αυτοκίνητα , όπως σε κάποιες παλιές, διαφορετικές 

εποχές τα γαϊδούρια.  

 Φθηνής ποιότητας τηλεόραση η καθημερινότητα των Αθηναίων.  

 Άτοκες δόσεις οι επιθυμίες τους και μεταφορά υπολοίπου για τις αξίες 

και τα ιδανικά τους. Προς τούτο κι η αφύπνισή τους σε κάθε εκλογική 

περίοδο. Είναι ελκυστικό το χαμηλότερο επιτόκιο. Και μετά, μια από τα ίδια. 

Πλην όμως, υπάρχουν τρόποι για να βελτιώσουμε αυτήν την άχαρη 

καθημερινότητα. Το θέατρο. Τα βιβλία. Οι εικαστικές τέχνες. Ο 

κινηματογράφος. Εκεί η ζωή είναι αλλιώς. Τόσο διαφορετική. Μέσα σ’ ένα 

βιβλίο. Σε μια θεατρική παράσταση. Στον κινηματογράφο. Ατενίζοντας ένα 

εικαστικό θέμα. Με την τηλεόραση. Μαθαίνεις για άλλους κόσμους. Τι ωραία! 

Μα όταν ανοίγω τα μάτια, είμαι πάλι εδώ! Και μ’ εμένα δεν ασχολείται 

κανείς… 

 Θλίψη… μελαγχολία… θυμός… οργή… ζήλια… φθόνος… μίσος… για 

μένα… για τους γύρω μου… για όλο τον κόσμο… Ψάχνω καταφύγιο… 

 

 Αυτό ήταν! Τον απαλλοτρίωσα, έμεινε ρέστος από φωνή. Η ψυχή του 

για ψυχή μας. Τι έκανες ρε Λάζαρε; Μπήκα στο μυαλό του κι έσβησα ότι 

υπήρχε στο σκληρό του δίσκο. Και τώρα; Περιμένετε λίγο. Ένα, δύο, τρία 

πάμε. 

 

 Άντε γαμηθείτε κτήνη, υπάνθρωποι, ελεεινοί! Τι μου κάνατε ρε! 

Ανάψτε το φως! Δεν έχετε τα κότσια να με αντικρίσετε; Φοβόσαστε έναν 

δεμένο άνθρωπο; Δειλοί! Θρασίμια! Αγρίμια μίσους!  

 Θύμωσες λεβέντη μου; Ξύδι! Κατάλαβες τώρα ή θέλεις επεξήγηση;  

 Ο θυμός, λεβέντη, δεν είναι κρασί. Κι όσο παλιώνει, γίνεται πιο 

επικίνδυνος. Γίνεται μίσος. Όσο γρηγορότερα αντιμετωπιστεί, τόσο 

συντομότερα θα νικηθεί ο φόβος του. Μόνο τότε θα είμαστε σίγουροι ότι ο 

ήλιος λάμπει, δεν καίει. Η φωτιά σφυρηλατεί, δεν καταστρέφει. Ο πόνος 

προειδοποιεί, δε σκοτώνει. Ο πολιτισμός τρέφει το πνεύμα, όχι το στομάχι. Η 

τέχνη παράγει γνώση, όχι περιουσίες… 



210                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

 Τι κάνεις τώρα; Κλαις; Παιδιά ελάτε να δείτε έναν συγγραφέα που 

κλαίει! Η μικρή Ελένη κάθεται και κλαίει γιατί δεν την παίζουνε οι φιλενάδες 

της, σήκω Ελένη άνοιξε τα μάτια σου δες τον ήλιο και χαμογέλασε κι όποιον 

θέλεις φίλησε. Τι λέμε ρε τώρα; Τραγουδάμε! Και ποιος είναι η Ελένη; Ο 

συγγραφέας μας! Δεν τον βλέπεις που έχει γίνει ένα ράκος. Έλα, πες του κι 

εσύ κάτι! 

  

 Το τσιγάρο έμεινε να καπνίζει μόνο του στο τασάκι. Το μολύβι 

γλίστρησε κι έπεσε από το χέρι. Δεν έκανε καμιά κίνηση να το μαζέψει. 

Ανακάθισε στην καρέκλα με ανακούφιση. Από το ραδιόφωνο ακούγονταν 

ρεμπέτικες συγχορδίες παράπονου. Η ώρα ήταν απογευματινή. Η μοναξιά 

έμοιαζε αιώνια. Σηκώθηκε… 

 

 Στο είπα μια, στο είπα δύο, αλλά εσύ τον χαβά σου! Σου αφαιρώ τον 

λόγο εν ονόματι όλων των χαρακτήρων του μυθιστορήματός σου! 

Αναλαμβάνω τη διακυβέρνηση του βιβλίου μέχρι νεωτέρας! Μη μιλάς 

καθόλου! Βγάλε τον σκασμό! Μας έπρηξες, μας ζάλισες, μας άγχωσες, μας 

γέμισες μιζέρια κι είμαστε στα πρόθυρα της μανιοκατάθλιψης! Καλό θα ήταν 

να πας σε γιατρό. Βρίθεις συμπλεγμάτων κι ανικανοποίητων πόθων. Μ’ 

ακούτε όλοι; Γκαμπριέλ, Μιχάλη, Απέργη, Τζίμη, Κατερίνα! Κάντε έναν κύκλο 

να τα πούμε! Με τον μαλάκα που μπλέξαμε! Γκαμπριέλ μιλάς πρώτος! 

 

 Μα δεν έχω κάτι να πω! Άλλωστε εμένα ο συγγραφέας με 

περιποιήθηκε κατά πως μου άξιζε, δεν έχω παράπονο! Κάποιες μικρές 

ενστάσεις αλλά σε γενικές γραμμές είμαι ικανοποιημένος. Πάντα φροντίζω να 

είμαι ικανοποιημένος. Είναι όρος στο συμβόλαιό μου. Δεν ξέρω, βρείτε τα 

μεταξύ σας. Ότι αποφασίσετε με την προϋπόθεση πως θα παραμείνουν 

ακέραια τα δικαιώματά μου. Τώρα μάλιστα! Μας φώτισες! Αλλά τι να 

περιμένεις από έναν ψηλομύτη Γάλλο… Μιχάλη η σειρά σου… σ’ ακούμε… 

Ξέρετε… είναι αλήθεια ότι δυσανασχέτησα με τον ρόλο μου… αλλά εντάξει, 

αυτό είχα ζητήσει! Κάποιον να με βοηθήσει! Να θυμηθώ, για να ξεχάσω μετά… 

Ε, αυτό έκανε! Η αλήθεια είναι ότι καταπιάστηκε με ωμότητα στην 

αντιμετώπιση του προβλήματός μου, κι εντελώς έξω απ’ ότι φανταζόμουν ως 

βοήθεια, αλλά έτσι δεν είναι με τις αγωγές για θεραπεία; Κι ήμουν σε τόσο 

άσχημη κατάσταση που τον έβλεπα σαν εχθρό, επειδή με απογύμνωνε 

εντελώς κι μ’ εγκατέλειπε βορά στα πάθη και τις αδυναμίες μου… Πού να 

ήξερα από θεραπείες; Άνθρωπος είμαι… δεν είμαι μηχανή… σε κανέναν δεν 



Χωρίς σημεία στίξεως σιωπή         211 
_______________________________________________________________________________________________________________________________________________________________________________________________________________ 

 

 

αρέσει πιστεύω να τον περιφρονούν συνεχώς! Με πείσμωσε αυτό όμως! Κι 

έβαλα τα δυνατά μου να του αποδείξω ότι δεν ήταν ο πραγματικός εαυτός μου 

ο ήρωάς του! Και τώρα πια είμαι εντάξει! Άρα του οφείλω ένα ευχαριστώ… 

Οπότε από μένα ελεύθερος κύριε γραφέα! Εντάξει! Το πιάσαμε το 

υπονοούμενο Μιχαλάκη! Έγινες ένα και το αυτό με τον βασανιστή σου! Dear 

old Stockholm! Πάμε παρακάτω! Τζίμη! Είμαστε όλο αυτιά! Δρυός πεσούσης 

πας ανήρ ξυλεύεται… όχι… ό,τι είχα να πω το είπα ενόσω η ιστορία του ήταν 

σε εξέλιξη… τον λυπάμαι εξάλλου… μπορεί και να μην το έκανε επίτηδες… 

μπορεί πραγματικά να πιστεύει στις θεωρίες συνωμοσίας, στ’ ανδρείκελα 

υπηρέτες της άρχουσας τάξης, στους μυστικούς πράκτορες, στα διάφορα 

εμφυτεύματα που δημιουργούν κατά φαντασία πραγματικότητα, στην 

εικονική πραγματικότητα… μπορεί κι ο ίδιος να είναι κιόλας… ψεύτικος… 

αντανάκλαση μιας πλευράς του εαυτού μας… για σκέψου το! Φαντάζεσαι εμείς 

να είμαστε πραγματικοί κι αυτός μια στιγμή αδυναμίας μας; 

 Με φώτισες τώρα κι εσύ… Είπαμε να τ’ απλοποιήσουμε τα πράγματα κι 

όχι να τα περιπλέξουμε κι άλλο! Εγώ δεν τον λυπάμαι καθόλου! Είναι 

προκλητικός, αλαζονικός και φαντασιόπληκτος! Είναι ένα παρελθόν οργής κι 

αδικαιολόγητου μίσους! Και γράφοντας μεταφέρει τον ιό από αναγνώστη σε 

αναγνώστη! Αυτός άλλωστε είναι ο σκοπός του! Καταχθόνιος και σατανικός! 

 Συμφωνείς Απέργη; 

 Βασικά δε μ’ ενδιαφέρει ούτε να συμφωνήσω αλλά ούτε και να 

διαφωνήσω! Μου είναι εξίσου αντιπαθής όπως κι ο Μιχαλάκης με τον οποίο 

μας ταίριαξε κατά παράβαση της λογικής… Όμως, για να είμαι ειλικρινής, μου 

είσαστε όλοι αντιπαθείς! Δεν ξέρω πώς μπλέχτηκα μαζί σας! Το πιθανότερο 

είναι πως φέρει ακέραια την ευθύνη ο γραφέας! Αλλά δεν αρκεί μόνο αυτό. 

Τίποτα δε συμβαίνει τυχαία στο σύμπαν! Εξ ου και αναδιπλώνομαι 

δηλώνοντας την ευαρέσκειά μου για τη γνωριμία μας! Οπότε εν μέρει 

συγχαίρω τον γραφέα που μας σύστησε! Αυτά… 

 Εδώ που τα λέμε έχει δίκιο! Ούτε συμφωνούμε αλλά ούτε και 

διαφωνούμε! Κι αυτό σαν να μας καθιστά κομμάτι πραγματικούς… Εσύ 

Κατερίνα τι γνώμη έχεις;  

 Κοιτάξτε… εγώ ηθοποιός είμαι, όπως όλοι γνωρίζετε. Κλήθηκα να 

παίξω έναν ρόλο. Στην αρχή το είδα αυστηρά μόνο σαν δουλειά. Στην πορεία 

επισήμανα κάποια, κατά τη γνώμη μου, λάθη και άρχισα να διαφοροποιούμαι. 

Δεν με έπειθε το σενάριο. Έβγαλα όμως στη σκηνή ό,τι καλύτερο μπορούσα! 

Δεν ξέρω… δεν έχω καταλάβει και γιατί κάνουμε αυτή τη συζήτηση… 

Ανταρσία ας πούμε; Έναντι ποιου; Ενός συγγραφέα; Και λοιπόν; Να τον 



212                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

αντικαταστήσουμε ή να τον εξοντώσουμε; Γιατί δεν τον αφήνουμε στην 

απελπισία του; Ή μήπως να τον βοηθήσουμε; Ότι θέλει η πλειοψηφία!  

 Γυναίκες! Ο ομφαλός της σκέψης ενός άντρα! Γι αυτό κι ευέλικτες, 

επινοητικές κι αποτελεσματικές. Τι θα κάναμε χωρίς αυτές! Ξέρουμε τι 

κάνουμε ερήμην τους πάντως. Μαλακίες! Και μετά τρέχουμε ν’ αποδείξουμε 

ότι δεν τον παίζουμε συστηματικά… Όπως θα έχεις αντιληφθεί γραφέα ουδείς 

ενδιαφέρεται ουσιαστικά για σένα. Έφτιαξες ένα συνονθύλευμα χαρακτήρων 

που απαξιεί ν’ ασχοληθεί περαιτέρω μαζί σου… 

 

Με συγχωρείτε κύριε, μπορώ να σας διακόψω για λίγο;  

Άλλο πάλι και τούτο! Ποιος είσαι του λόγου σου;  

Όχι, δεν είμαι κανένας, ένας αναγνώστης είμαι ξέρετε… για την ακρίβεια 

είμαι ο αναγνώστης αυτού του βιβλίου… 

Και τι θέλεις τώρα; 

Ε, να, αν μου επιτρέπετε, θα ήθελα να σας κάνω μια ερώτηση!  

Ελεύθερα! 

Ένα βιβλίο δεν απευθύνεται σε αναγνώστες;  

Φυσικά!  

Ε τότε δεν θα έπρεπε να ερωτηθούν κι οι αναγνώστες για τον συγγραφέα του; 

Εν προκειμένω κι εφ’ όσον είμαι ο μοναδικός αναγνώστης του βιβλίου, μήπως 

θα έπρεπε να ερωτηθώ κι εγώ ώστε να εκφέρω τη γνώμη μου;  

Αφού το θέτεις έτσι, τότε να την πεις τη γνώμη σου.  

Λοιπόν, αρχίζω. Είναι αλήθεια ότι ο συγγραφέας του βιβλίου σε πολλά σημεία 

δημιουργούσε μίζερες και καταθλιπτικές εικόνες. Επίσης έδινε την εντύπωση 

πως οι ήρωές του διακατέχονται από εμμονές, σχεδόν παρόμοιες, οι οποίες 

τους δυνάστευαν σε σημείο που να μην τους επιτρέπει να εξελίσσονται 

αναφορικά με την πλοκή του έργου, αλλά με αυτές τις εμμονές τους. Διέκρινα 

όμως μια καλοπροαίρετη διάθεση από τη μεριά του παρά τις υπερβολές και τις 

κραυγαλέες εκρήξεις του. Θέλω να πιστεύω ότι ενήργησε με σκοπό τη 

διαφώτιση και τον προβληματισμό κι όχι τον εμβολιασμό μας με παθογόνους 

κι επικίνδυνους ιούς. Συν τοις άλλοις σε πολλά σημεία ταυτίστηκα πλήρως 

μαζί του σε σημείο που να αναρωτιέμαι αν γράφει ένας ξένος ή εγώ ο ίδιος! 

Και συγκινήθηκα κιόλας! Το ομολογώ! Το είπα μάλιστα και στη γυναίκα μου 

την Ελένη! Επομένως βρίσκω άδικη την επίθεση που κάνατε εναντίον του! 

Συμφωνώ όμως με την ανταρσία σας και την κατάληψη του βιβλίου από εσάς! 

Άλλωστε, ως αναγνώστης είμαι υπέρ των εκπλήξεων!  



Χωρίς σημεία στίξεως σιωπή         213 
_______________________________________________________________________________________________________________________________________________________________________________________________________________ 

 

 

Μπορώ κι εγώ να προσθέσω κάτι; Καλώς την! Ποια είσαι του λόγου σου; Εγώ 

είμαι η κακιά και μοχθηρή κριτικός που συνέτριψα τον ψυχικό κόσμο μιας 

φερέλπιδος συγγραφέως. Α, μάλιστα. Και; Θα ήθελα να πω ότι γνωρίζω ποια 

είναι η καλύτερη τιμωρία για έναν συγγραφέα. Είμαστε όλοι αυτιά.  

 

 Μη συνεχίζεις Νατάσσα, δε χρειάζεται! Σ’ ευχαριστώ πάντως. Όλους 

σας ευχαριστώ. Κι εσύ μπορείς να βγάλεις το ακουστικό. Τι εννοείτε γιατρέ; 

Εννοώ πως είσαι έτοιμος ν’ αρχίσεις το γράψιμο. Ξεκίνα από τώρα. Όποτε θα 

ζορίζεσαι να ανατρέχεις σ’ όλα όσα έζησες ακούγοντάς τα. Γράφε πάνω στα 

λόγια των άλλων, μη νοιάζεσαι για ορθογραφία, για σημεία στίξεως, για 

συντακτικό. Γράψε για τη σιωπή. Για ό,τι υπήρχε κι αγνοούσες ότι ήταν ο 

εαυτός σου σε κώμα. Μην το βλέπεις σαν παιχνίδι, η ζωή δεν είναι παιχνίδι, οι 

άνθρωποι ναι. Κι αν ώρες-ώρες σου φάνηκε πως όλοι σκέφτονταν σαν να 

ήταν ένας, δεν έσφαλλες, της ζωής τερτίπια. Καθώς όλοι μπαίνατε στη χοάνη 

των ζυμώσεων συγκλίνατε σε όλα. Ισοπέδωση. Λάξευμα. Ένα γλυπτό όλοι 

σας. Ένα μυαλό. Μια τελεία αναπνοής. Ένα πείραμα δράσης της. Πλαστελίνη 

το υλικό σας. Κι ανάλογα σας σμιλεύει καθώς βγαίνετε ίδιοι κι απαράλλαχτοι 

από το καλούπι σας. Κι αποκτάτε ιδιότητες. Διαστάσεις στο σύμπαν της. Ζωή. 

Ναι, φυσικά κάποιος κάνει κουμάντο. Δεν είσαι σε θέση να μάθεις ακόμα. 

Μόνο να πιστέψεις μπορείς. Πράξε κατά το δοκούν. Μπορείς να φύγεις τώρα. 

 

 …από τη θέση του και περπάτησε μέχρι την ορθάνοιχτη εξώπορτα. Ο 

ήλιος έδυε αργά πίσω από το όρος Αιγάλεω φωτίζοντας χαιρέκακα τον άδειο 

θρόνο του Ξέρξη. Η Ακρόπολη λαμπύριζε σαν πυγολαμπίδα στα μάτια του. Η 

Αθήνα του, ποτέ άλλοτε δεν ήταν τόσο όμορφη.  

 

 

τέλοςτέλοςτέλοςτέλος    
    



214                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

 

                                  



Χωρίς σημεία στίξεως σιωπή         215 
_______________________________________________________________________________________________________________________________________________________________________________________________________________ 

 

 

 

 

 

 

 

 

 

 

 

 

 

 

Η ιδέα για τις Εκδόσεις ΣαΐταΕκδόσεις ΣαΐταΕκδόσεις ΣαΐταΕκδόσεις Σαΐτα ξεπήδησε τον Ιούλιο του 2012 με πρωταρχικό 

σκοπό τη δημιουργία ενός χώρου όπου τα έργα νέων συγγραφέων, 

ξεπερνώντας τα εμπόδια που θέτουν οι παραδοσιακοί Εκδοτικοί Οίκοι, θα 

συνομιλούν άμεσα, δωρεάν και ελεύθερα με το αναγνωστικό κοινό.  

Μακριά από το κέρδος, την εκμετάλλευση και την εμπορευματοποίηση της 

πνευματικής ιδιοκτησίας, οι Εκδόσεις ΣαΐταΕκδόσεις ΣαΐταΕκδόσεις ΣαΐταΕκδόσεις Σαΐτα επιδιώκουν να 

επαναπροσδιορίσουν τις σχέσεις Εκδότη-Συγγραφέα-Αναγνώστη, 

καλλιεργώντας τον πραγματικό διάλογο, την αλληλεπίδραση και την 

ουσιαστική επικοινωνία του έργου με τον αναγνώστη δίχως προϋποθέσεις και 

περιορισμούς. 

 

Ο ισχυρός άνεμος της αγάπηςαγάπηςαγάπηςαγάπης για το βιβλίο, 

το γλυκό αεράκι της δημιουργικότηταςδημιουργικότηταςδημιουργικότηταςδημιουργικότητας, 

ο ζέφυρος της καινοτομίαςκαινοτομίαςκαινοτομίαςκαινοτομίας, 

ο σιρόκος της φαντασίαςφαντασίαςφαντασίαςφαντασίας, 

ο λεβάντες της επιμονήςεπιμονήςεπιμονήςεπιμονής, 

ο γραίγος του οράματοςοράματοςοράματοςοράματος, 

καθοδηγούν τη σαΐτα των Εκδόσεών μας. 

 

Σας καλούμε λοιπόν να αφήσετε τα βιβλία να πετάξουν ελεύθερα! 

 



216                   Λευτέρης Κρητικός 
_____________________________________________________________________________________________________________________________________________ __________________________________________________________________ 

 

     

Ένας πωλητής ασφαλειών στα τέλη 

της δεκαετίας του ’90 πέφτει σε 

κατάθλιψη εξαιτίας της αδυναμίας του 

να είναι παραγωγικός κι εν τέλει 

αξιοπρεπώς βιοποριζόμενος. 

Καταφεύγει σε ψυχιατρική βοήθεια 

δεχόμενος να γίνει πειραματόζωο μιας 

καινούργιας μορφής ψυχανάλυσης. 

Την πρωτότυπη μορφή ψυχανάλυσης 

αναλαμβάνει με τις οδηγίες του 

ψυχιάτρου ένας επίσης καταθλιπτικός 

συγγραφέας. Και ξεκινά η θεραπεία. Ο 

συγγραφέας χτίζει έναν κόσμο όπου οι 

πρωταγωνιστές του έχουν φτάσει σ' 

έναν κοινό παρανομαστή, σε μια 

συνισταμένη απελπισίας. Είναι όλοι 

τους θυμωμένοι από κάτι. Κι έχουν 

γίνει βορά του θυμού τους ο οποίος 

μεγαλώνει συντρίβοντας εντός τους 

οτιδήποτε δημιουργικό, ποιητικό και 

ζωοδόχο.  

Ο CEO μιας πολυεθνικής εταιρείας 

οπλικών συστημάτων, ο ασφαλιστής, 

ο ντελιβεράς, η φέρελπις συγγραφέας, 

ο αλκοολικός, ο συνταξιούχος 

ναυτικός. Μια ετερόκλητη παρέα που 

συναντιέται άθελά της κι 

εξαναγκάζεται να συγχρωτιστεί και να 

υποδυθεί αυτό που πραγματικά είναι ο 

καθένας κι όχι αυτό που θα ήθελε να 

είναι. 

 

 

ISBN: 978-618-80220-3-4    


