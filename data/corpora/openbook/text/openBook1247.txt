
























































μονόλογοι


μονόλογοι
συλλογικός τόμος







4



5

μονόλογοι



6

μονόλογοι
(συλλογικό έργο)

ISBN: 978-618-82415-5-8
© τοβιβλίο
Θεσσαλονίκη, 2017

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης
επιμέλεια & διαχείριση υλικού: Μάχη Τζουγανάκη
επιμέλεια κειμένων: τοβιβλίο
e-mail: ekdoseis@tovivlio.net

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Το συλλογικό έργο “μονόλογοι” διανέμεται ελεύθερα

στο διαδίκτυο με άδεια Creative Commons. Η αναφορά
του ονόματος των δημιουργών και του ιστότοπου τοβι-
βλίο.net είναι υποχρεωτική και το έργο διατίθεται μόνο
για μη εμπορική χρήση. 

Επιτρέπεται ελεύθερα η αναδημοσίευση διηγημάτων
και  ποιημάτων η αποσπασματική παρουσίαση της συλ-
λογής με την προϋπόθεση αναφοράς προέλευσης και
δημιουργών.

http://tovivlio.net/
http://tovivlio.net/
http://tovivlio.net/


7

μία πρωτοβουλία από

ISBN: 978-618-82415-5-8

μονόλογοι
συλλογικός τόμος

http://tovivlio.net/


τοβιβλίο.net

8

συμμετέχουν

Θεοφάνης Αθανασόπουλος | Μαρίνος Αχιλλέως
Δώρα Βαξεβανοπούλου | Ελένη Βαρδαξόγλου

Βασιλική Π. | Κατίνα Βλάχου | Κωνσταντίνα Γερονικάκη |
Έφη Γεωργάκη | Νίκος Γιαννόπουλος

Ελένη Χριστίνα Γκαμπούρα | Καλλιόπη Δημητροπούλου
Ζωή Δικταίου | Βασιλική Δραγούνη | Κατερίνα Επιτροπάκη

Νεφέλη Πόπη Ζάνη | Άννα Ζανιδάκη | Ρέα Ζαχαριά
Κώστας Θερμογιάννης | Μαρία Θωμάδη

Κατερίνα Κακολύρη | Βάσω Καρλή | Πόπη Κλειδαρά
Στέλλα Κουρμούλη | Χαρά Κρέτα | Κατερίνα Κρυστάλλη

Άννα Κυριτσιοπούλου | Χριστίνα Κωνσταντουδάκη
Ζωή Κώτσου | Λέλα Λέαντρος | Ιωάννα Μαγοπούλου

Άννα Μάλαμα | Αθηνά Μαραβέγια | Κώστας Μεταλίδης
Λένα Μαυρουδή Μούλιου | Θώμη Μπαλτσαβιά
Γεωργία Μπερμπέρογλου | Νίκος Νασόπουλος

Σοφία Ντούπη | Απόστολος Παλιεράκης
Άκης Παρισιάδης | Καλλιόπη Πασχαλίδου

Αλέξανδρος Πήχας | Χρυσούλα Πλοκαμάκη
Νίκος Πουλικίδης | Άννα Ρουμελιώτη | Έλενα Σαλιγκάρα

Χαρούλα Σμαρνάκη | Χριστίνα Σουλελέ
Ελευθερία Σταματοπούλου | Ευαγγελία Στρατή

Γιώργης Ταξιδευτής | Μάχη Τζουγανάκη
Χριστόφορος Τριάντης | Σωκράτης Τσελεγκαρίδης

Νίκος Φάκος | Ελένη Φλεμετάκη | Νόπη Χατζηιγνατιάδου
Χαρά Χρυσάφη | Γιώργος Ψύλλας

Αγγελική Μαρία Ψωμαδέλλη

http://tovivlio.net/


9

ΠΕΡΙΕΧΟΜΕΝΑ
13
16
18
19
25
26
28
29
30
38
43
44
47
58
59
60
63
68
69
72
73
74
76
77
79
82
84

Η αμνησία της έμπνευσης
Μετρημένες απολαύσεις

Αντίο
Αυλαία

Μια ευχή
Ομορφαίνεις

Αιώνιο καταφύγιο
Ομολογώ

Τα γενέθλια και το Σύμπαν (ενδοσκόπηση)
Το σπανακόρυζο ή τζάμπα όνειρα;

Ο άνθρωπός μου
Φυλακισμένη σκέψη

Περί θανάτου και άλλων ασθενειών
Η Πηνελόπη της Άνοιξης

Και ο μήνας έχει εννιά
Άνθισαν οι μαργαρίτες

Ας επιστρέψουμε στο παιχνίδι
Είμαι μικρός μην το ξεχνάς

Ο Κανένας
Ο υποψιασμένος

Χαμένη ψυχή
Θα παίξω μόνο για σένα

Παιχνίδια αυτογνωσίας
Κάποτε

Το βουβό παράπονο μιας πολυθρόνας
Δεν ήταν δικά σου

Οι πασχαλιές άνθισαν και φέτος



τοβιβλίο.net

10

Ένας μικρός απολογισμός
Όχι λες;
Σε τεντωμένο σχοινί
Το νου σας στα παιδιά
Ευτυχία
Για τα μάτια σου
Η παλέτα
Το ταξίδι
Ο θάνατός σου, η ζωή μου
Σαν τι μοιάζεις
Έναν ορίζοντα ανοιχτό
Μετακόμιση
Θα είχαμε τόσα να πούμε
A cry for love…
Ο δρόμος της ζωής μας
Αρμονία
Μπλε
Αντίο
Δεν μπορεί
Σιωπηλή κραυγή
Τα πουλιά στη στέγη
Όνομα πατρός

86
89
90
95
96
97
98
100
101
104
106
107
108
110
113
115
119
121
123
125
127
131

Η καλή ημέρα απ’ το 
πρωί φαίνεται

Συμβιβασμός
Δε με νοιάζει πια
Αναζητώντας μια λέξη
Ροζ της στάχτης
Το χρωματολόγιο
Γη
Δε μιλώ
Απόγνωση
Γιαγιά
Αστέρια
Μη φοβάστε πάραυτα
Απολογισμός-χωρισμός
Η σκανδάλη
Γεννημένος νικητής
Οι διακοπές
Το μολύβι
Με μια μπουρού θα

ξεγελάμε τους χειμώνες
Ευ-α-θανασία
Νιώσε

133

136
137
140
142
147
150
151
153
155
160
162
164
166
167
168
173
176

180
191

http://tovivlio.net/


μονόλογοι

11

Μεγάλωσα πολύ
Φιλίες

Το σήμερα του χθες
Τόκιο 22

Ο δωδέκατος χρόνος
Πίσω απ’ την πόρτα

Άνθρωποι χαμαιλέοντες
Τις πταίει;

Αντίο
Όπως όλοι οι άνθρωποι…

Πέρασμα
Βαλσαμωμένος

Όνειρα γεμάτα χρώμα
Οι αόρατοι ήρωες

Άλλο το ένα, άλλο το άλλο
Αγάπησε τον εαυτό σου

Θέλω ξανά
Εντός-Εκτός

Χριστούγεννα για μένα
Εξομολόγηση

Η μάγισσα φοριέται στην
καρδιά

193
198
200
202
204
213
215
217
219
220
226
229
231
232
233
237
239
240
243
245
246

Αντίσταση – Δημοκρατία
– Ελευθερία

Το πιθάρι της Πανδώρας
Επαφή

Ο εσωτερικός μας απολογισμός
Το παλτό

Το πάτωμα
Να ζούμε

Νανούρισμα
Λεβιάθαν

Σκοτεινοί διαβάτες
Σε σταθερή κατεύθυνση

Δε μετανιώνω
Από τα δικά μου μάτια

Το κουλούρι της νεοπλουσιάς
Μια οικογενειακή ιστορία

Η πολυθρόνα
Το φλεγόμενο δωμάτιο

Το πριν και το τώρα
Περί φωτός και σκότους

Φύγε
Ποιος είσαι;

251

252
254
255
259
262
266
268
269
270
271
276
279
280
282
286
290
292
297
298
299



12



Η αμνησία της έμπνευσης

Απόψε θέλω να προσευχηθώ. Ακόμα κι αν ο Θε-ός δεν υπάρχει, κάπου θα βρίσκεται. Δε γνωρίζωαπό επικλήσεις, κανένα τάμα δεν έχει συγκεραστεί
με τις κλωστές της θλίψης μου, δεν προσμένω σε θαύμα,
γιατί απλά δεν το πιστεύω. Κάπου όμως μέσα στην α-
νάσα του κόσμου, στη θαλπωρή των τοπίων, στο κουρά-
γιο των εξοχών, κάπου, ένας απόμακρος και δυστυχής
θα υφαίνει το πρόσωπό του από τη στοργή του Θεού,
δεν είμαι εγώ, επειδή εγώ δεν πιστεύω στο θαύμα. Ακό-
μα κι αν ο Θεός δεν υπάρχει, κάπου βρίσκεται.

Χωρίς το σκάφανδρό μου, εγκαταλελειμμένος από
τη δύναμη των πνευμόνων μου, προδομένος από τους
εθισμούς μου -που δε λειτουργούν λυτρωτικά και αυτοί,
όπως παλιά- η βύθισή μου στην παλίρροια αναγνωσμάτων,
κειμένων που ομοιάζουν με επικήδειους, βιβλία που ξα-
ραχνιάζονται από την αφή μου, είναι τα μοναδικά εξαρ-
τήματά μου να διατηρούμαι. Περιφέρω τη δυστυχία μου
στις ενυπόγραφες σελίδες άλλων, που υπήρξαν πριν από
μένα και ήταν και οι ίδιοι σαν εμένα, αν όχι χειρότερα
εύπιστοι στη χίμαιρα της δυνατότητας. Φωνάζω ένα
γνωστό όνομα μέσα στα γραπτά τους, αλλά η ηχώ τους
πνίγει τη φωνή μου και η φωνή μου πνίγει μετά εμένα.
Πάντα έτσι γινόταν, αλλά τότε είχα την ονειροπόληση
ότι επιβιώνω. Προδομένος από τους εθισμούς μου, που
λειτουργούν λυτρωτικά κι αυτοί, όπως παλιά.

Πού θα τελειώσουν όλα αυτά; Πώς; Το τζάκι καίει

13



ακόμα δύο ξύλα κι εγώ τα παρατηρώ. Είχα την ψευδαί-
σθηση της ανωτερότητας. Ότι είμαι ανώτερος από αυτά
τα δύο ξύλα, που κάποτε ήταν ενιαία μάζα και απλά δια-
μελίστηκαν για χάρη μου. Παρατηρούσα τη χημική
τους σύσταση που άλλαζε. Η τραχύτητα της επιφάνειάς
τους γινόταν στάχτη, απαλή, άθυρμα στις διαθέσεις κάθε
ανέμου, που ακόμα κι αν δεν κινεί, κινείται και δεν
ξέρουμε από πού πνέει και πού πηγαίνει. Ωστόσο η
χρησιμότητά των ξύλων, ακόμα και της στάχτης, έχει
μια πιο ισχυρή προσέγγιση από τη δικιά μου υποτιθέμενη
ανωτερότητα. Δε διαφέρουμε σε τίποτα. Μονάχα στη
χημική σύσταση διαφέρουμε, λίγο μετά την αποσύνθεση.
Ξαφνικά ένιωσα πως κρυώνω. Πότε θα τελειώσουν όλα
αυτά; Πώς;

Ήταν η πρώτη επίκληση που έκανα. Ζήτησα από τον
«μάγο» οινόπνευμα να δράσει. Εκεί που δεν μπορεί κα-
μιά εσωτερικότητά μου να με ζεστάνει. Πλέον περιφέρω
τη θαλπωρή της θύμησής της από το άκρο της λησμονιάς
στο άλλο άκρο της θύμησης. Και τα όρια δεν είναι δια-
κριτά. Η έμπνευση έχει μνήμη. Μια μνήμη τυραννική.
Δε φθείρει, δεν αποτελειώνει, μα όταν ξεχνά εκμηδενίζει.
Το κελάρι μου είναι σχεδόν άδειο. Η αλκοολική ζύμωση,
όλων των άδειων μποτιλιών, συνεχίζει να ωριμάζει στο
αίμα μου. Μου απέμεινε μόνο ένα μπουκάλι παλαιωμένο
Αρμανιάκ. Δημιουργούσε τη σκληρότητα της γεύσης
του χρόνια, σε δρύινα βαρέλια, και το κρατούσα για
εξαιρετικές περιπτώσεις. Καμιά περίπτωση δεν ήταν
εξαιρετική στη ζωή μου κι αν καμιά φορά υπήρξε, επει-
δή και η μοίρα κάποτε ξαποσταίνει στη σκιά του ανέ-
γνωρου, δεν είχα την ασφάλεια της ματαιότητας να το
αντιληφθώ. Απόψε όμως θ’ ανοίξω το μπουκάλι. Δε συ-

τοβιβλίο.net

14

http://tovivlio.net/


ντρέχει καμιά εξαιρετική περίπτωση, δε θα πιω για κάτι
που συμβαίνει τώρα, έχει πολύ καιρό να συμβεί κάτι,
αλλά θα το πιω για να θυμηθώ, όχι όμως από νοσταλγία.
Θα πιω για κάποιους περασμένους θριάμβους, που ποτέ
δεν τους κατάλαβα, τη στιγμή που συντελούνταν. Η νο-
σταλγία, άλλωστε, θέλει δύναμη να αντιμετωπιστεί κι
εγώ είμαι μονάχα η ήρα μέσα σε ένα ψιλοκοσκινισμένο
σιτάρι. Και νιώθω πως η έμπνευση έχει μνήμη. Μια
μνήμη τυραννική.

Απόψε θέλω να προσευχηθώ. Ακόμα κι αν ο Θεός
δεν υπάρχει, κάπου θα βρίσκεται. «Βοηθώντας βέβαια
και ο ευσπλαχνικός αλκοολισμός», ανακάλυψα που είχε
καταχωνιαστεί και έβριθε συνεχώς από σύμβολα σκονι-
σμένα στους καιρούς. Είναι μέσα μου ένας θεός, ένας
θεός πεθαμένος, δεν ξέρω κι αν έζησε ποτέ, που με υπο-
τάσσει να ζητώ ένα παντοτινό έλεος από τη σήψη της
ύπαρξής του. Είναι ένας θεός καμωμένος από ανθρώπινα
χαρακτηριστικά, που κάποτε ξυπνά από τον λήθαργο
του θανάτου του και στέλνει τις ορδές ζωντανών βαρβάρων
να πολιορκήσουν τα σύνορά μου, αλλά ποτέ να μην τα
κατακτούν. Η αναμονή μιας καταστροφής είναι χειρότερη
από την ίδια την καταστροφή. Έτσι αρχίζω να αφανίζω
μόνος μου ό,τι με ορίζει. Ο δικός μου θεός είναι πεθα-
μένος, ακόμα κι αν δεν έζησε ποτέ, και ιδιαίτερα τυραν-
νικός. Όπως και η μνήμη της έμπνευσης.

Και είναι και εκείνη η ανταύγεια... Μια βραδινή, χει-
μωνιάτικη προσευχή που θέλω να κάνω. Όχι σε κάποιο
θεό. Αλλά μονάχα όταν συλλογίζομαι ή όταν βλέπω
εκείνη την ανταύγεια μέσα από τις στάλες μιας χρυσαφένιας
βροχής...

Άκης Παρισιάδης

μονόλογοι

15



Μετρημένες απολαύσεις

Μετρημένες οι απολαύσεις σου. Ενοχικά πολλέςφορές σε βλέπω να αρπάζεις κομμάτι από τοφυλαγμένο γλυκό σου. Κείνο που περιμένει
τη γιορτή. Κείνο που περιμένει μια γιορτή. Και μου
μοιάζεις.

Είμαστε όλοι εκείνοι. Αυτοί οι θρασύδειλοι. Αυτοί οι
υποταγμένοι. Ποιος είναι εκείνος που έβαλε όρια στη
χαρά; Ποιος στην αγάπη; Τι πάει να πει τόσο όσο μπο-
ρώ, τόσο όσο αντέχω, τόσο όσο με παίρνει να μιλώ; Σε
κοιτάζω. Γεμάτος τύψεις μαρτυράς τους πειρασμούς σου
στο χαρτί, στον αέρα, στους δαίμονες της νύχτας σου.
Και απορείς. Και απορώ. Ποιος μας έφτιαξε τόσο σιω-
πηλούς; Ποιος μας έβαλε σε τούτο το σκοτάδι;

Σε βλέπω συχνά να κρατιέσαι. Να μη βγάζεις ετούτο
τον θυμό. Να μην κάνει καμιά ηχώ το παράπονό σου.
Η αδικία σου. Υποτακτικές οι κινήσεις σου. Απροβάριστες
λες ότι είναι. Μα σε τούτο το θέατρο της ζωής έχεις
κάνει χιλιάδες υποκλίσεις. Έχεις ξενυχτήσει με καλο-
δουλεμένους διαλόγους μονολόγους. Θα πεις. Δε θα
πεις. Θα σου πουν. Δε θα σου πουν. Και σβήνεις και
γράφεις το σενάριο. Και όλο λες ότι θα το ζήσεις. Μα
το προτιμάς στο σανίδι.

Οργώνεις τη ζωή με μια δεύτερη απλησίαστη. Του
κόσμου υπογράφεις δυο ζωές κι ας σου δόθηκε μία.
Πού θα σε βρω; Πού θα με βρεις; Φωτεινοί φάροι γινό-
μαστε σε ολόμαυρες θάλασσες, μα δεν ενώνονται πουθενά;

16



Τζάμπα τα αφρισμένα μας κύματα. Τζάμπα τα κοράλλια,
τα κοχύλια, τα βότσαλα στις ακτές και οι χρυσαφένιες
μας αμμουδιές.

Σε κοιτάζω και σε νιώθω τόσο καλά που ένα κλικ να
κάνει το μυαλό νομίζω πως κοιτάζω στον καθρέφτη.
Πιάνω το πρόσωπο. Πρόσωπο προσωπείο. Νεκρό
σημείο. Θα με βρω. Θα σε βρω. Πίσω από τις ρυτίδες
των ανεκπλήρωτων. Θα βρεθούμε. Πίσω από ένα άτακτο
ρολόι, πίσω από τα καταπιεσμένα μας λόγια, ανάμεσα
σε αβάσταχτες σιωπές. Παράτες και παράτες από μεθυ-
σμένα βράδια που ποτέ δεν ξημέρωσαν.

Μετρημένες οι απολαύσεις σου. Ενοχικά πολλές
φορές σε βλέπω να αρπάζεις κομμάτι από το φυλαγμένο
γλυκό σου. Κείνο που περιμένει τη γιορτή. Κείνο που
περιμένει μια γιορτή. Και μου μοιάζεις...

...και σου μοιάζω...
Μάχη Τζουγανάκη

μονόλογοι

17



Αντίο
Ζωή, θάνατος
δυο σύντροφοι χέρι χέρι πιασμένοι.
Ούτε χαρούμενοι, ούτε λυπημένοι.
Απλώς πορεύονται στον κόσμο που εμείς γνωρίζουμε.
Στον κόσμο που η τύχη έφερε και εμάς να ζήσουμε
Σαν κόκκοι άμμου, κάποιες ανάσες να χαρούμε.
Φως, αέρα και νερό στο σώμα μας να νιώσουμε
Και άλλοι ήσυχα, άλλοι ταραγμένα να φύγουμε
Γιατί αλλιώς να κάνουμε, δεν μπορούμε.
Ο ερχομός χαρά
Το κατευόδιο, λύπη.
Έτσι είναι από πάντα τα πράγματα.
Έτσι είναι μοιρασμένα
Σε κάποιον τίποτα να μη λείπει.
Στο πάνω χείλος μέρα
Στο κάτω νύχτα.
Όταν ανοίγουν, λόγια πουλιά μπορούν και δίνουν χαρά
Γλυκαίνουν καρδιές, φωτίζουν ψυχές
Ή πολλές φορές δάκρυα στα μάτια, πόνο στο κορμί του
άλλου.
Τι μάταια αλήθεια είναι όλα αυτά,
Αφού μετά, όταν τα χείλη κλείσουν,
τίποτα, τίποτα πια,
Ούτε χαρά, ούτε πόνο μπορούν να προκαλέσουν.
Μόνο να σταθούν στη θέση που πρόλαβαν να βρουν
Και έτσι απλώς να λιώσουν

Καλλιόπη Πασχαλίδου

18



Αυλαία

Έκανα όπως μου είπε. Να, ετοίμασα τη βαλίτσαμου και τον περιμένω. Όχι ότι κατάλαβα καιπολλά από το τηλέφωνο, μα κατάλαβα αρκετά.
Πρέπει να φύγω, λέει. Να εξαφανιστώ. Με είδαν, λέει,
και η αστυνομία ερευνά. Όπου να ’ναι θα φανεί. Να με
συλλάβει για απόπειρα ανθρωποκτονίας από πρόθεση
και μάλιστα εκ προμελέτης.

Βλακείες, λέω εγώ. Και πώς θα μπορέσουν, μωρέ, να
αποδείξουν οτιδήποτε; Εντάξει, υπάρχουν μάρτυρες που
με είδαν εκεί το βράδυ. Ε, και; Το πρωί είχα φύγει. Πώς
θα αποδείξουν ότι το έκανα εγώ; Θα μου πεις, μπορεί
να με αναγκάσουν να ομολογήσω. Μπορεί. Μπορεί όμως
και όχι. Είμαι σκληρός εγώ. Δε σπάω εύκολα. Μετά
υπάρχει και το όπλο. Πού θα το βρουν όμως; Θα μου
πεις, αφού το έχω πάνω μου. Ναι, μα δε θα το έχω για
πολύ. Μόλις βγω από δω μέσα, θα φροντίσω να το εξα-
φανίσω. Ίσως να έπρεπε να το είχα κάνει ήδη, μα δεν το
σκέφτηκα αυτό τότε. Άσε που μπορεί και να μου
χρειαστεί. Καλά είναι λοιπόν στην τσέπη μου. Με κάνει
πιο δυνατό, πιο κυρίαρχο και πιο ασφαλή.

Μα, από ποιον άραγε κινδυνεύω περισσότερο, αν όχι
από τον ίδιο μου τον εαυτό; Ποιος με πιέζει περισσότερο,
από εμένα τον ίδιο; Ποιος γίνεται τόσο φορτικός με
όλες αυτές τις ερωτήσεις, αν όχι το είναι μου ολόκληρο;
Και τι ερωτήσεις είναι αυτές; Δύσκολες. Δύστροπες. –Τι
πήγες και έκανες; –Γιατί το έκανες; –Είσαι λοιπόν ένας

19



φονιάς; –Πού είναι τώρα εκείνη που σε αγαπούσε; –Για-
τί δεν είναι εδώ να σε ευχαριστεί που την απάλλαξες; –
Γιατί δεν είναι εδώ να σε παρηγορεί; Ερωτήσεις που
πρέπει να τις απαντήσω όλες εγώ. Μόνος μου! Χωρίς
κάποιος να με βοηθήσει.

Ο μόνος που με βοηθά είναι ο αδερφός μου. Και
αυτός από ανάγκη το κάνει. Γιατί είναι αδερφός μου.
Όχι επειδή θέλει, όχι επειδή με αγαπάει, μα επειδή έτσι
πρέπει. Είναι καλό αυτό; Θα έπρεπε ίσως να χαίρομαι;
Δε χαίρομαι. Μάλλον θα προτιμούσα να με άφηνε μόνο
μου, έτσι που σκέφτεται. Όταν του τηλεφώνησα και του
ζήτησα βοήθεια, δεν το έκανα επειδή ήταν αδερφός μου,
μα επειδή μόνο εκείνον ήθελα να δω. Μόνο σε εκείνον
ένιωθα καλά να μιλήσω. Και όχι επειδή είναι αδερφός
μου, μα επειδή τον αγαπώ. Δεν έχω άλλον να αγαπήσω
πέρα από εκείνον. 

Η Ζωή με άφησε. Με ξεγέλασε. Δεν είναι μαζί μου
πια. Προτίμησε τον άλλο. Είμαι μόνος. Και ποιος φταίει
που είμαι μόνος; Εκείνη.
(Με ένταση.)

Εκείνη που πήγε και πέθανε, ενώ μου ορκιζόταν πως
δε θα με άφηνε ποτέ. Εκείνη που μου έλεγε πως, κι αν
όλα γύρω μας χαθούν, κι αν όλα καταρρεύσουν, θα
έχουμε πάντα ο ένας τον άλλο να νοιαζόμαστε. Και
όμως, με την πρώτη αδιαθεσία, κατέρρευσε, πέθανε. Με
παράτησε. Και έμεινα μόνος και έρημος να τρέχω πίσω
από μία ζωή που ούτε σημασία δε μου έδινε.
(Χαμηλώνει τον τόνο.)

Και όμως, εγώ την είχα τόσο πολύ ανάγκη!
(Κάθεται και βάζει τα χέρια του στο κεφάλι. Με παραδομένη
φωνή ψιθυρίζει σχεδόν κλαίγοντας.)

τοβιβλίο.net

20

http://tovivlio.net/


Μητέρα! Αχ πολυαγαπημένη μου, εσύ, μητέρα. Γιατί
με άφησες; Γιατί; Δε σκέφτηκες, άραγε, τι θα απογίνω
χωρίς εσένα; Εγώ που δεν είχα μάθει να ζω έξω από
σένα, από την προστασία σου, από τη στοργή σου; Εγώ
δεν ήμουν ο αγαπημένος σου; Εγώ δεν ήμουν η ζωή
σου όλη; Έτσι δεν έλεγες; Πώς μπόρεσες λοιπόν και με
άφησες;
(Σηκώνεται οργισμένος και αρχίζει να μονολογεί πηγαίνοντας
πάνω κάτω ξανά.)

Εσύ φταις για όλα. Αν είχες κρατήσει τον λόγο σου
και έμενες κοντά μου, τώρα δε θα βρισκόμουν σε αυτή
τη θέση. Ούτε και θα είχα ποτέ την ανάγκη της Ζωής.
Μα ήταν η μοναδική που μπορούσε να καλύψει το κενό
σου και με έκανε να νιώθω ασφαλής. Οπότε και εγώ την
κυνήγησα και να το αποτέλεσμα. Πυροβόλησα έναν άν-
θρωπο. Πώς μπόρεσα αλήθεια και τράβηξα τη σκανδάλη;
Είμαι άραγε τόσο γενναίος ή μήπως είμαι ένα κτήνος;
Τι από τα δύο είμαι άραγε, μητέρα; Γενναίος ή κτήνος;

Εκείνη τη στιγμή της έξαψης, της απόλυτης υπερδιέ-
γερσης του εαυτού μου ένιωθα πως ήμουν γενναίος. Ά-
τρωτος. Καμάρωνα και ένιωθα την υπέρτατη ηδονή
τραβώντας τη σκανδάλη. Πόση γλύκα έχει η στιγμή που
νιώθεις πως ξεπερνάς τον εαυτό σου και τον φτάνεις στο
σημείο της αποκορύφωσης, της ταύτισης σχεδόν με το
θείο! Ναι, πράγματι έτσι ένιωθα. Κρατούσα το όπλο
στα χέρια μου, σταθερά και θαρρετά, και αποφάσιζα να
αφαιρέσω μια ζωή. Έτσι όπως κάνει και ο Θεός. Έτσι
όπως αποφάσισε και πήρε και τη δική σου, μητέρα.
Ένιωθα λοιπόν πως πλησίαζα, έφτανα ψηλά. Τέτοια ευ-
χαρίστηση και αγαλλίαση δεν είχα νιώσει σχεδόν ποτέ.
Ω, τι έξαψη ήταν αυτή!

μονόλογοι

21



Μετά όμως... Μετά άρχισε το δράμα στο κεφάλι
μου. Έφυγε η έξαψη και η χαρά και έμεινε μόνο μία
σκέψη: σκότωσα έναν άνθρωπο. Αφαίρεσα μία ζωή. Πώς
να αγαλλιάσει πια η ψυχή μου; Πώς να την πείσω ότι
έτσι έπρεπε να γίνει; Διεκδικεί την τιμωρία μου. Αποφάσισε
πως είμαι ένα κτήνος που πρέπει να πληρώσει για ό,τι
έκανε. Καμία πράξη δε μένει ατιμώρητη, μητέρα. Καμία.
Και όλες οι Ερινύες του κόσμου τώρα πια έχουν πέσει
πάνω μου και μου τριβελίζουν το μυαλό. Δε σταματούν
να μου ψιθυρίζουν: φονιά, φονιά... Δε σταματούν ποτέ.
Κάθε στιγμή, κάθε λεπτό, στον ύπνο μου και στον
ξύπνιο μου. Δεν μπορώ μήτε να τις απειλήσω μήτε να
τις καλοπιάσω. Αυτές εκεί, αποφασισμένες, να με κάνουν
να πληρώσω. Πώς, με ποιον τρόπο, άραγε πρέπει να
πληρώσω; Με το να μπω στη φυλακή; Η αλήθεια είναι
πως το σκέφτηκα πολύ σοβαρά αυτό. Αν πράγματι
αυτός είναι ο τρόπος για να τις κάνω να σταματήσουν,
σκέφτηκα να το κάνω. Να μπω στη φυλακή. Έστω και
για πάντα. Αν αυτός είναι ο τρόπος για να κατευνάσω
την οργή τους, ας είναι. Θα πληρώσω το τίμημα φτάνει
αυτές να πάψουν.

Μα... μόλις μου τηλεφώνησε ο Μάρκος και μου είπε
πως η αστυνομία είναι στα ίχνη μου και όπου να ’ναι θα
έρθει εδώ, κάτι μέσα μου σκίρτησε, κάτι τράνταξε. «Θα
έρθουν να με συλλάβουν; Άρα θα πληρώσω και επιτέλους
θα λυτρωθώ.» Αυτή έπρεπε να ήταν η πρώτη μου σκέψη,
μα δεν ήταν. Η πρώτη μου σκέψη ήταν να γλυτώσω, να
ξεφύγω, να το σκάσω. Αμέσως ξέχασα τις τύψεις, τις ερι-
νύες που με κυνηγούν. Λειτούργησα σαν ένα δειλό αν-
θρωπάκι που αμέσως φοβήθηκε και ψάχνει να κρυφτεί
για να γλιτώσει. Άρα, μητέρα, δυστυχώς, δεν είμαι

τοβιβλίο.net

22

http://tovivlio.net/


απλώς ένα κτήνος, μα ένα απελπισμένο και δειλό κτήνος.
Κρίμα και αλλιώς με φανταζόμουνα, μα έφτανε μια
μικρή απειλή για να φανεί ο πραγματικός μου εαυτός.
Οπότε τώρα, τι μένει; Να ζήσω με τις ενοχές μου μα
και με τη σκέψη πως είμαι ένας δειλός. Γιατί θέλει
τόλμη και γενναιότητα να σταθείς όρθιος και να πεις
έφταιξα και είμαι εδώ, συνειδητά, για να πληρώσω. Κάτι
που εγώ δεν έχω. Κάτι που εσύ ποτέ δε μου έμαθες, μη-
τέρα. Και να σου ο Μάρκος, σε αυτή την ιδιαίτερη
στιγμή, να μου λέει να ετοιμάσω τη βαλίτσα μου και να
τον περιμένω. Θα μου φέρει ένα πλαστό διαβατήριο,
λέει, ώστε να καταφέρω να φύγω από τη χώρα. Επιβραβεύει
δηλαδή τη δειλία μου, την ανημποριά μου για θάρρος.
Και εγώ τον υπακούω, τον ακολουθώ. Από τους δυο
μας εκείνος ξέρει καλύτερα. Μα σάμπως νοιάζεται για
μένα μην τυχόν και μπω στη φυλακή; Μάλλον για το
όνομά του νοιάζεται. Θα λένε: «Να, ο αδερφός του
φονιά.» Πόσο άσχημα ακούγεται αυτό! Ίσως κατά βάθος
και να τον καταλαβαίνω. Ίσως και εγώ το ίδιο να έκανα.
Μα όπως και να ’χει, το πρόβλημα τώρα είμαι εγώ και
όχι εκείνος. Εγώ, που πρέπει να ζήσω όλη μου τη ζωή
ως ένας δειλός και καταδιωκόμενος φυγάς.
(Σταματάει να περπατάει. Παύση για λίγο. Κοιτάζει στο
κέντρο. Σα να τον κεραυνοβόλησε μια δυνατή σκέψη, τα μάτια
του φωτίζονται.) 

Κι αν δεν κάνω τίποτα από όλα αυτά; Τίποτα από
όσα περιμένουν οι άλλοι από μένα; Η αστυνομία περιμένει
να παραδοθώ, ο Μάρκος περιμένει να το σκάσω. Αν,
λοιπόν, δεν τους κάνω τη χάρη; Αν κάνω κάτι αποκλειστικά
δικό μου; Κάτι που να το έχω σκεφτεί μόνος μου και να
το έχω επιλέξει ελεύθερα και με τόλμη; Τότε μπορεί και

μονόλογοι

23



να με δουν όλοι αλλιώς. Όπως μου αρμόζει! Γιατί, τι θα
μείνει άραγε από μένα, αν όχι αυτό που θα δείξω
φεύγοντας από τη ζωή; Ναι, λοιπόν, αυτό θα κάνω. Θα
αποφασίσω εγώ και θα είμαι κυρίαρχος, για μοναδική
ίσως φορά, των πράξεών μου. Αντίο δειλία, αντίο Ερινύες.
Αντίο φόβοι, αντίο μοναξιά. Αντίο Ζωή!
(Τραβάει από τη ζώνη του παντελονιού του το όπλο του.
Ακούγεται πυροβολισμός.)

Ευαγγελία Στρατή

τοβιβλίο.net

24

http://tovivlio.net/


Μια ευχή

Κρυώνω. Τα χέρια μου παγώνουν, μα δε με νοι-άζει. Περπατώ γρήγορα ανάμεσα στις λαμπερέςβιτρίνες της πόλης αδιαφορώντας για τον κα-
λοντυμένο κόσμο αλλά και για τα βλέμματα απορίας
που μου χαρίζει. Δεν αδικώ κανέναν -η αμφίεσή μου
μόνο Παραμονή Πρωτοχρονιάς δε θυμίζει. Κι όμως
κάποτε ήμουν κι εγώ σαν όλους αυτούς. Λαμπερή και
κομψή βάδιζα πάνω στις ψηλοτάκουνες γόβες που μου
χάρισες -εκείνες με τα στρας. Θυμάμαι πόσο με καμά-
ρωνες. 

Φτάνω λαχανιασμένη στη στάση για τη γραμμή δύο.
Το ίδιο παγκάκι, το ίδιο μηχάνημα πώλησης εισιτηρίων.
Όλα στη θέση τους όπως τότε. Κάνω την τρελή σκέψη
πως ίσως σε δω να περιμένεις το λεωφορείο. Μάλλον
ακολουθείς άλλη γραμμή πια. 

Έφταιξα; Δεν ξέρω. Μπορεί. Είναι από εκείνες τις
φορές που νομίζεις πως τα θέλεις όλα, μα το μόνο που
χρειάζεσαι το έχεις ήδη. Το κατάλαβα αργά και τα
δάκρυα δεν έχουν αξία πλέον. Άλλωστε έχω χρόνια να
κλάψω. 

Οι ήχοι από τα βεγγαλικά με αποσπούν. Τρομάζω
από τα χαρούμενα ξεφωνητά. Οι ευχές που ακούγονται
θολά είναι τόσο αναμενόμενες. Εγώ εύχομαι κάτι δια-
φορετικό: να κατεβάσω κάποτε από το πατάρι τις γόβες
μου -εκείνες με τα στρας...

Έλενα Σαλιγκάρα

25



Ομορφαίνεις

Δεν ομορφαίνεις απαραίτητα μόνο όταν ερωτεύεσαι.Ομορφαίνεις κι όταν ηθελημένα χωρίζεις, όταναποκτάς υψηλότερη αυτοπεποίθηση κι αυτοε-
κτίμηση, όταν θέτεις στόχους και τους πετυχαίνεις, όταν
συνεχίζεις με ορμή και πάθος να ονειρεύεσαι, ομορφαίνεις.
Όταν τα λάθη σου δεν είναι αποτυχίες για σένα μα μα-
θήματα ζωής!

Ομορφαίνεις, όταν κάθε πρωινό σε ξυπνά μια ακαθό-
ριστη εσωτερική μουσική, όταν έχεις αποβάλει κάθε
τοξική σκέψη και κάθε τοξικό άνθρωπο απ’ τη ζωή σου,
όταν αποφεύγεις όσους δεν έχουν το σθένος να αποδεχτούν
την αλήθεια σου, όταν σκέφτεσαι μόνο θετικά και θετικά.
Τις στιγμές που μένεις μόνος και φωνάζεις χαμογελώντας
«έχω εμένα!» τότε ομορφαίνεις.

Όταν φυλάς βαθιά μέσα σου ανθρώπους, πρόσωπα
και λέξεις σπουδαίες, ομορφαίνεις. Όταν εκπέμπεις θε-
τική αύρα κι αγάπη απ’ την ύλη σου και συχνάζεις σε τό-
πους όπου αγαπιέσαι, ομορφαίνεις! Όταν χάνεσαι στα
μάτια των παιδιών, πολύ ομορφαίνεις!

Ομορφαίνεις όταν περπατάς μέσα στη βροχή δίχως
να φοβάσαι μην τυχόν και βρέξεις τα ρούχα σου, όταν
με τις ώρες ξαπλώνεις στη γη και δε σ’ απασχολεί αν λε-
ρωθείς, κοιτώντας ουρανό κι ακούγοντας τις ανάσες του
ανέμου επάνω στο πράσινο, επάνω στα μαλλιά και στο
πρόσωπό σου. Εκείνες τις ώρες που γίνονται πιο στέρεες
οι ρίζες σου και ταυτόχρονα πιο ελεύθερα τα φτερά

26



σου, ομορφαίνεις.
Ομορφαίνεις, όταν δε βλέπεις τη ζωή ως μια πεζή

καθημερινότητα, μα ως Αμαζόνα Ποίηση τότε ομορ-
φαίνεις!

Γι’ αυτό μη με ρωτάτε αν ερωτεύτηκα!
Νόπη Χατζηιγνατιάδου

μονόλογοι

27



Αιώνιο καταφύγιο

Εδώ ειπώθηκαν και έγιναν τόσα πολλά. Από ένααγνό σ’ αγαπώ ως ένα αμετάκλητο χωρίζουμε,από ένα αθώο φιλί ως τον απόλυτο έρωτα, από
ένα ταξίδι της λησμονιάς ως αυτό της ανάμνησης.

Χαράζουμε κάθε φορά τη δική μας ιστορία. Μας πε-
ριβάλλει το κλίμα των εποχών και των ανθρώπων που
τις συνόδεψαν. Άλλοτε ήταν ψυχρό και με κλάματα,
άλλοτε ήταν καλοκαίρι και χέρι χέρι με τα κοντομάνικα
δίνονταν όρκοι που δε θα έσπαγαν ποτέ, άλλοτε η
μοναξιά κυριαρχούσε και άλλοτε, καθώς τα φύλλα
έπεφταν, υποτάσσονταν οι ψυχές και τα σώματα και
αφήνονταν στη συγκίνηση της στιγμής.

Όλοι έχουμε ζήσει εκεί, σ’ ένα τέτοιο μέρος, ή
υπήρξαμε περαστικοί κι ακόμα σταματάμε για να θυμη-
θούμε ή να ξεχάσουμε, να γελάσουμε ή να κλάψουμε
δυνατά.

Βρίσκουμε καταφύγιο, ονειρευόμαστε, χαλαρώνουμε,
αγχωνόμαστε... τα πάντα. Είναι το κατάλληλο μέρος για
να έρθουμε πιο κοντά στις δυνάμεις και στις αδυναμίες
μας, πιο κοντά στον αληθινό εαυτό μας.

Πόπη Κλειδαρά

28



Ομολογώ

Ομολογώ στο άφεμα του ήλιου, στο πέρασματου φεγγαριού, στο όμορφο στρώμα -πορφυρόμου ακόμα- των αστεριών το πουπουλένιο, το
μεταξένιο, μία ζωή μα τι ζωή χρυσάφι και αργυρό και
χάλκινο, δρομέας της πρώτος και τελευταίος πως έγινα.

Ομολογώ μέσα στον προσδοκώμενο χρόνο το απροσ-
δόκητο δευτερόλεπτο λυσσαλέα πως ζήλεψα, γήτεψα.
Στον λογαριασμό στο ταβερνάκι της ζωής θελήσαμε μα
αμελήσαμε το πουρμπουάρ-ορεβουάρ, εγώ και εγώ δι-
πλοί εαυτοί μεγάλοι μικροί σε ανηφόρα κατηφόρα αγώνα
πως κάναμε.

Ομολογώ πως στο μεγαλύτερο όνειρο ξενύχτι έκανα,
παρανομώντας-νομοθετώντας μία αντίληψη στερεή μα
μετέωρη πως κάτι έμαθα, κάτι έφτιαξα, μα κάτι ξέχασα
κάτι χάλασα όσο άντεξα όσο δεν άντεξα.

Ομολογώ σαν ερχόταν η μέρα, αέρα-φοβέρα μου
έβαζα κι όλο πρόσταζα κι όλο χώριζα και ξεχώριζα,
λίγα λάθη μου όλα πάθη μου, μα ήταν όλα στο σχέδιο,
πονηρό το προσχέδιο μιας αόρατης νύμφης, μοίρα μου
λέγανε κι όλοι κλαίγανε μα δε λέγανε. Δε μου λέγανε...

Ομολογώ πως δεν κράτησα-παραπάτησα στην υπό-
σχεση πως αν φύγει ο χρόνος, θα τελειώσει κι ο πόνος,
θα ανοίξει ο δρόμος, θα λυτρώσει η γνώση και σοφός-
παραλίγο νεκρός -σε μια νέα μου διάσταση- της ζωής
μου παράταση -τυχερός και ευτυχής θα μικραίνω...

Μάχη Τζουγανάκη

29



Τα γενέθλια και το Σύμπαν
(ενδοσκόπηση)

Θεέ μου, ΓΕΡΑΣΑ! Πώς πέρασαν τα χρόνιαέτσι; Ένα δάσος από φλογισμένα δέντρα, τααναμμένα κεριά στην τούρτα μου επάνω. Τα
στρίμωξα να κάνω χώρο να καρφωθούν όλα. Αλίμονο
αν χώρο, δε βρω. Γιατί θα είναι σα να παραδεχτώ όχι
μόνο ότι γέρασα, αλλά ότι τέλειωσα. Τέλειωσα σαν το
γλυκό που λιώνει από την πυρκαγιά του κερένιου δάσους
μου. Ας μη σβήσει η πυρκαγιά. Ας καούν τόσο το δά-
σος όσο και το γλυκό και εγώ σαν ένας νέος Νέρωνας ας
καθίσω εκεί πλάι να θαυμάζω το έργο του εμπρησμού
μου υπό τις επευφημίες των φίλων μου και τις εγκάρδιες
ευχές τους.

«...μεγάλη να γίνεις, με άσπρα μαλλιά...»
Ωραία η ευχή, θα μπορούσε να είναι καλύτερη:
«...γριούλα να γίνεις και να ’σαι καλά».
Δε θα ήταν πιο σωστό;
Κοίταξε πώς λιώνει η τούρτα. Τόση η ζέστη. Μα δεν

πειράζει. Υπάρχει άλλη μία στο ψυγείο, μία γερή, να α-
ντικαταστήσει τη δεινοπαθούσα. Και εγώ, είπαμε. Θα
κάθομαι να θαυμάζω τον εμπρησμό μου χωρίς να αγχώ-
νομαι. Και πάντως, γλυκό, θα φάνε οι καλεσμένοι μου,
όπως και να ’χει.

Μερικοί κακεντρεχείς και άσπονδοι φίλοι μου προ-
σπαθούν παρόλο το ολοκαύτωμα να μετρήσουν τα κεριά.
Μα πλάκα κάνουν; Αυτό είναι αδύνατον. Όχι μόνο

30



ένεκα του μεγάλου πλήθους των κεριών, αλλά από τη
σύμμαχό μου φωτιά, που ένωσε εκεί στην κορυφή, τις
μικρές φλόγες και τις έκανε μία. Το δάσος καίγεται. Να
δούμε πώς προτίθεμαι να το σβήσω.

–Πόσα ήταν τελικά τα κεράκια σου, φίλη καλή μας;
–Περιμένεις να σου πω ε; Δε θα το κάνω. Γιατί, όπως

λέει ο Όσκαρ Γουάιλντ: «μην εμπιστεύεσαι γυναίκες που
σου λένε την ηλικία τους. Αφού μπορούν να το κάνουν
αυτό, μπορούν να κάνουν τα πάντα». Θα μπορούσα να
είχα βάλει ένα και μόνο κερί να καίει εκεί μόνο του συμ-
βολικά, μα δε θα ήταν το ίδιο. Θα μπορούσα πάλι να
είχα βάλει δύο χρωματιστούς κερένιους αριθμούς. Θα
ήταν πάλι μία ομολογία του πόσο λίγο μπορείς να εμπι-
στευτείς τα λόγια που σου λέω. Εγώ πάντως προτίμησα
να βάλω τον σωστό αριθμό τους, με τον εαυτό μου σε
πλήρη αρμονία, με την αλήθεια καλυμμένη από τη φω-
τιά.

–Από ποιο κερί και μετά αλήθεια άρχισες να συνει-
δητοποιείς και να μετράς τις άσπρες σου τρίχες και τις
μικρούλες ακτινωτές ρυτίδες στην άκρη των ματιών σου;

–Ρωτάς και λες να μη σου απαντήσω; Όλα αυτά τα
ανακάλυψα τυχαία, σ’ ένα παρόμοιο με το σημερινό
ολοκαύτωμα, παρότι ήταν τα κεριά ναι μεν πολλά, όχι
όμως και σαν τα σημερινά που τα βλέπεις και σε πιάνει
αγοραφοβία! Ήταν θυμάμαι, μικροομάδες, μικροπαρέες·
δεν ήταν αυτή η κοσμοπλημμύρα, αυτή η υπερχείλιση
των ποταμών της χώρας και των όμορων μ’ αυτήν πε-
ριοχών. Τα πάντα ήταν υπό πλήρη έλεγχο. Δε χρειάστηκε
καν να ληφθούν έκτακτα μέτρα ούτε να εκκενωθούν πε-
ριοχές! Δε χάθηκαν περιουσίες. Μα, σε κάθε περίπτωση,
παλιά και νέα, τα κεριά τα αγαπώ, είναι δικά μου και το

μονόλογοι

31



ξανατονίζω: άριστης ποιότητας. Από αυτά που με το
λιώσιμό τους δεν αφήνουν λεκέδες. Ούτε κερένια δάκρυα
στον κορμό τους ή στο γλυκό επάνω.

Τελικά αυτή είναι και η ουσία. Η ποιότητα των
κεριών. Και αυτός είναι ένας από τους λόγους που δε θα
πάει και όλη η τούρτα εντελώς χαμένη, αν αφήνουμε τα
κεριά να καίγονται άσκοπα. Ας τα χαρούμε να φεγγοβο-
λούν τόσο χρόνο όσο για να γιορτάσουν μαζί μας τα
χρόνια μου που πέρασα.

–Ωραία. Τα σβήνεις αργότερα και φάε το γλυκό
παρέα με αυτούς που αγαπάνε να γιορτάζουν μαζί σου
τα αναμμένα κεριά σου. Τώρα, αν το γλυκό σου δεν
είναι αρκετό, είπες πως έχεις και άλλο καβάντζα στο
ψυγείο. Έτσι δεν είπες; Τα σβησμένα σου κεριά, μην τα
πετάξεις. Καθένα από αυτά μια ιστορία κρύβει. Γι’ αυτό
δεν αφήνουν δάκρυα. Γιατί όλα τα αγαπάς, αφού τα
έζησες και είναι δικά σου. Καλά, κακά, ήταν η ζωή σου,
που ακόμα δεν τελείωσε, αδελφέ. Όταν του χρόνου
προστεθεί ένα ακόμη κεράκι στα ήδη υπάρχοντα, δεν
έχεις παρά να κάνεις κάτι απλό:

Φρόντισε, η τούρτα να είναι μεγαλύτερη αφενός και
με ανθεκτικότερα υλικά για ν’ αντέξει στη θερμότητα
του πλήθους των κεριών σου, αφετέρου αν μη τι άλλο
τόσο εσύ όσο και οι συνεορτάζοντες θα συνεχίσουμε
την πλάκα των αναμμένων κεριών για πιο πολύ χρόνο.

Και πού ’σαι; Φρόντισε και για κάτι άλλο. Να έχουν
αρκετό αέρα τα πνευμόνια σου, όταν έρθει η ώρα του
σβησίματος. Ειρήσθω εν παρόδω, ο αέρας ο πολύς σ’
αυτό το όργανο του κορμιού σου κάνει καλό, σε αντίθεση
μ’ εκείνο του μυαλού σου ας πούμε. Θεέ μου, τι σου λέω
γιορτιάτικα...

τοβιβλίο.net

32

http://tovivlio.net/


Θα φυσήξεις λοιπόν δυνατά, όσο αντέχεις δυνατότερα.
Όσο γρηγορότερα καταφέρεις να διώξεις τη φλόγα τόσο
πιο καλό το γλυκό που θα φάμε. Όλοι.

Μα αυτό είναι που σε απασχολεί;
«Και τώρα», μονολογώ, «τώρα που έφυγαν όλοι οι

καλεσμένοι μου και μ’ άφησαν μόνη, ίσως θελήσω να
κάνω έναν μικρό απολογισμό του τι ακριβώς συνέβη
απόψε στο ολοφώτιστο και στολισμένο μου σπίτι».

Όπως κάθομαι στην κουζίνα μου, με όλο αυτό το
πιατικό και το κουταλοπίρουνο που περιμένει να το
φέρω στα ίσα του, ξαναφέρνω στο μυαλό μου τις ευχές
που εισέπραξα από τους αγαπημένους μου. Αλήθεια
τίνος φίλου η ευχή πλησίαζε περισσότερο την ευχή τη
δική μου, αυτήν που κάθε χρόνο τέτοια ημέρα δίνω
στον εαυτό σου και που όλη τη χρονιά περιμένω να
πραγματοποιηθεί και που ποτέ δε γίνεται το θαύμα; Και
να σκεφτείς ότι λένε πως όταν θέλεις κάτι πολύ, το σύμπαν
συνωμοτεί για να το πετύχεις! Έτσι δε λένε;

Ε, μεγαλύτερη αρλούμπα δεν έχω ακούσει στη ζωή
μου. Προσωπικά όσες φορές θέλησα κάτι πολύ, μα
πάρα πολύ, και το ζήτησα από το σύμπαν με πάθος, ελ-
πίζοντας στη βοήθειά του, η απογοήτευσή μου ήταν με-
γαλύτερη, όταν είδα ότι ήταν ακριβώς αυτό το ίδιο το
σύμπαν που με αγνόησε, μα τελείως όμως! Εάν ήταν η
ρήση σωστή και όχι μια όμορφη κουβέντα μόνο, που
επιστράτευσε αόρατες και μυστηριώδεις δυνάμεις για να
ακουστεί σαν ενδιαφέρουσα και, επιτρέψτε μου, να
πουλήσει, τότε όλη η ανθρωπότητα θα κατέφευγε σ’ αυτό
το κόλπο και η Γη θα ήταν παράδεισος.

Και μια και είπαμε παράδεισος, ας θυμηθούμε τι έπαθε
η Εύα όταν έφαγε το μήλο που το θέλησε πολύ! Γι’

μονόλογοι

33



αυτό, μην ακούω σαχλαμάρες. Λένε πάλι ότι για να
πετύχεις κάτι, που ένας Θεός ξέρει πόσο το επιθυμείς,
δεν πρέπει να μείνεις αδρανής, αλλά να κοπιάσεις. Το
γνωστό ρητό μας: συν Αθηνά... κτλ. κτλ.

Και όταν λέμε πολύ; Σαν πόσο πολύ δηλαδή;
Και αν ακόμη υπερβείς τις δυνάμεις σου για να το

πετύχεις και το μόνο που αποκομίζεις είναι το κτύπημα
του κεφαλιού σου σε έναν τοίχο άρνησης; Και αν προ-
σπαθείς ξανά και ξανά μέχρι να πλησιάζει να τελειώσει ο
βιολογικός σου χρόνος χωρίς τίποτα να έχεις πετύχει, τι
κάνεις; Κάνεις διάβημα διαμαρτυρίας στο σύμπαν που
σίγουρα θα σου απαντήσει με μία εκκωφαντική σιωπή;
Του ζητάς τον λόγο που σε έγραψε κανονικά;

Και ο χρόνος σου που τελειώνει, ενώ εσύ έμεινες να
ελπίζεις; Ή μήπως επειδή το σύμπαν έχει μια καριέρα,
μια αποστολή, και μια ζωή που είναι άπειρη, δεν έχει
συναίσθηση του λίγου δικού μας χρόνου και όλο
αναβάλλει και αναβάλλει την πραγματοποίηση των θέλω
μας; Τι να τις κάνω τις συνωμοσίες που εξυφαίνει προς
όφελός μου (αν τελικά παραδεχτώ τη ρήση του Coelho),
αν δε δω να πραγματοποιείται το θέλω μου κατά τη
διάρκεια του βίου μου;

Ξέρετε τι λέω; Ότι αυτός που το πρωτοείπε αυτό, και
μετά έσπευσαν πολλοί να τον μιμηθούν, θα έτυχε να
θέλει κάτι πολύ και κατά τύχη αυτό πραγματοποιήθηκε
και έτσι πάνω στον ενθουσιασμό του έγραψε την αυτάρεσκη
σαχλαμαρίτσα του, ότι και καλά το σύμπαν του έκανε
το χατίρι. Τη δέσαμε κι εμείς στο ψιλό μαντήλι και
μείναμε κατά καιρούς να αναμένουμε τα αποτελέσματα
της συνωμοσίας θες; Της συνομωσιολογίας θες;

Και αφού δεν αξιωθήκαμε

τοβιβλίο.net

34

http://tovivlio.net/


όχι μία,
όχι δύο,
όχι δεκαδύο
όχι εκατόν δύο φορές,
να τύχουμε τούτης της περίεργης εύνοιας αποφασί-

σαμε:
«Μωρέ, λες να καταφύγουμε στον Θεό, τον μόνο

καθ’ ύλη αρμόδιο, να Τον ρωτήσουμε τι πρέπει να
κάνουμε με το Σύμπαν τελικά;»

Εκείνος (θαρρείς και Τον ακούω) θα μας απαντήσει:
*Καλά, τέκνον μου. Εγώ σου υποσχέθηκα (όχι ο

ίδιος αλλά δια αντιπροσώπου μου) κάτι τέτοιο και μέσα
στις τόσες μου έγνοιες μου διέφυγε; Εάν κάτι τέτοιο
συνέβη, ζητώ συγγνώμη. Βλέπεις; Αν και Θεός, τη λέξη
«συγγνώμη» την αγαπώ πολύ, και όταν την εννοώ τη
λέω, όπως κάνω και με το «σ’ αγαπώ μου».

«Δηλαδή, Θεέ μου, θα επανορθώσεις;»
*Για στάσου, άνθρωπε, μη βάζεις στο στόμα μου

πράγματα που δεν είπα. Ούτε προτίθεμαι να κάνω μίαν
εξαίρεση για σένα. Γιατί να το κάνω; Πες μου έναν λόγο
που πρέπει να προτιμήσω εσένα για να σε βάλω από
τους πρώτους στη λίστα αναμονής. Νομίζεις ότι κάνω
ρουσφέτια;*

«Όχι, Παντοδύναμε, εγώ δεν είπα να προτιμήσεις
εμένα από τους άλλους. Εγώ είπα, ότι δεν ξέρω εάν το
σύμπαν που επιλαμβάνεται του θέματος έχει προτιμήσεις...
Γιατί αν κάτι τέτοιο κάνει, φέρε το στον δρόμο του
Θεού!

»Ξέρεις, με πιάνει το παράπονο. Να προσπαθώ. Να
αγωνίζομαι. Να μετέρχομαι τα πιο τίμια μέσα που
δίδαξες μέσω του Υιού Σου και να μη μου πραγματο-

μονόλογοι

35



ποιείται ούτε ένα μου όνειρο... Ε, νιώθω κάπως. Θεέ
μου, μήπως οι ρήσεις των Σοφών τελικά, στις οποίες δί-
νουμε και τόση σημασία, δεν είναι παρά λογοτεχνικές
πομφόλυγες με σκοπό τον εντυπωσιασμό στην ανάγνωση
του παραμυθιού της ζωής μας και της γραφής τους και
έτερον ουδέν; Ξέρεις, Θεούλη μου, τι αναστάτωση έχει
φέρει στα πλάσματά Σου αυτή η κουβέντα που είπε ο
Coelho για το σύμπαν; Έχουμε αρχίσει όλοι μόνο να
θέλουμε. Παλαιόθεν υπήρχε βέβαια και το απόφθεγμα:
όπου υπάρχει θέληση υπάρχει τρόπος.

Αλλά, πώς να το κάνουμε! Άλλη η ομορφιά της
ρήσης περί Συνωμοσίας του Σύμπαντος. Κρύβει μια τσαχ-
πινιά, μια σκανταλιά, είναι πιο μυστηριώδης, πιο μετα-
φυσική. Λες και το πακέτο των θέλω μας το κρατούν αό-
ρατοι παντοδύναμοι άγγελοι πολεμιστές που ολημερίς
και ολονυχτίς άλλο δεν κάνουν από το να δίνουν μάχες
με σκοπό την πραγματοποίηση των ονείρων μας. Με
ανασκουμπωμένα τα μανίκια πολεμούν, σκοτώνονται
στη δουλειά για πάρτι μας.

Βέβαια, ας μην ξεχνιόμαστε. Ναι μεν δουλειά εκείνοι,
μα δουλειά κι εμείς... Σύμφωνοι. Μα αποτέλεσμα; Μηδέν.
Κατάλαβες, λοιπόν, Θεέ μου, γιατί ρώτησα Εσένα που
τα ξέρεις όλα; Τι συμβαίνει λοιπόν με το σύμπαν Σου;
Παίρνει φακελάκια χωρίς την άδειά Σου; Αν δεν ισχύει
στ’ αλήθεια αυτό που έγραψε ο συγγραφέας, τότε κάνε
τον να ανακαλέσει και να βγάλει μια καινούρια εκδοχή
της ρήσης. Να πει δηλαδή πχ ότι όταν εκπληρώνονται
οι επιθυμίες μας είναι όχι μόνο γιατί το θέλαμε πολύ
εμείς αλλά γιατί υπάρχει και κάτι άλλο που ενώ παρέλειψε
να μας το πληροφορήσει, εμείς το ψυλλιαστήκαμε σαν
πλάσματα πονηρά που είμαστε, το εφαρμόσαμε και γι’

τοβιβλίο.net

36

http://tovivlio.net/


αυτό οι δεήσεις μας έπιασαν τόπο.
Που σημαίνει ότι πρέπει να ανακαλύψουμε αυτό το

κάτι, επακριβώς και όχι μόνον σαν υποψία, να το εκμε-
ταλλευτούμε, και να πετυχαίνουμε έτσι τον στόχο μας
και όχι να προσκρούουμε στην άρνηση, στο τίποτα, στο
μάταιο, στη μαυρίλα και το παράπονο. Αν είναι το
σύμπαν υπεύθυνο για το χάλι μας, πες μας, Θεέ μου, τι
να κάνουμε για να το καλοπιάσουμε;

Είναι η αλήθεια ότι ποτέ μου δεν τα πήγαινα καλά με
συνωμοσίες και συνωμοσιολογίες και συναφείς εξτρεμι-
στικές οργανώσεις. Λες οι ουράνιοι συνάδελφοί τους να
με εκδικούνται γι’ αυτό; Αν αυτή είναι η αιτία λυπάμαι,
Θεέ μου, αλλά αδυνατώ να νιώσω συμπάθεια γι’ αυτές.

Και για πες. Τι θα γίνει με όλους εμάς που δεν
είμαστε fan; Θα τεθούμε εκτός εύνοιας σύμπαντος; Όχι
για άλλο λόγο, αλλά για να μην ελπίζουμε άδικα. Όχι,
δε θα πάψουμε να έχουμε στόχους. Αυτό θα ήταν
τραγικό. Το ότι μπορεί να μην τους πετυχαίνουμε δεν
είναι και τόσο αποκαρδιωτικό.

Μόνο που να, μας πιάνει το παράπονο. Θα παρακα-
λέσουμε λοιπόν Εσένα. Κάνε, Θεέ μου, να πραγματο-
ποιηθούν έστω ορισμένες μας επιθυμίες. Διάλεξε Εσύ
πώς θα τις ιεραρχήσεις.

Συγγνώμη, Θεούλη μου, που πήρα το χρόνο Σου...
Σε ευχαριστώ».

Λένα Μαυρουδή Μούλιου

μονόλογοι

37



Το σπανακόρυζο ή τζάμπα όνειρα;

Ηφίλη μου, η Μάρθα, όλο μου λέει ότι μιαφορά την εβδομάδα χάνεται μάθημα. Βαδίζουμεγια το Πάσχα. Μας μένουν άλλες δύο εβδο-
μάδες. Λοιπόν, αυτήν την Πέμπτη τα παιδιά είχαν τρί-
ωρη συνέλευση και το μάθημα των τελευταίων ωρών
«εξατμίστηκε». Όμως η λαϊκή ήταν Τετάρτη.

Ωραία μέρα η Τετάρτη. Πρώτη ώρα είμαστε στο
σχολείο με τη Μάρθα και πίνουμε καφέ. Δεχόμαστε
τους γονείς. Στις αρχές ερχόταν να ρωτήσουν. Τότε,
πραγματικά, τον καφέ μας δεν τον πίναμε. Τώρα όμως,
που τελειώνει η χρονιά, οι γονείς είναι άφαντοι, κι εμείς
απολαμβάνουμε το καφεδάκι μας με το τοστ και το
νερό το εμφιαλωμένο. Είναι ιεροτελεστία. Από την προ-
ηγούμενη σχολώντας κατηφορίζουμε με τη Μάρθα και
όταν αποχωριζόμαστε «θα τα πούμε αύριο το πρωί» «κι
έχει μια γλύκα τόση». Ποτέ δεν περίμενα ότι θα υπερα-
γαπούσα την παραμονή στο σχολείο.

Φέτος όμως το πρόγραμμα έγινε στα μέτρα μας.
Αναλάβαμε την Αγωγή Υγείας, κι έτσι τις περισσότερες
φορές οι ώρες μας συμπίπτουν. Το πρωί βέβαια, εγώ
ανεβαίνω τον... Γολγοθά. Πόσο αχάριστη είμαι! Ο
δρόμος για το σχολείο είναι ανηφορικός. Το βήμα
συνήθως ταχύ, γιατί τα καταφέρνω να εξαντλώ το χρόνο
μου και να «παίζω» με τα δευτερόλεπτα. Η τσαντάρα
φορτωμένη βιβλία, ούτε μαθήτρια να ήμουν, η καρδιά
χτυπά άγρια από την προσπάθεια να προλάβει τον

38



χρόνο και βλέποντας την πρώτη ανηφόρα μπροστά μου
να εύχομαι «ας ήμουν εκεί πάνω». Η Γωγώ η γυμνάστρια,
βέβαια, με καλοτυχίζει που κάνω γυμναστική. Αλλά....

Τέλος πάντων. Τετάρτη 6-4-2005. Ήπιαμε τον καφέ,
κάναμε και δυο ώρες μάθημα. Πήραμε την κατηφόρα,
τον δρόμο της επιστροφής με τη Μάρθα. Και είπαμε να
πάμε στη λαϊκή. Μικρή λαϊκή της γειτονιάς, που μέχρι
τις δώδεκα δε μένει τίποτα. Μια ματιά να ρίξουμε και
πάμε. Σφουγγάρια, ψάρια, τυριά, φράουλες, ωραίο σπα-
νάκι, 0,80€, κρεμμύδια, λουλούδια, πάλι σπανάκι 0,75€
το κιλό, άνηθος, ρύζι, και πάλι σπανάκι 0,50€ το κιλό.
«Δώσε ένα κιλό». Η Μάρθα βρήκε μια φίλη της, Μαρία,
έφυγαν μαζί κι εγώ με το κιλό σπανάκι. Στην επιστροφή,
στην αρχή της λαϊκής η πρώτη κυρία με το σπανάκι
πρόσφερε δύο κιλά ένα ευρώ, αλλά είχα αγοράσει.

Πάω στο σπίτι και τι να δω. Ο πατέρας μου αγόρασε
δύο κιλά σπανάκι. Το βράδυ έπλυνα το σπανάκι και το
έβρασα. Το έβαλα στον φούρνο της κουζίνας και για να
κρυώσει και γιατί στο ψυγείο δε χωρούσε, με την
προοπτική την άλλη μέρα να το τακτοποιήσω.

Πέμπτη πρωί το νερό από τα σπανάκια το έριξα στις
γλάστρες, αλλά το σπανάκι έμεινε στον φούρνο. Πήγα
σχολείο, γύρισα, ολόκληρη γυναίκα ακόμη σχολείο πάω,
έβαλα το σπανάκι στο ψυγείο επάνω σε πέντε μπολ με
ζελέ. Το σπανάκι μέσα σε ταψάκι. Έκανα μακαρόνια,
μου φάνηκαν πιο εύκολα, για να ’χω φαγητό, όμως το
φαγητό έφτανε μέχρι και την Παρασκευή.

Μετά την τρίωρη συνέλευση της Πέμπτης με τη
Μάρθα πήγαμε, αποφασίζοντάς το ξαφνικά, στο κέντρο,
για απορίες στον ΟΤΕ και για ένα δώρο για τα δίδυμα
εγγονάκια της συναδέλφου Σάσας. Ωραία γιαγιά! Άμα

μονόλογοι

39



είναι έτσι οι γιαγιές... κούκλα. Μακάρι να ’μασταν όλες
έτσι, αλλά ο Θεός, σύμφωνα με τα λεγόμενα της μαμάς
μου, άλλους έπλασε και άλλους...

Παρασκευή, λοιπόν, εξασφαλισμένο το φαγητό, αλλά
το σπανάκι περνάει κάπου κάπου απ’ το μυαλό μου.
Μήπως γλιτσιάσει και πάει τζάμπα ο κόπος; Παρασκευή!
Ωραία μέρα! Τέλος εβδομάδας. Θα ξαπλώσουμε, βρε
αδερφέ, με την ησυχία μας. Μήνυμα στο κινητό. «Φιλε-
νάδα, τι κάνεις; Θα βρεθούμε; Χαθήκαμε». Η Σοφία.
Διαπραγματεύσεις για την ώρα συνάντησης. Μένει μια
ώρα. Προλαβαίνω να κάνω μια πίτα με το σπανάκι. Δεν
προλαβαίνω. Άφησέ το καλύτερα. Μετά. Όμως η επι-
στροφή είναι στις 10.30μμ. Έγραψα και στο βίντεο το
«Βέρα στο δεξί». Να μην το δω; Έφτασε δώδεκα και
άσε τις σπανακόπιτες για αύριο. Έτσι κι αλλιώς δεν έχω
γάλα.

Εφτά παρά είκοσι το πρωί. Ξυπνώ κι ο νους μου στο
σπανακόρυζο. Κοιμήθηκα σχετικά νωρίς το βράδυ, μία
περίπου. Χόρτασα ύπνο, πάλι σχετικά, αλλά είναι πολύ
νωρίς για δραστηριότητες. Οι άλλοι κοιμούνται. Παι-
δεύομαι να ξανακοιμηθώ, δε μου βγαίνει. Ανάβω το
φως και διαβάζω μερικές σελίδες από τον «Δεκαπενταετή
πλοίαρχο». Το διάβαζε λέει ο Πρόεδρος της Δημοκρα-
τίας*, όταν ήταν παιδί. Το είπε πριν λίγες μέρες σε μια
εκδήλωση για βιβλία και αφού υπήρχε στη βιβλιοθήκη,
το βρήκα και το διαβάζω.

Ξανακοιμήθηκα. Είδα ένα όνειρο περίεργο με σπίτια
παλιά, φαίνεται ότι επηρεάστηκα από τη συζήτηση με
τη Μάρθα την Πέμπτη που βλέπαμε τα παλιά κτίρια πε-
ριμένοντας το λεωφορείο. Στρωθήκαμε να παρακολου-

τοβιβλίο.net

40

* Κάρολος Παπούλιας, Πρόεδρος της Δημοκρατίας (2005-2015).

http://tovivlio.net/


θήσουμε μια θεατρική παράσταση με την κόρη μου σε
υπαίθριο κινηματογράφο. Πολύς κόσμος, πάνινες πολυ-
θρόνες του σκηνοθέτη και στη σκηνή έριχνε ψιχάλες
που γίνανε βροχή. Η τέντα που σκέπαζε τους θεατές με-
τακινήθηκε, τυλίχτηκε σε ρολό. Βρεχόμασταν, φύγαμε.
Όμως τώρα που το θυμάμαι, ένα σπίτι παλιό, έτσι όπως
διασχίζαμε τους δρόμους, ήταν δήθεν το σπίτι μας. Η
μαμά είπε να σκάψουμε, να πάρουμε τα χώματα από
την αυλή, τα διαρρύθμισε όπως ήθελε εκείνη. Σκάλες
οδηγούσαν σε επάνω όροφο. Αριστερά από τις σκάλες
στενός ανηφορικός δρόμος, καλντερίμι.

Εγώ έψαχνα ένα κουβάρι να μάθω να πλέκω, για να
περνάει η ώρα μου. Βρήκα ένα, αλλά ήταν λεπτό και οι
βελόνες κανονικές. Ζητούσα από την Κούλα και τη
γιαγιά Μανιώ να μου δώσουν κουβάρι. Τι περίεργο
όνειρο...

Τα δέκα χρόνια που κύλησαν έφεραν... πολλά, ανάμεσά
τους πολλή ενασχόληση με τα όνειρα. Άρα μπορώ να
δώσω ερμηνεία σε κάποιες λεπτομέρειες. Πρώτα, το να
δω παράσταση είναι η αδυναμία μου. Δε λένε ότι
βλέπουμε στον ύπνο μας ό,τι μας απασχολεί ή ό,τι επι-
θυμούμε; Ε, λοιπόν, εγώ συνδύασα κινηματογράφο και
θέατρο...

Και πάω στο «η μαμά είπε να σκάψουμε, να πάρουμε
τα χώματα». Σχετικά πρόσφατη είναι η απώλεια της
μαμάς. Φεβρουάριος 2003. Ο ιερέας μας έδωσε περιθώριο
επτά ετών για την εκταφή. Από την αρχή ήθελα να μην
κάνω εκταφή της μαμάς, γι’ αυτό διάλεξα το χωριό νο-
μίζοντας ότι εκεί δε βγάζουν τους νεκρούς. Ατύχησα
όμως. Έχουν περάσει δώδεκα χρόνια. Ακόμη δεν έκανα
την εκταφή.

μονόλογοι

41



Κι αυτή τη στιγμή τι αποκάλυψη! Το τελευταίο μέρος.
Ψάχνω, λέει, ένα κουβάρι για να περνάει η ώρα μου. Να
μάθω, λέει, να πλέκω. Δηλαδή να συνεχίσω να ζω. Να
μάθω να ζω! Κι ακόμα: τώρα το συνειδητοποιώ: ο
αρχαίος ελληνικός μύθος με την Κλωθώ, την Άτροπο,
τη Λάχεση. Οι τρεις μοίρες: η πρώτη κλώθει το νήμα
της ζωής, η άλλη το κόβει και η Τρίτη δίνει τύχη και
ατυχία.

Στα χρόνια που ήρθαν δεν ήταν εύκολο να συνεχίσω
να ζω. Το κουβάρι που είχα ήταν με λεπτό νήμα. Οι βε-
λόνες δεν ήταν υπερβολικές, απλά κανονικές. Το κουβάρι
ήταν λεπτό. Και οι δύο γυναίκες. Η μια με έναν άντρα
άπιστο, φίλη της μαμάς, και η άλλη, υπεραιωνόβια χήρα,
πεθαμένη πια. Κάπου ανάμεσα στις δυο αυτές περιπτώσεις
ζωής ψάχνω να βρω τις βελόνες για να ζήσω κι εγώ.
Πόσο σοφά είναι τα όνειρα! Για την αριστερή κατεύθυνση
τι να πω; Ότι τα βολικά πάνε δεξιά ή ότι είμαι μια αγω-
νίστρια της ζωής; Μάλλον αυτό το δεύτερο και το καλ-
ντερίμι επιβεβαιώνει τη δύσκολη πορεία...

10.30 πρωί Σαββάτου. Τώρα πρέπει να πάω για
γάλα, για να ρίξω στη σπανακόπιτα και να κάνω και το
σπανακόρυζο. Ελπίζω να το πετύχω. Υπάρχει όμως και
η εκδοχή να χάλασε το σπανάκι, γιατί το ψυγείο μου δεν
είναι και τόσο αντοχής και τότε τζάμπα όνειρα...

Λέλα Λέαντρος

τοβιβλίο.net

42

http://tovivlio.net/


Ο άνθρωπός μου
Αχ, μητέρα μου,
πώς έχει αλλάξει τώρα πια η μορφή σου
Σπαράζει ο κόπος μες τα δυο σου μάτια
Τα λεπτά σου χείλη
σχηματίζουν άναρθρες κραυγές
Πώς αντέχεις και τις πνίγεις κάθε φορά;
Τα χέρια σου, κατάκοπα
αγκαλιάζουν το κάθε μου ελάττωμα.
Πονάς, όταν πονάω
Πόσα μαχαίρια σου τρυπούν τα σωθικά μαμά;
Και πριν προλάβω να νιώσω τη χαρά
έχει ήδη πλημμυρίσει την καρδιά σου.
Κι είναι φορές
που το τίποτα μοιάζει μικρό
μπροστά σ’ αυτά που νιώθω
Μα πριν προλάβω να φωνάξω
το πόσο φοβάμαι,
ανάβεις στοργικά το φως της καρδιάς μου
Ετούτοι οι στίχοι, μάνα
είναι τόσο λίγοι και τόσο ρηχοί.
Τόσο που ελπίζω να βρεις στο βλέμμα μου
όσα με λόγια δε θ’ αρθρώσω ποτέ
γιατί δεν έχουν ειπωθεί οι λέξεις
που θα σου ομολογήσουν τ’ άπειρο της αγάπης μου

Ελένη Βαρδαξόγλου

43



Φυλακισμένη σκέψη

Σε κάποια γωνιά του πλανήτη κάποιος πατάει ένακουμπάκι και εκατοντάδες ανθρώπων χάνονται,ενώ κάποια εκατομμύρια εξ αυτών κυριεύονται
από ένα συναίσθημα το οποίο τους μετατρέπει πιόνια
στη σκακιέρα της εξουσίας. Όλα μοιάζουν ειδυλλιακά
σε κάποιο άλλο μέρος του ίδιου πλανήτη και κάποιες
εκατοντάδες ανθρώπων ξοδεύουν περιουσίες για να κα-
τακτήσουν μια βαθμίδα παραπάνω στην παγκόσμια κλί-
μακα της κατανάλωσης. Μιας κατανάλωσης από νεκρο-
ζώντανα πλάσματα που χάνουν εαυτούς και θυσιάζουν
στην ψυχή τους όλα αυτά τα όνειρα που κάποτε είχαν,
γιατί έτσι εκπαιδεύτηκαν να κάνουν.

Και όσες ψυχές τολμούν να κοιτάξουν παραπέρα
από το σύστημα της αδυσώπητης κατανάλωσης, όσες
δυνάμεις κινούν μέσα στην καρδιά τους τις πράξεις τους,
είτε θα μπουν στο προβλεπόμενο πρόγραμμα καταστολής
συνειδήσεων, είτε θα χαθούν και θα ξεχαστούν, ως εί-
θισται. Γιατί το θολό τοπίο το οποίο φαίνεται καθημερινά
στην οπτική του ανθρώπου μοιάζει να είναι πλαστό, να
υπάρχει μόνο στα βιβλία και στα παραμύθια που έχουν
ένα ευτυχισμένο τέλος που ποτέ δεν έρχεται στην πραγ-
ματικότητα. Γιατί τα νεκροζώντανα πλάσματα έχουν
μάθει να πίνουν ο ένας από το αίμα του άλλου, γιατί
φορούν πάντα τα πλαστικά χαμόγελα και μέσα τους η
ψυχή τους μαυρίζει ολοένα και πιο πολύ όταν ρουφούν
και την τελευταία σταγόνα. Αν η φύση αυτό διδάσκει,

44



ότι το μεγάλο ψάρι τρώει το μικρό, ότι ο νόμος του
ισχυρού είναι και θα είναι πάντα η αδιαμφισβήτητη
προϋπόθεση επιβίωσης, τότε, υπάρχουν και κάποιοι που
πιστεύουν ακριβώς το αντίθετο. Αλλά μάλλον είναι λίγοι
και... σιωπηλοί.

Χρειάζεται καρδιά, πίστη, υπομονή, επιμονή, θάρρος
και θράσος. Χρειάζεται αγάπη. Γιατί υπάρχουν και αυ-
τοί που στέκονται με το κεφάλι να κοιτάει ψηλά και
πέρα από τα σύννεφα, αυτούς που δεν μπορείς να
εξηγήσεις το πως και το γιατί, γιατί ποτέ δεν τράφηκαν
από την αλυσίδα της ανθρώπινης κατάπτωσης, αυτής
που καταδεικνύουν σε κάθε πράξη τους καθημερινά τα
νεκροζώντανα πλάσματα. Γιατί κανένας δε σκέφτηκε
ποτέ ότι τα θύματα της εικόνας βρίσκονται υπό την τέρ-
ψη που κάποιοι σερβίρουν, επιτηδευμένα, επειδή πουλάει,
επειδή κοστίζει ακόμα και η κάθε ανάσα, γιατί ποτέ δεν
κατάλαβαν ότι η κάθε ανάσα είναι μια διελκυστίνδα που
φτάνει στο τέλος ολοένα και πιο γρήγορα. Γιατί ο
καθένας μπορεί και δεν το ξέρει, δε θέλουν να το ξέρει,
να σπάσει τα δεσμά που τον κρατούν καθηλωμένο και
να πληρώνει επειδή και μόνο υπάρχει.

Και αν όλα αυτά σου μοιάζουν ουτοπία, μια ουτοπία
που υπάρχει μόνο σε μια ασήμαντη αλληλουχία λέξεων
σαν και αυτή, τότε δεν έχει νόημα να συνεχίσεις. Όμως
οφείλω να σου πω, σαν μόλις να έχω ανακαλύψει έστω
τον πρόλογο του βιβλίου που ο καθένας γράφει, ότι το
να ζεις σημαίνει πάνω απ’ όλα να σέβεσαι το καθετί γύ-
ρω σου, τη ζωή την ίδια. Και επειδή αυτό όχι μόνο φα-
ντάζει, αλλά και είναι δύσκολο με το πλαίσιο με το ο-
ποίο έχουμε γαλουχηθεί, τότε ίσως το παιχνίδισμα του
μυαλού που υπαγορεύει ότι ίσως είναι φυλακισμένο, ότι

μονόλογοι

45



η φυλακισμένη σκέψη είναι χειρότερη από τη σκλαβιά,
ότι μια ιδέα γίνεται επικίνδυνη όταν αντιτίθεται στην ί-
δια ύπαρξη του ανθρώπου, μπορεί να γίνει η πυροδότηση
των σκέψεων που μόνο η τελευταία ανάσα μπορεί να
αποκαλύψει. Γιατί ο φόβος του αγνώστου γίνεται ένα
πολυεργαλείο τζογαδόρων που εκ του ασφαλούς επενδύουν
και σχεδόν πάντα κερδίζουν.

Στη φύση υπάρχουν τα άνθη, μόνα και αδύναμα στο
έλεος των πιο δυνατών στοιχείων της, όμως υπάρχουν
ανιδιοτελώς και χαρίζουν απλόχερα τη ζωή τριγύρω,
ακόμη και για το υποτιθέμενο κυρίαρχο ον της, τον άν-
θρωπο. Χαρίζουν, εκτός από την ομορφιά, και τη ζωή,
τον αναγκαίο κρίκο για την επιβίωσή του. Εφόσον,
λοιπόν, αυτός ο κρίκος κινδυνεύει από τον άνθρωπο,
μόνο και μόνο για να κερδίσει ένα εκπτωτικό κουπόνι
κάπου στο χάος μιας μεγαλούπολης, τότε τα νέα δεν
είναι ενθαρρυντικά. Παρ’ όλα αυτά θα κλείσω με το ελ-
πιδοφόρο συμπέρασμα ότι υπάρχουν άνθρωποι που όχι
μόνο έχουν αντιληφθεί όλα τα παραπάνω, αλλά προ-
σαρμόζουν τη ζωή τους στο πλάνο που υπαγορεύει το
αδιανόητο για τον μέσο όρο της σκέψης. Και αυτοί,
ίσως, έχουν εντέλει επιτύχει να κερδίζουν τη μέρα τους.
Το δώρο που σε κάθε ανατολή του ήλιου τούς χαρίζε-
ται.

Νίκος Φάκος

τοβιβλίο.net

46

http://tovivlio.net/


Περί θανάτου και άλλων ασθενειών
εξομολογήσεις ενός πρώην αριστεριστή

Η ένωση της ψυχής με το σώμα
δεν είναι με κανένα τρόπο ανώτερη

απ’ το χωρισμό τους.
ΠΛΑΤΩΝΑ (Νόμοι,828D)

Θα σου φανεί παράξενο, αλλά ποτέ δε φοβήθηκατον θάνατο. Αντιθέτως, τρέμω τα γερατειά.Πρόκειται για την ασθένεια με τους περισσο-
τέρους θανάτους στην ιστορία της ανθρωπότητας. Καμιά
άλλη αρρώστια, ούτε πόλεμος, ούτε φυσική καταστροφή
δεν αφάνισε τόσες ζωές. Η ιατρική δεν κατάφερε να
βρει ένα φάρμακο, ένα εμβόλιο, μια θεραπεία, όπως για
τόσες άλλες θανατηφόρες ασθένειες. Αυτό που ισχυρίζεται
ότι πέτυχε η Γηριατρική, είναι να παρατείνει τα γηρατειά.
Ας μη γελιόμαστε όμως. Κανείς δε θέλει να ζήσει πε-
ρισσότερα χρόνια ως γέρος, αλλά όλοι θέλουν να ζήσουν
περισσότερο ως νέοι ή έστω, ως μεσήλικες. Όλα τα πει-
ράματα και οι έρευνες περί αθανασίας είναι μπούρδες.
Ας πάρουμε για παράδειγμα την Κρυογονική.

Ποιος λογικός άνθρωπος θέλει να καταψυχτεί γέρος
και να αποψυχτεί εκατό χρόνια αργότερα ως γέρος
πάλι; Εκτός από τη φυσιολογική άνοια, θα έχει και μια
ιστορική τρύπα εκατό ετών. Άσε που δε θα μπορεί να
καταλάβει τι του γίνεται. Θα πάθει πολιτισμικό σοκ.
Σαν τη μάνα μου, που όταν πρωτοάκουσε για τις ηλε-

47



κτρικές σκούπες από την αδελφή της, η οποία ζούσε
στην Αμερική τη δεκαετία του ’50, νόμιζε ότι πρόκειται
για σκούπες που σκουπίζουν από μόνες τους. Και να
σκεφτείς ότι ζούσε στον καιρό της. Αλλά σε άλλο τόπο.
(γέλιο)

Την πρώτη φορά που με απασχόλησε το θέμα του
θανάτου ήταν στα δεκαεπτά μου, όταν μια ξαδέλφη
μου, μεγαλύτερη κατά πέντε χρόνια, μου έκανε στοματικό
έρωτα. Ήταν η πρώτη μου φορά. Η καρδιά μου χτυπούσε
τόσο δυνατά την ώρα του οργασμού, που αναρωτήθηκα
πώς είναι δυνατόν να μην πεθαίνουν οι άνθρωποι αυτήν
ακριβώς τη στιγμή. Αργότερα, έμαθα ότι πεθαίνουν.
Όχι όλοι. Μερικοί τυχεροί... (γέλιο) Πάντως η λίστα δεν
είναι μικρή. Μιλάω για τον περίφημο «Γλυκό Θάνατο».
Θες ονόματα;

Για κάποιο λόγο που δε θυμάμαι πια, από μικρός
την έβρισκα να συχνάζω στα νεκροταφεία. Στην Ευαγ-
γελίστρια, στη Θεσσαλονίκη, στο Α’ νεκροταφείο, στην
Αθήνα, στο Père Lachaise, στο Παρίσι. Ένιωθα μια
αγαλλίαση ανάμεσα στους νεκρούς. Μια ηρεμία. Περνούσα
ώρες πολλές κάνοντας διάφορα πράγματα, όπως κάνουμε
στα δημόσια πάρκα, αλλά κυρίως διαβάζοντας. Τα δυο
πρώτα μου χρόνια στο Παρίσι μελετούσα για το πανε-
πιστήμιο στο νεκροταφείο. Ένιωθα σα να είμαι σε
υπαίθρια γκαλερί. Έπαιρνα το κολατσιό μου και τον
καφέ και πήγαινα για πικ-νικ. Περπατούσα και διάβαζα
τις επιτύμβιες πλάκες στους τάφους, χάζευα τις φωτογραφίες
των πεθαμένων. Θαύμαζα τα ωραία αγάλματα και καμιά
φορά διάβαζα δυνατά Καρυωτάκη. Και Καβάφη. Υπάρχει
μια ερωτική ατμόσφαιρα στα νεκροταφεία. Φανταζόμουν
επίσης τον τάφο μου. Ένα μεγάλο λευκό αυγό. Σαν το

τοβιβλίο.net

48

http://tovivlio.net/


Κοσμικό Αυγό πριν τη δημιουργία του κόσμου. Πόσο
κράτησε αυτή η εμμονή; Μέχρι τα είκοσι δύο μου.
Μετά άρχισα να συχνάζω σε καφενεία και σε μπαρ.
Άφησα τους χώρους των πεθαμένων κι άρχισα να
συχνάζω στους χώρους των μελλοθάνατων. (γέλιο) Τότε
ήταν που η καύση άρχισε να φαντάζει ελκυστικότερη
από την ταφή. «Et vogue le navire...». Τι ωραία αυτή η
ταινία του Φελίνι...

Αυτό που επίσης μισώ, είναι οι χρόνιες αρρώστιες
και η αναπηρία, που σε ρίχνουν στο κρεβάτι για καιρό
και σε ταπεινώνουν με πόνο και αδυναμία αυτοεξυπηρέ-
τησης. Οι αρρώστιες που σε παραμορφώνουν, που σου
στερούν την ικανότητα να σκέφτεσαι ή να έχεις ερωτική
ζωή, που προκαλούν τον οίκτο των συνανθρώπων σου.
Είναι εξευτελιστικό να σε λυπούνται οι άλλοι.

Θυμάμαι τον πατέρα μου, στα τέλη του ’80, που τον
έλιωσε ο καρκίνος σαν οδοστρωτήρας. Τον παραμόρφωσε.
Όταν τον είδα άρχισα να κλαίω, όχι γιατί επρόκειτο να
πεθάνει, αλλά επειδή δεν μπορείς ν’ αφήνεις τον κόσμο
αυτό χωρίς μια αξιοπρεπή εικόνα. Το ήξερε αυτό. Ήταν
περήφανος άνθρωπος. Κάθε φορά που χτυπούσε το
κουδούνι του πατρικού μας, μου έλεγε να πω ότι κοιμάται.
Δεν ήθελε οι συγγενείς και οι φίλοι να τον λυπούνται
βλέποντάς τον έτσι, άσχημο και σκελετωμένο, χωρίς τα
ωραία καλοχτενισμένα κατσαρά του μαλλιά. Υπήρξε
ωραίος άντρας ο πατέρας μου στα νιάτα του. Σε μια
παλιά φωτογραφία μπροστά στον Λευκό Πύργο, στη
Θεσσαλονίκη, με μαύρα γυαλιά ηλίου αλά Ωνάσης και
μια ωραία κουστουμιά με σταυρωτό σακάκι, κρατούσε
μ’ αυτοπεποίθηση αγκαζέ την κατά είκοσι πόντους ψη-
λότερη μητέρα μου, σαν τρόπαιο. (γέλιο) Τελικά, ο

μονόλογοι

49



καλός θάνατος, είναι ο απροσδόκητος θάνατος, ο ξαφνι-
κός.

Τη δεκαετία του ’60 μέναμε σε μια πολυκατοικία
στην οδό Φιλίππου, στη Θεσσαλονίκη, δίπλα στην Αρ-
χαία Αγορά. Αριστοτέλους. Τότε οι πολυκατοικίες ήταν
σα μικρά χωριά. Δεν υπήρχε φόβος για τίποτα και τα
κλειδιά ήταν επάνω στις εξώπορτες όλη μέρα. Θυμάμαι
τις γειτόνισσες να μπαινοβγαίνουν στο σπίτι μας για να
δανειστούν ζάχαρη ή καφέ, αλλά και για να μας αφήσουν
κομμάτι από κάποιο γλυκό ή ένα πιάτο φαγητού που
είχαν ετοιμάσει νωρίτερα. Ο αδελφός μου κι εγώ
πηγαίναμε στο Γυμνάσιο. Η αδελφή μου ήταν μεγαλύτερη
κατά έξι χρόνια και φοιτούσε στο νομικό τμήμα του Α-
ριστοτέλειου. Είχε μια κολλητή φίλη και συμφοιτήτρια,
που έμενε κι αυτή με την οικογένεια της στην ίδια πολυ-
κατοικία. Ο πατέρας της ήταν στρατιωτικός κι όταν έγι-
νε το πραξικόπημα το ’67, τον αποστράτευσαν ως «δη-
μοκρατικό». (γέλιο) Άκου εκεί δημοκρατικός. Σοβαρό
παράπτωμα την εποχή εκείνη...

Το όνειρο του στρατηγού ήταν να κάνει τον γύρο του
κόσμου. Μόλις εισέπραξε το παχυλό εφάπαξ, έφυγε με
τη σύζυγό του ταξίδι. Από τις καρτ-ποστάλ που έστελναν
στην κόρη τους μαθαίναμε που βρίσκονται. Κωνσταντι-
νούπολη, Μόσχα, Τόκιο, Ρίο ντε Τζανέιρο, Λος Άντζελες,
Λονδίνο, Παρίσι, Μαδρίτη, Ρώμη, Καζαμπλάνκα, Κάιρο
κι άλλα πολλά μέρη. Κάτι μήνες μετά, η φίλη της
αδελφής μου μας πληροφόρησε ότι οι γονείς της είναι
στη Λευκωσία κι επιστρέφουν επιτέλους σε τρεις μέρες.
Ετοιμαστήκαμε όλοι για την υποδοχή και την ημέρα
που έφτασαν έγινε μια γιορτή στην πολυκατοικία που
κράτησε μέχρι το πρωί. Εμείς, τα πιτσιρίκια, παίζαμε

τοβιβλίο.net

50

http://tovivlio.net/


έξω στις σκάλες γιατί το διαμέρισμά τους ήταν ασφυχτικά
γεμάτο από φίλους, συγγενείς, γείτονες και ταξιδιωτικές
εντυπώσεις. Όταν ξύπνησα την άλλη μέρα το μεσημέρι,
η πολυκατοικία ήταν βουτηγμένη στο πένθος. Ο από-
στρατος στρατηγός κοιμήθηκε, αλλά δεν ξύπνησε. Δεν
ένιωσα λύπη. Η αδελφή μου, ντυμένη στα μαύρα, μου
είπε πως είμαι αναίσθητος. Εγώ όμως -και ήμουν ο μό-
νος- έβλεπα στο γεγονός αυτό κάτι το εξαιρετικό, κάτι
το μεγαλειώδες. Έτσι θα ήθελα να πεθάνω. Από τότε
μπορώ να πω ότι έγινα οπαδός της αυτοκτονίας. Μη
φαντάζεστε κάτι δραματικό. Δεν είμαι βίαιος τύπος.
Απλά αποφάσισα ότι, αν ποτέ πάθω κάποια ανίατη ασθέ-
νεια, απ’ αυτές που προκύπτουν σαν πολύ αυστηρές τι-
μωρίες, θα πρέπει να ξέρω πώς να τερματίσω τη ζωή
μου, ακυρώνοντας τα σχέδια εκείνου που αποφάσισε
κάτι τέτοιο για λογαριασμό μου.

Άρχισα να διαβάζω. Τότε αυτό δεν ήταν τόσο εύκολο.
Βλέπεις, δεν υπήρχε και το ίντερνετ. Ξημεροβραδιαζό-
μουνα σε διάφορες βιβλιοθήκες. Σε ηλικία είκοσι πέντε
ετών ήξερα ήδη μερικές δεκάδες τρόπους ανώδυνου οι-
κειοθελούς θανάτου. Ανώδυνου και μη αιματηρού. Όχι
πτώση από ψηλά, όχι πήδημα στις ράγες του τραίνου,
όχι κρέμασμα, όχι αυτοπυρπόληση κι άλλες τέτοιες
αγριότητες. Όπως σου είπα ήδη, σημασία έχει τι εικόνα
θα αφήσουμε πίσω μας. Κατά τα άλλα, ίσως δεν μπορείς
να φανταστείς πόσο εύκολο είναι να πεθάνεις. Τα σπίτια
μας είναι γεμάτα από θανατηφόρες ουσίες που αγοράζουμε
από το σούπερ-μάρκετ. Διαβάζοντας, ανακάλυψα επίσης
μια εντυπωσιακή σε έκταση λίστα πολύ σπουδαίων αν-
θρώπων που αυτοκτόνησαν. Γιατί άραγε πρόσωπα μορ-
φωμένα, ταλαντούχα κι ευφυή, αυτοκτόνησαν κι εξακο-

μονόλογοι

51



λουθούν να αυτοκτονούν; Είναι μήπως άρρωστα, πάσχουν
από κατάθλιψη ή το κάνουν για να μας εκνευρίσουν;
(γέλιο) Μεταξύ τους κι ο συνονόματος Περικλής Γιαννό-
πουλος. Στεφανωμένος καβάλησε το άσπρο άλογό του
και μπήκε μαζί του στη θάλασσα.

«Με μία σφαίρα στο κεφάλι, ενώθηκε για πάντα με
την ελληνική φύση που τόσο είχε αγαπήσει. Προηγουμένως
είχε κάψει πολλά ανέκδοτα έργα του (κατά μαρτυρίες
μια εργασία περί της αρχιτεκτονικής, καθώς και διηγήματα
φαντασίας) σημειώνοντας ότι, αφού η Ελληνική Φύση
τα ενέπνευσε στον ίδιο, θα τα ενέπνεε και σε άλλους στο
μέλλον». Στον κόλπο του Σκαραμαγκά... Ουάου! Αυτός
δεν ήταν «ένας θάνατος». Αυτός ήταν «ο έξοχος θάνατος».
Αν είναι να πεθάνεις, είπα στον εαυτό μου, τουλάχιστον
να πεθάνεις ένδοξα ή έστω πρωτότυπα. Δεν είναι μόνο
θέμα αξιοπρέπειας, αλλά και θέμα αισθητικής. Πάντως
όχι στο Σκαραμαγκά! Σήμερα δε χρειάζεται να αυτο-
πυροβοληθείς ... Πεθαίνεις αμέσως από τη μόλυνση.
(γέλιο)

Αστειευόμενος έλεγα σε φίλους μου ότι θα κάνω μια
ταινία και στην πρεμιέρα της θα πεθάνω, όπως ο ήρωας
μου στο τέλος της. Αυτό στα τριάντα τρία μου. Συμβολικός
αριθμός το τριάντα τρία. Αν δεν πεθάνεις τότε, η επόμενη
καλύτερη ημερομηνία είναι τα γενέθλια σου. Παρένθε-
ση...

Ύστερα μου φάνηκε καλύτερο αν  πως πέθαινε ο
ηθοποιός στην ταινία. Αυτό μου έδωσε μια πολύ καλή
ιδέα κι έγραψα ένα ολόκληρο σενάριο για μια ταινία,
όπου δεν πεθαίνει κανένας. Ο μοναδικός θάνατος που
υπάρχει, είναι τελικά απάτη. Δυστυχώς ή ευτυχώς (γέλιο)
ακόμα δεν κατάφερα να τη γυρίσω.

τοβιβλίο.net

52

http://tovivlio.net/


Τη δεκαετία του ’80, για να γλιτώσω το στρατιωτικό,
έκανα δυο απόπειρες μέσα σε δυο χρόνια. Ψευδοαπόπειρες
για την ακρίβεια, αφού ήξερα πως αυτά που πήρα όχι
μόνο δε θα με σκότωναν, αλλά ούτε το στομάχι μου δε
θα ενοχλούσαν. Πήρα όμως την απαλλαγή. Αφελώς
νόμισα ότι αυτό ήταν όλο. Και όντως. Όσον αφορά το
στρατό, αυτό ήταν όλο. Μόνο που κανένα χρόνο
αργότερα ξύπνησα με την αίσθηση ότι ξεκίνησα να πάω
κάπου και γύρισα πίσω. Είμαι από τους ανθρώπους που
δε μου αρέσει να αφήνω πράγματα στη μέση κι αυτό το
αίσθημα ήταν πολύ δυνατό, βασανιστικό. Κράτησε
μάλιστα αρκετούς μήνες.

Σ’ αυτό το διάστημα προσπάθησα να κάνω ένα ντο-
κιμαντέρ για την αυτοκτονία και τους αυτόχειρες, αλλά
το θέμα είναι πολύ σημαντικό για να χωρέσει σ’ ένα
φιλμ της μίας ώρας. Μετά ως δια μαγείας αυτό το συ-
ναίσθημα εξαφανίστηκε, όπως γίνεται μ’ όλα τα πράγματα
που αναβάλλουμε για καιρό. Έμεινε όμως το ερώτημα.
Τι υπάρχει μετά τον θάνατο; Τι θα συναντούσα, αν
έφτανα στο τέλος της διαδρομής; Τι θα γινόμουν μετά
τον θάνατο; Ο Αϊνστάιν διατύπωσε τη θεωρία διατήρησης
ύλης και ενέργειας. Τίποτε δε γεννιέται από το μηδέν και
τίποτε δεν καταλήγει στο μηδέν. Ανατολικές θρησκείες
λένε το ίδιο πράγμα, πολλούς αιώνες πριν το διαπιστώσει
η επιστήμη. Ο Μάρκος Αυρήλιος γραφεί στα «εις
εαυτόν» έξω του κόσμου το αποθανόν ου πίπτει. Τουτέστιν,
στα νεοελληνικά ό,τι πεθαίνει δε χάνεται, αλλά μένει μέσα
στη φύση. Ακόμα και στο Κοράνι και στη Βίβλο αναφέ-
ρονται ο Παράδεισος και η Κόλαση. Όχι ότι αυτά
μπορεί να έχουν κάποια σοβαρή σημασία. Μαρτυρούν
όμως ότι κάτι υπάρχει. Κι αν κάποιοι γνωρίζουν... Δεν

μονόλογοι

53



ξέρω πώς... Πώς να το εκφράσουν με ανθρώπινο λόγο;
Είμαστε σαν τους ιθαγενείς που μιλούσαν για σιδερένια
πουλιά κι εννοούσαν τα αεροπλάνα. Οι μυθολογίες όλου
του κόσμου είναι γεμάτες από τέτοιες παρανοήσεις. Ε,
λοιπόν, πιστεύω ότι κάτι υπάρχει. Ότι ο θάνατος δεν
είναι ένα τέλος, αλλά μια «μετάβαση» σε κάτι άλλο. Σε
κάτι για το οποίο δε διαθέτουμε τους κώδικες για να το
εκφράσουμε, ούτε την εμπειρία για να το κατανοήσουμε.
Αυτό όμως και μόνο, ότι κάτι υπάρχει, κάνει την ιδέα
του θανάτου ακόμα περισσότερο φιλική.

«Όταν αποκλείσεις όλους τους παράδοξους τρόπους
για να εξηγήσεις κάτι, τότε ο πιο απλός είναι ο πιο
πιθανός», έλεγε ο αγαπητός μου Sherlock Holmes...
(γέλιο)

Όπως έχεις καταλάβει, μ’ αρέσει να μιλάω για τον
θάνατο, ενώ οι περισσότεροι νιώθουν δυσφορία και
κάποιοι φρικάρουν τελείως. «Τους ανθρώπους ταράζουν
όχι οι καταστάσεις που περνούν, αλλά οι ιδέες που
έχουν γι’ αυτές. [...] Τον θάνατο τον κάνει φοβερό η
ιδέα ότι είναι φοβερός». Άκου τι λέει ο Επίκτητος (Εγ-
χειρίδιο, V).

Δεν είμαι μανιακός. Δε μου αρέσουν οι ταινίες
σπλάτερ, ούτε να βλέπω πτώματα. Ο θάνατος είναι συ-
ναρπαστικός όταν δε συμβαίνει επί σκηνής, αλλά κάπου
αλλού, όπως στην αρχαία τραγωδία. Έτσι κι εγώ. Όταν
μιλάω για τον θάνατο, στην πραγματικότητα μιλάω για
τον δικό μου θάνατο. Αυτόν που δε θα δω εγώ, αλλά
κάποιοι άλλοι. Αυτόν που θα συμβεί εκτός του δικού
μου πεδίου αντίληψης. Η αδελφή μου έλεγε ότι ο τρόπος
που μιλάω για τον θάνατο είναι σα να φλερτάρω. Έτσι,
όπως συμβαίνει και στο φλερτ, από τη μια υπάρχει

τοβιβλίο.net

54

http://tovivlio.net/


επιθυμία κι απ’ την άλλη φόβος. Επιθυμία για το υπο-
κείμενο και φόβος απόρριψης απ’ αυτό. Κάπως έτσι
είναι. Σε κανένα δεν αρέσει να τον απορρίπτουν, αν και
ο θάνατος δεν έχει ανάγκη να τον φλερτάρουν... (γέλιο)

Από τότε δεν ξανάκανα απόπειρα. Εξακολουθώ όμως
να το θέλω. Έτσι η ζωή μου αποκτά σασπένς. Ο Χίτσκοκ
έλεγε ότι το καλύτερο σασπένς σε μια ταινία είναι αυτό
που οι θεατές περιμένουν να συμβεί και που δε συμβαίνει
στο τέλος... Αστειεύομαι.

Η αυτοχειρία δεν είναι πάντα μια πράξη δειλίας.
Χρειάζεται γενναιότητα. Ούτε όλοι οι αυτόχειρες είναι
άρρωστα άτομα. Αυτό προέκυψε μέσα από το μίσος
που νιώθει ο χριστιανισμός για τον θάνατο. Θεωρεί τον
θάνατο αμαρτία. Πώς είναι δυνατόν κάτι τέτοιο; Όταν
ανάβει το πράσινο για τους ζωντανούς, απλά πρέπει να
περάσεις απέναντι. Το ίδιο δε συμβαίνει και με τη
γέννηση; Με τη διαφορά ότι τότε δε σε ρωτάει κανείς αν
θέλεις να έρθεις σ’ αυτόν τον κόσμο. Στην αρχαία Αθή-
να τους αυτόχειρες τους θάβανε με τιμές ηρώων. Γιατί η
ώρα, ο τρόπος και ο τόπος που θα διάλεγαν να πεθάνουν
ήταν η ύστατη ελεύθερη επιλογή του ελεύθερου πολίτη.
Και είναι η ύστατη επιλογή. Είναι μύθος ότι όλοι οι αυ-
τόχειρες αφήνουν σημειώματα συγνώμης. Ο αυτόχειρας
δεν αισθάνεται απαραίτητα ενοχή για τη μελλούμενη
πράξη του, ούτε το κάνει πάντα για να εκδικηθεί ή να
αποφύγει κάτι. Κι αν κάποιοι αυτόχειρες ανήκουν στη
δεύτερη κατηγορία, τότε δεν είναι αυτοί που πρέπει να
κατακριθούν, αλλά η κοινωνία μας. Η ντροπή ανήκει
στην κοινωνία. Άσε που η αυτοχειρία μπορεί να είναι ο
τέλειος φόνος, γιατί κανείς δε συλλαμβάνεται στο τέλος
(γέλιο).

μονόλογοι

55



Ο Επίκτητος λέει -μπορεί και να μην το λέει, αλλά
εγώ αυτό κατάλαβα από το δυσνόητο δοκίμιο του
Τζέισον Ξενάκη για τον Επίκτητο- ότι κάποιος αφήνει
οικειοθελώς αυτήν τη ζωή, μόνον όταν ξυπνήσει ένα
πρωί και διαπιστώσει πως ο λόγος για τον οποίο ήρθε σ’
αυτόν τον κόσμο, έχει εκπληρωθεί. Καλό δεν ακούγεται;
Δηλαδή, με δυο λόγια είπε ότι για να γίνει κάποιος αυ-
τόχειρας, πρέπει να έχει ένα κίνητρο, όπως ακριβώς και
στον φόνο. Προτείνει λοιπόν αυτό ως το πιο κατάλληλο
κίνητρο. Ταυτόχρονα όμως έθεσε κι ένα αίνιγμα· τι α-
ντιπροσωπεύει αυτός ο σκοπός; Πώς αυτοπροσδιορίζεται;
Πώς ανιχνεύεται; Γιατί ήρθα σ’ αυτό τον κόσμο; Ποιος
είναι ο σκοπός που πρέπει εγώ να εκπληρώσω; Τόσα
χρόνια ζωής κι ακόμη δεν κατάφερα να απαντήσω. Το
περιβόητο «νόημα της ζωής». The bright side of  life...
(γέλιο)

Όμως όλα αυτά είναι λίγο θεωρητικά. Στην πράξη,
άρχισα να εξοικειώνομαι με τον θάνατο τα τελευταία
πέντε χρόνια, όταν ο Χάρος μπήκε στην αυλή μας κι
άρχισε να προσκαλεί τους καλούς μου φίλους και συνα-
δέλφους. Άλλους βίαια κι άλλους ξαφνικά και ανώδυνα.
Δεν έχει σημασία. Αυτό δεν είναι κάτι που με τρομάζει.
Μάλλον πρέπει ν’ αρχίσω πάλι να συχνάζω στα νεκρο-
ταφεία, γιατί στα μπαρ συναντώ όλο και λιγότερους
γνωστούς... (γέλιο)

Τελικά, τι είναι αυτό που με κρατάει ακόμα ζωντανό;
Είναι το γεγονός ότι ακόμη δεν έχω καταλάβει τον
λόγο για τον οποίο είμαι εν ζωή; Δε νομίζω. Είναι γιατί
ακόμη δεν τα έχω χάσει όλα. Δεν πρέπει όμως να σου
κρύψω, ότι περιμένω με ανυπομονησία εκείνο το πρωί
που θα ξυπνήσω και θα ξέρω πως αυτό που μου αναλογεί

τοβιβλίο.net

56

http://tovivlio.net/


σαν «αξιοπρεπής ζωή», έχει εξαντληθεί. Το μόνο που
χρειάζεται είναι να είμαι έτοιμος για έναν ανώδυνο,
αναίμακτο, γρήγορο και διακριτικό θάνατο. Όχι απα-
ραίτητα ξεχωριστό. Όταν αποφασίσεις να πεθάνεις, εγκα-
ταλείπεις κάθε ματαιοδοξία. Ελπίζω να συμβεί σύντομα
κι όχι σε προχωρημένα γερατειά, γιατί θέλω ν’ αφήσω
μια ευπρεπή εικόνα πίσω μου. Εκτός κι αν ευτυχήσω να
με προλάβει ο αιφνίδιος θάνατος, ειδικά αν είναι «Γλυκός»,
σαν του Félix Faure. Αλλά αυτό προϋποθέτει μια Mar-
guerite Steinheil... (γέλιο) Εδώ νιώθω υποχρεωμένος να
παραφράσω τον Μένανδρο: «Αυτόν που οι θεοί αγαπούν,
δεν πεθαίνει γέρος».

Οι σκέψεις περί θανάτου κι αυτοχειρίας, δε σημαίνουν
ότι δεν αγαπάς τη ζωή, δε σ’ εμποδίζουν να έχεις μια
καλή ζωή, ούτε σε εμποδίζουν να είσαι άνθρωπος αισιό-
δοξος και να κάνεις σχέδια για το μέλλον, ακόμα κι αν
αμφιβάλεις ότι αυτά μπορούν να πραγματοποιηθούν.
(γέλιο)

Έτσι αισθάνομαι. Αυτό λέει κι ο Επίκουρος. Απλά
έχω συνείδηση της φθαρτότητάς μου. Απλά αποδέχομαι
ότι η ζωή είναι κάτι μεγαλύτερο και μπορεί να υπάρχει
και χωρίς εμένα, χωρίς τη δική μου ύπαρξη. Γιατί, πώς
είναι δυνατόν να μου απαγορεύουν να διαχειριστώ, όπως
θέλω εγώ, την ύπαρξη μου; Πώς είναι δυνατόν να φέρω
ευθύνη για όλες τις επιλογές στη ζωή μου, εκτός απ’
αυτή του θανάτου μου; Έχω ή δεν έχω ελεύθερη βούλη-
ση;

Ως προς αυτό, «Il n’y a pas de réponse parce qu’il
n’est pas question» (γέλιο) Ακόμα μια παράφραση του
φίλου μου Duchamp.

Νίκος Γιαννόπουλος

μονόλογοι

57



Η Πηνελόπη της Άνοιξης
Το μαύρο των ματιών σου,
που κάθε ελιάς καρπός ζηλεύει
Μέσα στη θάλασσα του κόσμου
κάνει πως χάνεται,
μα ταξιδεύει.

Σε όρη απόκρημνα επιβιώνει
Ανάμεσα σε ξεχασμένους
-που δεν έπρεπε να ξεχαστούν-
Καθώς ξανά κοντοζυγώνει,
η ώρα τους να εκδικηθούν.

Μα πού το χάνεις πού το βρίσκεις,
να ψάχνει μες στον γαλανό ουρανό
τη μέρα της επιστροφής μου,
μα είμαι ελπίδα
κι όλο αργώ.

Σαν έρθει πια η μέρα εκείνη
Θα καταρρεύσει ο ουρανός
Κάτω στο χώμα θα κατέβει
και θα ικετεύει σαν τρελός
«Ένα λουλούδι ας ανθίσει
κι ας κρατήσει ένα λεπτό
θέλω να δω τη γη να τρέμει,
την Άνοιξη που καρτερώ!»

Ελένη Βαρδαξόγλου

58



Και ο μήνας έχει εννιά
Ο μήνας λέει έχει εννιά μα όλοι το κατένε
στον τόπο «π’ άνθιζε η ελιά» ολοχρονίς θα κλαίμε 
Πήραν σκαπάνη κι έθαψαν όλα τα όνειρά μας 
Το μέλλον είν’ αβέβαιο για μας και τα παιδιά μας 
«Μαστόροι» πάνε κι έρχονται μ’ αφήνουνε συντρίμμια 
σε μια Ελλάδα που θα ζει στης φτώχιας της τη γύμνια 
Δεν είναι λίγες οι στιγμές που θα ’θελα να είχα 
το πέταγμα του αετού κι ενός κριγού τα νύχια 
Να πέταγα πολύ ψηλά κοράκια να μη βλέπω 
κι ενός λαού τον θάνατο να μην τον επιτρέπω 
Στ’ απόκρημνα ν’ ανέβαινα της σκέψης τους φαράγγια 
να δω στο τούνελ τούτο ’δω αν θα τη βρω την άκρια 
Ως πότε, δύσμοιρε λαέ, θα σε ταλαιπωρούνε 
κι απάνω στην καμπούρα σου τα κτήνη θα γλεντούνε;
Πολλά ’ναι τα μελλούμενα μα λίγοι τα κατένε 
και δυστυχώς χωρίς φωτιά τη χώρα μου την καίνε

Χρυσούλα Πλοκαμάκη

59



Άνθισαν οι μαργαρίτες

Μ’ αγαπά, δε μ’ αγαπά...Πάντοτε  είχα την απορία  αν οι μαργαρίτεςλένε την αλήθεια στους ερωτευμένους. Αλλά
όσο ο έρωτας κυριαρχούσε στη ζωή μου με τη συμβατική
μορφή του, δηλαδή προς ένα πρόσωπο συγκεκριμένο
δεν ήθελα να μου απαντηθεί η απορία. Άφηνα ανοιχτή
τη δυνατότητα να περιμένω την επιθυμητή απάντηση
και να την τεκμηριώνω υπερβατικά με το μέτρημα των
πετάλων ενός ταπεινού λουλουδιού.

Μεγάλωσα πια. Και άλλου είδους έρωτες ήρθαν να
συμπληρώσουν το κενό, έρωτες που δεν αφορούν πια σε
ένα πρόσωπο συγκεκριμένου φύλου, αλλά παίρνουν
άλλες μορφές, όσες βάλει ο νους σας κι ακόμα περισσό-
τερες. Οπότε, τώρα, δεν τρέμει το φυλλοκάρδι μου με-
τρώντας τα πέταλα της μαργαρίτας. Τώρα, εκείνο το δί-
κοπο μαχαίρι, μ’ αγαπά-δε μ’ αγαπά, χάνει την αιχμη-
ρότητά του. Τώρα ξέρω ποιοι και αν μ’ αγαπούν και
τους το ανταποδίδω με όλη την ωριμότητα της ηλικίας
μου και με μεγάλη ευγνωμοσύνη. Όσοι δε μ’ αγαπούν,
ξέρω και πόσο και γιατί, και τους αγνοώ με όλη την επί-
γνωση της επιλεκτικής μου σοφίας.

Τώρα, λοιπόν, είμαι ελεύθερη, χωρίς φόβο και πάθος,
να διερευνήσω αν οι μαργαρίτες λένε αλήθεια στους
ερωτευμένους. Καθώς είναι άνοιξη και βρίθουν τα λιβάδια
από μαργαρίτες, μάζεψα μερικές και άρχισα με μεγάλη
προσοχή να μετράω τα λευκά τους πέταλα. Συνήθως

60



μου έβγαινε μονός αριθμός, 21 πέταλα για τις μικρές
και 23 για τις μεγαλύτερες. Μία ξέφυγε από τον κανόνα,
αλλά δε με έπεισε ότι στη φύση τα πράγματα συμβαίνουν
τυχαία, πότε έτσι πότε αλλιώς. Αφού σε μία άλλη μαρ-
γαρίτα είδα ένα πέταλο, να έχει ξεκολλήσει από τη θέση
του και να στέκεται μπλεγμένο στα διπλανά του, έτοιμο
να φύγει εντελώς και να χαθεί στο πρώτο φύσημα του
αέρα. Άρα, ο αριθμός των πετάλων της μαργαρίτας εί-
ναι πάντοτε μονός. Που σημαίνει ότι αν κανείς αρχίζει
να τη ρωτάει αρνητικά, εκείνη θα απαντήσει επίσης αρ-
νητικά, ή αντίθετα αν θέλουμε να απαντήσει καταφατικά
πρέπει να ξεκινήσουμε την ερώτηση από το «μ’ αγαπά».
Όλα τα άλλα είναι θέμα τύχης και λάθους, αν πχ ένα
πέταλο έχει ξεφύγει από τη θέση του ή αν μετρήσαμε
δύο μαζί αντί για ένα. Αφού, εννοείται, μια σωστή ερώ-
τηση δεν τίθεται ποτέ με το «δεν» ή με το «μη»· το φυ-
σικότερο του κόσμου είναι να τίθεται με την προσδοκία
ως πρόσημο.

Αυτή τη διαλεύκανση της αλήθειας ως προς τις μαρ-
γαρίτες μου δόθηκε η ευκαιρία να την κάνω, ενώ
βρίσκομαι εκτός Ελλάδος. Είμαι πράγματι στη Γερμανία
και υπάρχουν κι εδώ μαργαρίτες, ίδιες με τις δικές μας.
Πώς τόσον καιρό δε μου προέκυψε η επιθυμία να κάνω
αυτή τη μικρή και εύκολη έρευνα στη χώρα μου, είναι
απορίας άξιο. Ίσως εκεί φοβάμαι ότι οι μαργαρίτες θα
βρουν τρόπο να μου κρύψουν μερικά πέταλά τους, ώστε
να μην μπορώ να βγάλω σωστά συμπεράσματα. Ποιον
θα ωφελούσε όμως μια τέτοια μικροαπάτη της ελληνικής
φύσης; Τι νόημα θα είχε; Και ποιος μου λέει πως κι εδώ
στη Γερμανία οι μαργαρίτες είναι ειλικρινείς και έντιμες;
Κανένας. Περιμένω λοιπόν να επιστρέψω στην πατρίδα,

μονόλογοι

61



για να επαναλάβω την έρευνά μου με τις ελληνικές μαρ-
γαρίτες, αν δεν έχουν προλάβει να μαραθούν, όσο προ-
χωρεί το καλοκαίρι και ανεβαίνει η θερμοκρασία.

Μόνο τότε θα είμαι σε θέση να πω, αν εύλογα οι άν-
θρωποι από καταβολής κόσμου στηρίζουν τις ελπίδες
τους στα λουλούδια ή αν μάταια προσδοκούν την ευτυχία
μετρώντας πέταλα.

Κατίνα Βλάχου

τοβιβλίο.net

62

http://tovivlio.net/


Ας επιστρέψουμε στο παιχνίδι
Ας επιστρέψουμε στο παιχνίδι, όμως μόνο για σήμερα
αυτό που λες παιχνίδι στρατηγικής και λογικής,
θα σου κάνω το χατίρι, είναι γιατί με έχεις πείσει
πως κάποιες φορές, για να ερωτευτείς παράφορα
έχεις ανάγκη από πρωτογενή συναισθήματα
να εξοργιστείς, να τρομάξεις, να θυμώσεις, 
η φύση του αρσενικού βλέπεις,
«ο Έρωτας, είναι τοπίο της ζωής», σου δηλώνω
«παιχνίδι ναι, μα δε χρειάζεται σκακιέρα».
Θα μου χαλάσεις άλλη μια φορά τη διάθεση
την ώρα που το μόνο που θέλω
είναι να ζήσω τη μέρα μου
χωρίς πρόθεση να λύσω κανένα πρόβλημα,
βλέπεις, έχω δικά μου,
αγνοώ τα επιχειρήματά σου, δε θέλω να ξέρω,
απλά σου κάνω το χατίρι και παρέα, 
κρασί σε κρυστάλλινο ποτήρι, πρόκληση και πρόσκληση
δεν είσαι έτοιμος να ανακαλύψεις τον κόσμο μου
παρόλο που με διεκδικείς στο δικό σου, μάταια, 
αθόρυβα θα φύγω, θα χαθώ σε μια νύχτα γεμάτη ατέλειες, 
την ώρα που θα έχει το ίδιο χρώμα με την ψυχή μου
αφήνοντάς σου ένα φιλί στον καθρέφτη.
Είπες πως έχεις γνώση του αντιπάλου, δεξιότητες,
έχω διαίσθηση ξέρεις, ταμπεραμέντο,
μην περιμένεις μια λυσσαλέα αναμέτρηση
εξήντα τέσσερα τετράγωνα δε φτάνουν, 

63



τί θα ’λεγες όμως, 
αν εξαντλούσαμε την τέχνη στο πάτωμα
ερμηνεύοντας ρόλους πρωταγωνιστών
με το φεγγάρι στο παράθυρο. 
Μου λες, μπορείς να ελέγξεις τις σκέψεις μου
χωρίς να με κοιτάζεις στα μάτια,
χωρίς να με αγγίζεις,
με το βλέμμα καρφωμένο στα πιόνια,
ανοησίες, ακόμη κι ο έλεγχος είναι μια χίμαιρα
εμπρός λοιπόν, κάνε κάτι, έχεις στυλ,
έχω θέληση, το παιχνίδι σου στην καρδιά μου
γράφει μια ακόμη ασυγχώρητη αδικία.
Περιμένεις να σε επαινέσω, 
να παραδεχτώ πως είσαι μεγαλοφυής,
περιμένω να φορέσεις το φως για πουκάμισο
να μου ζητήσεις να σωθώ από τη νοσταλγία
να με αφήσεις να απελπίζομαι, με δάκρυα στα χέρια σου
να κατέβεις στα χείλη μου, θάνατος κι έρωτας
να τραγουδήσεις για ένα παράπονο, 
να ρεμβάσεις τον μύθο σου, να καίγεται στις φλόγες. 
Δεν κατάφερα να αγαπήσω κανένα βασιλιά, 
ποτέ, ούτε αυτούς, τους καλούς των παραμυθιών
έβρισκα πάντα έναν ιεροφάντη 
σε μια άλλη πνευματική δοκιμασία και πραγματικότητα
και ναι δεν ντρέπομαι που δε σεβάστηκα καμιά βασίλισσα,
καμιάν άλλη  εκτός από τη μέλισσα.
Μέλι, μια σταγόνα, 
ας δώσουμε αναστολή στην ήττα
ας αφήσουμε στην ψύχραιμη ευφορία του τον παίχτη,
βιάζεσαι να χάσω, ανυπομονησία ανεξήγητη,
έχω κόκκινες γόβες και μαύρο ζιβάγκο 

τοβιβλίο.net

64

http://tovivlio.net/


αποκτάς μια καλοσυνάτη υπεροχή, αλλά
ξεχνάς πως έχω ταλέντο στη μεγάλη απάτη
το φίδι στο δαχτυλίδι μου σε αφήνει προσωρινά αδιάφορο
αισθάνεσαι ένα ρίγος, ομολόγησέ το
απόλαυση, χωρίς υποχρέωση, το μήλο αντίκρυ.
Δεν αντέχω να ακούω για πιόνια 
και μόνο η λέξη με δυσκολεύει, με βαραίνει
αν είχαν τουλάχιστον άλλο όνομα
αν πολεμούσαν το σκοτάδι, ας πούμε, 
ή έστω, για ό,τι μπορεί να μας σώσει από το σκοτάδι
αν ήταν, οι λέξεις σου ανεξάρτητες απ’ το παιχνίδι
αν δεν είχαν, το νόημα που τους έχεις δώσει,
πιόνια, όχι δεν το αντέχω,
ευτυχώς άναψαν τα φώτα στους φανοστάτες
βρέχει, άντε, να ανασυντάξεις τη διαλυμένη στρατιά.
Φοβάμαι τις στολές, ας είναι καλογυαλισμένες
ας έχουν χρυσά κουμπιά,
μέσα τους η ανθρώπινη φύση μικραίνει, 
το πρόσωπο θαρρείς αποκτά υποκοριστικό,
φοβάμαι και τα υποκοριστικά τελικά
μα πώς γίνεται, γιατί δε θέλεις ν’ ακούσεις
πως μικραίνει έτσι μέσα μου η καρδιά μου
κι ας με άγγιξες χωρίς προθέσεις τραυματισμού
όχι, αυτή δεν είναι μια αναίμακτη συνάντηση
δε χωρά οικειότητα η νίκη. 
Φοβάμαι τους αξιωματικούς περισσότερο
το πλησίασμά τους έχει κάτι ύπουλο.
Άκου, εσύ θα παίζεις κι εγώ θα παραμιλώ
σου έχω επιτρέψει τα πάντα, τα πάντα
σκέψου με προσήλωση, με λογική
μαύρα και άσπρα, εσύ παίζεις και για τους δυο

μονόλογοι

65



αλλά άκου, δε σου ανήκω, 
δε θα με δεις να τσαλακώνομαι στη σκακιέρα σου
ξέρεις, αύριο... θα σου πω μόνο μια λέξη
κι εσύ πρέπει να κάνεις μόνο μια κίνηση
με τρελαίνει αυτή η ουδέτερη άνεση,
θα σου περάσει, κάτι σαν αδιαθεσία μού κάνει,
η φήμη σου ευπρόσδεκτη 
σκοντάφτει πάνω στη μαρμαρωμένη τρυφερότητά μου 
μα μόνο αν είναι για τον έρωτα.
Δε μου αρέσει να σκοτώνονται τα άλογα
οι διαταγές σου σκορπίζονται, τόσο απλά σε πανικό
δοκιμάζεις τις δυνάμεις σου, σκέψεις δοξαστικές,
έχω φαντασία, αυτοσχεδιάζω με πάθος, 
και με λέξεις επικίνδυνες, όπως... «σ’ αγαπώ...»,
δε με ακούς, θα σου αφιερώσω λίγο χρόνο
θα μείνω σιωπηλή κι εσύ θα με νομίζεις ηττημένη
μα δε θα κάνω καμιά κίνηση, σκέψου ό,τι θες
δεν έχω πρόγραμμα, ούτε τακτική
θα σε αφήσω να πιστέψεις πως με αιφνιδίασες
κι όμως, ούτε και αυτό θα είναι αλήθεια,
παρά τη φαινομενική όψη των πραγμάτων
ένας άλλος δαίμονας με θέλει εκεί, αλλού
έξω από τη σκακιέρα σου, έξω από κάθε σκακιέρα
υποφέρω, από τη σύγχρονη συνείδηση
μου αφήνει ένα τεράστιο κενό
όσες φορές κι αν αναμετρηθείς μαζί μου θα χάσεις, 
οι πύργοι σου καταρρέουν με θόρυβο στην καρδιά μου.
Σκέψεις σαφέστερες ώρες που μεγεθύνονται οι αισθήσεις
στην απομόνωση μου δεν υπάρχει κίνδυνος
όλες οι παρτίδες χωρίς να το θες, σε χωρίζουν στα δύο
δύο κομμάτια, μια προσωπικότητα, άσπρο και μαύρο

τοβιβλίο.net

66

http://tovivlio.net/


είμαι τρελή που κάθομαι μαζί σου, 
αλήθεια, τρελή από έρωτα,
μια τεντωμένη χορδή σε αρχαία λύρα 
ψυχή παλιομοδίτισσα, απρόσιτη βελούδινη στόφα, 
με την ηλικία των αιώνων σε τέλεια αρμονία με το όνειρο
Ας επιστρέψουμε στο παιχνίδι... δυναμώνει η βροχή.

Ζωή Δικταίου

μονόλογοι

67



Είμαι μικρός μην το ξεχνάς
Κρατώ το χέρι σου, μάνα
το ένα σου χέρι
το άλλο το κατάπιαν
τα συντρίμμια στη Ράκκα, τη Χόμς, το Κομπάνι
την ώρα που μου έγνεφες κουράγιο
αποχαιρετώντας τον πατέρα
στο τελευταίο της φρίκης ταξίδι.
Είναι παγωμένο το χέρι σου, μάνα
έχει τόσο κρύο τις άστεγες νύχτες
κάτω από τα θλιμμένα αστέρια
το νιώθω στο κορμί μου
-όσο μου έχει απομείνει-
Ήρθε η σειρά μου
να φροντίσω την απελπισία σου
αλλά είμαι μικρός
και δε γνωρίζω τον τρόπο.
Μου το υποσχέθηκες, μάνα
εκείνο το παιχνίδι της καλύτερης μέρας...
Και τώρα μονάχος
δεν έχω άλλα βήματα
ούτε καν άλλα δάχτυλα
να το ψάξω στης καρδιάς μου το χάος.
Ματώνω χωρίς εσένα, μάνα
είμαι μικρός
μην το ξεχνάς.

Καλλιόπη Δημητροπούλου

68



Ο Κανένας
Σε όλους όσους διαφέρουν

Όλοι με κοιτούν περίεργα. Νιώθω ένοχος, μι-κρός, αδύναμος. Σαν ένα μυρμήγκι που περι-πλανιέται ανάμεσα σε ελέφαντες σε μια κοινωνία
ακοινώνητων. Τα πόδια μου τρέμουν σε κάθε απεχθές
τους βλέμμα. Αισθάνομαι την αποστροφή τους να με
τυλίγει και σχεδόν να με πνίγει μέσα σε ελάχιστα δευτε-
ρόλεπτα. Με ζαλίζει η αντιπάθειά τους, που με έντονη
διάθεση τη μοστράρουν. Πώς μπορούν; Απορώ. Όπως
απορούν κι εκείνοι όταν με κοιτάζουν κι έπειτα ψιθυρίζουν
μεταξύ τους, πράγματα που ποτέ δε θα ήθελα να ακούσω.
Όλα εκείνα που βαραίνουν την ψυχή και το κορμί μου.
Πώς τολμούν; Άραγε χρειάζεται θάρρος για να δείξεις
την απέχθεια σου σε κάποιον ή απλά είναι η ακατανίκητη
αναισθησία και η έλλειψη κοινωνικότητας που τους με-
τατρέπει σε τόσο φελλούς; Ποιοι νομίζουν ότι είναι; Τι
πιστεύουν οι ίδιοι για τους εαυτούς τους;

Από την άλλη, οι πιο εξέχοντες φελλοί θα κοιτάξουν,
θα κρυφογελάσουν, θα ψιθυρίσουν και θα σκουντήξουν
τον διπλανό τους, ώστε να απολαύσει κι εκείνος το
θέαμα. Έπειτα θα ρίξουν το κλασικό βλέμμα της απο-
στροφής και θα εξαφανιστούν. Πόσο φελλοί! Άραγε
αναρωτιούνται πώς βλέπω εγώ εκείνους και τι βλέπω
πίσω από τα φανταχτερά κοστούμια τους που καλύπτουν
τα κενά κορμιά τους; Δεν το αρνούμαι, αυτά τα βλέμματα

69



με αποτελειώνουν, είναι εκείνα όμως που με κάνουν να
βλέπω και τη γυμνή αλήθεια. Και είναι τόσο χυδαία
γυμνή που δειλιάζω μπροστά της, ντρέπομαι και κοκκι-
νίζω.

Δεν μπορούν να καταλάβουν πως ο καθένας μας έχει
μια διαφορετικότητα, μικρή ή μεγάλη, εμφανής ή όχι,
αλλά έχουμε, όλοι μας! Μια διαφορετικότητα που
μάθαμε να ζούμε με αυτήν. Άλλοι την αγάπησαν και άλ-
λοι όχι. Κάποιοι ακόμα προσπαθούν να τη δεχτούν όσο
δύσκολο κι αν είναι κι άλλοι δεν την έχουν ανακαλύψει
ακόμη. Κάποιοι την ανέχονται και πορεύονται νωχελικά
με εκείνη και κάποιοι άλλοι έχουν συμφιλιωθεί μαζί της
και την έκαναν τρόπο ζωής. Είναι όμως εκεί και αυτό
δεν αλλάζει. Πόσο δύσκολο τους είναι να το καταλά-
βουν;

Αυτή η κοινωνία που ξέρει πολύ καλά να κρίνει, να
καταδικάζει και να ξεφτιλίζει καθετί πολύτιμο μας έχει
δοθεί από την ιστορία μας, δυστυχώς είναι φτωχή, στα
όρια της καταστροφής. Κι ό,τι πλούσιο έχουμε το μη-
δενίζουν. Και σε αυτό δε φταίει η οικονομική κρίση που
μας έχει πιάσει από τον λαιμό τα τελευταία χρόνια.
Αυτή η κοινωνία είναι φτωχή από παιδεία, ανθρωπιά και
αλήθεια. Γιατί αμέτρητοι είναι εκείνοι που δεν μπορούν
να αντιμετωπίσουν την αλήθεια που μας κυκλώνει. Άραγε
υπάρχει ελπίδα; Όχι για εμένα, αλλά για εκείνους που
θα ακολουθήσουν.

Νιώθω και πάλι μικρός και ανήμπορος. Αυτή τη
φορά όχι από τα βλέμματα των περαστικών, των φίλων
και των γνωστών, αλλά απέναντι σε μια κοινωνία που
εθελοτυφλεί και αρνείται να αντιμετωπίσει την πραγμα-
τικότητα. Μια ωμή πραγματικότητα που ζούμε σε έναν

τοβιβλίο.net

70

http://tovivlio.net/


κόσμο, όπου το πράσινο των δέντρων και το μπλε του
ουρανού έχουν πλέον αποχρωματιστεί και μοιάζουν με
γκρίζο. Ένα γκρίζο σκούρο που πλησιάζει τα όρια του
μαύρου. Τι να κάνω όμως εγώ; Και τι να πω; Δεν είμαι
εγώ αυτός που θα αλλάξει τον κόσμο. Δεν είμαι εγώ ο
ένας. Εγώ δεν είμαι κανένας...

Χαρά Κρέτα

μονόλογοι

71



Ο υποψιασμένος

«Στο ίδιο έργο θεατές...» σκέφτηκα μόλιςάνοιξα την τηλεόραση στο δελτίο των οκτώ.Την έκλεισα αμέσως. Το χαμόγελο πλανεύει
και ο νους πλάθει ψέματα που μοιάζουνε με μύθους και
στο τέλος πιστεύει πως είναι αλήθεια ακόμα κι αυτός
που τα δημιούργησε. Τελικά μήπως είμαι η εικόνα της
κοινωνίας ή μήπως ένας παπαγάλος χωρίς ευαισθησία;
Κανείς δεν ξέρει... Στερεότυπες αντιλήψεις που φωλιάζουν
στην ψυχή, την αποσυνθέτουν και κανείς δεν κάνει τίποτα
γι’ αυτό. Και η ελπίδα για την εκδίωξή τους απουσιάζει,
λες και την έκλεισε κανείς σε κάποια σπηλιά, όπως ο
Πόλεμος την Ειρήνη στον Αριστοφάνη. Έτσι δημιουρ-
γείται μια νέα φοβία, η φοβία της ελπίδας, γιατί η
διάψευσή της πονάει και είναι δύσκολη. 

Δακρύζω, το ποτάμι της αλήθειας μου στερεύει γιατί
σταμάτησε να βρέχει ο ουρανός και τα μάτια μου έγιναν
ξερά... «Γιατί, Θεέ μου, μονολογώ, να φοβάμαι το πιο
ωραίο πράγμα στον κόσμο, την ελπίδα;»

Ίσως να μη μάθω ποτέ, ίσως τελικά αυτό να θέλου-
νε...

Αλέξανδρος Πήχας

72



Χαμένη ψυχή
Χαμένη ψυχή
απόκληρη γυρίζει
η βροχή πλέον
θάνατο μυρίζει
και η στιγμή πονά.

Ποτάμια οι δρόμοι
από σκιές
παρείσακτες
δημιούργημα του χθες
το εγώ μου ζητά.

Μειωμένη
στο χέρι τη δόση
λίγο η φαντασία
να ενδώσει σε
αμαρτήματα παλιά.

Ψυχή μου χαμένη
για χρόνια
πού πήγες
κλαίω ακόμα
άτυχος είμαι ξανά!

Σωκράτης Τσελεγκαρίδης

73



Θα παίξω μόνο για σένα

Ένα, δυο, τρία, τέσσερα... Έχω αραδιάσει όλατα κέρματα πάνω στο κρεβάτι και τα μετράω.Δεκαοχτώ ευρώ και τριάντα λεπτά. Αρκετά
καλά πήγε η σημερινή ημέρα. Κι αν δεν είχε τόσο κρύο
απόψε, ίσως καθόμουν ως αργά, ίσως κέρδιζα και περισ-
σότερα.

Τα σαββατόβραδα είναι καλά τα κέρδη. Λέω «κέρδη»
και χαμογελάω. Μάλλον η λέξη «ελεημοσύνη» ταιριάζει
περισσότερο. Κανείς δε ρίχνει μπροστά μου ένα κέρμα,
επειδή του αρέσει όπως παίζω την κιθάρα μου. Άλλοι το
κάνουν επειδή με λυπούνται, άλλοι από συνήθεια. Μόνο
ένας κάποτε μου πέταξε πέντε ευρώ ζητώντας να ακούσει
ένα συγκεκριμένο κομμάτι. Είχα χαρεί, θυμάμαι, μα
αλήθεια πόσος καιρός έχει περάσει από τότε;

Χρόνια τώρα κάνω αυτή τη δουλειά. Κάθομαι τα
βράδια σε κάποιο πεζόδρομο, παίζω μουσική και
περιμένω κάποιον να φιλοτιμηθεί να αφήσει τον οβολό
του. Τις υπόλοιπες ώρες της ημέρας τρώω όσο λιγότερο
γίνεται και κοιμάμαι. Ναι, κοιμάμαι πολύ. Βοηθά να μη
σκέφτομαι. Μόνο που ονειρεύομαι κιόλας. Πως είμαι
τάχα και σε κάποια σκηνή και από κάτω ο κόσμος
φωνάζει το όνομά μου, λικνίζεται στον ρυθμό μου,
κλαίει με τους στίχους μου.

Κακό πράγμα τα όνειρα. Διότι όταν ξυπνώ επιστρέφω
στην γκαρσονιέρα με το ταβάνι που έχει πρασινίσει.
Στην ασπρόμαυρη φωτογραφία σου -ευτυχώς που υπάρχει

74



κι αυτή για να μιλάω σε κάποιον. Γι’ αυτό απόψε άσε με
να κοιμηθώ λίγο παραπάνω. Κι αν δεις τα χέρια μου να
τρέμουν, φέρε στην αγκαλιά μου την κιθάρα. Απόψε θα
παίξω μόνο για σένα.

Έλενα Σαλιγκάρα

μονόλογοι

75



Παιχνίδια αυτογνωσίας

Πώς τα πεπραγμένα να αρνηθείς και πώς να πειςότι δε σε επηρέασαν οι άνθρωποι κι έμεινεςανέγγιχτος από τις προκαταλήψεις των άλλων,
πώς να μιλήσεις για μια προσωπικότητα όταν κι αυτή
που αντιλαμβάνεσαι την είδες να αντικατοπτρίζεται στα
βλέμματα και στα λεγόμενα των άλλων;

Πώς να μιλήσεις για συλλογικότητα σε μια ατομιστική
κοινωνία που ο καθένας προσδιορίζεται με όσα έχει
πετύχει σα μονάδα και όχι όσα συμβολίζει σα μέλος
μιας ομάδας; Χωρίς να μιλά με το εμείς αλλά με το εγώ.

Κι εγώ όλο σ’ αυτήν την παγίδα πέφτω και κρύβομαι
πίσω από προσωπικές αντωνυμίες πρώτου προσώπου
και δε βλέπω το εμείς αλλά το εγώ και το εσύ.

Ξέρεις, μ’ αρέσει πού και πού να παίζω το παιχνίδι
της αυτογνωσίας, όχι για να κερδίσω, μα πιο πολύ για
να λέω μετά πως κι εγώ το ’χω παίξει και έχω μια ιδέα
για το πώς είναι.

Συνήθως κερδίζουν οι σκέψεις που ποτέ δεν ήξερα
πως είχες και βρίσκομαι μετέωρη στην αμφιβολία, χαζά
παιχνίδια λέω και τα παρατάω! Τι σου είναι αυτά τα παι-
χνίδια του μυαλού, ποτέ δεν ξέρεις πώς καταλήγουν,
αλλά σε δελεάζει τόσο πολύ να συμμετάσχεις σ’ ένα!

Κωνσταντίνα Γερονικάκη

76



Κάποτε
Κάποτε.

Κάποτε θα ενώσουμε εκείνα τα κομμάτια. Έναεσύ, ένα εγώ, ένα ο παραδίπλα. Θα καταλάβουμεκάποτε πως την εικόνα του κόσμου τη φτιά-
χνουμε μαζί σε τούτο το τεράστιο παζλ και πως αλλιώς
δε θα μπορέσουμε ποτέ να δούμε πώς είναι να ανατέλλει
και να δύει μαζί ο ήλιος ταυτόχρονα.
Ταυτόχρονα.

Θα θελήσουμε κάποτε να είμαστε ταυτόχρονα χα-
ρούμενοι ταυτόχρονα γελαστοί, ταυτόχρονα ευτυχείς.
Θα καταλάβουμε κάποτε πως η δυστυχία αποτελεί από
μόνη της και μόνο ένα επικίνδυνο ντόμινο και πως αν
στέκουμε ακόμα όρθιοι σε ετούτη την αλυσίδα είναι
γιατί ακόμα δε μας έριξε κάτω κείνος που στέκει πίσω
μας. Κείνος που αδιαφορούμε τόσο καιρό για τη δική
του πτώση, αγνοώντας τους υπέρτατους νόμους της Φυ-
σικής.
Φυσική.

Θα καταλάβουμε κάποτε πως δεν μπορεί να ξεφύγει
κανείς μας από τους φυσικούς νόμους. Θα καταλάβουμε
πως η φύση που παλεύουμε να στέκουμε ενάντιά της και
αντίκρυ, κρατά μια ετοιμοπόλεμη δικαιοσύνη στο χέρι,
που επιτίθεται όταν όλα όσα έχουμε στην κατοχή μας
είναι παράνομα και ανήθικα κερδισμένα. Εντροπία. Σε
πλήρη αταξία και αποδιοργάνωση κάποτε θα καταλάβουμε
πως η ανάγκη της ύπαρξής μας στηρίζεται από την ανά-

77



γκη της ύπαρξης του διπλανού μας και πως είναι η αρχή
διατήρησης ετούτης της εσωτερικής ενέργειας, που
μπορεί να μας αφήσει μισούς ή να μας μηδενίσει εντελώς.
Εντροπία ναι. Εμπεριέχει μέσα της την τροπή. Αλλά
και την ντροπή.
Ντροπή.

Θα ντραπούμε κάποτε. Θα κοκκινίσουν τα μάγουλά
μας, θα χτυπά δυνατά η καρδιά, θα μουδιάσει ο λογισμός.
Θα νιώσουμε ετούτα τα βλέμματα σαν προβολείς πάνω
μας, ετούτα τα βλέμματα που δεν έχουνε πάρει ακόμα
καμιά απάντηση από τα δικά μας. Που δεν έχουμε
ακόμα στρέψει τη ματιά προς τη μεριά τους. Θα ντρα-
πούμε τόσο πολύ. Κάποτε, στο εγγυώμαι, θα ντραπούμε
για τα πτώματα γύρω μας. Για τους πεινασμένους. Για
τους άστεγους. Για τους πολέμους. Για την αδιαφορία
μας θα ντραπούμε πιο πολύ και για εκείνα τα παιδιά.
Ναι για τα παιδιά.
Παιδιά.

Κάποτε θα καταλάβουμε -δεν μπορεί- πως αν στερή-
σουμε από ένα μονάχα παιδί την ελπίδα, το γέλιο, τη
ζωή, ο κόσμος μας φτωχαίνει. Παραμορφοποιείται.
Συρρικνώνεται. Φθείρεται. Θα καταλάβουμε πως κάθε
φορά που κόβουμε το νήμα από ένα ανυπεράσπιστο
πλάσμα, γινόμαστε συνεργοί και εγκληματίες σε ένα έ-
γκλημα που κανείς και ποτέ δε θα μας αθωώσει.
Αθώωση.

Κάποτε θα τρέμουμε σε εκείνη τη μέρα που δε θα
έχουμε αθωωθεί. Που δε θα μας έχει αθωώσει ετούτος
ο κόσμος. Ο καιρός. Η ζωή. Ο Θεός ο ίδιος. Κάποτε
δε θα αντέχουμε να τριγυρνάμε ντυμένοι με την ενοχή
μας. Ή έστω τη συνενοχή μας...

Μάχη Τζουγανάκη

τοβιβλίο.net

78

http://tovivlio.net/


Το βουβό παράπονο μιας πολυθρόνας
Καλώς ήρθες, ξένε.
–Όχι, δεν είσαι ο πρώτος.
Πολλοί, πριν ακόμα από σένα
απολάμβαναν το απαλό άγγιγμά μου.
Επάνω μου, ξένε
έχουν ξαποστάσει τόσοι άνθρωποι.
Και τόσα όνειρα.
Ένιωθα το κορμί τους να συσπάται,
ενώ η σκέψη τους οργίαζε
σε ιδέες μεγάλες και μακρινές.
Τόσο μεγάλες που,
ακόμα κι όταν είχαν πια φύγει,
αυτές ξέμεναν να αιωρούνται στο αποπνικτικό δωμάτιο.
Σα μικρά συννεφάκια λύτρωσης.

Οι τοίχοι όμως,
σα να ’χουν πια στενέψει.
Τα τόσα όνειρα χαράζουν ρωγμές
στο γερασμένο τσιμέντο.
Πασχίζουν τα σύννεφα να ξεχυθούν στον ουρανό,
Ελεύθερα πια.
Εδώ μέσα ασφυκτιούν.
Μα χωρίς τα όνειρα
και χωρίς άλλους ανθρώπους πια να το επισκέπτονται
τι θ’ απογίνει τούτο το σπίτι;
τι θ’ απογίνω εγώ;

79



Και αυτή η γυναίκα,
που στέκει πάντοτε απέναντί μου
τι θ’ απογίνει;
Όλη μέρα κρέμεται θαρρείς απ’ το περβάζι
Και κάνει τάχα πως χαίρεται
με το αλαζονικό γέλιο ενός τυχαίου διαβάτη.
Όμως, κρυφά, φθονεί,
που έχει πια χάσει την ελευθερία της.

Μα ετούτοι οι διαβάτες είν’ αδιάφοροι.
Δε βλέπουν το σπίτι που καταρρέει
Δεν αισθάνονται τη μοναξιά,
στο απελπισμένο της βλέμμα.
Μονάχα περνούν και προσπερνούν.
Δε θέλουν να μας βοηθήσουν.
Δεν είναι πια άνθρωποι
Γιατί άνθρωποι δεν υπάρχουν πια.
Είναι κορμιά χαμένα
που αναζητούν πηγή,
να ξεδιψάσουν τις εφήμερες λύσσες τους.

Κάποιες φορές τη λυπάμαι.
Έτσι όπως αφήνει στο περβάζι
τον δεύτερο καφέ.
Πάλι ξεχάστηκε και έφτιαξε δυο.
Μα για ποιον ο δεύτερος;
Δε θυμάται πως είναι μόνη.
Δε θυμάται πόσο μόνη.

Εγώ, ξένε,
Σ’ αυτό το σπίτι θα τριγυρίζω.

τοβιβλίο.net

80

http://tovivlio.net/


Όχι, δεν πρόκειται να τ’ αφήσω !
Έχουμε δώσει όρκο βαρύ
να μη χωρίσουμε.
Έρχονται όμως φορές που φοβάμαι.
Είναι που και κείνη έχει μεγαλώσει πολύ.
Κι αν φύγει;
Τι θ’ απογίνω;
Δε θέλω να καταντήσω
άλλη μια σκονισμένη αντίκα.
Τρέμω μήπως περιπέσω
σε χέρια ζεστά και μέρη ψυχρά.
Το πόσα «θέλω» κουβαλώ στα μπράτσα μου,
Πόσα «γιατί» και ακόμα περισσότερα «για πάντα».
Δεν μπορεί να ήταν για το τίποτε
Όλα ετούτα τα όνειρα.

Και φτάνει τώρα εμπρός μου
ο τελευταίος μου προορισμός.
Οι μνήμες να με πνίγουν,
μα να μην μπορώ
Σε κανέναν
να πω την ιστορία μου.
Κι αυτό θα είναι πάντα
το παράπονό μου.

Ελένη Βαρδαξόγλου

μονόλογοι

81



Δεν ήταν δικά σου

Το σπίτι είναι τόσο κρύο. Από τη στιγμή πουέφυγε εκείνη αρνούμαι να αποχωριστώ το κρεβάτιμας. Με παρηγορεί αυτή η θαλπωρή κάτω από
τα σκεπάσματα.

Μου πέταξε τη λέξη «βαρέθηκα» κι έφυγε. Έτσι απλά.
Δε μου είπε γιατί, ούτε τη ρώτησα. Απέμεινα μόνο να
την κοιτάζω με θυμό κι όποτε ανακαλώ το ύφος της, ορ-
γίζομαι λες και ζω την ίδια σκηνή απ’ την αρχή.

Πετάγομαι πάνω και τρέχω στον καθρέφτη. Θέλω να
δω τι είναι αυτό που βαρέθηκε. Κοιτάζω τα μαλλιά μου
-τόσα χρόνια τα χτενίζω με τον ίδιο τρόπο. Μήπως
αυτά βαρέθηκε κι έφυγε; Τα τραβώ μπροστά και ίσα
που καλύπτουν τα μάτια μου. Καλύτερα έτσι.

Πηγαίνω στο σαλόνι. Τα έπιπλα βρίσκονται στη θέση
τους. Αυτά μάλλον βαρέθηκε. Πώς δεν το σκέφτηκα νω-
ρίτερα; Σπρώχνω με ορμή το τραπέζι παραπέρα κι
έπειτα την αγαπημένη της πολυθρόνα. Μάλιστα, πίσω
από το μαξιλάρι βρίσκω το βιβλίο της. Είναι από αυτά
τα αισθηματικά. Πώς γίνεται ένας άνθρωπος χωρίς αι-
σθήματα να διαβάζει ένα τέτοιο βιβλίο;

Κάθομαι στο πάτωμα με το βιβλίο στα χέρια μου.
Το ανοίγω σε μια τυχαία σελίδα και διαβάζω μια αράδα.
«Μην κλάψεις για όσα έχασες. Το ξέρεις πως ποτέ δεν
ήταν δικά σου».

Μπούρδες! Η οργή με πλημμυρίζει ακόμη περισσό-
τερο. Θέλω να το κάνω χίλια κομμάτια μα προτιμώ να

82



το πετάξω στον απέναντι τοίχο. Κοιτάζω ικανοποιημένος
που είναι έτσι πεταμένο και γελάω ψεύτικα.

Ανοίγω το ντουλάπι και παίρνω ένα ποτήρι, μα το
παρατάω. Καλύτερα να πιω κατευθείαν απ’ το μπουκάλι.
Το μάτι μου πέφτει πάλι στον τοίχο, σε ένα άσχημο
σημάδι που μοιάζει με λεκέ. Είχε πει ότι θα έφτιαχνε
μια μεγάλη κορνίζα με τη φωτογραφία μας και θα την
κρεμούσε εκεί για να μη φαίνεται. Δεν το έκανε ποτέ.
Είναι γελοίο που θυμώνω διότι κάποτε δήλωσε πως δεν
αντέχει στιγμή μακριά μου.

Πλησιάζω τον λεκέ. Τον γρατζουνώ, τον χαϊδεύω.
Άραγε γιατί θέλησε να τον καλύψει; Για να μη φαίνεται
ή γιατί πάντα της άρεσε να καλύπτει τα άσχημα; Ίσως
τελικά βαρέθηκε να ασχολείται με τα άσχημα. Όμως
ό,τι κι αν ήταν, δεν έπαυαν να είναι δικά μας.

Σηκώνω το βιβλίο και διαβάζω ξανά το ίδιο σημείο.
«Μην κλάψεις για όσα έχασες. Το ξέρεις πως ποτέ δεν
ήταν δικά σου». 

Έλενα Σαλιγκάρα

μονόλογοι

83



Οι πασχαλιές άνθισαν και φέτος

Τι θεομηνία κι αυτή, Θε μου. Δύσκολη η ανηφοριά,πεδίο μάχης, θυσιαστήριο. Έκανα το σταυρόμου να κοπάσει η καταιγίδα, να λάμψει ο ήλιος.
Μα τα σύννεφα, μαύρες κλωστές κινούσαν τα νήματα
του φόβου στο ανέβασμα. Σε προσκυνώ, ήλιε μου, δος
μου το φως, όπως προσκυνώ κι όλους αυτούς που χαρά-
κωσαν την ψυχή μου. Μα εσύ κάνεις το κέφι σου και
κρύβεσαι να μην ακούσεις τα παρακαλετά μου. Την
αλήθεια μου την κρύβουν τα μαύρα σύννεφα. Κι εγώ
ανεβαίνω την ανηφοριά και οραματίζομαι το λαμπρό
σου φως. Συντροφιά μου μαύρα πουλιά που τρέμουν και
φτερουγίζουν στο πέρασμά μου. Το χώμα μαύρο, οι
ήχοι απ’ τη μακρινή καμπάνα λυπητεροί. Κι εγώ μετράω
ασταμάτητα ακόμη και τις τελευταίες σταγόνες της
βροχής. Στο τέλος σώπασε η βροχή, σώπασαν τα παρα-
καλετά μου. Έφτασα στην κορφή του λόφου. Άλλαξα,
άλλες εικόνες. Τώρα δε χορεύω στη βροχή. Να, και το
ουράνιο τόξο. Κουράγιο, πέρασε κι αυτό, μου γνέφει.
Τα χρώματά του με κοιτάζουν και μου χαμογελούν.
Και οι πασχαλιές χαμογελούσαν κι αυτές στο άγγιγμά
του. Ήλιε μου, ξεκουράστηκες; Μην πας αλλού, γύρνα
πίσω. Βρες ξανά το φως που είναι δικό σου, ολόδικό
σου. Μη σε ξεγελάει η βροχή. Τέλειωσε το πείσμα της.
Ακούω τιτιβίσματα και σήμαντρα, χαρούμενους ήχους
απ’ την απέναντι κορφή. Τι γιορτάζουμε σήμερα; Τρέχω
να πετάξω τα κουρελιασμένα, τα βρεγμένα ρούχα της

84



ψυχής μου. Να φορέσω τα καινούρια στολισμένα με τα
χρώματα του ουράνιου τόξου και κεντημένα με το φως
του ήλιου. Σήμερα είναι γιορτή, μεγάλη γιορτή. Γέμισε
η καρδιά μου άνοιξη. Οι πασχαλιές άνθισαν και φέτος...
Ήρθε η άνοιξη... Ήρθαν τα χελιδόνια...

Ελένη Φλεμετάκη

μονόλογοι

85



Ένας μικρός απολογισμός

Τώρα που κοντεύω τα πενήντα, δεν είναι η ώραγια δακρύβρεχτους απολογισμούς, επί προσω-πικού. Χρειάζεται να μιλήσω και για πράγματα
που έχουν «γενικά απολογιστικό» χαρακτήρα. Δηλαδή,
καλό είναι να λες τι συμβαίνει γύρω σου, αλλά είναι -δυ-
νατά- αποδεκτό να λες τι γίνεται και στον «ευρύτερο»
κόσμο. Θα χρησιμοποιήσω πληθυντικό αναγκαστικά.

Λοιπόν, κάτι σάπιο έρχεται νύχτα-μέρα και νεκρώνει
την αλήθεια των πολλών. Όλα όσα ονειρευτήκαμε γρή-
γορα έγιναν ξεχρωματισμένες εικόνες, από τις οποίες
δραπέτευσε κάπως αδιάντροπα το βάθος και το πάθος.
Όχι αναγκαστικά κάποιο ψυχοπνευματικό βάθος, αλλά
εκείνο που σε κάνει να μετράς την ύπαρξη με αποκλει-
στικότητες όπως ο πόνος, η χαρά, η δημιουργία. Είχε
πει ο Νίτσε «πως κάθε πόνος γεννά χαρά και αιωνιότητά,
και η δημιουργία είναι πόνος». Μάλλον ο πόνος είναι η
μόνη πηγή μνήμης και σύνδεσης με πρόσωπα και πράγ-
ματα, τίποτα άλλο.

Το πάθος το εξοβελίσαμε μπροστά στον μικροαστικό
παράδεισο της τακτοποίησης (όπως κι εκατομμύρια άλ-
λοι κομπάρσοι της ζωής). Αλλά εκεί που σακατεύεσαι
αποτελεσματικά και μοιραία είναι στην αγωνιστική αρένα:
χρόνος. Αυτός είναι που σε κοιτάζει κατάματα, χειρότερος
στην εμφάνιση κι από μπατιρισμένο μαγαζί, λόγω έλλει-
ψης πελατείας. Αμείλικτος και γεμάτος αριθμητικές λο-
γικές που βρωμάνε από χιλιόμετρα χρήμα και θάνατο.

86



Όλα αυτά συμπληρώνονται φιλοσοφικά και πολιτικά.
Σήμερα, η ανθρωπότητα φαντάζει στάσιμη κυριολεκτικά.
Είχε δίκιο τελικά ο Καλιγούλας που εξίσωσε το άλογό
του με τους συγκλητικούς φανφαρόνους της Ρώμης. Σα
να παρήλθε γρήγορα η εποχή των τεράτων και τη θέση
της πήρε η εποχή των ψηφιακών ολογραμμάτων. Αι-
σθάνεσαι σα να βρίσκεσαι σε θέατρο με μαριονέτες, και
ούτε καν είσαι μια από αυτές. Λοιπόν, οι συμμορίες κι
οι μαφίες -φανερά πια- καθορίζουν το παρόν και το πα-
ρελθόν. Τους συνδράμουν και οι σπουδαίοι της τηλοψίας,
σε ρόλο μεσσιανικών προφητών. Μιλούν για το μέλλον
με στόμφο, τηλεοπτικές ατάκες (ευρείας κατανάλωσης)
και μασκαρεμένα τσιτάτα ξεσηκωμένα από «λογοτεχνικές»
σελίδες του facebook. Προετοιμάζουν το μέλλον. Ποιο
μέλλον; Να αυτό που ονειρεύονται οι παραγωγοί του
Χόλυγουντ από τη μια μεριά και οι τζιχαντιστές υπο-
πράκτορες από την άλλη. Και το μέλλον που επαγγέλλονται
οι αγορές. Είναι και το επωφελέστερο κομμάτι της σύγ-
χρονης ζωής οι αγορές, μην το ξεχνάτε αγαπητοί μου!

Τέλος πάντων, ας επανέρθω στα καθ’ ημάς που λένε
και οι πολιτικοί. Είμαι ένα γέρικο φανάρι αναμνήσεων
στον δρόμο του νεκρού χρόνου, στον δρόμο της άηχης
νύχτας. Όμως, από εκεί δεν περνά σχεδόν κανείς. Όλα
είναι δρόμος, κύριε Κέρουακ, συμφωνώ. Αλλά πια δεν
έχω και την πολυτέλεια της νεότητας να ξεκινήσω νέες
διαδρομές. Ίσως κάνω μερικά βήματα. Αντέχω ακόμα.
Όχι σαν τον μυθικό Ηρακλή (έχω προ καιρού διαλέξει
μονοπάτι), αλλά σαν άνθρωπος που έχει μέσα του κάτι
από όνειρο. Θέλω να πιστεύω κάτι τέτοιο, για να μη με
πιάσει καμιά βαριά κατάθλιψη. Ίσως, όταν αρχίσω τα
βήματα στον δρόμο, να με περιμένει σε κανένα ξωκλήσι,

μονόλογοι

87



σε καμιά παράκαμψη, σε καμιά πεζογέφυρα, μια καρδιά
ποιητική, μια λέξη, ένα άχρηστο χρήσιμο γεγονός. Σα
να λέμε: λίγη ζέστη το χειμώνα, ένας ήσυχος ύπνος με
όνειρα κι ένα μεγάλο κουτί αναμνήσεων, με φως για πε-
ριτύλιγμα και λέξεις αγάπης για περιεχόμενο. Όλα τα
χρήσιμα κι ωφέλιμα ας είναι εκεί στην άκρη της σιωπής
ή του δρόμου (το ίδιο είναι). 

Χριστόφορος Τριάντης

τοβιβλίο.net

88

http://tovivlio.net/


Όχι λες;

Τα μνήματα δεν κρυώνουν, μήτε και οι νεκροίκρυώνουν. Σαν τις καθημερινές αναβολές και ταματαιωμένα σχέδια, που κανέναν δε στοιχειώνουν
πια. Κι αν μικρά ρίγη ανατριχίλας σε διαπερνούν καθώς
διασχίζεις τη ρουτίνα σου, είναι γιατί η μνήμη, άτιμη
και ύπουλη έρχεται και σε διαολίζει με καρικατούρες
προσδοκιών.

Και τότε μπαίνεις στο κοιμητήριο, που σε είχαν
θάψει από παιδί, μα δε βρίσκεις το μνήμα και είναι πε-
ρίεργο αλήθεια, αλλά πάλι σκέψου πως έχει περάσει
τόσος πολύς καιρός, τόσο ανελέητα ο χρόνος, τόσος
θάνατος... μα ποιος θα πενθήσει πεθαμένα όνειρα, ποιος
θα ανησυχήσει για τέτοια ανώφελα πράγματα, όταν
πρέπει να λύσει τόσα και τόσα πρακτικά ζητήματα της
καθημερινότητας;

Και αλήθεια υπάρχει κάποιος, που να ονειρεύεται
ακόμα;

Αλήθεια κάνει πάρα πολύ κρύο εδώ που ήρθαμε, δεν
το νιώθεις; Όχι λες; Τότε έχεις πεθάνει εδώ και πολύ
καιρό και είναι τουλάχιστον αστείο να αναζητάς τώρα
τις ευθύνες.

Άννα Ρουμελιώτη

89



Σε τεντωμένο σχοινί

Απόψε θα κλείσω τηλεόραση, ραδιόφωνο, υπο-λογιστή. Ούτε θέλω να δω, ούτε ν’ ακούσω γιαπολέμους, τρομοκρατία, δολοφονίες, προσφυγιά,
ανεργία. Θ’ ακούσω μουσική, θα διαβάσω ένα βιβλίο
και θα κοιμηθώ νωρίς.

Απόψε νιώθω κουρασμένη. Θέλω να ξεκουραστώ, να
ξεχαστώ, να αδειάσει το μυαλό μου από καθετί άσχημο.
Να προσποιηθώ πως τίποτα κακό δε συμβαίνει στον
κόσμο, πως έστω για ένα βράδυ, τα πάντα κυλούν ήρεμα.
Λέω να πάρω και ένα τηλέφωνο τη φίλη μου. Έχω ανά-
γκη ν’ ακούσω τη φωνή της, να μιλήσουμε για όλα αυτά
τα μικρά κι ασήμαντα που κουβεντιάζουν οι φίλες. Να
κανονίσουμε να τα πούμε από κοντά.

Μια φωνή απελπισμένη, στενοχωρημένη με υποδέχεται
στην άλλη γραμμή. Με γεμάτη ένταση φωνή, μου ανα-
κοινώνει πως απολύθηκε. Τα δάνεια τρέχουν, οι λογα-
ριασμοί τρέχουν, τα έξοδα τρέχουν κι αυτή είναι καθη-
λωμένη. Θα φύγει. Το αποφάσισε. Το αποφάσισαν μαζί
με τον άντρα της, άνεργο εδώ και δυο χρόνια. Δεν υπάρ-
χει φως πια σ’ αυτή τη χώρα. Άραγε υπάρχει κάπου
φως;

Απόψε το off  χάλασε, κόλλησε, δεν υπακούει. Απόψε
δε θα ξεχαστώ, δε θα κοιμηθώ. Τα άσχημα νέα που
ήθελα να αποφύγω, δε βρίσκονται απομονωμένα από
μένα. Βρίσκονται γύρω μου, δίπλα μου, μέσα μου. Μου

90



χτυπάνε την πόρτα κι αν κάποιες φορές συνειδητά
κωφεύω, δε σημαίνει πως δε φωνάζουν κι αν τα κοιτάζω
από την κλειδαρότρυπα, δε σημαίνει πως περιμένουν
εμένα να τους ανοίξω με το κλειδί. Κλέφτες είναι και
φτιάχνουν αντικλείδια, βρίσκουν τρόπο ν’ ανοίξουν, να
εισβάλουν, να αρπάξουν και να μου θυμίσουν πως κι εγώ
δεν είμαι εξαίρεση.

Απόψε τα λεπτά περνούν βασανιστικά αργά. Έχω
μείνει αποκαμωμένη, μουδιασμένη και κοιτάζω το κενό.
Ούτε ν’ ακούσω μουσική, ούτε να διαβάσω μπορώ. Εί-
μαι άυπνη κι αύριο πρέπει να σηκωθώ πρωί, να ετοιμαστώ
για τη δουλειά. Μακάρι να με περίμενε εκεί ένας υπολο-
γιστής, να καθίσω απέναντί του χωρίς να με νοιάζει αν
θα δει τους μαύρους κύκλους κάτω από τα μάτια μου,
αν θα αισθανθεί τα άνευρα ή νευρικά χέρια μου, αν θα
ακούσει τη βαριά φωνή μου, αν με δει άκεφη, αγέλαστη,
υποτονική ή τσαντισμένη. Μακάρι να δούλευα με κάποιον,
που δε θα τον ένοιαζε αν το βλέμμα μου ήταν σκοτει-
νιασμένο.

Αύριο όμως θα με περιμένουν παιδιά, να τους χαμο-
γελάσω, να τα αγκαλιάσω, να τους διαβάσω παραμύθια,
να τους τραγουδήσω, να πούμε τα νέα της ημέρας, να
ζωγραφίσουμε, να γελάσουμε, να παίξουμε.

Κάθε ένα από αυτά θα κουβαλάει το δικό του φορτίο.
Την ανεργία των γονιών του ή την έλλειψή του λόγω με-
τανάστευσης, την ορφάνια, τις εικόνες από τη φρίκη
ενός πολέμου. Μεγάλο βάρος για τους μικρούς του
ώμους, ειδικά όταν λείπει και το αντίβαρο, ένα κολατσιό,
ένα μολύβι, ένα όνειρο.

Αύριο δεκάδες παιδικά μάτια θα καρφώσουν το
βλέμμα τους πάνω στο δικό μου και θα με ικετέψουν να

μονόλογοι

91



τ’ αλαφρώσω, να τ’ απαλλάξω, να σηκώσω για λίγες
ώρες το βάρος τους. Σ’ έχει κοιτάξει στα μάτια ένα
παιδί; Η ματιά του γίνεται πότε χάδι τρυφερό πότε λε-
πίδι κοφτερό που σε πληγώνει.

Απόψε νιώθω ανυπεράσπιστη, φοβισμένη. Αύριο, θα
με περιμένει ένας μικρούλης που θα έχει ανάγκη, να με
δει να πατάω γερά στα πόδια μου, για να στηριχτεί
πάνω μου και να κάνει τα πρώτα του αυτόνομα βήματα.
Πώς μ’ αρέσει να τον βλέπω να χαμογελά, κάθε φορά
που αλλάζει βήμα, που κορδώνεται από χαρά κι υπερη-
φάνεια όταν καταφέρνει να ισορροπεί στα δυο του πόδια,
που με κοιτάζει μέσα στα μάτια, για να δει αν συμμετέχω
στη χαρά του, που παίρνει θάρρος όταν ακούει «μπράβο,
συνέχισε».

Έχεις κοιτάξει στα μάτια ένα παιδί; Υδρόγειος σφαίρα
είναι η ματιά του για να βρίσκεις τις συντεταγμένες όλων
των συναισθημάτων. Ένας καθρέφτης που αντανακλά τα
συναισθήματα μιας ολόκληρης κοινωνίας.

Σαν κι αυτόν, προσπαθώ να ισορροπώ κι εγώ ανάμεσα
στη χαρά και τη λύπη, την αθωότητα και τον παραλογισμό.
Κάθε μέρα νιώθω πως περπατώ σ’ ένα τεντωμένο σχοινί.
Να μη δείχνω τη λύπη μου, για να είμαι δυνατή γι’
αυτόν που με έχει ανάγκη. Να μη δείχνω τη χαρά μου,
από σεβασμό σ’ αυτόν που πονά. Δύσκολη η ισορροπία.

Πώς γίναμε έτσι; Να μην μπορούμε να χαρούμε
αυτό το δώρο που λέγεται ζωή. Κάποιοι να θεωρούνται
προνομιούχοι, επειδή έχουν μια δουλειά έστω και κα-
κοπληρωμένη. Πού να το πεις; Σε αυτόν που είναι
άνεργος; Σε αυτόν που δουλεύει και δεν πληρώνεται; Η
εργασία από δικαίωμα έγινε προνόμιο των λίγων. Η
χαρά από όμορφο συναίσθημα που θα έπρεπε να ζητω-

τοβιβλίο.net

92

http://tovivlio.net/


κραυγάζει, μοιάζει σα ζαρωμένο παιδί, που λουφάζει σε
μια γωνιά, από φόβο μήπως το μαλώσουν για τη
σκανταλιά που έκανε. Κι όσο απλώνεται τριγύρω η
λύπη, τόσο η χαρά συρρικνώνεται. Έγινε συναίσθημα
προς εξαφάνιση. Απειλούμενο είδος.

Απόψε νιώθω τρωτή. Αύριο, θα πρέπει να νιώσω
δυνατή, γιατί κάποια παιδιά με διδάσκουν πως τίποτα
δεν είναι δεδομένο και αυτονόητο. Το βήμα που θα
κάνουν, το ποτήρι που θα σηκώσουν, τα χέρια που θα
απλώσουν, η κίνηση του κεφαλιού προς το μέρος της
φωνής μου. Κάθε μέρα, παίρνω μαθήματα από τους κα-
λύτερους δασκάλους, που μου διδάσκουν στην πράξη
πως όλα κερδίζονται με αγώνα και κυρίως, διατηρούνται
με κόπο, υπομονή κι επιμονή. Και μόνο γι’ αυτά πρέπει
ν’ αντέξω.

Απόψε νιώθω κουρασμένη. Τα μάτια μου είναι βαριά.
Αύριο θα πρέπει να υπερβώ για άλλη μια φορά τον
εαυτό μου. Να κρύψω τα σημάδια της αϋπνίας μου και
να φορέσω το πιο πλατύ χαμόγελό μου. Ηθοποιός θα
γίνω και θα προσπαθήσω να παίξω, όσο πιο φυσικά
μπορώ. Πρέπει να είμαι πειστική. Δίπλα μου δε θα έχω
ανυποψίαστους θεατές, αλλά συμπρωταγωνιστές. Ο ρόλος
μου δε θα είναι μονόλογος, αλλά θα εξελίσσεται μέσα
από τα λόγια, τις σκέψεις των παιδιών, που καταγράφουν,
αντιγράφουν και μιμούνται συμπεριφορές. Αν χαμογελάσω,
θα χαμογελάσουν, αν με δουν να σηκώνω το χέρι για να
πιαστώ από μια ελπίδα, θα σηκώσουν κι αυτά το δικό
τους, αν με δουν να κρατώ το κεφάλι ψηλά, θα κάνουν κι
εκείνα το ίδιο.

Απόψε η νύχτα είναι άοσμη και πληκτική. Αύριο να
μην ξεχάσω να κόψω δυο τριαντάφυλλα από τη γλάστρα

μονόλογοι

93



μου, να στολίσω την τάξη για να μυρίσει άνοιξη. Θα
τραβήξω και τις κουρτίνες για να μπει ο ήλιος, συνεπής
και αξιόπιστος όπως πάντα. Θα τραγουδήσουμε τα πιο
χαρούμενα τραγούδια, θα ζωγραφίσουμε με τα πιο
φωτεινά χρώματα, θα διαβάσουμε τα πιο όμορφα παρα-
μύθια. Όλα τα παραμύθια είναι όμορφα, γιατί πάντα οι
καλοί νικάνε. Πού ξέρεις; Από τα πολλά, ίσως τα παιδιά
πιστέψουν πως ο λύκος νικιέται και κάποια φορά τον
κερδίσουν κι αυτά. Εμείς οι μεγάλοι κιοτέψαμε, κιοτεύουμε.
Μόνο κλάψα είμαστε, από πράξεις τίποτα. Δειλία κι
αυτό! Να τα περιμένουμε όλα από τα παιδιά! Τα κάναμε
θάλασσα εμείς, τραβάτε κουπί τώρα εσείς για να σωθεί-
τε.

Αργεί να ξημερώσει. Θα κλείσω τα μάτια και θα
φτιάξω ένα όμορφο παραμύθι, για ένα αύριο όχι μουντό
και γκρίζο, αλλά φωτεινό, παιδικό, αθώο. Το χρωστάω
στα παιδιά, που είναι παιδιά μου. Στα παιδιά που δε με
αφήνουν να αφεθώ, να παραδοθώ, να ξεχάσω πως υ-
πάρχουν παραμύθια και όνειρα και που κάθε μέρα μου
υπενθυμίζουν πως όλα απαιτούν αγώνα. Στα παιδιά που
δεν πρέπει να ξεχάσουν το πιο όμορφο συναίσθημα. Το
χρωστάω στη σχέση μας που στηρίζεται στο «δούναι
και λαβείν». Δίνω και παίρνω, αδειάζω και γεμίζω, συ-
γκοινωνούντα δοχεία είμαστε.

Απόψε η νύχτα είναι γεμάτη σκιές και δαίμονες.
Νιώθω να με νικάει. Σε τεντωμένο σκοινί γίνεται ο
αγώνας μας, μα δε θα την αφήσω. Θα την παλέψω και θ’
αντέξω. Για τα παιδιά που θέλουν να με βλέπουν να χα-
μογελώ, για μένα που θέλω να τα βλέπω να ελπίζουν. 

Χριστίνα Σουλελέ

τοβιβλίο.net

94

http://tovivlio.net/


Το νου σας στα παιδιά
5 Μαρτίου, Πανελλήνια Ημέρα κατά της

Σχολικής Βίας και του Εκφοβισμού...

Ήρθε η εποχή που η "μαγκιά" γίνηκε νταϊλίκι
έγινε φόβος -μάστιγα- "άγουρο" αντριλίκι
Ήρθε η εποχή που γίνανε τα μάτια τους εστίες
για καταστάσεις άσχημες ολωσδιόλου αστείες
Βρεθήκαν "κουτσαβάκηδες" στις τάξεις των σχολείων
κλίκες παιδιών που ξεπερνούν τα όρια ορίων
Βία σε κάθε κίνηση βία σε κάθε λέξη
που κάνουν τα παιδάκια μας μη θέλουνε να φέξει
Ένα στα δέκα πέφτουνε σ’ αυτή τη βία θύμα
για το σχολείο "σέρνουνε" κάθε πρωί το βήμα
Γονείς σταθείτε από κοντά ρωτήστε τα παιδιά σας
περιφρουρήστε άγρυπνοι την οικογένειά σας
Θύματα πέφτουν τα παιδιά που ’ναι απ’ τη φύση πράα
και δεν τολμούνε να σας πουν για τούτα και για τ’ "άλλα"
Το χαρτζιλίκι γίνεται στόχος κάποιων αχρείων
κι ό,τι σταμπάρουν πάνω τους μάτια "επιτήδειων"
"Διαβάστε" όλοι στη ματιά τον φόβο, την τρεμούλα
που τζάμπα μάγκες βάζουνε στην παιδική ψυχούλα
Και μη διστάσετε ποτέ τον λόγο να ζητήσετε
με τους δασκάλους στα σχολειά να πα να συζητήσετε
Μη βλέπετε μ’ απάθεια τα "πάθη" των παιδιών σας
βάλτ’ ένα τέλος στο κακό κι αυτό για το καλό σας
Δώστε τους ΧΡΟΝΟ δείξετε αγάπη ενδιαφέρον
για το δικό τους το καλό για όλων το συμφέρον

Χρυσούλα Πλοκαμάκη
95



Ευτυχία

Τι είναι ευτυχία; Κάτι το αμετάβλητο; Ή όχι;Πώς γίνεται από τη μια στιγμή στην άλλη ναείσαι ή να μην είσαι ευτυχισμένος; Άρα είναι
κάτι το εντελώς προσωρινό και αβέβαιο; Πώς την ορίζει
κανείς; Μπορεί με βεβαιότητα να πει ότι έχει αυτά τα
χαρακτηριστικά; Και αν ναι, πώς αλλάζουν ανά πάσα
ώρα και στιγμή; Μπερδεύτηκα. Για άλλους ευτυχία είναι
τα αγαθά, για άλλους πιο ρομαντικούς η αγάπη, για
άλλους τι; Άρα είναι κάτι το υποκειμενικό; Ποιος έχει
τη δικαιοδοσία να μας την αφαιρέσει ή να μας τη δώσει;
Ή όλα είναι στο χέρι μας; Πάλι μπερδεύτηκα. Υπάρχει
εν τέλει; Ή απλά υπάρχουν στιγμές ευτυχίας; Τότε θυ-
μήθηκα τη ρήση του Paulo Coelho: «Ευτυχία είναι να
πηγαίνεις στο κρεβάτι σου κάθε βράδυ με ήσυχη τη συ-
νείδηση». Ή μήπως όχι;

Νίκος Πουλικίδης

96



Για τα μάτια σου
Χρόνο για μένα δεν άφησα καθόλου,
Τον σκόρπισα ψάχνοντας τα μάτια σου στα πλήθη.
Ποτέ όμως δε θα τον αναπολήσω.
Γιατί εκείνη μονάχα τη φορά,
ξέχασα να δράσω με τη λογική κι αφέθηκα.
Τα αισθήματα με παρέσυραν στη δίνη τους.
Κι αυτό είναι κάτι που θα σου χρωστάω,
για όσο ζω κι άλλο τόσο.

Και κάθε καταραμένη φορά,
που θα αναλύω καταστάσεις δύο και τρεις φορές
Θα θυμάμαι πως εκείνο το συναίσθημα,
ήταν ό,τι πιο ελεύθερο έχω νιώσει.

Ας πάει στα κομμάτια όλη η λογική του κόσμου.
Ελένη Βαρδαξόγλου

97



Η παλέτα

Σήμερα έμαθα πως έχασα τη δουλειά μου μπροστάσε ένα ΑΤΜ. Είδα ένα μεγάλο ποσό στον λο-γαριασμό μου και κατάλαβα. (γελάει)
Όταν ήμουν μικρός, ήθελα να γίνω ζωγράφος. Ήθελα

να ζωγραφίζω ελιές. Μα ό,τι κι αν ζωγράφιζα, ελιές δε
ζωγράφιζα.

Μάνα, είπα μια μέρα, εγώ θα πάω στα χωράφια και
μη με ψάχνεις. Έτσι πήγα. Πήρα μαζί μου τα χαρτιά
και τα κραγιόνια μου και πήγα. Καθόμουν στη σκιά
μιας ελιάς και όλο τη ρωτούσα, πες μου το μυστικό σου.
Μα δε μου απαντούσε.

Και εγώ εκεί, με τα κραγιόνια και τα χαρτιά μου:
λέγε, πες μου το μυστικό σου. Τίποτα. Έσκιζα τα χαρτιά
με βία, και ζωγράφιζα πάλι και πάλι. Σιωπή. Την
κλότσαγα, την έβριζα, την απειλούσα με ξερίζωμα, με
φωτιά και μετά εξαντλημένος έπεφτα πάνω στα χαρτιά
και τα κραγιόνια μου με δάκρυα χωρίς να καταφέρνω να
τη ζωγραφίσω.

Κοιμόμουν στα ριζά της και με έδερνε η βροχή και
με πάγωνε το κρύο τις νύχτες. Φώναζα: πες μου, μη με
τυραννάς πια. Πες μου το μυστικό σου και ας πεθάνω.

Το δέρμα μου σκούρυνε από τον ήλιο και έγινε
τραχύ, ένιωθα δυσκαμψία στα δάχτυλα και ζωγράφιζα
με δυσκολία. Αλλά εκεί.

Εξαντλημένος, βρέθηκα μια μέρα να την αγκαλιάζω
σφιχτά και να την εκλιπαρώ για το μυστικό της...

98



Ξύπνησα από φωνές ανθρώπων που με έψαχναν. Ήμουν
μπροστά τους, μα δεν μπορούσαν να με δουν. Έβλεπαν
μόνο την ελιά.

Εγώ τότε πήρα ένα κλαρί και έναν καρπό και τη ζω-
γράφισα στο χέρι μου. Κοίταξα τη ζωγραφιά μου και
δεν ξαναρώτησα. Ήξερα το μυστικό. Είχα γίνει ελιά.
(Παύση)

Μετά έγινα λογιστής και έτσι βρέθηκα μπροστά στο
ATM. Κοιτώντας το υπόλοιπο κατάλαβα πως είχα πα-
ραμείνει ελιά και αριθμός δεν έγινα ποτέ μου.

Καταλαβαίνετε λοιπόν γιατί είμαι χαρούμενος; Έψαχνα
μια αφορμή για να ξαναγοράσω χρώματα. Και η απόλυση
ήτανε μια ολόκληρη παλέτα.

Έφη Γεωργάκη

μονόλογοι

99



Το ταξίδι

Ναι. Δηλαδή όχι. Καλά δε θα αλλάξω γνώμηξανά. Τελευταία φορά. Κάτι όμως δε μουκολλάει. Σαν κάτι να λείπει... Μετά αυτό το
κάτι μοιάζει και περιττό. Ίσως αν σκεφτόμουν αλλιώς,
έξω από μένα, χωρίς τα δικά μου μέτρα και σταθμά,
αλλιώς, ρε παιδί μου, αλλιώς!

Μα πάλι νομίζεις πέφτω σε τέλμα. Βουλιάζω, ναυαγώ
και σαν ο διασώστης να λείπει απ’ τη θέση του πάλι.
Γιατί να συμβαίνει αυτό; Δυσκολεύομαι, παραπαίω,
φτάνω απ’ το αδύνατο στο δυνατό και θέλω να γυρίσω
πίσω, να ξαναζήσω το αδύνατο. Το βρίσκω πιο ενδιαφέ-
ρον... πιο ελκυστικό... Είναι νομίζω, να πολεμάς, να α-
γωνίζεσαι. Ενώ ο προορισμός είναι πάντα προορισμός,
είναι εκεί. Είναι μια έκρηξη χαράς και τίποτα άλλο. Η
διαδρομή είναι όλο το ταξίδι... Οι πιο πολλοί καταλήγουν
εκεί, έτσι δεν είναι; Ή δεν είναι έτσι κι εκεί καταλήγει η
μειοψηφία;

Όπως και να ’χει πιστεύω ότι πάντα πρέπει να γυρνάμε
εκεί απ’ όπου ξεκινήσαμε... Να έχουμε πάντα τη βάση
μας. Δεν είναι κακό να γυρνάς. Λένε κοίτα μόνο μπροστά.
Κι όμως, πίσω πρέπει να κοιτάς. Να κάνεις πάντα έναν
απολογισμό. Να ξέρεις τα σωστά σου και τα λάθη σου.
Να ξαναγίνεσαι όπως ήσουν και μετά να προχωράς για
νέες περιπέτειες. Αλλιώς παραμορφώνεσαι... Χάνεις αυτό
που κάποτε υπήρξες, χάνεις κι αυτό το καλύτερο που θα
μπορούσες να γίνεις.

Πόπη Κλειδαρά
100



Ο θάνατός σου, η ζωή μου

Μπαίνω ξαφνικά από το πουθενά στη ζωή σου,στο σπίτι σου. Νομίζω και πιστεύω ακράδανταπως είμαι καλλονή κι εσύ ένα σίχαμα. Σου
κλέβω τον άντρα κι εσύ, επειδή είσαι υπεράνω, που τόσο
μ’ εξοργίζει, προσποιείσαι πως δεν αντιλαμβάνεσαι τι
παίζεται κάτω από τη μύτη σου.

Βλέπεις, έχω μάθει από τη μάνα μου πως ό,τι μου
αρέσει, ό,τι θέλω, πρέπει και οφείλω να το αποκτήσω.

Και αυτό έκανα και σε σένα. Όλοι το έβλεπαν εκτός
από σένα. Όλοι μας κουβέντιαζαν και μας κοιτούσαν με
μισό μάτι και αυτό μου έδινε ικανοποίηση. Και το πιο
αστείο: δεν τολμούσε κανείς να μας πει κατάμουτρα
οτιδήποτε. Κι εσύ, από την άλλη μεριά, μαράζωνες και
μαράζωνες. Σας είχα όλους να με υπηρετείτε, εκτός από
τη μάνα μου, που ήθελε έναν πιο «κλασάτο» για μένα.
Της έπεφτε λίγος ο δικός σου άντρας.

Πέρασαν κάποια χρόνια μ’ αυτό το παιχνίδι μου,
που μου έδινε ζωή, όταν κάποια μέρα τον έδιωξες από
το σπίτι. Τι έκανες; Πώς τόλμησες; Πώς μπόρεσες;
Ποιον ρώτησες; Με ποιο δικαίωμα μου χάλασες το
«απαγορευμένο» μου; Ποιος σου είπε πως εσύ μπορείς
να μου αναστατώνεις τη ζωή και τα σχέδιά μου; Ποιος
σου είπε ότι μπορείς να μου αναποδογυρίσεις τη ζωή;

Ντροπή και αίσχος σου. Ανήθικη. Παλιογύναικο.
Τόλμησες να τα βάλεις μαζί μου; Θα σε αφανίσω. Θα
σε κάνω να μην ξέρεις ούτε τ’ όνομά σου. Θα σε ανα-

101



γκάσω ν’ αλλάξεις γειτονιά. Θα σε κλείσω στο τρελάδικο.
Θα σε εξουδετερώσω.

Και σα να μην έφταναν όλα αυτά που μου προκάλεσες,
έχεις το θράσος να με χαιρετάς και ειδικά όταν είναι και
άλλοι μπροστά. Τόσο ξιπασμένη είσαι; Και σε βλέπω να
είσαι κάθε μέρα και καλύτερα κι εγώ κάθε μέρα και χει-
ρότερα.

Εκείνος έφυγε για το χωριό του κι έπαψα να τον
βλέπω, όπως παλιά. Έπαψε να μου παρέχει τα πάντα,
όπως παλιά. Έπαψα να είμαι το Α και το Ω της ζωής
του, όπως παλιά.

Και για όλα αυτά φταις ΕΣΥ και μόνον ΕΣΥ. Σε
μισώ, σε σιχαίνομαι, θέλω το κακό σου, μήπως καταφέρω
και χαμογελάσω ξανά. Διότι με στοίχειωσες και δεν
μπόρεσα να κοιτάξω άλλον άντρα. Ήθελα και θέλω
αυτόν, τον συγκεκριμένο, με μία προϋπόθεση: να είναι
πάλι μαζί σου και παντρεμένος και παρέα να σου κάνουμε
τη ζωή κόλαση.

Θα ζω, θ’ αναπνέω και θα υπάρχω, μέχρι να σε δω να
είστε ξανά μαζί, για να σου τον ξαναπάρω. Θα βάλω
λυτούς και δεμένους, θα χρησιμοποιήσω μέσα θεμιτά
και αθέμιτα, για να γίνουν όλα όπως πριν, γιατί έτσι τα
θέλω ΕΓΩ. Κατάλαβες, παλιογύναικο; ΕΓΩ.

σ.σ.: Προσπάθησα πολύ να γράψω κάτι τόσο άσχημο.
Τα τελευταία χρόνια παρακολουθώ στον κινηματογράφο
και στις τηλεοπτικές σειρές να υπάρχει τόση αρρώστια
στα μυαλά και στις εικόνες. Ίντριγκες-δολοπλοκίες, σκο-
τωμοί, φόνοι και δολοφονίες, αίμα κόκκινο να κυλά ά-
φθονο κι από κείνο που δε βλέπουμε... Θαρρώ πως «ο
θάνατός σου, η ζωή μου» είναι λίγο πιο «υγιές και light»,

τοβιβλίο.net

102

http://tovivlio.net/


όπως λέμε στα ελληνικά... Λέτε; Πάντως, οφείλω να σας
ομολογήσω πως, γράφοντάς το, αρρώστησα...

Αθηνά Μαραβέγια

μονόλογοι

103



Σαν τι μοιάζεις

Απίστευτο. Τι ξέρω εγώ για σένα; Τι είσαι; Σαν τιμοιάζεις; Σαν ένα τόσο δα βοτσαλάκι ανάμεσαστα χιλιάδες άλλα της μνήμης μου; Σαν ένα μι-
κρούλι κοχύλι στην ακροθαλασσιά της ανάμνησής μου
που όμως δε λέει ν’ ανοίξει για να μη γίνει βορά αδη-
φάγου ψαριού;

Μην είσαι σαν εκείνο το βραχάκι στην άκρη της
ακτής που στέκει μόνο του αγναντεύοντας τον ορίζοντα
πέρα, εκεί που αυτός γίνεται ένα με τα δύο γαλάζια του
ουρανού και της θάλασσας;

Στέκεις σαν κάτι να περιμένεις. Τι να ’ναι άραγε
αυτό; Μα και να το ήξερες θα μπορούσες να μου το πεις
έτσι που εγώ να το καταλάβω; Στη φύση, λένε, όλα μι-
λούν και πώς να τις γνωρίζεις πια τις τόσες ξένες γλώσσες;
Το μόνο που μέχρι τώρα μπόρεσα να αποκωδικοποιήσω
είναι αυτό που ξεκάθαρα λένε: «Ζήσε, άνθρωπε, ζήσε,
για δες εμάς πόσο λαχταράμε για ζωή».

Μην είσαι σαν εκείνη την πλουμιστή πεταλούδα που
από λουλούδι σε λουλούδι πετά τρυγώντας το νέκταρ
της καρδιά τους για να ξεδιψάσει; Για ιδές πόσο δε
φοβάται το σπουργίτι που διψασμένο ορμά για τον ίδιο
με σένα λόγο.

Μην είσαι σαν τη γαζία της αυλής μου που με το για-
σεμάκι παρέα δεν αφήνουν σε ησυχία την όραση και την
όσφρησή μου; Ή μήπως είσαι σαν κι εκείνο το αστέρι
με γύρω του χιλιάδες αδέρφια, αλλά που αισθάνεται

104



τόσο μόνο; Δες το πώς τρεμοπαίζει τη λάμψη του με
παράπονο για τη μεγάλη του μοναξιά...

Τι είσαι; Σαν τι είσαι; Θα σε μάθω ποτέ; Θα σε ζήσω
ποτέ; Ή θα μείνεις σαν ένα όνειρο από κείνα που όνειρα
μένουν υπερασπίζοντας έτσι την ύπαρξή τους και τον
τίτλο του ονόματος που φέρουν;

Τι είσαι; Σαν τι είσαι; Αν είσαι τελικά... 
Λένα Μαυρουδή Μούλιου

μονόλογοι

105



Έναν ορίζοντα ανοιχτό
Στην άκρη ενός νήματος δεμένη
στριφογυρίζω στη ζωή μου
ψάχνοντας δρόμο ανοιχτό.
έχω τον ορίζοντα στο νου μου
μα βάζω εμπόδια στο μυαλό.
Κρέμονται από τα χέρια μου τα όνειρα
γδέρνονται καθώς περνώ στους δρόμους βιαστικά
κάποια τα εγκαταλείπω το ίδιο γρήγορα
και έτσι είναι σα να μην ονειρεύτηκα
κι άλλα τα τραβολογάω δώθε κείθε καθημερινά.
Τα ξεναγώ στην γκρίζα πόλη και ύστερα
τα πετάω μέσα σε μισογκρεμισμένες ζαρντινιέρες
εκείνες με τα μαραμένα ίχνη λουλουδιών
εκείνες με την αποτρόπαια όψη της εγκατάλειψης.
Αν είχαν φωνή τα πεθαμένα λουλούδια θα με κατσάδιαζαν
γιατί έθαψα και τα όνειρά μου μαζί τους
κι όσα δεν έθαψα με βαραίνουν
ξεχασμένα σε μια άκρη του μυαλού.
Θαρρείς και τα ακούω πολλές φορές, που μου φωνάζουν
πως μέσα μου όλο και λιγοστεύει ο αέρας
κι εκείνα πνίγονται και αργοσβήνουν
και μου λένε πως όλο και πιο πολύ ξεχνάω
αν πέθανα ή αν ζω...

Άννα Ρουμελιώτη

106



Μετακόμιση

Χαμένος στο άπειρο των αναμνήσεων, των λαθών,των στιγμών. Σε φθαρμένες χάρτινες κούτεςεγκλωβίζεις τη ματαιότητα φιλόδοξων ονείρων
σου. Τα στριμώχνεις, τα πατάς, τα ξεχνάς. Μετανιώνεις.
Τα σκεπάζεις τρυφερά με το πέπλο μιας γλυκόπικρης
ηδονής που αφήνει το άπιαστο. Δύο βιβλία, λίγα ρούχα,
μερικές φωτογραφίες... Πράγματα άψυχα πώς βρίσκουν
δύναμη να τραυματίσουν την ψυχή; Γονατίζεις, μαζεύεις,
δακρύζεις...

Λυπάσαι που εγκαταλείπεις την ασφαλή φυλακή σου.
Φοβάσαι την απεραντοσύνη του καινούριου. Αν ακόμα
μία αποτυχία προδιαγράψει το τέλος μιας νέας αρχής;
Συναισθήματα αμφίθυμα: Μνήμες του παρελθόντος επι-
σκιάζουν τον οπτιμισμό του μέλλοντος. Το δέλεαρ του
αγνώστου αφυπνίζει τις παρορμήσεις σου. Γονατίζεις,
μαζεύεις, συνεχίζεις...

Δίχως όρκους να συνοδεύουν την απατηλή αιωνιότητα.
Μια υπόσχεση μόνο: να αιχμαλωτίζεις εμπειρίες πριν
γίνουν αναμνήσεις.

Άννα Κυριτσιοπούλου

107



Θα είχαμε τόσα να πούμε

Λατρεύω αυτή την ώρα. Περασμένα μεσάνυχτακαι επιτέλους ηρεμεί ο δρόμος κάτω από τοσπίτι μου. Κανένα αυτοκίνητο, κανένας γείτονας
ή περαστικός δε χαλά αυτή την ησυχία. Είμαι μονάχα
εγώ που στέκομαι στο μικρό μπαλκόνι και ατενίζω τα
φώτα της πόλης. Απολαμβάνω τη στιγμή με το τελευταίο
τσιγάρο της ημέρας κι ο καπνός που βγαίνει από τα
χείλη μου γίνεται ένα με το αεράκι. Κλείνω τα μάτια
μου και αφήνομαι στη δροσιά του. Κι όσο φυσά τόσο
παρασύρομαι σε περασμένα χρόνια.

Όλες οι παιδικές μου αναμνήσεις έχουν φόντο μια
φιγούρα: τη δική σου. Εκείνο το πλατύ χαμόγελο, που
διέγραφε κάθε ρυτίδα σου. Ήσουν μια ανοιχτή αγκαλιά
για τις φορές που έκλαιγα επειδή μάτωναν τα γόνατά
μου. Ένα χάδι που έδιωχνε τον πόνο. Ακόμη κι όταν
έκανα αταξίες, είχες έναν δικό σου τρόπο να με μαλώνεις.
Τρυφερά και αυστηρά συγχρόνως.

Ύστερα μεγάλωσα και πάλι εκεί ήσουν. Μόνο που
τότε είχα βρει άλλες ασχολίες. Ήθελα, βλέπεις, να κατα-
κτήσω τον κόσμο. Να ζήσω και να γευτώ τα πάντα.
Συγχώρα με για τις ημέρες που είχα πολλή δουλειά και
ξεχνούσα να τηλεφωνήσω. Για τα απογεύματα που
έβρισκα άλλη παρέα να περάσω την ώρα μου.

Στις γυναίκες φέρθηκα επιπόλαια, οι φιλίες μου ήταν
ασταθείς. Σα να ήμουν μόνιμα πάνω σε ένα άλογο που
έτρεχε χωρίς να προλαβαίνω να δω καθαρά ό,τι υπήρχε

108



γύρω μου. Κι έτσι δεν εκτίμησα τίποτα σωστά. Προ-
σπαθούσες να με συνετίσεις, μα εγώ ήμουν στον κόσμο
μου -σε εκείνον που έβαζα μόνο όποιον πήγαινε με τα
νερά μου. Αδίκησα πολλούς, μάνα. Πρώτα απ’ όλα την
ίδια τη γυναίκα μου. Αυτή που την έκανες παιδί σου,
εγώ της φέρθηκα με τον χειρότερο τρόπο.

Τώρα η κούρσα σταμάτησε και το τοπίο ξεθόλωσε.
Απολαμβάνω τις ώρες της μοναξιάς μου -με γαληνεύουν
κάπως. Να ξέρεις πως παρέα τις περνάμε αυτές τις ώρες.
Γιατί δε σου κρύβω πως προσπαθώ να κρίνω τις πράξεις
μου μέσα από τη δική σου ματιά. Είναι σα να ακούω
νοερά τις συμβουλές σου -λίγες, ακριβές, χωρίς περιττά
στολίδια. Ίσως μόνο έτσι καταφέρω να διορθώσω κάπως
την κατάσταση. Μακάρι να μην έφευγες τόσο νωρίς. Θα
είχαμε τόσα να πούμε, μάνα... 

Έλενα Σαλιγκάρα

μονόλογοι

109



A cry for love...

Φιγούρα γραφική. Σε περίμενα και πάλι ναφανείς έξω από το περίπτερο με τα περιοδικάκαι τις τυχερές σακούλες για τα πιτσιρίκια.
Λογάριαζα τη δική μου τύχη σε τούτα τα πρωινά. Κοι-
τούσα τους τίτλους στις εφημερίδες και έφτιαχνα με τον
νου μου ένα εξώφυλλο που να μας χωρά. Με εκείνες τις
λαμπερές φωτογραφίες, τις σικέ. Πειράζει που σε ήθελα
έτσι; Να φτάναμε λέει σε τούτες τις φυλλάδες από λυσ-
σασμένους παπαράτσι που διψάνε για τέτοιους έρωτες.
Χαμόγελα και αστραφτερές -δήθεν μυστικές- μας εμφα-
νίσεις.

Θα μου παίρναν συνέντευξη και θα έλεγα πως είναι
κάτι προσωπικό, κοκκινίζοντας ελαφρά. Θα έβαζα το
χέρι στο στόμα γελώντας, σαν θα ρωτάγανε αν σκεφτό-
μαστε σοβαρά το ενδεχόμενο γάμου. Κι ύστερα θα
κοίταζα πονηρά εσένα. Εσύ θα γέλαγες δυνατά και θα
πιανόμασταν χέρι χέρι πετώντας ένα ωραίο τσιτάτο. «Ε,
ακόμα είναι νωρίς. Αρκεί που μετράμε ευτυχίες...». Θα
γελούσε και η πονηρή δημοσιογράφος και θα έγραφε
στο εξώφυλλο «Ένα ευτυχισμένο ζευγάρι, λίγο πριν
ανεβεί τα σκαλιά της εκκλησίας».

Φιγούρα γραφική. Σε περίμενα λίγο πιο πέρα από το
περίπτερο και έξω από την καφετέρια. Μυρίζει ο καμένος
εσπρέσο και μυρίζω με νοσταλγία την κάθε σου κίνηση,
σχεδόν σαν ιεροτελεστία. Παραγγέλνεις ψιθυριστά ίσα
που ακούγεσαι και κοιτάς μαγνητισμένα νυσταγμένος τη

110



μηχανή που θα σε σώσει από την ολική κατάρρευση.
Πόσες φορές σου γέλασα βλέποντάς σε να λαχταράς.
Έτσι σε λαχταρούσα και εγώ. Σαν καφεΐνη. Δεν είναι
υπερβολή αν το σκεφτείς. Να σε έπινα σε ένα από τα
χάρτινα κυπελάκια του μαγαζιού. Σκέτο. Με μια ανά-
σα...

Στο δρόμο περνούν κουστουμαρισμένοι για τις
δουλειές τους. Ίδιο σκηνικό. Κρατούν τους χαρτοφύλακές
τους και τις τσάντες με τα λάπτοπ. Μιλάνε σε κινητά ή
φοράνε εκείνα τα τεράστια ακουστικά σα μύγες. Αν το
σκεφτείς, πιο απρόσωπη εποχή δε ζήσαμε. Θέλω να στο
πω. Θέλω να συμφωνήσεις μαζί μου. Απαντάμε βιαστικά
σε μηνύματα και γελάμε συνεχώς σε ένα τεράστιο κινητό.
Κάποτε γελάγαμε με τα υπερμεγέθη κινητά μας, τις
«παντόφλες» μας με την πράσινη οθόνη και το φιδάκι.
Τώρα τα αγοράζουμε τεράστια για να χωράνε όλη μας
τη ζωή. Εφαρμογές και εφαρμογές κατακλύζουν τις
σκέψεις μας και λειτουργούν σχεδόν αγχωτικά, μηδενί-
ζοντάς την ύπαρξή μας. Την κομματιάζουν σε ηλεκτρονικά
κομμάτια. Τεμαχισμένοι περπατάμε στο δρόμο. Καμιά
φορά κοιτάζω στο δρόμο μήπως και βρω κάποιες στάλες
από αίμα, μήπως και βρω σημάδια αληθινής ζωής.

Έτσι σε βρήκα και εσένα, ανάμεσα σε όλους αυτούς.
Να απαντάς σε ένα από εκείνα τα μηνύματα. Μπλε, μωβ
ή γαλάζιο δεν έχει σημασία. Λογικά δε θα σε πρόσεχα
έτσι όπως είχες βυθιστεί στη χλιδάτη σου οθόνη, μα
κάποιο παράθυρο σε εκείνον τον κόσμο σε έκανε και γέ-
λασες τόσο οικεία. Και ήταν τέτοιο το χαμόγελό σου,
που με σημάδεψε. Πήρε έναν ανεξίτηλο μαρκαδόρο και
έφτιαξε μια καρδιά στο χέρι. Σου γέλασα ασυνείδητα.
Με κοίταξες με απορημένο βλέμμα. Από εκείνα που

μονόλογοι

111



έχουμε όταν συναντάμε γνωστούς που για κάποιο λόγο
έχουμε ξεχάσει. Ύστερα με κοίταξες από πάνω ως κάτω.
Κι εγώ απολάμβανα λάγνα ετούτο το ταξίδι στο βλέμμα
σου. Ύστερα, με μεγαλύτερη άνεση με κοίταξες βαθιά
στα μάτια και με χαιρέτησες με ένα χαμόγελο. Σου το
άρπαξα, σκέφτηκα. Τούτο δε θα χωρέσει σε κανένα μα-
ραφέτι. Καμία αλληλουχία από 0 και 1 δε θα το κλέψει.

Φιγούρα γραφική, εκεί στο στενό με τα μαγαζιά και
τον κόσμο, κρατώ μια καρδιά στο χέρι και σε περιμένω.
Δίπλα από το περίπτερο. Έξω από την καφετέρια που
παραγγέλνεις τον καφέ σου. Στο στενό με τους βιαστικούς
κουστουμαρισμένους. Σε φορώ στο χέρι. Σε κρατώ
στην καρδιά. Σαν μπαλόνι που δεν αφήνω με τίποτα να
το πάρει ο αέρας. Σαν παιδί που φοβάται μην του το
κλέψει ο αέρας και ο ουρανός και σφίγγει περισσότερο
την παλάμη σε γροθιά. Έτσι νιώθω και πάλι. Έτσι σε
καρτερώ. Έτσι σε ποθώ.

Θα περάσεις άραγε και σήμερα από εδώ; Θα σου πω
το όνομά μου ή θα κρυφτώ και πάλι πίσω από τις
πρωινές εφημερίδες; Φορώ τα δικά μου ακουστικά και
κάνω check in στο κινητό. Μια κουκίδα σε μια γωνία
στον χάρτη είμαι και εγώ. Ακούω το «A cry for love»* και
δακρύζω. Δηλώνω τρέμοντας το νέο μου status: «Νιώθω
μόνη» παρέα με ένα θλιμμένο εικονίδιο ταιριαστό και
πατάω Δημοσίευση. Άραγε πόσα likes θα μαζέψω;

Μάχη Τζουγανάκη

τοβιβλίο.net

112

* «A cry for love» The Black Heart Procession.

http://tovivlio.net/


Ο δρόμος της ζωής μας
Σε μία στράτα στη ζωή όλοι μας θα διαβούμε
μια στράτα που τη στρώνουνε απ’ όταν γεννηθούμε.
Γι’ άλλους θα βγάλει στη χαρά, γι’ άλλους στον πόνο ίσια
αφού της μοίρας τα στραβά είναι παραπανίσια.
Μα σε αυτούς που μάχονται τα ζάλα τους να πάρουν
«φίλοι» καλοί και μπιστικοί τρικλοποδιά θα βάλουν.
Αν κάμεις βήμα στη ζωή προς την επιτυχία
αυτοί που σε ζηλεύουνε θα σκουν από κακία.
Δεν είναι λίγες οι φορές που χάνεσαι στο δρόμο
μ’ ένα καντάρι βάσανα κι ένα σακί στον ώμο.
Τα βάσανα πολλές φορές δεν είν’ από δικά σου
μα στα πανωφορτώσανε τα πατρογονικά σου.
Στο μεσοστράτι ο καθείς τον σύντροφό του θα ’βρει
κι αν είν’ κομμάτι τυχερός στην άκρα θα το βγάλει.
Μαζί να περπατήσουνε τα κακοτράχαλά του
του δρόμου που τ’ ορίσανε τα χρυσοστέφανά του.
Όμως...
δεν είναι λίγες οι φορές που οι δρόμοι τους χωρίζουν
κι αν έχουν κάμει και παιδιά τα χιλιοβασανίζουν.
Άλλοτε πάλι μερικοί μονάχοι τον διαβαίνουν
και στο κεφάλαιο «Μοναξία» μεσοστρατίς σωπαίνουν.
Κι εκεί κοντά π’ ο δρόμος του φτάνει κοντά στο τέρμα
θα εύχονταν από καρδιάς μιας φαμελιάς το γέρμα.
Θα ’θελαν να ’χανε κι αυτοί κάπου να ακουμπήσουν
τα κατσαβράχια μιας ζωής μαζί να τα νικήσουν.
Να υπάρχει φως στα σκοτεινά, να μην παραπατήσουν

113



κι αν πέσουν κάπου να μπορούν ξανά να συνεχίσουν.
Δεν ξέρω αλήθεια να σας πω το φως αν θα ανάφτει
αφού ο καθείς τη μοίρα του δεν τηνε κάμει ζάφτι.
Σαράντα ένα χρόνια το στρατί με σένα το διαβαίνω
ανηφοριές, κατηφοριές, με το «φακό» αναμμένο.
Φακός είναι η αγάπη μας που όσο κι αν γερνάει
με «μπαταρίες» τα παιδιά πάντα φεγγοβολάει.
Άνθρωπος δεν εγίνηκε να ξέρει «πού θα πέσει»
στο μονοπάτι κείνονε να μην ξαναπεράσει.

Χρυσούλα Πλοκαμάκη

τοβιβλίο.net

114

http://tovivlio.net/


Αρμονία

Αστυνομικοί, δικαστές, κουκουλοφόροι, αναρχικοί,ιδεολόγοι, πολιτικοί, κυβερνώντες, ξανακυβερ-νώντες, δημοσιογράφοι, απλοί παρατηρητές,
κληρικοί, έφηβοι, παιδιά, γονείς, αδιάφοροι κι άλλοι
τόσοι. Άνδρες, γυναίκες, ετερόφυλοι, ομοφυλόφιλοι,
εθνικιστές, πολεμοχαρείς, ειρηνιστές, μετανάστες, ντόπιοι,
μαθητές, καθηγητές, εργοδότες, υπάλληλοι κι άλλοι
τόσοι. Χριστιανοί, Μωαμεθανοί, Βουδιστές, άθρησκοι
κι άλλοι τόσοι. Κι άλλοι τόσοι πολλοί. Δε χωράνε όλοι
τους στο μυαλό μου τούτη τη στιγμή. Πασχίζω πολλές
φορές και πονοκεφαλιάζω. Τους αγαπώ όλους! Και τους
λυπάμαι! Και τους μισώ! Θέλω να φύγω και να τους
αφήσω στα πάθη τους, στις μικροπρέπειές τους, στα
λάθη τους. Μα δεν μπορώ. Πώς να φύγω; Είμαι κι εγώ
ένας από δαύτους. Έχω κι εγώ τα πάθη μου, τις μικρο-
πρέπειές μου, τα λάθη μου. Θα ήθελα πολύ να μην
έβλεπα όσα είδα τις τελευταίες ημέρες. Να μην άκουγα,
όσα άκουσα. Τα είδα όλα όμως και τα άκουσα, γιατί συ-
νέβησαν. Ξανά, όπως και παλιότερα και ακόμη πιο
παλιά. Συνέβαιναν πάντα, θα έλεγα. Και εδώ και τριγύρω
και μακρύτερα. Και ακόμη πιο μακριά. Συνέβαιναν
παντού σ’ αυτή τη γη θα έλεγα. Ίδιοι άνθρωποι κατοι-
κούσαμε παντού, πάντα σ’ αυτόν τον ταλαίπωρο πλανήτη!
Τα ίδια λάθη, οι ίδιες μικροπρέπειες, τα ίδια πάθη! Θα
ήθελα πολύ ν’ αλλάξουν οι άνθρωποι. Να τους πω πως
δεν πρέπει στο μέλλον να ακούμε και να βλέπουμε για

115



τα ίδια γεγονότα. Ούτε εδώ, ούτε τριγύρω, ούτε πουθενά.
Μα πώς να τους πείσω να αλλάξουν; Είναι τόσοι πολλοί
και τόσο διαφορετικοί μεταξύ τους! Είναι τόσο εγωιστές!
Δε φταίνε ποτέ για τίποτα. Πάντα οι άλλοι ευθύνονται
για όλα! Λοιπόν, τελικά καταλήγω σε κάποιο συμπέρασμα.
Η αρχή της ζητούμενης αλλαγής είναι να πιστέψεις πως
ανήκεις σε αυτούς που φταίνε πάντα. Στους άλλους
δηλαδή. Δεν μπορεί, θα νιώσεις εκείνη τη δυσφορία που
σε αναγκάζει να απομονωθείς στις σκέψεις σου και να
ψάχνεις το τι δεν κάνεις σωστά. Τι πρέπει να αλλάξεις.
Πώς όμως να... Όχι δε γίνεται, με πιάνει πάλι αυτή η
νευρικότητα που μου θολώνει το μυαλό. Φέρνω στα
χέρια μου εκείνο τον κύβο. Πρέπει να χαλαρώσω, να
ηρεμήσω κάπως. Αυτός ο πολύχρωμος κύβος, με τις
οριζόντιες και κάθετες κινητές λωρίδες, το πετυχαίνει
σχεδόν πάντα. Πρέπει να ξεχωρίσω τα χρώματα και να
πετύχω την ομοιομορφία σε κάθε πλευρά. Κατεβάζω
δύο πράσινα τετραγωνάκια και ενώνονται με άλλα δυο
στα δεξιά τους. Μοιάζει σωστή κίνηση. Μα όχι. Κατε-
βάζοντάς τα, μετέφερα και δύο μπλε, που είχα συγκε-
ντρώσει στη δίπλα πλευρά του κύβου. Μια τρύπα στο
νερό δηλαδή. Φτιάχνεις το ένα, χαλάει το άλλο.
Παραμένει το μπέρδεμα, άκρη δε βρίσκεις. Άτιμο κα-
τασκεύασμα! Πώς να σε στρώσω; Για κοίτα, λοιπόν!
Αυτό το πραγματάκι μού θυμίζει τον κόσμο. Τόσο
μπερδεμένο και τόσο ανικανοποίητο. Σε κρατάω στα
χέρια μου τώρα, κόσμε! Πολύχρωμε, μπερδεμένε και
ανικανοποίητε, κόσμε. Δεν μπορώ να ικανοποιήσω κά-
ποιον, δίχως να δυσαρεστήσω κάποιον άλλο. «Πάλι
κόλλησες, μπαμπά; Θες βοήθεια;» «Ορίστε, δοκίμασε.
Είναι πολύ μπερδεμένο, δε θα τα καταφέρεις.» Μια

τοβιβλίο.net

116

http://tovivlio.net/


κίνηση δύο κάθετων σειρών προς τα κάτω, άλλη μια
κίνηση της κάτω οριζόντιας σειράς προς τα αριστερά.
Για δες, μόλις δέκα ετών και χειρίζεται τον κόσμο με
τόση ευκολία! Απίστευτο! Σχεδόν συμπληρώθηκαν οι
τρεις πλευρές, τόσο απλά, τόσο εύκολα! Σταμάτησε για
λίγο να σκεφτεί τις επόμενες κινήσεις του. «Δώσε μου,
νομίζω πως το καταφέρνω τώρα. Ευχαριστώ!» Τα πράγ-
ματα ήταν πολύ πιο εύκολα πλέον. Χρησιμοποιώντας
και την τεχνική που μου έδειξε ο γιος μου, τα κατάφερα
χωρίς δυσκολία. Αυτό ήταν! Η απόλυτη αρμονία! Ναι,
είναι αλήθεια πως έχω πλέον ηρεμήσει, έχω χαλαρώσει.
Αφού μπήκε σε τάξη ο μικρούλης κόσμος, σκέφτομαι
πως σίγουρα υπάρχει ελπίδα και για τον δικό μου κόσμο.
Αρκεί να βρεθούν οι κατάλληλοι άνθρωποι που θα υπο-
δείξουν τις απλές εκείνες κινήσεις, που θα μας βάλουν
στη σωστή τροχιά για το ταξίδι προς την απόλυτη αρ-
μονική συμβίωση. Οι άνθρωποι που δε θολώνει το
μυαλό τους, που σκέφτονται απλά και αγαπούν πολύ.
Γιατί όχι και τα μικρά παιδιά; Αν τους δείξουμε την
απαιτούμενη προσοχή. Κάποιοι θα πουν «μα ο κόσμος
αποτελείται από ανθρώπους που αναπνέουν, σκέφτονται
και πράττουν ο καθένας όπως νομίζει καλύτερα. Όχι
από πλαστικά, χρωματιστά κομμάτια ενός κύβου». Ακρι-
βώς! Επειδή είμαστε άνθρωποι που σκεφτόμαστε και
πράττουμε με ελεύθερη βούληση, δεν πρέπει να περιμέ-
νουμε από κανένα χέρι να μας βάλει σε σωστή θέση. Ο
καθένας κρύβει μέσα του έναν μικρό μπερδεμένο κόσμο.
Αρκεί μόνο να τακτοποιήσει αυτόν τον κόσμο που
κρύβει στο μυαλό του, ο καθένας για τον εαυτό του. Και
η αρμονία θα αρχίσει σταδιακά να απλώνεται στη γη. Ο
καθένας από μόνος του. Τον εαυτό του να αλλάξει ο κα-

μονόλογοι

117



θένας. Γιατί πάντα εμείς φταίγαμε και πάντα εμείς
φταίμε! 

Κώστας Μεταλίδης

τοβιβλίο.net

118

http://tovivlio.net/


Μπλε

Σε μια ακρογιαλιά στέκομαι ώρα, δεν ξέρω πόσο,με κλειστά μάτια. Ακούω το κύμα να μελωδείπάνω στα βράχια. Μυρωδιά από αλάτι μού γαρ-
γαλά τη μύτη. Κάπου πιο πέρα ένα ψαροκάικο θα απο-
μακρύνεται. Κάνει ζέστη και διψώ. Διψώ πολύ. Καλοκαίρι
θα ’ναι. Τα δάχτυλά μου αγγίζουν την καυτή άμμο και
καίγονται. Τα αφήνω εκεί να ματώσουν. Ιστορίες από
την αιωνιότητα των βοτσάλων ακούγονται, θαρρείς από
ερωτευμένους αφηγητές. Περάσαν πλοία από εδώ, ναυ-
αγοί την άμμο αγκαλιάσαν και ευχαρίστησαν θεούς και
δαίμονες που είναι ζωντανοί. Το μυαλό μου κάνει παι-
χνιδίσματα σε ολόλευκες οπτασίες. Ο άνεμος μένει ανα-
ποφάσιστος για το πού θα ταξιδέψει. Πότε εδώ και πότε
εκεί. Γύρισε και μια δροσερή αύρα αγκάλιασε το
ιδρωμένο μου σώμα. Αέρας του βουνού, σκέφτηκα. Μυ-
ρωδιά από λεμόνι στους πρόποδες και έλατο στην πλα-
γιά του παιχνίδισε στις αισθήσεις μου. Δροσιά, ίσως
βρέχει στις κορυφές του. Δεν είμαι σίγουρος αν άνοιξα
τα μάτια μου, όμως την είδα. Τα σμιχτά της φρύδια α-
γκάλιαζαν το χαμηλωμένο της βλέμμα. Είχε νυχτώσει
και τ’ άστρα τ’ ουρανού φώτιζαν το μπλε της θάλασσας.
Φορούσε ένα αέρινο πανωφόρι, ξωτικό μού έμοιαζε,
και περπατούσε ξυπόλητη στην ακροθαλασσιά. Πέρασε
από μπροστά μου και με βιαστικές κινήσεις έτριψα τα
μάτια μου μήπως και ονειρεύομαι. Δεν έβγαλα συμπέ-
ρασμα. Έμεινα να την κοιτώ αποσβολωμένος, καθώς

119



απομακρυνόταν. Ο καρπός της στολισμένος με μαγιάτικες
ευχές. Τα μαλλιά της ριχτά να κρύβουν την ομορφιά
του λαιμού της και η πλάτη της να εκτίθεται στο φεγγα-
ρόφως. Ο χρόνος σταμάτησε και έμεινα ακίνητος μέχρι
που ξημέρωσε. Μια στιγμή στην αιωνιότητα χαραγμένη
ανεξίτηλα. «Γύρω μου θα ’ναι όλο το μπλε του ουρανού
και της θάλασσας κι εσύ θα λείπεις», ψιθύρισα...

Νίκος Φάκος

τοβιβλίο.net

120

http://tovivlio.net/


Αντίο

Πού με πάτε; Αφήστε με ήσυχη. Εδώ είναι ηθέση μου. Δίπλα του. Μου σφίγγει το χέρι γιανα με κρατήσει κοντά του. Νιώθω τα νύχια
του να μπήγονται με δύναμη στη σάρκα μου και να τη
σκίζουν. Το χέρι μου ματώνει. Δε με πειράζει. Ο γιος
μου το έκανε. Μπορώ να ανεχτώ τα πάντα από εκείνον.
Αρκεί να τον έχω κοντά μου.

Μας κάνει πλάκα σας λέω. Θα είναι άλλο ένα από
αυτά τα κακόγουστα χοντροκομμένα του αστεία. Μην
τον βλέπετε που δεν κουνιέται. Είμαι σίγουρη πως σε
ένα λεπτό θα σηκωθεί πάνω και θα βάλει τα χάχανα.
Σήκω, αγόρι μου. Σήκω και δε θα σε μαλώσω. Ποτέ
πια.

Τί με κοιτάτε; Δεν είμαι τρελή. Στον γιο μου μιλάω.
Ποιοι είστε εσείς; Πώς βρεθήκατε εδώ; Ποιος σας
κάλεσε; Δε μου είπε ο Μίλτος πως περιμέναμε κόσμο.
Περάστε όλοι έξω. Πρέπει να ετοιμαστεί το παιδί. Εγώ
θα το ετοιμάσω. Να μην ξεχάσω την αγαπημένη του
πένα για να παίζει κιθάρα στους αγγέλους. Θα τους μα-
γέψει με τα τραγούδια του.

Μες το σακάκι έχω τα τσιγάρα σου και στην αριστερή
σου τσέπη τη φωτογραφία μας. Αυτή που βγάλαμε
πέρυσι μόλις απολύθηκες από τον στρατό. Ο πατέρας
σου σε καμαρώνει. Πάντα σε καμάρωνε. Θα σε περιμένει
την Κυριακή να παίξετε τάβλι. Μου υποσχέθηκε πως θα
σε αφήσει πάλι να κερδίσεις.

121



Άντε, παιδί μου. Οι φίλοι σου σε περιμένουν. Έχουν
έρθει εδώ για σένα. Σήκω να τους χαιρετήσεις. Έχουν
βάλει τις καλές τους φορεσιές και ανυπομονούν να σε
σηκώσουν ψηλά. Σήκω να δουν πόσο όμορφος είσαι
ντυμένος γαμπρός. Σου έχουν φέρει και λουλούδια.
Έχει γεμίσει ο τόπος γαρύφαλλα και βιολέτες. Μου
είχες πει κάποτε πως σου αρέσουν. Ανέπνευσε βαθιά και
κράτα καλά μέσα σου τη μυρωδιά τους. Μέθυσε, αγόρι
μου. Νιώσε τη ζάλη τους να σε τυλίγει.

Μη φοβηθείς το σκοτάδι. Είναι ο μόνος τρόπος για
να βρεις το φως. Κλείσε τα μάτια σου και σκέψου τους
ατέλειωτους περιπάτους μας στη θάλασσα όταν ήσουν
μικρός. Τότε που έψαχνες το χέρι μου για να νιώσεις
ασφάλεια. Ψάξ’ το και τώρα, αγόρι μου. Τράβα με
κοντά σου. Η μαμά θα είναι πάντα δίπλα σου. Μη μας
ξεχάσεις.

Αγγελική Μαρία Ψωμαδέλλη

τοβιβλίο.net

122

http://tovivlio.net/


Δεν μπορεί
Στιγμές στη βουή της μέρας
στιγμές ανήμπορες να σπρώξουν
το χαμόγελο πάνω στα χείλη
στιγμές στεγνές από οτιδήποτε
στιγμές, που όλο και επαναλαμβάνονται.
Βαραίνουν τόσο επάνω σου,
που κλείνεις τα μάτια και αφήνεις
τα χέρια να κρέμονται ξέπνοα.
Στέκεσαι ακίνητος και τολμάς να σκεφτείς
την υποψία μιας μάταιης προσδοκίας
ενός άλλου εαυτού.
Πιάνεις το σφυγμό σου, κοντανασαίνεις,
ξεχνάς τη μέρα, την ώρα,
κλωτσάς τον χρόνο παραπέρα και αφουγκράζεσαι
κάποιον άλλο ήχο πιο γνώριμο, πιο ζωτικό.
«Δεν μπορεί» σκέφτεσαι
«έστω και για λίγο θα βρω τη δύναμη να ξεφύγω.
Φυσάει! Θα ακούσω τις ριπές του αέρα
να περνούν γλυκά μέσα από τα κλαδιά
και να χαϊδεύουν τα δέντρα.
Θα ακούσω το τραγούδι των πουλιών
δε με νοιάζει τι εποχή είναι, δεν έχει σημασία.
Στέκομαι μόνος και αναζητώ τη ζωή
πέρα από ετούτον το δρόμο.
Κοιτάζω τον ουρανό και τον ήλιο,
που μου παίζει κρυφτό μέσα απ’ τα σύννεφα.

123



Τολμώ και τον κοιτάζω
τολμώ και αντέχω το φως του
να συντρίβεται στη σκιά μου.
Τολμώ και μαζεύω μικρά σημάδια χαράς
για να στολίσω την καρδιά μου.
Τολμώ και κοιτάζω ένα μικρό λουλούδι,
που παλικαρίσια στέκεται όρθιο
ανάμεσα στα νεκρά ντουβάρια της γκρίζας πόλης.
Το βλέπω και σωπαίνω
και υποκλίνομαι με σεβασμό στον αγώνα του.
Το βλέπω και χαμογελάει η ψυχή μου
και η ανάσα μου γαληνεύει.
Δεν μπορεί... έχω δρόμο μπροστά μου νομίζω
και στιγμές με χρώμα να δημιουργήσω».

Άννα Ρουμελιώτη

τοβιβλίο.net

124

http://tovivlio.net/


Σιωπηλή κραυγή
Είκοσι χρόνια σιωπής
Ναρκωμένη ψυχή μες τη βουή του κόσμου
Χάθηκες νόμιζα... πέθανες...
Πόνος και χαρμολύπη!
Είσαι εδώ!
Πάντα ήσουν εδώ...
Νεκρική ερημιά και σιωπή, μα σ’ ακούω
Σπαράζεις...
Είναι η φωνή σου τόσο δυνατή!
Με διαπερνά...
Ταράζει συθέμελα το νου, τα σωθικά μου
Τα χέρια τρέμουν
Όχι από φόβο... μα από λαχτάρα!
Δε χάθηκα, μου λες
Είμαι εδώ... τα παιδικά σου όνειρα, τα ιδανικά και οι 

ελπίδες σου
Είμαι εδώ... δεν άλλαξα ταυτότητα
Μες στο συρφετό, τα ανούσια λόγια, τις μάταιες πράξεις 
Δε χάθηκα, είμαι εδώ!
Μη με αγνοείς, με εκλιπαρείς
Κλαίω από χαρά, συγκίνηση
Ναι! Είσαι ζωντανή! Θεέ μου, είσαι ζωντανή!
Μη με προδώσεις, μου λες
Δος μου υπόσχεση... μη με προδώσεις...

Στέκομαι αμήχανη
Φοβάμαι... έχω άραγε τη δύναμη;

125



Κάθε βράδυ έρχεσαι και στέκεσαι εκεί, στο ίδιο σημείο
Η παρουσία σου ανεπαίσθητη, διακριτική
μα η φωνή σου... όλο και πιο δυνατή, εκκωφαντική! 
Υποσχέσου μου... Μου λες, ξανά και ξανά, όλο και πιο 

επιτακτικά.
Μου τριβελίζεις το μυαλό 
Νιώθω έναν κόμπο στο στομάχι
Μπορώ να σ’ αγνοήσω; Αλήθεια πώς;
Όχι... όχι, δεν μπορώ...
Σαράντα χρόνια χαρές, πίκρες, επιτυχίες, αποτυχίες,
διαψεύσεις, ματαιοδοξίες...
Συ δε με πρόδωσες ποτέ!
Τι κι αν πληγώθηκες, μάτωσες, λύγισες;
Συ δε με πρόδωσες ποτέ! 
Αγνή, ψυχή μου παιδική!
Γερνάει το σώμα, με προδίδει...
μα εσύ επιμένεις εκεί!
Να φωτίζεις τα σκοτάδια μου! Να με ξυπνάς από τον 

λήθαργο!
Σου υπόσχομαι... Ναι, σου υπόσχομαι...
Μ’ όση δύναμη έχω
Τη φωνή σου να ’χω φυλαχτό!!!
Άγρυπνη, δυνατή να σε κρατώ, σ΄ όλες τις μάχες της
ζωής την αλήθεια σου να υπηρετώ.
Πάντα συνοδοιπόροι να ’μαστε, ψυχή μου!!!
για να ’χει νόημα το ταξίδι, σκοπό και αξία κάθε μάχη...

Κατερίνα Κακολύρη

τοβιβλίο.net

126

http://tovivlio.net/


Τα πουλιά στη στέγη

Ήρθαν πάλι τα πουλιά! Στη στέγη μου μαζεύτηκανκαι με καλούν να φύγω μαζί τους! Το ίδιο συ-ναίσθημα κυριαρχεί στην ψυχή μου ξανά!
Η λαχτάρα για το ταξίδι. Η γλυκιά ηδονική αίσθηση

της περιπέτειας και της απόλυτης ελευθερίας!
Αν βγω στη στέγη, ανοίγω την πόρτα των ονείρων!

Τον κόσμο μιας άλλης διάστασης που λαχταρώ να εξε-
ρευνήσω! Είμαι έτοιμος νομίζω. Έτσι πίστευα και την
προηγούμενη φορά που είχαν έρθει τα πουλιά.

Μα, πάντα αυτό το "αλλά" με σταματάει την τελευταία
στιγμή. Το μέγα δίλημμα! Αν βγω στη στέγη, αν ανοίξω
αυτή την πόρτα, αν τέλος φύγω μαζί τους, το ταξίδι δε
θα ’ναι σαν του Νιλς Χόλγκερσον, ούτε σαν του Γκιού-
λιβερ. Θα είναι ταξίδι χωρίς επιστροφή. Αν η πόρτα
κλείσει πίσω μου, δεν ξανανοίγει! Τι νόημα έχει όμως να
κερδίσω ένα νέο κόσμο, αν χάσω τον κόσμο που μέχρι
σήμερα έχω δημιουργήσει;

Θα ξεκινούσαν οι εξερευνητές προηγούμενων εποχών
να ανακαλύψουν τους νέους κόσμους, αν γνώριζαν πως
δε θα επέστρεφαν ποτέ πίσω; Σίγουρα όμως δε θα το
τολμούσαν ποτέ, αν σκέφτονταν έτσι πριν το ταξίδι.

Με τα πουλιά μου όμως είναι αλλιώς. Φεύγεις με
σκοπό να μην επιστρέψεις. Μα, όπως και την προηγούμενη
φορά, έχω την αίσθηση πως δε θα υπάρξει επόμενη. Ή
τώρα ή ποτέ.

Κάπου εδώ το δίλημμα τελειώνει. Όταν όλη σου τη

127



ζωή προσπαθείς και τελικά καταφέρνεις να φτιάξεις τον
κόσμο γύρω σου ιδανικό και όμορφο, τότε είναι σχεδόν
αδύνατο να τον εγκαταλείψεις προκειμένου να αναζητήσεις
έναν καινούριο.

Κλείνω και πάλι τα μάτια και τα αυτιά μου. Σφίγγω
τα δόντια και μουρμουρίζω.

«Αφήστε με ήσυχο... Φύγετε απ’ τη στέγη μου. Ας
χάσω το άγνωστο. Αφού έφτιαξα το γνωστό όπως το
ήθελα, επιλέγω αυτό!»

Μα τα πουλιά δε φεύγουν εύκολα, τα ακούω να μου
λένε...

«Τότε γιατί μας τυραννάς; Γιατί μας ψάχνεις; Τι
θέλεις από μας;» Πάντα οι ίδιες ερωτήσεις. Ποτέ δεν
απαντώ. Δεν ξέρω να απαντήσω. Έτσι πιστεύω πως δε
θα ξαναρθούν. Μα νάτα πάλι στη στέγη μου!

«Γιατί μας τυραννάς; Γιατί μας ψάχνεις; Τι θέλεις
από μας;»

Τα θέλω όλα! Ή μάλλον... Δεν ξέρω τι θέλω. Τελικά
τον εαυτό μου τυραννώ!

Έφυγαν. Μα ξέρω πως είχαν δίκιο. Ποτέ δεν ήρθαν
μόνα τους. Πάντα εγώ τα καλούσα και πάντα εγώ τα
έδιωχνα. Πρέπει να δώσω ένα τέλος σ’ αυτό τον παρα-
λογισμό. Έφυγαν, μα πολύ φοβάμαι πως θα ξανάρθουν!
Το έχω ζήσει ξανά και ξανά το ίδιο έργο. Ρωτάω την
ψυχή μου: «Τι πρέπει να κάνω την επόμενη φορά; Ποιο
είναι το καλύτερο για μένα; Μήπως να τα ακολουθήσω
και ό,τι γίνει;»

Η απάντηση που παίρνω είναι άμεση και ξεκάθαρη.
«Γιατί με ρωτάς κάτι τέτοιο; Η απάντηση βρίσκεται

μπροστά σου! Στην πραγματικότητα έχεις απαντήσει ο
ίδιος σ’ αυτή σου την ερώτηση πολλές φορές ως τώρα!»

τοβιβλίο.net

128

http://tovivlio.net/


«Εγώ έχω απαντήσει; Και μάλιστα πολλές φορές;»
«Ναι, εσύ!»
«Τι εννοείς; Εγώ το μόνο που ξέρω είναι πως είμαι

μπερδεμένος. Δεν είμαι σίγουρος για το τι πραγματικά
θέλω να κάνω όταν έρχονται τα αναθεματισμένα πουλιά.
Είμαι μπερδεμένος και βρίσκομαι σε σύγχυση. Επομένως
πως είναι δυνατόν να έχω απαντήσει σ’ αυτό που σε ρώ-
τησα;»

«Η απάντηση, σου δίνονταν ξεκάθαρα κάθε φορά
που έδιωχνες αυτά τα πουλιά και τους δήλωνες πως δε
θα τα ακολουθούσες. Αυτό ήταν που πραγματικά ήθελες!
Οπότε, αυτό είναι και το καλύτερο για σένα.»

«Μα τότε γιατί έρχονται και ξανάρχονται; Γιατί με
τυραννάνε; Γιατί μου βάζουν πειρασμούς;»

«Μην τα βάζεις μαζί τους! Δεν έρχονται από μόνα
τους! Εγώ τα στέλνω!»

«Εσύ; Τι εννοείς εσύ; Πώς και γιατί τα στέλνεις εσύ;»
«Χα χα! Ηρέμησε! Καταρχήν το μόνο που κάνω εί-

ναι να ανταποκρίνομαι στις αναζητήσεις σου. Δεύτερον,
ποτέ δε μου ξεκαθάρισες πως δε θέλεις να σε επισκεφθούν
ξανά. Κάθε φορά που τα ζητάς, εγώ σου τα στέλνω! Τι
ψυχή σου θα ήμουνα, αν δεν έκανα ότι μου ζητούσες;»

«Με δουλεύεις;»
«Για ποιο λόγο θα έκανα κάτι τέτοιο; Απλά προσπαθώ

να σπάσω τον πάγο ανάμεσα μας!»
«Και τι πρέπει να κάνω τώρα; Μια δήλωση πως δε

θέλω να μου ξαναστείλεις τα πουλιά;»
«Δε χρειάζεται να κάνεις καμιά δήλωση. Εγώ θα

είμαι πάντα δίπλα σου και θα ανταποκρίνομαι σε κάθε
σου επιθυμία. Αυτό που σίγουρα όμως δεν πρέπει να
κάνεις, είναι να νιώθεις μπερδεμένος και ένοχος για μια

μονόλογοι

129



απόφαση που δεν πήρες. Τη στιγμή που γνωρίζεις πως
αυτό που αποφάσισες στην παρούσα φάση, είναι αυτό
που πραγματικά θέλεις και πιστεύεις πως σε εκφράζει
απόλυτα.»

«Κοίτα να δεις που ενώ αρχικά νόμιζα πως είχα πέσει
θύμα χλευασμού και ειρωνείας από την ίδια μου την
ψυχή, τελικά όσο το σκέφτομαι, αισθάνομαι πως έλαβα
την πιο απλή, λογική και σοφή απάντηση!»

«Χαίρομαι που το κατάλαβες! Και θα χαιρόμουν
πολύ περισσότερο αν στο εξής φρόντιζες να ρωτάς την
ψυχή σου πριν αποφασίσεις για οτιδήποτε!» 

Κώστας Μεταλίδης

τοβιβλίο.net

130

http://tovivlio.net/


Όνομα πατρός

Κολλημένη στο φανάρι και περνάω φρίκη! Έχωαργήσει, εννοείται... Τίποτα δεν πάει καλά κιαναρωτιέμαι στωικά αν φταίει η μαγνητική κα-
ταιγίδα, όπως είπε η Άννα.

Όλα τα ξέρει αυτό το κορίτσι... Μου τα μετέφερε
όπως τ’ άκουσε στις ειδήσεις ή όπως το ποστάρισε μια
τύπισσα, αδύνατον να θυμηθώ. Και τη μετεωρολογική
εξήγηση που έκανε τη ζωή μου μπάχαλο ακόμη περισ-
σότερο, ναι, καλά, αν υποθέσουμε ότι αυτή φταίει!

Κι εκεί που το βλέπω ότι ο σκελετός μου μετά από
πολλές δεκαετίες θα ανακαλυφθεί πάνω σ’ αυτό το τιμόνι.
Θα αναρωτιούνται δε πώς ήρθε το τέλος των κολλημένων
σ’ εκείνη την απίστευτη κίνηση, έρευνες, κανάλια,
συσκέψεις, γκρο-πλαν της αποστεωμένης πια φάτσας
μου! -ακούω από το διπλανό ραδιόφωνο τους Mamas
and the Papas στο California Dreaming... Και, φίλε, νιώθω
το μυαλό μου να ξεκολλάει και να ίπταται σα ροζ σα-
πουνόφουσκα, πάνω από σταματημένους, αγανακτισμένους
και πονεμένους, πίσω στο εφηβικό μου δωμάτιο και το
ραδιόφωνο της εποχής.

Εξετάσεις και διάβασμα, το άγρυπνο μάτι της μάνας
να επιτηρεί χειρότερα από της μαθηματικού μας -όταν
βέβαια δεν έστυβε πορτοκαλάδες και σε ρωτούσε δήθεν
καλότροπα: «πώς πας, πουλάκι μου, τελειώνεις;» Και
κάτι τηλέφωνα από θείες κι ένα σφίξιμο στον λαιμό μό-
νιμο και «πέτρα, μολύβι, χαρτί» και ατελείωτες ημερομηνίες

131



στο θεωρητικό μυαλό μου.
Τέλειωσα, ρε μάνα, κι αυτά και όλα τα υπόλοιπα και

κόλλησα τη ζωή μου σε μια άλλη κρίση, που οι ψυχολόγοι
μάς τρώνε να την ψάξουμε μέσα μας και καλά και απ’
έξω μας να ψιθυρίζουμε «πού πάμε, ρε;» και η απορία να
γίνεται συμπέρασμα, φανάρι κατακόκκινο.

Το θυμητικό μου έχει γυρίσει σ’ εκείνα τα ζαχαρωτά
μεσημέρια του καλοκαιριού που πάταγα στις μύτες μη
σε ξυπνήσω κι αλίμονό μου! Που ανέμιζε η λευκή γάζα
στα παράθυρα και το φως ήταν τόσο όμορφο και γεμάτο
υποσχέσεις... Το δωδέκατο παγωτό ξυλάκι το απόγευμα,
δυο περισσότερα από την Άννα και μόλις τρία λιγότερα
από τον Πέτρο, αλλά αυτός δεν πιάνεται, γιατί η θεία
του είχε το περίπτερο... Που, αν με άφηνες, θα πηγαίναμε
θερινό σινεμά και θα ’βλεπα και τον ψηλό από το άλλο
τμήμα.

Έλιωσα σ’ εκείνα τα βιβλία και κορνάρετε όσο θέλετε
οι πίσω. Σελίδα σελίδα και επίθετο επίθετο κατέβαζα τη
λίστα για να βρω το όνομά μου στους επιτυχόντες, λέξη
που είχε γίνει συνώνυμο του ζω, δε ζω. Και το βρήκα
και ζαλίστηκα και το διάβασα όσο πιο αργά μπορούσα,
να σιγουρευτώ... Πώς το ’πε η Δημουλά;
«Ένα μόνο δε μου δίνει το όνειρο.
Το όριο. Ως πού να κινδυνέψω.
Γιατί τότε πια δε θα ήταν όνειρο.
Θα ’ταν γεράματα.»

Κι εγώ τα γεράματα δεν τα θέλω... Έναν δρόμο που
να φεύγεις, γίνεται; Να χαμογελάς και να ερωτεύεσαι;
Να σου λένε καλά το πέτυχες και το όνομα και το
όνειρο, ζήσε το τώρα. Γίνεται; 

Βάζω πάλι μπροστά τη μηχανή...
Ρέα Ζαχαριά

τοβιβλίο.net

132

http://tovivlio.net/


Η καλή ημέρα απ’ το πρωί φαίνεται

Πώς να μην είναι όμορφη η μέρα σου, ότανπρωτοαντικρίζεις τον υπέρλαμπρο ήλιο; Πώςνα μην είναι όμορφη η μέρα σου, όταν ακούς
το κελάηδημα των πουλιών; Πώς να μην είναι όμορφη η
μέρα σου, όταν ακούς το τιτίβισμα των παιδιών από το
γειτονικό σχολειό;

Κάθεσαι στο μπαλκόνι σου και ευφραίνονται τα μάτια
και τα αφτιά σου με εικόνες και ήχους. Κάθεσαι στο
μπαλκόνι και καμαρώνεις και εισπράττεις λίγη από την
αγάπη που αντικρίζεις πρωί πρωί.

Δύο αδελφάκια, δυο κοπελίτσες που τις φέρνει κάθε
πρωί ο μπαμπάς ή η μαμά. Η μεγάλη πηγαίνει στην
πρώτη Δημοτικού και η μικρή σε σταθμό ή νηπιαγωγείο.
Σα φτάνουν έξω από το σχολείο κι αφού η μεγάλη
φιλήσει τον γονιό, φιλά και τη μικρή -που θα πάει αλ-
λού, σε άλλο οίκημα- η οποία μετά από μισό λεπτό τρέ-
χει ξοπίσω από τη μεγάλη, αγκαλιάζονται, φιλιούνται
και παίρνεις λίγη από τη ζεστασιά τους...

Ένα ζευγάρι, που εκείνος καθημερινά συνοδεύει την
καλή του στη δουλειά της, άλλοτε με αυτοκίνητο κι
άλλοτε με μηχανή. Αποβιβάζονται και οι δύο. Στέκονται
εκεί για δέκα λεπτά περίπου. Εκείνος την καμαρώνει σα
να είναι ό,τι πολυτιμότερο έχει στη ζωή του. Της φτιάχνει
τα μαλλιά, το φόρεμα, την μπλούζα, τη ζακέτα -τον χει-
μώνα- και τη φιλά με τρυφερότητα και λατρεία. Κι εκεί-
νη, δεν πάει πίσω. Τον κοιτάζει στα μάτια, σα να βλέπει

133



ό,τι πιο αγαπημένο, λένε τις τελευταίες τους κουβέντες
και με βία χωρίζονται. Εκείνος δε φεύγει για τη δική
του δουλειά, αν δεν περάσουν κάποια λεπτά...

Μια οικογένεια που οι δύο γονείς φέρνουν τις πανέ-
μορφες κόρες τους στο σχολείο. Εκείνος ψηλός σα στη-
τό κυπαρίσσι κι εκείνη μετρίου αναστήματος, μα μ’ ένα
υπέροχα λαμπερό χαμόγελο. Συνοδεύουν τα κορίτσια
τους, που και τα δύο έχουν πάρει το μπόι του πατέρα, ο
οποίος πότε κρατά στην αγκαλιά του τη μεγάλη και άλ-
λοτε τη μικρή· το ίδιο κι η μάνα. Φτάνουν μέχρι έξω
από το σχολείο, λένε τις τελευταίες τους κουβέντες και
αγκαλιάζονται. Οι γονείς φιλούν τα βλαστάρια τους με
περίσσεια τρυφερότητα και περιμένουν έξω από τα
κάγκελα του σχολείου μέχρι να μπουν και οι δύο στις
τάξεις τους. Με ήρεμες κι αγαπησιάρικες κινήσεις, όπως
όταν έρχονται, απομακρύνονται για τις δουλειές τους μ’
ένα πλατύ χαμόγελο...

Όταν έχεις εικόνες με το «καλημέρα σας», ξεχνάς τις
δικές σου πίκρες. Ξεχνάς τη μοναξιά και τους μισεμούς
σου, που τον τελευταίο καιρό συνειδητοποιείς πως είναι
πάρα πολλοί· γονείς, παιδί, αδερφικοί φίλοι, δάσκαλοι
ζωής, άνθρωποι με τους οποίους μοιράστηκες χαρές και
λύπες, άνθρωποι που αγάπησες και εισέπραξες αγάπη.
Ξεχνάς την οικονομική σου ανημποριά και την πολιτική
σου δυσανεξία. Ξεχνάς αυτούς που σε έχουν πικράνει
και προσπαθούν να σ’ εκμηδενίσουν. Ξεχνάς ό,τι σου
μαυρίζει την ψυχή και τη ζωή σου και σηκώνεις τα μάτια
στον ουρανό, φωνάζεις με την ψυχή σου «Καλημέρα!»
σε όλους και συνεχίζεις τη μέρα σου, κρύβοντας το
γκρίζο που θέλει να σε καταβροχθίσει. Φοράς το πιο
λαμπρό σου χαμόγελο και προχωράς. Για πόσο; Για

τοβιβλίο.net

134

http://tovivlio.net/


όσο, φτάνει να είναι με χαμόγελο όλο καλοσύνη...
Αθηνά Μαραβέγια

μονόλογοι

135



Συμβιβασμός
Αναρωτιέμαι αν θα μάθω ποτέ τον δρόμο.
Αναρωτιέμαι αν ο δρόμος ποτέ θα αλλάξει.
Απλά διπλώνω τον χάρτη. Η περιπλάνηση είναι

διασκεδαστική.
Δεν ξέρω αν θα χαθώ, όταν έρθει το βράδυ,
στην έρημο, το τοπίο δύσβατο και ξένο
-δύσκολο να ανιχνευθεί-
μέσα από χωματόδρομους χωρίς πινακίδες,

χωρίς κεντρική γραμμή.

Μάλλον δεν είμαι τυχοδιώκτης τελικά,
ευτυχισμένος τώρα με ένα μέρος δικό μου
οι επιθυμίες μου συμβιβασμένες, όλα διευθετημένα:
παράθυρα, στέγη, και πόρτα
-και μια "καλημέρα" στον τοίχο.
Τα πάντα άθικτα...

Κι όμως, ακόμη αναρωτιέμαι αν θα μάθω ποτέ μου
τον δρόμο

μέσα απ’ τους χωματόδρομους χωρίς πινακίδες,
χωρίς κεντρική γραμμή.

Βασιλική Δραγούνη

136



Δε με νοιάζει πια

Δε με νοιάζει πια. Είπες ότι θα το μετανιώσω.Είπες και τι δεν είπες. Άπλωσες τις λέξεις σουαυταρχικά σίγουρες.
Με εκείνη την αυτοπεποίθηση που σε χαρακτήριζε

από τότε που με πρωτογνώρισες. Δε με πληγώνεις πια.
Δε με ενοχλείς πια. Ναι, αυτό περισσότερο συμβαίνει.
Η ενόχλησή σου ασθενεί. Μηδενίζει.

Κάποτε άφηνα τον προσωπικό μου μηδενισμό να
στέκει αντίκρυ σου και αυτό ήταν όλα καλά. «Από εδώ η
Αθηνούλα», έλεγες και προχώραγες πάντα πιο μπροστά
αφήνοντάς με πίσω και το ήξερες πως το μισούσα όταν
έβαζες τούτο το υποκοριστικό. Από εδώ η μικρούλα.
Από εδώ η αδιάφορη. Από εδώ το σκυλάκι που σέρνω.
Και σερνόμουν. Δίκιο.

Καθόμουν μαζεμένη στις γωνιές των καναπέδων στα
μπαρ προσευχόμενη να καταφέρω να βυθιστώ μια για
πάντα στην επόμενη δερμάτινη λακκούβα τους. Έτσι
έκανα και στο μπάνιο σα γυρνάγαμε από εκείνες τις
βαρετές μας εξόδους που από μπαρ σε μπαρ δεν προ-
λάβαινα ποτέ να αδειάσω το ποτήρι με το ποτό μου και
με τράβαγες για κάπου αλλού. Βυθιζόμουν στην μπανιέρα,
τα μαλλιά μου κυλούσαν απαλά μέσα και κολυμπούσαν,
άφηνα μόνο τη μύτη μου έξω και έκλεινα τα μάτια
σφιχτά, αφήνοντας να δραπετεύσουν από το πρόσωπο
δάκρυα ανακατεμένα με μάσκαρα και σκιές από εκείνες
που έβαζα για να σου αρέσω περισσότερο. Ή μάλλον

137



για να σου αρέσω σκέτο. Πόσες φορές βούτηξα ολόκληρη
και πόσες φορές πεταγόμουν, όταν δεν άντεχα άλλο.
Μου φαινόταν τόσο μαζοχιστική ετούτη η δειλία μου,
που με μισούσα ακόμα περισσότερο.

Δε με νοιάζει πια.
Είπες ότι θα με νοιάξει. Ότι θα τρυπήσει το σώμα

μου. Ότι θα λυγίσει το χέρι και θα σχηματίσει τον
αριθμό σου σαν περάσεις το κατώφλι τούτο. Το πέρασες.
Και; Κανένα δάχτυλο δε θέλησε να κάνει το οτιδήποτε.
Μόνο σιωπή μου ζητούσαν τούτα τα δάχτυλα σαν
ακουμπούσαν στα χείλια μου. Μια σιωπή που για κάποιο
λόγο δε με θύμωνε πια, δε με μούδιαζε, μα με ευχαρι-
στούσε. Μέσα σε τούτη τη σιωπή είναι που σε λογάριασα
μικρότερο. Ξαφνικά το είδωλό σου στο είδωλό μου σαν
κοίταζα στον καθρέφτη ασθενούσε. Μπορούσα και
έβλεπα μια γυναίκα. Μια γυναίκα σκέτη. Χωρίς το λου-
ρί.

Στην αρχή τρόμαξα. Η όψη μου αρρωστιάρικη.
Ωχρή και λειψή. Μαλλιά κατάξανθα σχεδόν άσπρα. Τα
κόκκαλά μου φαινόντουσαν παντού. Σε οποιοδήποτε
σημείο και να κοιτούσα. Έβγαλα τα ρούχα μου και με
κοίταξα. Με ένα ψαλίδι έκοψα τούτη την ξανθή αηδία.
Τα ήθελες πάντα μακριά. Τα ήθελα πάντα κοντά. Το
σώμα μου ζητούσε ζωή. Και εγώ του είχα μοιράσει
θάνατο. Αν με πέταγες κάπου στην Αφρική, μόνο το
λευκό χρώμα μου θα πρόδιδε το ψέμα μου ανάμεσα σε
τούτα τα πεινασμένα πλάσματα. Γιατί και εγώ πεινασμένη
ήμουν. Νηστική για χρόνια.

Δε με νοιάζει πια.
Δεν αγαπήθηκα και το ήξερα. Μα αυτό που δεν

ήξερα ήταν ότι δεν είχα αγαπηθεί από εμένα την ίδια.

τοβιβλίο.net

138

http://tovivlio.net/


Στην μπανιέρα καίω εντελώς χολιγουντιανά τα ρούχα
σου και με ένα σκαμπό κάθομαι αντίκρυ και τα κοιτάζω
για ώρες. Ξέρω ότι δε θα τα αναζητήσεις. Γεμάτες οι
ντουλάπες σου από βραδινές μεταμφιέσεις. Έπαιζες
όλους τους ρόλους και εγώ πάντα στο ίδιο ρολάκι ακο-
λουθούσα κομπάρσος.

Μέσα μου γεννιέται μια γυναίκα επικίνδυνη που ζητά
τα πάντα από την αρχή, χωρίς ερωτικές εκπτώσεις χωρίς
παζάρια. Χωρίς εσένα!

Δε με νοιάζει(ς) πια...
Μάχη Τζουγανάκη

μονόλογοι

139



Αναζητώντας μια λέξη

Σήμερα όλη μέρα ψάχνω μια λέξη. Όπως ότανντύνεσαι για να πας σε ραντεβού και ξαφνικάκάτι λείπει. Μια ζώνη, ένα μαντίλι, ένα κόσμημα.
Αισθάνεσαι ότι όλα θα πάνε στράφι, αν δεν το βρεις.
Ότι όλα θα καταλήξουν σε μια οικτρή αποτυχία. Ότι θα
χαθεί η σαφήνεια της εικόνας που θέλεις να δώσεις. Ότι
θα υπάρξει λάθος επικοινωνία. Έτσι το κείμενό μου πα-
ραμένει ανενεργό. Ανήμπορο να διαβαστεί. Ασαφές και
δυσνόητο εξαιτίας μιας και μόνο λέξης. Ανυπεράσπιστο.
Αναξιόμαχο. Όπως ένα όπλο χωρίς επικρουστήρα.

Στο μεταξύ ο χρόνος τρέχει. Υπάρχει προθεσμία
στη δημοσίευση. Το κείμενο μπορεί να περιμένει αλλά
όχι ο εκδότης. Ούτε ο αναγνώστης. Το αστείο είναι ότι
γνωρίζω το νόημά της. Η ειρωνεία είναι ότι συγκέντρωσα
σχεδόν όλα τα συνώνυμά της, για να διαπιστώσω ακόμα
μια φορά ότι τελικά... δεν υπάρχουν συνώνυμα. Κάθε
λέξη γεννήθηκε για να εκφράσει κάτι διαφορετικό, ακόμα
κι αν το νόημα είναι πολύ κοντινό μ’ αυτό μιας άλλης
λέξης. Κάθε λέξη έχει τη δική της ζωή και το δικό της
δαχτυλικό αποτύπωμα. Βρίσκομαι όμως πολύ κοντά.
Είμαι σίγουρος ότι θα την αναγνωρίσω μόλις τη δω.
Μόλις την ακουμπήσω. Και μόλις τη βρω θα ξεκλειδώσει
το νόημα. Το κείμενό μου θα γίνει σαφές. Θα ζωντανέψει.
Θα ενηλικιωθεί. Θα μιλήσει.

Θα μπορούσα, βέβαια, να το δημοσιεύσω και με μια
παραπλήσια λέξη, αλλά είμαι βέβαιος ότι η λάθος λέξη

140



θα γίνει αμέσως αντιληπτή. Ο αναγνώστης θα αισθανθεί
δυσφορία, όπως στον έρωτα ο εραστής, από μια δυσάρεστη
μυρουδιά, μια λάθος αναπνοή ή ένα λάθος άγγιγμα. Δε
θα το κάνω. Θα βρω τη άτιμη αυτή λέξη με κάθε θυσία
ακόμα κι αν ακόμα κι αν...

Μα πού στην ευχή κρύβεται αυτή η λέξη;
Νίκος Γιαννόπουλος

μονόλογοι

141



Ροζ της στάχτης

Τις νύχτες μένω εκτός... Εκείνη το επιλέγει. Όχιότι δεν έχουν υπάρξει και μερικές που μ’ έκρυψεκάτω από το κρεβάτι της, ενοχικά, θυμωμένα,
θαρρείς. Αλλά εγώ προτιμώ τη θέση μου... Εκεί, δίπλα
στο τσίγκινο γλαστράκι με τη μέντα. Έξω. Στο μπαλκόνι
με τις σκιές από τα πράσινα φύλλα.

Πώς το είπε το χρώμα μου να δεις; Κάποια μέρα,
χρόνια τώρα, σε μια φίλη που με αλλάζουν χέρια... «Ροζ
της στάχτης».

–Ροζ βρώμικο, της είπε η φίλη. Ροζ σκοτεινό...
–Ροζ της στάχτης, επέμενε η δικιά μου και στράβωσε.

Απαλό, αδιάφανο, σα να καταπίνει μυστικά και να τα
τυλίγει με το φως της αθωότητας.

Η αλήθεια είναι πως δεν είμαι σε θέση να καταπιώ τί-
ποτα. Είμαι χρήσιμο, αυτό ναι, μου το χρεώνω. Στηρίζω
το βάσανό τους στις ειδικές υποδοχές μου, σβήνουν
πάνω μου νεύρα, γέλια, κλάματα, δυσκολίες, λίστες
σούπερ μάρκετ... Η αλήθεια είναι πως θα μπορούσα να
σπάσω σε χίλια κομμάτια. Όχι, αλήθεια. Έχω δει άλλα
να το παθαίνουν. Είχε δυο τρία ίδια σπαρμένα στο
σπίτι. Ίδια... Τρόπος του λέγειν. Όχι ροζ της στάχτης·
διάφανα, άλλο σχήμα, άλλο υλικό, που «κατάπιναν»
άλλες ιστορίες. Πάντως κάτω από το κρεβάτι της δεν
είχε, από όσο ξέρω, αφήσει κανένα από δαύτα. Εμένα
μόνο.

Ήμουν δώρο. Τον θυμάμαι τον τύπο...

142



Δυσκολεύτηκε με τον τρόπο που οι άντρες επιλέγουν
δώρο για το άλλο φύλο. Ξεκίνησε από τις κούπες, έριχνε
το κεφάλι στο πλάι, απομακρυνόταν, ξαναπλησίαζε. Μου
’ριξε πέντε έξι ματιές πριν πλησιάσει. Είχε έκδηλη τη
φάτσα του «μπααα», αλλά ζήτησε να με σηκώσουν από
το ράφι.

Λοιπόν, οι άντρες σπάνια απλώνουν χέρι. Δεν αγγίζουν.
Σκεφτόμουν πόσες μητρικές φωνές είχαν στοιχειώσει τα
αγορίστικα σπασίματα ώστε να θεωρούν τους εαυτούς
τους τόσο αδέξιους!

–Μπορώ; Εσείς, καλύτερα...
Λίγες λέξεις, πολλά νοήματα. Κρύσταλλο Βοημίας,

του είπε η πωλήτρια. Το χρώμα του λέγεται Ροζ της
Στάχτης, πρωτότυπο δώρο για γυναίκα...

–Είναι πρωτότυπη γυναίκα, ψέλλισε.
Τον συμπάθησα. Είχε ένα φως όταν μιλούσε, σα να

ήταν Βοημίας και ο ίδιος. Με άγγιξε. Χέρια εύκαμπτα,
λεπτά, νευρικά δάχτυλα, δυο τρία κιτρινισμένα κάπως...

–Αυτό. Για δώρο.
Τυλίχτηκα σε προστατευτικό χαρτί και μπήκα σε

κουτί ακριβό. Έτσι έλεγαν οι πωλήτριες: τα Βοημίας
στα ακριβά κουτιά. Το κουτί σε χάρτινη τσάντα. Δεν
έβλεπα πια τις εκφράσεις του.

Άκουσα τους πρώτους θορύβους στο σπίτι της. Ένιωσα
την πρώτη ζεστασιά στα χέρια της. Αργούσε πολύ στο
ξετύλιγμα, της το ’πε, άλλωστε:

–Μωρό μου, σοβαρά τώρα; Θα το ξαναχρησιμοποι-
ήσεις; Απλώς σκίσ’ το...

Του χαμογέλασε. Και ήθελα να μείνω εκεί. Δεν ξέρω
πως είναι οι «πρωτότυπες» γυναίκες. Ξέρω πως γνώριζε
το χρώμα μου πριν της το πει, από πού ήμουν πριν δει

μονόλογοι

143



το αυτοκόλλητο πιστοποίησης, είχε ελαφρύ κράτημα
και χαμογελούσε αβίαστα...

Τον αγκάλιασε χωρίς να μ’ αφήσει. Εκείνον τον ά-
φησε, όμως. Και ζήσαμε δράματα.

Έμεινα μαζί τους σε δείπνα στη βεράντα, ανάμεσα
σε αναμμένα κεριά και χαμηλά βλέμματα. Με άδειαζε
στο τζάκι. Με έσπρωχνε απαλά κάτω από το κρεβάτι,
αφού είχαν βρεθεί οι δυο τους στον κόσμο τους, με μοι-
ράζονταν με την αγάπη τους να καίει περισσότερο από
τις κάφτρες τους. Του πέταξε άλλα στον τοίχο να
σκάσουν δίπλα του, εμένα ποτέ. Τον είδα να μαζεύει τα
σπασμένα και να την κοιτάζει βαριά. Την ένιωσα να μ’
αρπάζει και να βρίσκει διέξοδο στη συνήθεια. Εκείνον
να φεύγει, εκείνη να κλαίει πάνω μου σχεδόν. Γεύτηκα
τα δάκρυά της, κύλησαν μέσα μου... Έγιναν γκρίζα
λάσπη με τις στάχτες. Όχι τις ροζ. Τις άλλες. Εκείνες
που δεν της άνοιγαν κανένα δρόμο, αλλά δεν το ’ξερε.
Δεν ήθελε να το ξέρει...

Μετά, τα άγρυπνα βράδια... Διάβαζε για την πτυχιακή,
εγώ δίπλα. Μιλούσε για εκείνον, εγώ στη μέση. Μίλησε
και για άλλους, ποτέ έτσι, όμως. Ποτέ ξανά.

Με φροντίζει. Αφήνει το νερό να κυλάει πάνω μου
και τις σταγόνες να σχηματίζουν ρυάκια σαν δάκρυα.
Μετά με στεγνώνει. Με αφήνει στην ίδια θέση. Αυτό
μου φαίνεται σαν όριο που βάζει στον εαυτό της. Έχει
μπόλικα τέτοια... Τη βασανίζουν τα όρια, το έχει πει...
Τα έχει ανάγκη . «Όλοι τα έχουμε», ο αντίλογος της
φίλης της.

–Μα εσύ το παρακάνεις. Παρ’ τον. Μια κλήση είναι.
Πόσο λάθος;

–Πολύ.

τοβιβλίο.net

144

http://tovivlio.net/


Την ξέρω τη φωνή της όταν βραχνιάζει. Δυσκολεύεται.
Δεν κλαίει εύκολα. Βραχνιάζει, σα να βγαίνει ο πόνος
από τις λέξεις, κάνει γρέζι, σπάει.

Μια μέρα έσβησε πάνω μου όλη της την ανάγκη. Με
άδειασε. Με ξαναγέμισε. Τον κάλεσε. Με γρέζι στη
φωνή και δυσκολία απίστευτη. Είπε μόνο «μου λείπεις».
Με κράτησε στο ύψος των ματιών και πέρασε το φως
του λαμπατέρ πίσω μου να ρίξει ροζ της στάχτης χρώ-
ματα στο πρόσωπό της.

Τον άκουσα μέσα από το κινητό της να κομπιάζει.
Μόνο που δεν είπε «Μπορώ; Εσείς καλύτερα...» Να μην
την ακουμπήσει και σπάσει. Μα ήθελε να σπάσει! Ήθελε
να μη ρωτήσει πριν την αγγίξει. Να απλώσει το χέρι, να
τολμήσει. Να πει «σε θέλω για δώρο στον εαυτό μου, σ’
εμάς!» Την ένιωσα να μην αναπνέει σχεδόν...

Έκλεισε το κινητό της κι έπαιξε μαζί μου λίγο ακόμα
με το φως, με απόλυτο σκοτάδι στα δικά της μάτια.
Μείναμε όλη νύχτα εκτός. Με έσπρωξε κάτω από το
κρεβάτι το ξημέρωμα. Τρόμαξα η αλήθεια είναι. Έκανε
μέρες να σκύψει να με μαζέψει. Άκουγα τα βήματα, το
τρίξιμο του κρεβατιού, ένιωθα σχεδόν τη νύχτα της κι
έμενα εκεί. Στ’ αζήτητα.

Όταν βρεθήκαμε πάλι, είχε γρέζι στο βλέμμα. Με
φρόντισε ως συνήθως και μετά απρόσμενα με γέμισε
νερό. Πήγαμε μαζί στη βεράντα. Το σπίτι ήταν αλλιώτικο.
Πιο μαζεμένο, πιο ήσυχο, βραχνιασμένο κάπως...

Έκοψε γαρδένιες από τη γλάστρα στο βάθος και τις
στόλισε μέσα μου. Κάμποσες, όσες χωρούσαν. Χαμο-
γέλασε σαν «ροζ της στάχτης». Κάτι ψιθύρισε, κάτι τρα-
γούδησε, με ακούμπησε στο τραπέζι κι έγραψε τη λίστα
για τα ψώνια χωρίς ανάγκη, χωρίς βάσανο. Τις νύχτες

μονόλογοι

145



μένω εκτός...
Αλλά τις περισσότερες φορές μένει κι εκείνη μαζί

μου. Διαβάζει, ακούει μουσική, ζωγραφίζει, καμιά φορά
βουτάει τα πινέλα της στο νερό μου, το θολώνει, θολώνει
και το βλέμμα της και μετά ξανά πάλι φως.

Δεν έσβησε ποτέ ξανά την ανάγκη της πάνω μου·
έπαψε να είναι ανάγκη.

Δε με έσπρωξε ξανά ποτέ κάτω από το κρεβάτι.
Ακόμα κι όταν δεν κοιμόταν μόνη.

Καλύτερα όμως. Μ’ αρέσει εδώ, μ’ αρέσει κι εκείνη
έτσι... Καθάρισε η φωνή της, γυάλισε το βλέμμα, χαμο-
γελάει συχνά.

Πήρε γάτα. Μια φορά το γατί έχωσε το μουσουδάκι
του μέσα μου και ήπιε νερό παίζοντας με τα λουλούδια.
Το μάλωσε χαδιάρικα κι άκουσα και αυτόν τον τόνο
στη φωνή, που κρατούσε για λίγους, ελάχιστους. Καλύ-
τερα.

Το φως με διαπερνά και το ροζ της στάχτης σα να
ξέβαψε κάπως, σα να ελάφρυνε. Τα λουλούδια μοσχο-
βολάνε. Με αγγίζει καθημερινά για να τα στολίσει όπως
θέλει. Με σκιτσάρισε μ’ εκείνα μέσα.

Είμαι άλλου είδους δοχείο πια, δέχομαι άλλα...
Ρέα Ζαχαριά

τοβιβλίο.net

146

http://tovivlio.net/


Το χρωματολόγιο

Θα το βάφαμε γκρι με γαλάζιους τόνους. Μιαάσπρη τραπεζαρία με καρέκλες ασημένιες θαδέσποζε στο σαλόνι έτοιμη να δεχτεί πάνω
της ακριβά σερβίτσια γεμισμένα με γεύσεις διαλεχτές.
Στο παράθυρο θα έστεκαν αναμνηστικά από τα διάφορα
ταξίδια. Οι καναπέδες θα είχαν το βαθούλωμα της δικής
μας ευτυχίας. Μια στοίβα από βιβλία θα ήταν πάνω στο
τραπεζάκι μπροστά μας. Διαβασμένα, υπογραμμισμένα,
σκισμένα φθαρμένα, καθημερινά. Τα καθημερινά μας.
Αγάπες και λουλούδια και πρωινά με καμένα τοστ και
χυμούς και καφέδες. Θα σου σκούπιζα τα χείλια από
τον αφρό του καφέ. Θα με αγκάλιαζες μαζί με το
πρωινό φιλί. Μια καλημέρα θα χώραγε μέσα στις τσάντες
της δουλειάς μας.

Θα χωράγαμε στον έρωτα όλα εκείνα τα σπιτικά, τα
homemade αγγλιστί, σινέ διαρκείας με ποπ-κορν και
μυρωδιά από βούτυρο κι αλάτι. Αλάτι που θα έκανε τον
έρωτα αυτόν αλμυρό και παθιασμένο. Στα σημεία τούτου
του σπιτιού χαζεύω τα σημεία που θα αφήναμε ερωτικές
ανάσες και ουρλιαχτά ευτυχίας. Στο νεροχύτη σε βλέπω
να περνάς τα χέρια σου στη μέση μου και να μου
ψιθυρίζεις σε θέλω. Σαπουνάδες πόθου μπλεγμένες και
ποδιές πεταμένες στο πάτωμα. Μια κουζίνα κατακόκκινη
όπως την ήθελα πάντα, όπως κοκκίνιζα στη σκέψη σου
όταν σε πρωτογνώρισα. Κι ύστερα λυγίζω τη σκέψη σε
πιο γήινους τόνους. Γίνομαι για λίγο η θνητή σου. Θα

147



μαγείρευα κι εγώ χαρωπή νοικοκυρά για εσένα που θα
γύρναγες ή για εσένα που θα κοιμόσουν και θα σε ξυ-
πνούσα με ένα χάδι και ένα πείραγμα. Θα μύριζαν τα
χέρια μου κρεμμύδια και μπαχαρικά κι εσύ θα τα φι-
λούσες με στοργή κι ερωτισμό μαζί.

Μια κρεβατοκάμαρα στο χρώμα της ελιάς, ναι έτσι
θα ήταν μεσογειακά, θα μας αγκάλιαζε σε έναν έρωτα
ελληνικό, σαν τους παλιούς καλούς ασπρόμαυρους έρωτες
που βλέπαμε στο γυαλί μιας τεράστιας οθόνης και
γελάγαμε ντροπαλά. Θα σε τύλιγα με χέρια και πόδια
φωλιά για τα όνειρά σου τα άσχημα και για κάθε φόβο
σου που ποτέ δε θα μου έλεγες, μα θα τον είχα μαντέψει,
θα τον είχα διαισθανθεί. Θα αφηνόμουν πάνω στο σώμα
σου μαξιλάρι για τις πιο ασφαλείς μου ανάσες και θα
ανεβοκατέβαινε το κεφάλι μου στον ρυθμό της δικής
σου ανάσας για να συντόνιζα κρυφά το δικό μου όνειρο
με το δικό σου.

Κι ύστερα σε εκείνο το τεράστιο μπαλκόνι με τοίχους
βαμμένους στο πράσινο και στο κίτρινο, θα στρώναμε
στρώματα και μαξιλάρες και καλαμωτή, ναι σίγουρα μια
καλαμωτή, για να φτιάχναμε έναν υπαίθριο παράδεισο
να τσουγκρίζαμε την ευτυχία μας σε ποτήρια γυάλινα
κρυφά από τους υπόλοιπους γείτονες. Θα χαχανίζαμε
κάποιες βραδιές μέχρι να φύγει και το τελευταίο αστέρι,
αγκαλιά με μια κουβέρτα θα περιμέναμε να πούμε κα-
λημέρα ο ένας στο αυτί του άλλου. Κι άλλες φορές με
φίλους και παρέες δυνατές με reggae μουσική κάτι κα-
λοκαίρια με μυρωδιά από βασιλικό και γιασεμί, θα σχε-
διάζαμε όλα εκείνα τα όνειρα που ποτέ δε θα κάναμε
και θα γινόμασταν εκείνοι οι σπουδαίοι οι ξεχωριστοί,
οι ασυγκράτητοι οι ονειροπόλοι.

τοβιβλίο.net

148

http://tovivlio.net/


Θα δίναμε το μπλε, το πράσινο, το γαλάζιο, το λαδί,
το κίτρινο, το κόκκινο το βυσσινί. Χρωματολόγια και
χρωματολόγια ανοιγμένα και ξεφυλλισμένα ακουμπισμένα
στους τοίχους για να δούμε τι ταιριάζει και τι δεν. Τα
δεν και τα όχι δε μας φέρανε να μαυρίζουμε όλους ετού-
τους τους εν δυνάμει πολύχρωμους τοίχους. Και έμεινα
να τριγυρνώ σε μέρη στεγνά και άβαφα σαν ερείπια ενός
φθαρμένου σπιτιού. Τι δυστυχία είναι τελικά να βλέπεις
ένα σπίτι που δεν έμεινε ποτέ του κανείς τόσο κατα-
στροφικά διαμελισμένο. Ερωτικοί ήχοι και σε αγαπώ
που δεν ειπώθηκαν ποτέ έγιναν τα φαντάσματά του και
φοβίζουν τους πιθανούς αγοραστές του.

Θα σε έχω φυλαγμένο πλέον σε εκείνο το μπλοκάκι
που μου περίσσεψε. Με εκείνους τους περίεργους
κωδικούς που διαχωρίζανε το μπλε από το λιγότερο
μπλε, το γκρι από το πιο σκούρο γκρι, τη δυστυχία από
την απόλυτη ευτυχία...

Μάχη Τζουγανάκη

μονόλογοι

149



Γη
Γη... που μας σηκώνεις στις δικές σου πλάτες
πάνω σου αισθανόμαστε σαν τους επιβάτες
Ταξιδεύουμ’ όλοι μας όπου μας πηγαίνεις
άλλοτε μας αγαπάς κι άλλοτε σωπαίνεις
Κάνουμε για σένανε έγκλημα μεγάλο
που το λένε μόλυνση και δεν είναι άλλο
Γίναν τα ποτάμια μας "τάφρος των λυμάτων"
κι οι γαλάζιες θάλασσες χώροι ακαθάρτων
Κάψανε τα δάση σου άχρηστοι... βαρβάροι
για να χαίρονται καλά οικοπεδοφάγοι
Χίλιους δυο τους παίρνουμε γη μου τους καρπούς σου
πόσο σε εμπαίζουμε δεν το βάνει ο νους σου
Δάνειο σε πήραμε από τα παιδιά μας
δεν τα σεβαστήκαμε ούτε αυτά... αλιά μας...

Χρυσούλα Πλοκαμάκη

150



Δε μιλώ

Όχι. Όχι... δε θα μιλήσω! Κι όχι πως δεν έχω τινα πω, έχω πολλά να πω και να καταμαρτυρήσωκι έχω και τρόπο και λόγο και θέμα! Μα δε
μιλώ! Γιατί μιλάει η φωτιά σαν τη σβήσεις; Μιλούν τα
φτερά όταν σου τα έχουν ψαλιδίσει; Μιλάνε τα μάτια
δίχως δάκρυα; Ναι, ναι, μη με κοιτάς έτσι! Δεν καταλα-
βαίνω γιατί με κοιτάς έτσι και τι σου κάνει ξαφνικά τόση
μεγάλη εντύπωση. Δεν έχεις δει ποτέ μάτια να μη
στάζουν; Φτερά να μην πετούν και φωτιές να μη λαμπα-
διάζουν; Σου κάνει προφανώς εντύπωση που τα βλέπεις
μαζεμένα. Που τα βλέπεις όλα σε έναν άνθρωπο! Μη
φανταστείς όμως, δεν είμαι ο μόνος άνθρωπος που τα
’χει όλα. Που έχει ολόκληρο το πακετάκι! Υπάρχουν
πολλοί σαν κι εμένα. Πολλοί! Απλά δεν τους έχεις
προσέξει ή ίσως και να τους πρόσεξες, άλλα είμαστε
τόσοι πολλοί, που το μυαλό σου κατέγραψε απλά τα
αφύσικα σα φυσικά! Ή πάλι... ίσως να μην είδες πότε
σου αναμμένες φωτιές! Να μη νότισαν πότε τα βλέφαρά
σου και να μη μαγεύτηκες ούτε μια φορά, από ολόλευκα
φτερά σαν πετούν! Τι έγινε τώρα; Γιατί δε μιλάς; Έχασες
ξαφνικά τα λόγια σου; Γιατί δε μιλάς; Θυμήθηκες την
εικόνα που βλέπεις κάθε πρωί στον καθρέφτη σου και
διαπίστωσες πόσο πολύ μου μοιάζεις; Α! Αυτό κι αν
είναι τραγικό! Αν κατάλαβες κάτι τόσο μεγάλο από
λέξεις που δεν είπα κι από δάκρυα που δε νότισαν τα
μάτια σου. Σκέψου λίγο πως θα νοιώσεις από τα

151



πετάγματα που δεν έκανες ποτέ σου. Ή ίσως πάλι και να
πετάς! Δεν ξέρω! Πετάς; Έχεις δοκιμάσει; Όχι! Όχι
έτσι! Έτσι πετούν οι κότες! Αν είναι να πετάξει κανείς,
αν είναι να πετάξεις έστω και μια φορά στη ζωή, αξίζει
να πετάξεις με φτερά αητού! Αλλιώς άστο! Άστο, άστο
σου λέω! Δεν αξίζει τον κόπο αλλιώς! Κοίτα, αν είναι, αν
θες δηλαδή ξανανταμώνουμε όταν θα έχουμε φτερά!
Ξανανταμώνουμε όταν στις κόγχες των ματιών μας θα
έχουμε δάκρυα κι όταν στην καρδιά μας ξανανάψει
εκείνη η φωτιά! Εκείνη η φωτιά που τη λένε... Έρωτα!
Αγάπη! Επανάσταση!

Εκείνη η φωτιά που σε κάνει να νοιώθεις ότι είσαι άν-
θρωπος, που γίνεται στάλες στα μάτια σου, φτερά στα
βήματα σου! Εκείνη η φωτιά που σου δείχνει πολύ απλά
ότι ζεις! Για αυτό σου λέω άσε... άστο για την ώρα... ξα-
νανταμώνουμε μιαν άλλη φορά.

Ξανανταμώνουμε όταν κι εγώ θα μιλώ!
Σοφία Ντούπη

τοβιβλίο.net

152

http://tovivlio.net/


Απόγνωση
Βρέθηκα κατάχαμα, έρημη, μόνη και κατειλημμένη

από πλήρη απόγνωση. Τι να έφταιγε, τι με ενοχλούσε,
τίποτα δεν μπορούσα να εξηγήσω και να επεξηγήσω. Τα
πάντα λες και γύριζαν γύρω μου.

Ανακατεμένες σκέψεις, αποφάσεις, όλες συγκλίνουσες
και αποκλίνουσες από τον εαυτό μου, λες και ήταν
πλέον ένας ξένος προς εμένα. Πάντα μιλούσαμε, σε
αφουγκραζόμουν, τις έννοιες σου, τις ανησυχίες σου,
τώρα τι να ’γινε τι να συμβαίνει;

Απόγνωση, πλήρη κενά παντού. Καρδιά, μυαλό,
ψυχή, τα πάντα ρέουν και καταρρέουν γύρω μου, απέναντί
μου. Όλα υπό τη σκιά του άγχους, της προσμονής, της
καρτερίας, μα ποτέ της θετικής σκέψης, της επίγνωσης
και της προσδοκίας για κάτι όμορφο, θετικό μα κυρίως
βάσιμο και βασικό για την εσωτερική μου νηνεμία,
απαλλαγμένη από τις τρικυμίες και τις φουρτούνες της
ζωής, της παλιοζωής, που συμφέροντα και ανεύθυνα τυ-
χάρπαστα ανθρωπάκια διώκουν και επιδιώκουν την κα-
θοριστική μας απουσία.

Φτιαγμένοι από πηλό, δοτικά υπεύθυνοι και ποτέ
αμέριμνοι και ξένοιαστοι, παλεύουμε για να επιβιώσουμε
ανάμεσα σε άγρια θηρία, σε μια αρένα που κληθήκαμε
να την υπηρετήσουμε και να την εξυπηρετήσουμε, αγνο-
ώντας τις θελήσεις και τα κίνητρα των άγριων θηρίων,
μα κυρίως αδιαφορώντας για τις κινήσεις και τους
ελιγμούς των θηριοδαμαστών, που επιτυγχάνουν την

153



αρμονία, την προσαρμογή και την ήμερη παραμονή
τους όσον αφορά το δέος και την προσοχή των ανάλογων
ή μη στοιχείων και προσφορών, με τίμημα άλλοτε το
είναι μας και άλλοτε το θεαθήναι μας.

Απόγνωση διαφορετική μα συνάμα αδιάφορη προς
τι τελείται και συντελείται.

Εγκλήματα προς αποφυγή και πάντα ποτέ προς
μίμηση, αναγκαιότητας παραμονής και προσμονής
έκθεσης ενός κακού εαυτού σε αντίθεση και εναντίωση
του καλού μας, που τρέχει και προστρέχει για πάσα
βοήθεια και διευκόλυνση προς εμάς.

Κι όμως όλα αυτά έρχονται και παρέρχονται, εφόσον
εμείς στέκουμε αδύναμοι και αδύνατοι προς πραγματο-
ποίηση και επίτευξη των στόχων μας και των ονείρων
μας.

Επίμονα και ειλικρινή, τα θέλγητρα και οι ορίζοντες
που θα ανοιχτούν ή έχουν ανοιχτεί ή πρόκειται να ανοι-
χτούν υπό το φως και τη στόχευση των δικών μας
σκοπών, με ολόλαμπρη και ξάστερη καθοδήγηση των
αγγέλων φυλάκων μας, πού αλλού, στον έναστρο και
διαφανή ουρανό μας.

Παραμονή και προσμονή των σκέψεων των πορειών
που θα χαράξουμε μέσα από την προσπάθεια και την
προστασία αυτών που πάντα θα είναι για μας το Α και
το Ω της ζωής μας.

Άννα Ζανιδάκη

τοβιβλίο.net

154

http://tovivlio.net/


Γιαγιά

Σε περίμενα στα σκαλοπάτια του σπιτιού. Ήτανήδη μεσημέρι και ήξερα τις ώρες που γυρνούσεςστο σπίτι. Σε είδα να έρχεσαι. Περπατούσες
αργά, νωχελικά και φορούσες μια λευκή μπλούζα και
μια μαύρη φούστα με πιέτες. Παρά το προχωρημένο
της ηλικίας σου, ήσουν εξαιρετικά φροντισμένη. Τα
μαλλιά σου φτιαγμένα στο κομμωτήριο περμανάντ, το
κοκκινάδι σου, τα ψηλά σου τακούνια, τα σκουλαρίκια
σου, τα βραχιόλια σου. Έτρεξα στην αγκαλιά σου και
συ παράτησες τις τεράστιες, όπως φαινόντουσαν στα
μάτια μου, γλάστρες, που κουβαλούσες και έσκυψες και
με χάιδεψες.

Ήξερα ότι από εκείνη τη στιγμή θα περνούσαμε τη
μέρα μαζί. Τα μεσημέρια με έπαιρνες στο κρεβάτι σου
και για να κοιμηθώ μου διηγιόσουν ιστορίες από τη ζωή
σου, διανθισμένες με μπόλικη φαντασία. Άλλες φορές
μου εξηγούσες τα φυσικά φαινόμενα με τη δική σου
απλοϊκή λογική. 

–Άνοιξε ο Θεός τις βρύσες του και βρέχει, έλεγες. 
–Είδες πώς τα ’χει φτιαγμένα τα πράγματά Του...
Τα καλοκαίρια με πήγαινες με το αστικό, στη θάλασσα.

Μου αγόραζες λουκουμάδες και με έβαζες να πλατσουρίζω
δίπλα σου στα ρηχά, μιας και κολύμπι δεν ήξερες. Πλή-
ρωνες πλανόδιους φωτογράφους να μας βγάλουν φωτο-
γραφίες. Ακόμα τις έχω...

Τα βράδια με έπαιρνες και πηγαίναμε στην πλατεία.

155



Μου αγόραζες παγωτά και καλαμπόκι. Σε κρατούσα
από το χέρι και σε τραβούσα να πάμε στο σιντριβάνι, να
βάλω το καραβάκι μου μέσα. Και σα μου ’φευγε το
σκοινί από τα χέρια, ξεσήκωνες τον κόσμο για να έρθει
κάποιος να το πιάσει. Μετά καθόμασταν στο παγκάκι
και συ μου τραγούδαγες γλυκά. 

–Γιώργο μου, θα φύγω, πάω στην ξενιτιά, πάω να με
παντρέψουν με πολλά λεφτά. Δολάρια δε θέλω μα πώς
να σου πω...

Τον Δεκαπενταύγουστο με πήγαινες στο μοναστήρι
της Παναγίας και κάθε φορά μου διηγιόσουν το τάμα
που ’κανες, όταν έπαθε ο γιος σου, σαν ήταν μικρό
παιδί, το ατύχημα και κάηκε. 

–Και τότε η κυρα-Λουτσία έστειλε τη μάνα μου στο
βουνό να βρει ένα βοτάνι. Ήταν η μόνη μας ελπίδα,
μιας και οι γιατροί το είχαν ξεγράψει το παιδί. 

–Βάλε το χέρι σου, Παναγία μου και σώσ’ το και σε
όλη μου τη ζωή, θα σου φέρνω μια λαμπάδα ίσαμε το
μπόι του στη γιορτή Σου...

Σου άρεσαν πολύ τα ταξίδια και πάντα με έπαιρνες
κοντά σου. Μπαίναμε στο υπεραστικό και γυρνούσαμε
τα χωριά της περιοχής για να επισκεφτούμε συγγενείς
και οικογενειακούς φίλους. Καμάρωνες που σου λέγανε
πόσα ψήλωσα! Όπου πηγαίναμε, με μπούκωνες με όλων
των ειδών τα φαγητά. 

–Τρώγε, τρώγε και άλλο, μου ’λεγες. 
Και σα γύρναγες σπίτι, μου κουβαλούσες γιαούρτι

σακούλας, σοκολάτες και μίκυ μάους για να μάθω να
διαβάζω. 

–Κοίτα να μάθεις πολλά γράμματα, εμείς δουλεύαμε
από μικρά παιδιά και δεν μπορούσαμε. 

τοβιβλίο.net

156

http://tovivlio.net/


Τις Κυριακές σε συνόδευα στην εκκλησία. Καθόμασταν
πάντα στις μπροστινές θέσεις και στο τέλος με έπαιρνες
από το χέρι και με οδηγούσες μπροστά στον παπά για
να κοινωνήσω. Σε όλες μου τις αταξίες ήσουν παραπάνω
από υπομονετική μαζί μου. Ακόμα και όταν μουτζούρωσα
ολόκληρο το σαλόνι με το στυλό είπες ατάραχα: 

–Παιδί είναι, να παίξει θέλει! 
Και σαν η μάνα μου αποφάσισε να με στείλει στο νη-

πιαγωγείο, τη ρωτούσες: 
–Μα θα το ταΐζουν το παιδί εκεί;
Κάθε φορά που έβγαινες από το σπίτι πρόσεχες την

εμφάνιση σου. Έβαφες τα νύχια σου, μακιγιαριζόσουν
και άλλαζες ρούχα και κοσμήματα συνέχεια. Η μάνα
μου διαφωνούσε με όλα αυτά. 

–Μεγάλωσες πια, σου ’λεγε, τι τα θες αυτά; 
Και τότε, κόρδωνες το κορμί σου και αγέρωχα, κο-

ροϊδευτικά σχεδόν απαντούσες. 
–Κορίτσι μου, εγώ δε θα γεράσω ποτέ!
Πέρασαν τα χρόνια και όταν η δική μου οικογένεια

ενώθηκε ξανά, μετακομίσαμε μακριά σου, σε άλλη πόλη.
Το έτος περνούσε και το μόνο που με ένοιαζε ήταν πότε
θα τελειώσει το σχολείο για να έρθουμε κοντά σου και
να ζήσουμε μαζί ξανά τις ίδιες στιγμές.

Και πραγματικά αυτό συνέβαινε, μόνο που τώρα
είχαν προστεθεί και άλλα εγγόνια, αυτά του γιου σου.
Έτσι είχες πολλά παιδιά να προσέχεις, να μοιράζεις την
αγάπη σου και να κρέμονται από τα χείλη σου.

Πέρασαν και άλλα χρόνια. Μεγάλωσες και άλλο.
Άρχισες να παραμελείς τον εαυτό σου. Κάθε φορά που
ερχόμουν, σε έβλεπα όλο και πιο αλλαγμένη. 

–Μα, πώς άφησες έτσι τον εαυτό σου, σε ρωτούσα. 

μονόλογοι

157



–Άσε παιδί μου, με φάγανε τα βάσανα της ζωής,
απαντούσες. 

Και όντως είχες και συ τα προβλήματά σου. Μόνο
που τότε δεν ήμουν ακόμα σε θέση να τα καταλάβω.
Κάποια στιγμή αποφάσισες να δώσεις αντιπαροχή το
σπίτι μας. 

–Δύο παιδιά έχω, είπες, πρέπει να τους το μοιράσω.
Άλλωστε εγώ μεγάλωσα. Τι το θέλω τόσο μεγάλο σπίτι... 

Το επισκέφτηκα πριν γκρεμιστεί. Γυρνούσα τα δωμάτια
και έκλαιγα. Μπορεί δικό μου να μην ήταν, αλλά ήταν
το σπίτι που μεγάλωσα... Λίγο καιρό μετά ήρθα να σε
βοηθήσω να εγκατασταθείς στο νέο σου σπίτι. Ανεβήκαμε
στην ταράτσα και σου ’λεγα «στη δική μας ταράτσα
είχαμε την κληματαριά». Πήγαμε στον ακάλυπτο και
σου ξανάλεγα «να εδώ είχαμε την μπανανιά μας». Ανα-
στέναζες και μου ’λεγες με λύπηση «άστα, αυτά τώρα,
πάνε»... 

Ώσπου μια μέρα με πήρες τηλέφωνο. Άρχισες να
μου μιλάς για μια εικόνα που είχες στο σπίτι. Ανοιγόκλεινε
τα μάτια του ο Χριστός και σου μιλούσε. Τρόμαξα.
Ήρθα σε πήρα και σε πήγα σε γιατρούς. Με ακολούθησες
αδιαμαρτύρητα. Η γνωμάτευση με γέμιση πίκρα. Άνοια.
Σου έδωσαν ένα σωρό φάρμακα. Ουσιαστικά, ποτέ δεν
τα πήρες. Άλλωστε με τα φάρμακα ποτέ δεν τα είχες
καλά.

Πέρασε και άλλος καιρός. Άρχισες να δημιουργείς
προβλήματα. Να τα βάζεις με τους δίπλα, τους απέναντι
και ένα σωρό άλλο κόσμο. Ο ένας θέλει να σε διώξει
από το σπίτι σου για να στο φάει, ο άλλος έκανε φασαρία
και δε σε άφηνε να κοιμηθείς, ο τρίτος σου πετούσε
πράγματα στο μπαλκόνι...

τοβιβλίο.net

158

http://tovivlio.net/


Τώρα πια δεν μπορείς να αυτοεξυπηρετηθείς. Και
είναι πολλές φορές που δεν αναγνωρίζεις κανέναν μας.
Φωνάζεις, έχεις ακόμα πιο συχνά παραισθήσεις και η
ψυχή σου είναι σαν ένα τρομαγμένο πουλάκι που σπαρ-
ταράει. Κάθομαι δίπλα σου, παίρνω το χέρι σου στα
χέρια μου και σου μιλάω γλυκά και ήρεμα, προσπαθώντας
να τραβήξω το μυαλό σου από τις εικόνες που βλέπει.
Δεν το πετυχαίνω πάντα. Πονάω να σε βλέπω έτσι. Απο-
ζητώ τη γυναίκα που ήξερα. Την κοκέτα με το σπινθη-
ροβόλο βλέμμα και την ταχύτατη αντίληψη. Εκείνη που
θυμόταν αναλυτικά τα πάντα και δε δίσταζε να πάει
ακόμα και στο άλλο άκρο της πόλης για να βρει κάτι
χρήσιμο για το νοικοκυριό της. Τη γιαγιά που μοίραζε
απλόχερα τα χρήματα και τα υπάρχοντα της, για να μας
ικανοποιήσει όλους.

Ξέρω ότι εκείνη η γυναίκα δεν μπορεί να γυρίσει
πίσω. Και ξέρω καλά ότι έχεις πάρει τον δρόμο για ένα
ταξίδι, που γυρισμό δεν έχει...

Γιώργης Ταξιδευτής

μονόλογοι

159



Αστέρια
Αστέρια φωτεινά, μικρά.
Αστέρια μεγάλα.
Καθηλωμένα.
Κάποιοι λένε ότι αντικαθιστούν τους ανθρώπους

που έφυγαν.
Άλλοι λένε ότι είναι αγάπες που έπαψαν να υπάρχουν.
Ο καθένας με τη δική του ερμηνεία.
Τη δική του ματιά.
Θα μπορούσαν να είναι τόσα πολλά.
Για μένα είναι η ζωή.
Με αρχή και τέλος.
Το τέλος γρήγορο.
Σχεδόν αόρατο.
Αν δεν το παρατηρήσεις, δεν μπορείς να το δεις.
Αν το χάσεις, δεν μπορείς να το ξαναζήσεις.
Απλά συμβαίνει.
Μια φορά και δεν επαναλαμβάνεται.
Όπως η ζωή.
Μοναδική.
Λαμπερή.
Αυτόνομη.
Εκατομμύρια αστέρια που δίνουν φως

στο απόλυτο σκοτάδι.
Στο χάος.
Ναι, θα μπορούσε να είναι και ο έρωτας τώρα

που το ξανασκέφτομαι.

160



Ο έρωτας που φωτίζει τις σκοτεινές κι ανούσιες
ζωές μας.

Ο έρωτας που έρχεται και φεύγει.
Με ημερομηνία λήξης που αρνούμαστε να δεχτούμε.
Απλά φεύγει και χάνεται.
Αφήνοντας κάθε φορά ένα κενό στον κόσμο μας.
Όπως τα αστέρια που χάνονται και αφήνουν τον ουρανό
στη μοναξιά του.
Με ένα αναντικατάστατο κενό.
Μοναδικά καλοκαιρινά βράδια.
Έντονα και ήσυχα.
Αγαπώ τα καλοκαιρινά βράδια.
Μα ακόμα περισσότερο αγαπώ τους ανθρώπους

με τους οποίους τα περνάω.
Αυτοί είναι τα δικά μου αστέρια.

Γεωργία Μπερμπέρογλου

μονόλογοι

161



Μη φοβάστε πάραυτα
Μη φοβάσαι για το σκοινί
που βαστώ στο χέρι μου
Γνώστης του Γόρδιου Δεσμού
μπορεί να το ξεδέσει
Κόσμημα το ’χω του λαιμού
και τάχα ταίρι μου
να με κρατά κάτω στη γη
σε όρθια θέση
Και για το όπλο που κρατάω
έννοια μην έχεις
άσφαιρα μόνο του φορώ
για προστασία
Μα για καλό και για κακό
κρυφά μην έρθεις
Τον μύλο θα στριφογυρνάω
με μια υποψία
Μη σκιάζεσαι μήτε
για το δηλητήριο
η γεύση του απαίσια
βραδύ και λίγο
Γιατροσόφια καίρια
κι αυτά μαρτύριο
Με μαύρα μη βγείτε
αργώ να φύγω
Και τα μαχαίρια στο συρτάρι
παράτησέ τα

162



μονάχα οι θαρραλέοι
τα προτιμούν
Τα παλιά μου χρέη
χρωμάτισέ τα
μπας και μου δώσουν χάρη
και μου σβηστούν
Αλλά τους ουρανούς
να τους προσέχεις
Απότομα θ’ ανοίξουν
να υποδεχτούν
Και κεραυνούς θα ρίξουν
πρόσκλησης θέλξεις
μ’ αρχάγγελους μελαχρινούς
να μ’ οδηγούν

Δώρα Βαξεβανοπούλου

μονόλογοι

163



Απολογισμός–χωρισμός

«Κι ήρθε το πλήρωμα του χρόνου. Το ξέρεις.Το βλέπεις, μα πάνω απ’ όλα, το νιώθεις.Κι αναρωτιέσαι αν πέτυχες κάτι στη ζωή
σου και τι. Κάνεις μια αναδρομή και βλέπεις, από τη
δική σου σκοπιά, πως το μόνο που κυριαρχούσε σε
σένα, από γεννησιμιού σου σχεδόν, ήταν η αγάπη και η
προστασία των άλλων, όχι του εαυτού σου. Εσύ ήσουν
και έπρεπε να είσαι η δύναμη της παρέας.

Ναι, πόνεσες ανθρώπους, αλλά πόνεσες και πολύ από
ανθρώπους και μάλιστα τους ομόαιμούς σου. Κατέβαλες,
από τότε που κατάλαβες τον εαυτό σου, μεγάλες προ-
σπάθειες για ν’ αντρειωθείς, να γίνεις το στήριγμα, όχι
μόνο των άλλων, αλλά και το δικό σου. Δύσκολος ρό-
λος.

Και σαν άνθρωπος λύγισες κάποιες φορές και είχες
την ανάγκη των δικών σου ανθρώπων, μόνο που κάτι συ-
νέβαινε και η δική τους ανάγκη υπερτερούσε της δικής
σου, με τα δικά σου μάτια πάντα. Και πάλι μόνος, να
στηρίξεις και να στηριχθείς στα δικά σου πόδια.

Ναι, φεύγω πια. Πάω να ξαποστάσω τούτα τα πόδια,
τα γέρικα αν θέλεις, να τα αφήσω να λυγίσουν, να τα
αφήσω ν’ αγγίξουν τη γη. Έχουν όλο το δικαίωμα επιτέ-
λους. Και ναι, θέλω τη μοναξιά μου τούτη την ώρα.
Τώρα δε θέλω κανέναν πλάι μου, γιατί πάλι θα σκεφτώ
μην τους στενοχωρήσω και δε μου το επιτρέψουν. Θέλω
να φύγω. Θέλω να ξεκουραστώ. Θέλω να πάψω να νοι-

164



άζομαι. Θέλω να πάψω να πονάω.
Πολλά τα δύσκολα τούτης της ζήσης, μα πιότερο, οι

ανθρώπινες σχέσεις. Πόλεμοι, σκοτωμοί, ξεκληρισμοί,
αφανισμοί, αδικίες, και όλα για το κέρδος και το όφελος
των λίγων και δυνατών, μα πιο πολύ εκείνων που έχουν
άρρωστα μυαλά. Μα και μέσα στις οικογένειες δε
συμβαίνει να υπάρχει πάντα ένα θύτης ή και ένα θύμα;
Κι εκεί, για το όφελος του ενός, εκείνου που χρήζει ψυ-
χιατρικής θεραπείας...

Γι’ αυτό, λοιπόν, θέλω να φύγω και θέλω να φύγω στη
μοναξιά μου, όπως άλλωστε ήρθα και στη ζωή. Τότε,
βέβαια, πονούσε και κάποιος άλλος μαζί μου και για
μένα, μα τώρα που κι εκείνη έχει φύγει, δεν έχει μείνει
κανείς να πονέσει και δε θέλω κανένα να πονέσει για
μένα. Αν θέλετε μόνο, όσοι θέλετε, σα με θυμάστε, θέλω
να το κάνετε με αγάπη και χαμόγελο, γιατί αυτά μέτρησαν
στο διάβα μου. Και όταν κι εσείς πονάτε, να το κάνετε
με χαμόγελο· είναι πιο υποφερτός ο πόνος.

Σας ευχαριστώ όλους που βρεθήκατε στον δρόμο
μου. Σας ευχαριστώ όσους μου χαρίσατε ένα χαμόγελο,
μα κι εσάς που μου χαρίσατε το δάκρυ...»

Έψαχνα να βρω τα απαραίτητα έγγραφα για την
άδεια ταφής και βρήκα τούτο το γράμμα, διπλωμένο με
προσοχή και μέσα σε φάκελο λευκό, με καλλιγραφικά
γράμματα. Πότε το έγραψε, άραγε; Πόσος καιρός πάει;
Τι είχε δημιουργηθεί και πήρε χαρτί και μολύβι και μας
αποχαιρέτησε; Ή είχε καταλάβει, πράγματι, πως πλησίαζε
η ώρα του αποχωρισμού; Δε θα το μάθουμε ποτέ.
Εκείνο, όμως, που οφείλουμε, είναι ν’ αποχαιρετίσουμε
αυτόν τον άνθρωπο με τα δικά του λόγια.

Αθηνά Μαραβέγια

μονόλογοι

165



Η σκανδάλη
Ζω σ’ ένα σύμπαν που μου ανήκει
Σε κάθε διάσταση, σε όλα τα μήκη
Παίρνω ένα όπλο και το στρέφω εκεί
Εκεί που να το στρέψει κανείς δεν μπορεί
Εκεί που φωλιάζουν κοινά μυστικά
και απαίσια βράδια ενοχικά
Μου λείπεις όσο λείπει ο ήλιος του Κρόνου
Επιτακτική όσο το άλλοθι ενός δολοφόνου
Κι αν έρθεις λίγο θα κάτσεις, θα σβήσεις
την καληνύχτα μ’ ένα φιλί θα σφραγίσεις
Τα χείλη σου όμως ματωμένα σπαθιά
Μου δίνουν ελπίδα, την παίρνουν ξανά
Δώρο άδωρο λοιπόν να σ’ έχω ερωμένη
Μα τρέμω την ώρα που θα σε δω θυμωμένη
Φόρεσα ρούχα επίσημα να μη με γνωρίσεις
Ταξίδεψα στον χάρτη και σε αρχαίες ρήσεις
Γκρέμισα γέφυρες να μη σε φτάνω
μα εσένα έβλεπα ζωγραφισμένη στην άμμο
Η ζωή μου αδιέξοδα κι ένα κρυφτό
Παιχνιδάκι ενηλίκων και το νόημα διττό
Πίσω απ’ τη σκανδάλη μου όμως κρυβόμουν
Αν είχα όντως όπλο θα το σκεφτόμουν...

Δώρα Βαξεβανοπούλου

166



Γεννημένος νικητής
Σε μια χώρα ρημαγμένη 
σου δώσανε ζωή.
Με ένα όνειρο μεγάλο και δυο χέρια ταλαιπωρημένα,
χίλιους αγώνες έδωσες στου κόσμου τη σαπίλα νικητής 

να βγεις...
Στο βάθρο επάνω όμως δεν έκατσες ποτέ σου.
Την άδικη την τύχη καταριόσουν,
αχ μάνα γιατί με γέννησες φτωχό σκεφτόσουν...
Το σύστημα τα φταίει το σαθρό.
Μπούχτισε ο κόσμος 
γίνηκε σαν οχετός..
Πλούτος χρήμα και ηθική 
Ποιο άραγε αναζητάς εσύ... 

Ελευθερία Σταματοπούλου

167



Οι διακοπές

Οι διακοπές... Το αίσθημα της διακοπής τηςκαθημερινότητας, αυτό που όλα παγώνουν, ό-λα σταματούν και οι ρυθμοί πέφτουν όσο
χρειάζεται κάποιος για να χαλαρώσει, να ξεκουραστεί,
να ξεμυαλιστεί, να απολαύσει τη θάλασσα ή και το βου-
νό, να δει συγγενείς και φίλους στα χωριά, να μπει σε
νέες περιπέτειες σε νέα μέρη σε άγνωστα νερά.

Οι διακοπές... Αυτή η ανυπομονησία που προηγείται
τις μέρες μέχρι να φύγεις... Οι τελευταίες υποχρεώσεις,
τα τελευταία τρεξίματα και η προετοιμασία, λες και θα
φύγεις για πολύ καιρό. Οι λίστες που φτιάχνεις στο
γραφείο για να μην ξεχάσεις κάτι, οι λογαριασμοί που
πληρώνεις, πριν φύγεις, για να δεις τι απομένει στον λο-
γαριασμό ώστε να κάνεις τα κουμάντα σου. Το καθάρισμα
του σπιτιού για να το έχεις έτοιμο στην επιστροφή, το
αυτόματο πότισμα στο μπαλκόνι για να ζήσουν τα φυτά
που τόσο καιρό φροντίζεις, το κατσαριδοκτόνο που μυ-
ρίζει κλειδώνοντας την πόρτα για να αποφύγεις τους α-
πρόσκλητους επισκέπτες και φυσικά ο συναγερμός με
τον χαρακτηριστικό του ήχο, αυτόν που σε αποχαιρετά...

Οι διακοπές... Κουβαλώντας τις βαλίτσες, τις ομπρέλες
και τα καρεκλάκια -πού λεφτά για κυριλάτες ξαπλώ-
στρες- κουβαλώντας το ψυγειάκι για τις ολοήμερες εξορ-
μήσεις, μπαίνεις στο ασανσέρ. Διπλοτσεκάρεις ότι έχεις
εισιτήρια, ταυτότητες, κάποια λεφτά, ότι έχεις μαζί φορ-
τιστές και κινητό, και τάμπλετ γιατί είπαμε διακοπές

168



αλλά πώς έτσι; Να μείνουμε χωρίς πρόσβαση στο δια-
δίκτυο; Δε γίνεται.

Οι διακοπές... Και έχεις φτάσει στο λιμάνι. Η γνωστή
μυρωδιά καυσαερίου, τα φουγάρα των καραβιών που ζε-
σταίνουν τις μηχανές, οι φωνές των λιμενικών που κα-
τευθύνουν τους ανυπόμονους ταξιδιώτες, οι παραθεριστές
που λόγω κατοχικού συνδρόμου κουβαλούν όλο το σπί-
τι, λες και όλα τελικά χρειάζονται διακοπές. Παίρνεις
έναν καφέ στο χέρι ενώ ταυτόχρονα χαζεύεις τα περιοδικά
με τις υπερπροσφορές στο περίπτερο και υπολογίζεις τι
να πάρεις για να περάσει η ώρα σου στο καράβι... Τρέ-
χεις να πιάσεις θέση στο σαλόνι για όλη την παρέα, με
όρο να έχει πρίζα κοντά για να φορτίζεις συνεχώς, μη
και μείνεις χωρίς μπαταρία γιατί πώς θα δεις την ταινία
σου, πώς θα κάνεις τσεκ-ιν από τη μέση του Αιγαίου,
πώς θα ανεβάζεις φωτογραφίες από το καραβίσιο ηλιο-
βασίλεμα;

Οι διακοπές... Και μέσα στο καράβι λίγο ο θόρυβος
της μηχανής, λίγο το βουητό από τον κόσμο, έχεις πο-
νοκεφαλιάσει ήδη στο πρώτο μισάωρο, μα δεν το αφήνεις
να σε ενοχλήσει. Βγαίνεις στο κατάστρωμα όπου γίνεται
το αδιαχώρητο. Οι συνεπιβάτες -με τα κατοικίδια κυ-
ρίως- είναι παντού, η αλμύρα και η υγρασία είναι παντού,
ποτίζει το σώμα σου, ο αέρας σου ανακατεύει τα μαλλιά,
αλλά νιώθεις την αίσθηση της απόλυτης ελευθερίας.
Βλέπεις τα απόνερα του καραβιού, βλέπεις άλλα καράβια
να τρέχουν παράλληλα και αναρωτιέσαι πού πηγαίνουν,
προσπαθείς να υπολογίσεις σε ποιο σημείου του Αιγαίου
είσαι.

Οι διακοπές... Παράλληλα με τα λιμάνια, και στις
μεγάλες οδικές αρτηρίες τα αυτοκίνητα σημειωτόν παίρ-

μονόλογοι

169



νουν τον δρόμο της μεγάλης φυγής... Υπερφορτωμένα
με μπαγκαζιέρες, ποδήλατα και ό,τι άλλο μπορεί να
φανταστεί κανείς. Στα διόδια οι ουρές ατελείωτες μα
όλοι γελούν και τίποτα δεν πρόκειται να χαλάσει τη
διάθεσή κανενός. Στις καφετέριες επί της εθνικής γίνεται
το αδιαχώρητο, ουρές για ένα καφέ, ένα χυμό ή ένα
τοστ, αστεία μεταξύ των πελατών και οι κλασικές
ερωτήσεις περί προορισμού και διάρκειας διακοπών...
Έχουν καιρό να δουν τέτοιες δόξες οι εργαζόμενοι.
Όμως οι αυξήσεις των διοδίων δε φαίνεται να αποτελούν
εμπόδιο για τα μπάνια του λαού.

Οι διακοπές... Μα και στους σταθμούς των ΚΤΕΛ η
κατάσταση παρόμοια. Τα εισιτήρια, οι κρατήσεις, τα
μπαγκάζια που κλείνουν τον δρόμο... Φοιτητές γυρίζουν
στις πόλεις τους, ηλικιωμένοι που πλέον δεν οδηγούν
πάνε στα χωριά με λεωφορεία, περιοχές που κάποτε
εξυπηρετούνταν με τα τρένα, πλέον μόνο με τα ΚΤΕΛ
μπορούν να είναι προσβάσιμες...

Διακοπές και όλες οι μεγαλουπόλεις σε αναβρασμό
με τους κατοίκους στους δρόμους. Με τους κατοίκους
να φεύγουν για μέρη μακρινά και ηλιοβασιλέματα πλάι
στη θάλασσα, με μυρωδιές του βουνού, με την προσμονή
για νέες αναμνήσεις, για βραδινά ξενύχτια με φίλους,
ίσως για κάποιους ξημερώματα με νέους έρωτες, που
αφήνουν στο στόμα τη γεύση του αλατιού και στο μυαλό
εικόνες που σε συντροφεύουν όλο τον χειμώνα.

Διακοπές και όσο αργά έρχεται η μέρα της μεγάλης
φυγής, όσο πιο ωραία περνάς στην παραλία και αποκτάς
το σοκολατένιο χρώμα, όσο τα παιδιά ξεχνούν προ-
γράμματα και υποχρεώσεις και η παραλία είναι ο πιο
τέλειος παιδότοπος, τόσο πιο γρήγορα έρχεται εκείνη η

τοβιβλίο.net

170

http://tovivlio.net/


μέρα της επιστροφής. Και δεν είναι ότι γυρίζεις στο
σπίτι σου, που μεταξύ μας σου έχει λείψει κιόλας λίγο η
βολή σου, είναι ότι γυρίζεις πάλι στην πραγματικότητα
και στη ρουτίνα, στα προβλήματα και στις ειδήσεις, στα
μνημόνια, στις απεργίες, στις πορείες.

Διακοπές... Και φτάνει η ώρα που μαζεύεις όλη την
πραμάτεια και αναρωτιέσαι γιατί τα πήρες όλα μαζί
σου, και τα ρούχα έχουν γίνει κουβάρια, οι πετσέτες
έχουν κοκαλώσει από το αλάτι και η άμμος είναι παντού...
Και με βαριά καρδιά πακετάρεις, κάνεις κι ένα πρόχειρο
μάζεμα του εξοχικού για να λες ότι το άφησες καθαρό,
και κλείνεις την πόρτα, καθώς αναρωτιέσαι τόσες μέρες
πώς πέρασαν; Και πώς δεν πρόλαβες ούτε το βιβλίο σου
να τελειώσεις, ούτε εκείνον τον θείο να δεις που κάθε
απόγευμα ανέβαλες. Και κλείνοντας την πόρτα εύχεσαι
να γυρνούσες σε εκείνη τη στιγμή που άνοιγες το σπίτι
να αεριστεί και να μπει φρέσκος αέρας, και άνοιγες το
νερό από την κεντρική παροχή σε εκείνα τα άγρια ξημε-
ρώματα που κατάφερες τελικά να φτάσεις. Και θα είχες
κάνει τόσα πράγματα διαφορετικά... Λες και ο χρόνος
πάλι δε θα περνούσε;

Διακοπές... Και με το τελευταίο σου κουράγιο,
μπαίνεις στο καράβι, στο αυτοκίνητο και στο ΚΤΕΛ
και τώρα όλα σου φαίνονται τραγικά. Πολύς κόσμος,
μεγάλες ουρές στα διόδια, παππούδες μέσα στα ΚΤΕΛ
που κουβαλούν καλούδια από τα χωριά. Και τόση
υγρασία και αέρας και τόσος κόσμος για έναν καφέ και
μία τυρόπιτα στις καφετέριες επί της εθνικής. Μα πού
πάνε όλοι αυτοί πάλι; Όλοι μαζί φεύγουμε και όλοι μαζί
επιστρέφουμε πια;

Και φτάνοντας πια στο σπίτι σου, παρατάς τα πάντα

μονόλογοι

171



μέσα στο σαλόνι... Και δεν ξέρεις από πού να αρχίσεις.
Να βάλεις πλυντήρια, να ανοίξεις το σπίτι, να ετοιμάσεις
κάτι στα παιδιά που έχουν ξελιγωθεί από την πείνα; Να
βγεις στο μπαλκόνι να ανασάνεις βλέποντας τη γνώριμή
σου θέα, μα ποια θέα; Την απέναντι πολυκατοικία πάλι
που έχουν απλώσει κι αυτοί μπουγάδα. Και μέχρι να
βάλεις το πλυντήριο έχεις κουραστεί, λες και δεν έφυγες
ποτέ. Και η πρώτη μέρα περνάει, καθώς σκέφτεσαι ότι
χθες τέτοια ώρα ήμουν ακόμα στην παραλία, τα παιδιά
έφτιαχναν κάστρα και δεν γκρίνιαζαν όπως τώρα που
είναι κλεισμένα στους τέσσερις τοίχους.

Και την επομένη συνειδητοποιείς ότι αυτό ήταν...
Πάλι δουλειά, πάλι ρουτίνα, πάλι καθημερινότητα. Οι
διακοπές για φέτος είναι πλέον ανάμνηση -ευχάριστη ή
δυσάρεστη-, πέρασαν και πάει. Για τον υπόλοιπο χρόνο
απλά θα σκέφτεσαι και θα ονειρεύεσαι τις επόμενες. Και
θα κάνεις πλάνα στο βαρετό γραφείο, εκείνες τις μουντές
μέρες με τα πρωτοβρόχια, καθώς θα ψάχνεις προορισμούς
εναλλακτικούς και βολικούς για τα παιδιά που θα έχουν
μεγαλώσει ακόμα ένα χρόνο και θα αντέχουν περισσότερο
στο καράβι, στο αυτοκίνητο μα και στο ΚΤΕΛ, αν
χρειαστεί. Και όσο θα σκέφτεσαι τις μέρες που θα
έρθουν, θα κοιτάζεις φωτογραφίες από μέρη μαγικά
όπου όλα είναι λυμένα και δεν υπάρχουν προβλήματα,
γκρίνιες, μνημόνια και οικονομική στενότητα και θα εύ-
χεσαι να αργήσουν να έρθουν, ώστε να περάσουν όσο
πιο απολαυστικά γίνεται, λες και σταματά ποτέ ο χρό-
νος;

Βασιλική Π.

τοβιβλίο.net

172

http://tovivlio.net/


Το μολύβι
Σ’ αυτή την ψεύτρα τη ζωή, μόλις θα γεννηθούμε,
ένα μολύβι όλοι μας πρέπει να το κρατούμε.
Να γράφουμε, να σβήνουμε τις πράξεις της ζωής μας
κι όλοι να υπογράφουμε με αίμα της ψυχής μας.
Το γράμμα «Α» πιάνουμε κι ΑΓΑΠΗ λαχταρούμε
μόνο που πάντα δυστυχώς με τ’ ΑΔΙΚΟ μιλούμε.
Στο γράμμα «Β» θέλουμε ΒΟΗΘΕΙΑ σιμά μας
μα ΒΑΣΑΝΑ φορτώνουνε κάποιοι εις τον γκαβά μας.
Στο γράμμα «Γ» λαχταρά ΓΑΛΗΝΗ η ψυχή μας
όμως η ΓΥΜΝΙΑ μερικών χαλά την όρεξή μας.
Στο γράμμα «Δ» γράφουμε ΔΥΝΑΜΗ στη στρατιά μας
μα ΔΥΝΑΜΙΤΗ ρίχνουνε κακοί καιροί μπροστά μας.
Στο γράμμα «Ε» θαρρώ του ΕΡΩΤΑ μιλούμε
μα ας όψονται οι ΕΓΩΙΣΜΟΙ απού μας τον χαλούνε.
Στο γράμμα «Ζ» τη ΖΩΗ τη θέλουμε δική μας
μα γίνεται η ΖΗΛΕΙΑ μας ίδια η καταστροφή μας.
Στο γράμμα «Η» όλοι μας τον ΗΛΙΟ αποζητάμε
μα μία ΗΤΤΑ στης ζωής τη μάχη κατακτάμε.
Στο γράμμα «Θ» όλοι μας τον ΘΑΝΑΤΟ ξεχνάμε
και εις το ΘΑΥΜΑ της ζωής το τάμα μας θα πάμε.
Στο γράμμα «Ι» γράφονται ΙΔΑΝΙΚΑ κι ΙΔΕΕΣ
όμως στην ΙΣΤΟΡΙΑ μας υπάρχουν ρεμπεσκέδες.
Στο γράμμα «Κ» γράφουμε πάντα την ΚΑΛΟΣΥΝΗ
μα ΚΑΦΡΟΙ την προδίδουμε τη δόλια Ρωμιοσύνη.
Στο γράμμα «Λ» οι πιο πολλοί τη ΛΕΥΤΕΡΙΑ ζυγίζουν
μα τα ΛΑΜΟΓΙΑ δυστυχώς δεν την υπολογίζουν.

173



Στο γράμμα «Μ» με υπομονή μια ΜΑΝΑ πάντα στέκει
που το ΜΗΔΕΝ σε «άριστα» μπορεί να μετατρέπει.
Στο γράμμα «Ν» ποιος άραγε τα ΝΙΑΤΑ δε βγορίζει;
Κι είναι ΝΤΡΟΠΗ που σήμερα η Ελλάδα τα ξορίζει.
Στο γράμμα «Ξ» ΞΗΜΕΡΩΜΑ όλοι μας καρτερούμε
μα ΞΕΝΟΙ διάολοι κακοί στο σκότος οδηγούνε.
Στο «Ο» με μια γραφή τα ΟΝΕΙΡΑ μας μπαίνουν
μα ΟΛΕΘΡΟΣ και συμφορές πάντοτε τα μαραίνουν.
Στο γράμμα «Π» σκαλίζουμε όλοι μας την ΠΑΤΡΙΔΑ
μα το ΠΑΝΤΕΡΜΟ ΔΝΤ της πήρε κάθ’ ελπίδα.
Στο γράμμα «Ρ» θα βρίσκεται πάντα η ΡΩΜΙΟΣΥΝΗ
κι ας τήνε δέρνουν ΡΟΠΑΛΑ απού κρατούν τα κτήνη.
Στο γράμμα «Σ» θα ’βαζα την του λαού ΣΟΦΙΑ
σ’ αυτήνε που οι προύχοντες δε δίνουν ΣΗΜΑΣΙΑ.
Στο γράμμα «Τ» θα ταίριαζε να ’βαζα την ΤΙΜΗ μας
μα ΤΙΠΟΤΕΝΙΟΙ κι άχρηστοι κλέβουν απ’ το κορμί μας.
Στο γράμμα «Υ» θαρρώ πως στέκει η ΥΓΕΙΑ
αυτήν που κάποιοι τη θωρούν με μια ΥΠΕΡΟΨΙΑ.
Στο γράμμα «Φ» θα έβαζα τον ΦΑΡΟ της ελπίδας
μα ΦΙΔΙΑ στην πολιτική σέρνονται της πατρίδας.
Στο γράμμα «Χ» με τη ΧΑΡΑ κουβέντα θε να στήσω
μα η πνοή του ΧΑΡΟΝΤΑ μου τήνε παίρνει πίσω.
Στο γράμμα «Ψ» με την ΨΥΧΗ του Έλληνα μιλάω
γιατί την ΨΩΡΟΚΩΣΤΑΙΝΑ με πάθος αγαπάω.
Στο γράμμα «Ω» θα ’γραφα ΩΡΑΙΑ για να κλείσω
μα ήρθε η ΩΡΑ, φίλοι μου, τώρα να σας αφήσω.

Κι αν το μολύβι σώθηκε, θα γράφω με το νου μου
τα ορνιθοσκαλίσματα του «παιδικού» μυαλού μου.
Με το μολύβι της χαράς να γράφετε όλοι θέλω
κι εγώ μια γόμα θα γινώ στα χέρια των αγγέλω.

τοβιβλίο.net

174

http://tovivlio.net/


Να σβήσω για παντοτινά τη λέξη «δυστυχία».
Στη θέση της να γράφετε εσείς την «ευτυχία».

Χρυσούλα Πλοκαμάκη

μονόλογοι

175



Με μια μπουρού θα ξεγελάμε
τους χειμώνες

Δύσκολοι οι αποχωρισμοί και οι αποχαιρετισμοί.Στενάχωρη εκείνη η στιγμή που πρέπει να κου-νήσεις το μαντήλι σε ό,τι σου πρόσφερε γενναι-
όδωρα στιγμές χαράς και ανεμελιάς, αφού πρώτα βρεις
το κουράγιο να φτιάξεις τη βαλίτσα του με όλα τα εν-
θύμια που κουβαλάει πάντα μαζί του. Ένα σφίξιμο στο
στήθος συνοδεύει τούτη την ιεροτελεστία και ένα τσάκισμα
στη φωνή, που θέλει να φωνάξει για μια αναβολή, μα
σωπαίνει βλέποντας το επικυρωμένο εισιτήριο. 

Ούτε και η ίδια ξέρω τι με ενοχλεί πιο πολύ. Που
φεύγει το καλοκαίρι ή που έρχεται το φθινόπωρο
κάνοντας, αυτάρεσκα, τη θριαμβευτική του είσοδο;
Ξέρει ότι λατρεύω τη δροσερή του παρουσία, τα ζεστά
του χρώματα και το αισθαντικό του σφύριγμα, τις ώρες
των μοναχικών περιπάτων μας. Θυμώνω όμως, που με
την αδιακρισία του ξετρυπώνει αυτά που είναι κρυμμένα
στον φάκελο των υποχρεώσεών μου, θυμίζοντάς μου ότι
πρέπει άμεσα να τακτοποιηθούν. Τα βάζω με την αναλ-
γησία του να σφυρίζει μες στο αυτί μου τη λήξη του δια-
λείμματος στην αυλή του χρόνου και με την υποκρισία
του να υπόσχεται ανέμελες στιγμές, κρατώντας έναν δο-
σομετρητή στο χέρι.

Όλα αυτά, την ώρα που φεύγει το καλοκαίρι, παίρνοντας
μαζί του τα μικρά και τα όμορφα, τα απλά και τα
ανέμελα. Η μορφή του συνδεδεμένη με μια παράταση

176



χρόνου σε ό,τι έχει προγραμματιστεί και πρέπει να
πραγματοποιηθεί, έχει ρίξει άγκυρα μέσα μου κι άντε
να τη σηκώσω. Θέλω να του φωνάξω να μείνει λίγο πα-
ραπάνω. Δεν τολμώ, γιατί όσο το είχα, το προσπερνούσα
με κείνο το αδιάφορο ύφος, που έχουν όσοι θεωρούν
κάτι δεδομένο. Ήξερα ότι θα είναι κοντά μου, να μου
πραγματοποιεί κιμπάρικα όλες μου τις επιθυμίες. Καθόταν
πάντα δίπλα μου γελαστό, με εκείνη την ανεμελιά του
μικρού παιδιού που την έβλεπα παράταιρη με την ηλικία
του, γι’ αυτό δεν το έπαιρνα στα σοβαρά κι ας το
περίμενα, κι ας ξεκολλούσα όλο τον χρόνο με λαχτάρα
τα φύλλα του ημερολογίου, μετρώντας αντίστροφα,
μέρες, μήνες, εποχές. Στο τέλος με κούραζε και πριν
ακόμη φύγει, έστρεφα το βλέμμα στο γοητευτικό αλλά
τσιγκούνικο φθινόπωρο. 

Άδικο για κάτι να το έχεις δεδομένο. Να θεωρείς σί-
γουρα όσα σου προσφέρει, λες κι από βίτσιο πρέπει να
αγωνίζεσαι και να ματώνεις για να διεκδικείς τα αυτονόητα.
Το αδικούσα, μα εκείνο ποτέ δε μου κράτησε κακία. 

«Τώρα το κατάλαβες;» θα με ρωτήσεις.
Ναι, τώρα το κατάλαβα. Τώρα που φυλλομετρώ τα

καλοκαίρια μου, που διαβάζω τις σημειώσεις μου και η
μνήμη μου σταματά πάνω στις υπογραμμισμένες με
κίτρινο χρώμα στιγμές. Τώρα που αποφάσισα να εκτιμώ
ό,τι μου προσφέρεται απλόχερα, χωρίς να το ζητιανέψω.

Ποτέ δε ζήτησα πολλά από το καλοκαίρι κι εκείνο
μου έδινε αυτά και πολλά περισσότερα. Ήθελα μόνο
μια γωνιά σε μια αμμουδιά για να βρίσκουν αποκούμπι
τα φτερά μου. Κι εκείνο μου πρόσφερε κι έναν απέραντο
ουρανό, για να σεργιανίζουν αλήτικα οι σκέψεις μου, να
μη σκοντάφτουν πάνω σε φώτα, σε φωνές, σε περιττά

μονόλογοι

177



στολίδια. Γενναία να αντιστέκονται στην εξουσία του
χρόνου, που αυταρχικά επιβάλλει τα «πότε» και τα «πρέ-
πει», σθεναρά να ανθίστανται σε κώδικες ενδυματολογικούς
και ελεύθερα να διεκδικούν μια όμορφη σχέση με τη
φύση. 

Ευχόμουν ηρεμία και μου έστελνε μια φύση απλή, να
μου ψιθυρίζει ερωτόλογα στο αυτί. Πότε να με αποκοιμίζει
πάνω στο κύμα με τη ροκ μπαλάντα του φλοίσβου, πότε
να με ξεσηκώνει με το σκληρό ροκ του μελτεμιού, αφή-
νοντας σκέψεις και συναισθήματα να ανεμίζουν ελεύθερα
στον ρυθμό του. 

Τις νύχτες μου τις γέμιζε με φίλους, που μαζί ανακα-
λύπταμε την ομορφιά της στιγμής, στις κουβέντες μας
αστείες ή σοβαρές, πεζές ή ποιητικές, που μας κρατούσαν
συντροφιά ως το ξημέρωμα. Πάνω σε μια ταράτσα, σε
μια αυλή, σ’ ένα μπαλκόνι, μεθυσμένοι από γιασεμί κι
αγιόκλημα, με το φεγγάρι να φωτίζει τις μικρές μας
στιγμές για να φαίνονται μεγάλες και μ’ έναν γρύλλο να
ντύνει μουσικά τα βράδια μας. 

Κι ήρθε ένα πρωί που άκουσα το σφύριγμά του.
Ήταν διαφορετικό, πιο σιγανό, πιο άτονο. Γύρισα και
το κοίταξα. Ακουμπισμένο πάνω σε ένα αρμυρίκι, με το
ένα πόδι σταυρωμένο πάνω στο άλλο, με κοίταζε χαμο-
γελαστό. Μου θύμισε πως ήρθε η ώρα να με αποχαιρε-
τήσει. Είχα ξεχάσει ρολόι και κινητό στο ντουλάπι της
λήθης και ξαφνιάστηκα. 

Ντράπηκα να του ζητήσω να ακυρώσει το εισιτήριο
του φευγιού του. Ευχήθηκα μόνο να γίνω πουλί. Ένα
πουλί αποδημητικό για να το συντροφεύω στα αιώνια
ταξίδια του. Γέλασε κι έσκυψε το κεφάλι. Φύσηξε μέσα
στις παλάμες του και με τα χέρια του άγγιξε τα δικά

τοβιβλίο.net

178

http://tovivlio.net/


μου. Μια ζεστασιά αλλιώτικη απλώθηκε στα ακροδάχτυλά
μου. Σε μια μπουρού είχε κλείσει την πνοή του κι
άφησε απ’ έξω έναν ήλιο φρουρό να την προσέχει.

«Για σένα» μου είπε. «Όταν νιώθεις παγωνιά, να με
φωνάζεις. Σαν το τζίνι θα βγαίνω από μέσα και μαζί θα
ξεγελάμε τους χειμώνες.» 

Συνειδητοποίησα πως, ακόμη και αυτό, υπακούει σε
νόμους χρονικούς. Έρχεται και φεύγει, όπως καθετί,
φροντίζοντας να νοστιμίζει το παρόν του με μικρές
όμορφες στιγμές. Με αλμύρα τις ραντίζει για να αντέχουν,
με τον ήλιο τις πυρώνει για να κρατούν μέσα τους τη
ζέστη, ακόμη κι όταν δε δίνει το παρόν. 

Σήκωσα το χέρι και το χαιρέτησα. Μου έκανε μια
βαθιά υπόκλιση και συνέχισε τον δρόμο του, κάνοντας
την τελευταία του ανέμελη φιγούρα. Έφυγε ωραία και
μοιραία, στέλνοντας στα χείλη μου την αλμύρα του
φιλιού του κι έναν ήλιο, ακόμη ζεστό, γλυκιά παρηγοριά
στην απουσία του.

Χριστίνα Σουλελέ

μονόλογοι

179



Ευ-α-θανασία

Γεννήθηκα, μεγάλωσα και γέρασα με ανθρώπουςπου το πρώτο μέλημά τους ήταν η αξιοπρέπεια.Τα γονικά μου ποτέ δε μοιράζονταν τις όποιες
αναποδιές στη ζωή τους, αντίθετα πάντα έδιναν την
εικόνα εκείνων που δεν έχουν αντιμετωπίσει κανένα πρό-
βλημα.

«Κάλλιο να σε ζηλεύουνε» μου έλεγε ο πατέρας μου
«παρά να σε λυπούνται».

Κοριτσάκι ήταν η μητέρα μου όταν παντρεύτηκαν
με τον πατέρα κι εκείνος διαμόρφωσε, κατά κάποιο
τρόπο, τον χαρακτήρα της. Δύναμη στη σχέση τους, μα
και στην οικογένεια. Πολλοί τη θεωρούσαν άβουλη, μα
εκείνη ήταν που στήριξε τον καλό της, σε όποια απόφαση
έπαιρνε εκείνος, ειδικά επαγγελματική.

Τα χρόνια πέρασαν, πήγα σχολείο κι εκεί γνώρισα τη
δασκάλα μου. Αξιοπρεπής σε σημείο παρεξήγησης. Άν-
θρωπος ιδιαίτερα μορφωμένος, όχι τόσο πανεπιστημιακά,
όσο κοινωνικά και γλωσσικά. Άπλωνε τις λέξεις στο
χαρτί -η ψυχοθεραπεία της, όπως έλεγε αργότερα- και
σκάρωνε ιστορίες. «Αυτό με βοηθά να ταξιδεύω και να
μη σκέφτομαι όσα με πονούν».

Κι ήταν πολλά αυτά που την πονούσαν. Κατέληξε
ολομόναχη, μετά από μια μεγάλη οικογένεια και μεγα-
λωμένη, όπως οι περισσότεροι Μικρασιάτες που ήρθαν
στην Ελλάδα από τις χαμένες πατρίδες, με πολλή αγάπη
και τέλος με ανέχεια. Ποτέ δε μιλούσε για κείνα τα

180



χρόνια· ήταν μεγάλο κοριτσάκι, γύρω στα 8 όταν άρχισε
να αποχωρίζεται έναν έναν τους δικούς της. Δεν ήθελε
να τα κουβεντιάζει, δεν ήθελε να τα θυμάται, δεν ήθελε
να προκαλεί τον οίκτο· την πονούσαν πολύ. Έτσι έμεινε
με τη μικρότερη αδελφή της, στην οποία στάθηκε μάνα,
πατέρας και αδελφή. 

Τελείωσε το σχολείο, σπούδασε, έμαθε και ραπτική,
της άρεσε, και τότε ανακάλυψε πόσο της άρεσε και η
ζωγραφική· είχε καλλιτεχνική φλέβα. Κι όταν βρήκε τα
λυτρωτικά βήματά της στη γραφή ήταν, ίσως, η χειρότερη
περίοδος της ζωής της. Είχε καλοπαντρέψει και τη
μικρή -τραπεζικός υπάλληλος τότε, μεγάλο και σίγουρο
εισόδημα- και παντρεύτηκε κι εκείνη. Καλός, ευγενικός
ο αγαπημένος της, μα λίγο επιπόλαιος. Άριστος μηχανικός,
αλλά και άριστος εραστής του τζόγου. Απέκτησαν και
μία κόρη κι επειδή πότε έφερνε με το τσουβάλι τα
λεφτά στο σπίτι κι άλλοτε έλειπε για μέρες -αναλάμβανε
την κατασκευή γεφυρών- κατάλαβε πως έπρεπε να δου-
λέψει κι εκείνη, να εξασφαλίσει τα προς το ζην, τόσο για
κείνη, μα περισσότερο για το παιδί. Έτσι έγινε δασκάλα
οικοκυρικών στα εξατάξια τότε γυμνάσια. Μάθαινε στα
παιδιά καλλιγραφία με μελάνι και κονδυλοφόρο, κατα-
σκευές με χαρτιά και χαρτόνια, στα κορίτσια κέντημα
και όσα παιδιά έδειχναν να τους αρέσει η ζωγραφική, τα
βοηθούσε.

Το παιδί, σα μεγάλωσε λιγάκι, το έστειλε στην αδελφή
της που δεν είχε αποκτήσει δικά της παιδιά και λάτρευε
τη μοναδική ανιψιά της, επιπλέον ζούσε και στην Αθήνα.
Ήταν ο μοναδικός τρόπος για να μη βιώνει η μικρή την
άσχημη συμπεριφορά του πατέρα προς τη μάνα και να
μπορέσει ν’ αποκτήσει περισσότερα εφόδια για τη ζωή

μονόλογοι

181



της.
«Πες μου πού έχεις κρυμμένα τα λεφτά σου;» της

φώναζε αγριεμένος, όποτε θυμόταν πως υπήρχε.
Σπάνια ζούσαν μαζί και καθόλου, σχεδόν, από τότε

που το παιδί πήγε στην Αθήνα. Ερχόταν πάντοτε σαν
έχανε τα πάντα στον τζόγο κι ήξερε πως μπορούσε να
βασιστεί σε κείνη.

«Τι παλιόχαρτα κρύβεις κάτω από το στρώμα σου;»
της πέταξε και της σκόρπισε στο δωμάτιο που έμενε
όλα της τα χειρόγραφα από το πρώτο της βιβλίο. «Τα
λεφτά κρύβουν στο στρώμα, όχι τα κουρελόχαρτα...»

«Μα δεν έχω λεφτά. Σου το είπα. Τα έστειλα στο
παιδί...»

«Δε σε πιστεύω. Τα κρύβεις για να μην τα βρίσκω.
Και τι θαρρείς; Πώς μ’ αυτόν τον τρόπο θα κόψω τον
τζόγο;»

Την τραβούσε από δω, την τραβούσε από κει, της
άφηνε ένα δωμάτιο σα να είχε περάσει δυνατός ανεμο-
στρόβιλος, χτυπούσε πίσω του την πόρτα κι εξαφανιζόταν. 

Κανείς, κανείς ποτέ δεν έμαθε τι περνούσε αυτή η γυ-
ναίκα, που μετά από λίγα λεπτά έβγαινε από το δωμάτιό
της μ’ ένα πλατύ χαμόγελο, όμως, εκείνο το βλέμμα της
έκρυβε μια θλίψη...

Δεν ξέρω αν υπήρξαν άλλα παιδιά του τότε, να έζησαν
έστω και μία φορά τούτες τις ώρες της. Για κακή ή καλή
μου τύχη, έτυχε να τις ζήσω, χωρίς να με αντιληφθεί
κανείς, μήτε εκείνη. Και δεν έγινε από περιέργεια, μα τα
μεσημέρια, μετά από δική της «απαίτηση», συνήθιζα να
περνάω από το δωμάτιό της, αραιά και πού. Πάντα είχε
έτοιμο ένα πιατάκι, πότε με μπισκότα και άλλοτε με
φρούτα κομμένα και σερβιρισμένα και τρώγαμε παρέα.

τοβιβλίο.net

182

http://tovivlio.net/


Αυτό το «μυστικό» το φύλαγα για χρόνια και της το
μαρτύρησα όταν είχε πάει πια στο γηροκομείο. Ήταν
μια απόφαση δική της που ξεκίνησε σα σκέψη, τη συζη-
τήσαμε και με έπεισε πως ήταν η μοναδική της λύση. Η
μοναξιά και ο φόβος της για τα επόμενα χρόνια που έρ-
χονταν, όσα θα ήταν αυτά. Δεν ήθελε να γίνεται και
βάρος σε κανένα. Η κόρη της είχε παντρευτεί, είχε κά-
νει οικογένεια και για αρκετά χρόνια ζούσαν εκτός Ελ-
λάδας.

«Θα πεθάνω, παιδάκι μου, και θα το καταλάβουν
από τη μυρωδιά...» ήταν η απάντησή της στις αντιρρήσεις
μου. «Αυτό θέλεις να είναι το τέλος μου;»

Και πήγε. Και έβαλε και τους όρους της: θα έμενε
και θα τη σέρβιραν στο δωμάτιο, καθώς δεν καλοέβλεπε
και δεν ήθελε πολλές επαφές με τους υπόλοιπους «γε-
ρόντους». Από τις λίγες φορές που βρέθηκε στην τραπε-
ζαρία, ένιωσε άβολα, καθώς δε βρήκε κανένα να μπορεί
ν’ ανταλλάξει κάποια κουβέντα. Ελάχιστους ήθελε να
βλέπει. Εκτός από την αδελφή της, την οποία επισκεπτόταν
η ίδια στο σπίτι της, και τα παιδιά της, είχα την τιμή να
βρίσκομαι ανάμεσα στους «εκλεκτούς» της. Ένιωθε σι-
γουριά μαζί μου, όπως μου έλεγε.

«Θέλω να μου κάνεις μία χάρη...» μου είπε μετά από
καιρό, μια μέρα που την επισκέφτηκα στο τόσο φιλόξενο
και λιτό δωμάτιό της στο γηροκομείο.

«Αν μπορώ, ευχαρίστως και το ξέρετε» της απάντησα.
«Μπορείς, αρκεί να το θέλεις» και με κοίταξε επίμονα

κατάματα.
«Σας ακούω.»
«Λοιπόν, όπως ξέρεις, έχω γνωριστεί με τον φαρμα-

κοποιό εδώ της γειτονιάς και με εξυπηρετεί. Σκέφτηκα

μονόλογοι

183



να πάρω μια ένεση, την οποία και θα ανανεώνω όποτε
λήγει.» 

Την κοίταζα χωρίς να καταλαβαίνω τι ήθελε να μου
πει, τι εννοούσε, τι ένεση ήταν αυτή τέλος πάντων.

«Επειδή τα χρόνια περνούν κι εγώ γερνάω και μάλιστα
επί τροχάδην, θέλω -και σου το ζητώ σα χάρη, αφού λες
πως μ’ αγαπάς- θέλω, λοιπόν, όταν θα δεις να εξευτελίζομαι,
να μου κάνεις αυτή την ένεση. Εγώ θα κοιμηθώ και δε
θα ξαναξυπνήσω.»

Δεν πρόλαβε ν’ αποσώσει την τελευταία της πρόταση,
που τινάχτηκα από την καρέκλα και την κοίταζα με
τρόμο.

«Ναι, ξέρω, σε καταλαβαίνω. Σου το είπα λίγο
άγαρμπα, ε; Μα δε λέγεται και διαφορετικά. Είσαι ο
μόνος δικός μου άνθρωπος.»

«Μα τι λέτε; Είναι τα παιδιά σας, η αδελφή σας.
Είναι η κόρη σας κι η οικογένειά της...» ψέλλιζα.

«Είναι όλοι αυτοί, μα εσύ είσαι ο μόνος άνθρωπος
που εμπιστεύομαι τόσο πολύ. Δε θα το ξέρει κανείς. Θα
είναι το μυστικό μας.»

«Όχι, όχι. Δεν μπορώ να κάνω κάτι τέτοιο. Αυτό
λέγεται φόνος.»

«Όχι, παιδί μου. Ευθανασία λέγεται. Να ξέρουμε και
τι λέμε και να χρησιμοποιούμε τις σωστές λέξεις.» Πήρε
μια βαθιά ανάσα και συνέχισε προσπαθώντας να με πεί-
σει.

«Σκέψου να πέσω και να μείνω ακίνητη σ’ ένα κρεβάτι,
να εξαρτώμαι από άλλους, να μην μπορώ να αυτοεξυπη-
ρετηθώ, με όλα τα συνεπακόλουθα... Πόσοι είναι εδώ
μέσα, που τους έχουν εγκαταλείψει οι δικοί τους, επειδή
είχαν γίνει βάρος; Ξεχνάς τον λόγο που ήρθα εδώ;

τοβιβλίο.net

184

http://tovivlio.net/


Αυτό δεν ήταν που ήθελα ν’ αποφύγω;»
Δεν μπορούσα να το συζητήσω άλλο. Της ζήτησα

συγγνώμη, μάζεψα τα πράγματά μου, φόρεσα το παλτό
μου -ήταν χειμώνας- κι ετοιμάστηκα να φύγω. Με αγκά-
λιασε, με φίλησε -κάτι που έκανε πολύ σπάνια, εγώ την
αγκάλιαζα και τη φιλούσα πάντα- και μου ψιθύρισε στο
αφτί:

«Δε θέλω να μου απαντήσεις τώρα. Σκέψου το και θα
δεις πως έχω δίκιο...»

Τα χρόνια πέρασαν. Το συζητήσαμε άλλες δυο φορές,
νομίζω, χωρίς αποτέλεσμα. Αρνιόμουν πεισματικά να
δεχθώ τέτοιο βάρος, τέτοια ευθύνη.

Σ’ αυτόν τον άνθρωπο οφείλω αυτό που κάνω τώρα:
να γράφω, να καταγράφω στιγμές και συναισθήματα,
ζωές και ιστορίες, εικόνες και μυρωδιές. Δεν ξέρω πόσο
κι αν τα καταφέρνω, όμως έχω κρατήσει, με θρησκευτική
ευλάβεια θα έλεγα, μία κουβέντα της, από τις τόσες
πολλές:

«Όταν γράφεις με την ψυχή και όχι με το μυαλό και
το χέρι, είναι βέβαιο πως το αποτέλεσμα θα είναι καλό.»

Έτσι έγραφε κι εκείνη. Έτσι εκδόθηκαν εφτά βιβλία
της και τα τρία από αυτά βραβεύτηκαν.

«Και προσπάθησε να μη γράφεις ποτέ ασχήμιες. Ν’
αποφεύγεις να θίγεις ανθρώπους, ακόμα και αυτούς που
σε διαβάζουν. Δε χρειάζεται να ονοματίζεις, μήτε να
φωτογραφίζεις την αρνητική τους πλευρά. Αυτό μπορεί
να βγει από τα συμφραζόμενα από τον αναγνώστη, όχι
από σένα. Και ποτέ μην ξεχνάς αυτό που λέει ο λαός
μας: ό,τι γράφει, δεν ξεγράφει.»

Συμβουλές, συμβουλές που τις άκουγα με δίψα. Είχε
έναν μοναδικό τρόπο να επιβάλλεται, χωρίς να θίγει την

μονόλογοι

185



ατομικότητα και την προσωπικότητά σου.
Όταν άρχισα κι εγώ «να μουντζουρώνω» χαρτιά -δι-

κή της έκφραση τόσο για τη γραφή, όσο και για τη ζω-
γραφική της- ήταν πλάι μου. Εκείνη με παρότρυνε, με
διόρθωνε. Πόσες φορές μου αφαιρούσε ολόκληρες
σελίδες ως «απαράδεκτες» και παραγράφους, πάντοτε,
όμως, αιτιολογώντας με αδιάσειστα επιχειρήματα. Και
σαν εκδόθηκε το πρώτο μου βιβλίο, ήταν τόσο περήφανη!
Και πάλι, όμως, βρήκε λάθη.

«Βιάστηκες. Έτσι κάνεις πάντα. Βιάζεσαι. Αυτό πώς
μας ξέφυγε; Σου το είχα διορθώσει κι εσύ έκανες το
δικό σου...»

Κι όταν της πήγα τα διορθωμένα χειρόγραφα, μου
ζήτησε συγγνώμη, γιατί «εγώ έπρεπε να το είχα προσέξει,
πώς σε άφησα να εκτεθείς έτσι...»

Και σαν καταλάγιασε όλος ο ενθουσιασμός της
έκδοσης του πρώτου μου πονήματος, όπως μου έλεγε,
έπιασε ένα από τα βραβευμένα της βιβλία να το διορθώσει,
να μουντζουρώνει, να αφαιρεί και να προσθέτει.

«Θα μπορέσεις να μου τα αντιγράψεις, να τα τυπώσεις
και να μου τα φέρεις;» με ρώτησε όταν άρχισε πάλι, ύ-
στερα από αρκετά χρόνια, ν’ ασχολείται με το γράψιμο.

«Εννοείται πως ναι.»
«Ξέρεις γιατί το λέμε "πόνημα"; Από τον πόνο της

γέννας. Όταν γράφεις, μοιάζει με γέννα. Όσο μουντζου-
ρώνεις, σβήνεις και ξαναγράφεις, είναι η περίοδος της
εγκυμοσύνης και σαν τελειώσεις, που ποτέ δεν τελειώνεις,
είναι η γέννα. Τελειώνει ποτέ ο γονιός με τα παιδιά του;
Αυτό είναι και τα βιβλία για κάποιον που γράφει...»

Όλο αυτό της έδινε ζωή. Με τον καιρό, όμως, τα χε-
ράκια της, αυτά τα τόσο λεπτεπίλεπτα κι ευγενικά χέρια

τοβιβλίο.net

186

http://tovivlio.net/


που έμοιαζαν με μίσχους κρίνου, άρχισαν να την εγκα-
ταλείπουν. Αδυνατούσε να κρατήσει για πολλή ώρα το
στυλό. Σιγά σιγά άρχισε να φθίνει και η όρασή της.

«Τι τα θέλω τώρα αυτά, εγώ το γριάδι;» έλεγε και ξα-
νάλεγε.

Η επικοινωνία μας ήταν καθημερινή. Μιλούσαμε στο
τηλέφωνο δυο φορές την ημέρα κι εκείνη αποφάσιζε
πότε θα πάω στο γηροκομείο. Και ο λόγος; Μην τυχόν
και πάω και δεν έχει κάνει το κουμάντο της να με
φιλέψει με δεκάδες καλούδια. Έπρεπε κάθε φορά να
μου έχει ετοιμάσει ένα δεματάκι για να πάρω μαζί μου.
Σοκολατάκια, μπισκότα, χυμούς, ακόμα και ό,τι δεν
έτρωγε από το φαγητό που της έφερναν, σε ειδικό σα-
κουλάκι για τον σκύλο μου.

Ένα απόγευμα έχουμε τηλεφωνηθεί, έχουμε πει και
την καληνύχτα μας, όταν, μετά από μισή ώρα, μαθαίνω
πως πέθανε η αδελφή της. Δεν ξέρω αν την έχουν ενημε-
ρώσει και δεν τολμώ να πάρω πάλι τηλέφωνο. Δεν
έβρισκα κάποια καλή δικαιολογία. Γνώριζα όμως πως
τον πρώτο άνθρωπο που θα ενημέρωνε για κάτι τόσο
σοβαρό, ήμουν εγώ.

Περίμενα όλη νύχτα, χωρίς αποτέλεσμα. Την άλλη
μέρα, την καθορισμένη μας ώρα, σχημάτισα τον αριθμό
του τηλεφώνου της. Από την πρώτη της ανάσα κατάλαβα
πως το είχε μάθει. Χωρίς δεύτερη σκέψη βρέθηκα κοντά
της. Ήταν απαρηγόρητη και συνάμα συγχυσμένη. Υπέθεσα
πως θα ήταν παροδικό. Ήξερα τη λατρεία που είχε για
το «μικράκι» της, όπως την έλεγε χρόνια τώρα κι ας
πλησίαζε η καθεμιά τους τον αιώνα, όπως αυτοσαρκα-
ζόταν.

Δυστυχώς, είχα κάνει λάθος. Μέρα τη μέρα, βδομάδα

μονόλογοι

187



τη βδομάδα, μήνα τον μήνα, αυτός ο τόσο αξιοπρεπής,
λογικός, ευγενικός και δοτικός άνθρωπος, άρχισε να
χάνεται σε περίεργους διαδρόμους του μυαλού της.
Στην αρχή αρνιόταν να δεχτεί την πραγματικότητα.
Κάθε φορά μου έλεγε πως έμενε σε διπλανό δωμάτιο η
αδελφή της και πως την έκρυβαν. Η κατάστασή της χει-
ροτέρευε. Μάλωνε με όλους και για όλα. Το έβλεπα και
δεν μπορούσα να κάνω κάτι και δεν είχα κανένα δικαίωμα
να πάρω πρωτοβουλίες και αποφάσεις. 

Με την κόρη της και την οικογένειά της δεν είχα και
πολλές σχέσεις. Δεν μπορώ να πω πως δεν της παρείχαν
τα καλύτερα. Αν το πω ή το υπαινιχτώ, θα είναι ψέμα.
Μόνο που εκείνη -όλα αυτά τα χρόνια που την έζησα,
τη γνώρισα, την αγάπησα όπως ένα παιδί τη μάνα του-
δεν την ενδιέφερε ποτέ η ύλη. Εκείνη ήθελε την προσωπική
επαφή, την καλή κουβέντα, την αγάπη και τη θαλπωρή.

Τον τελευταίο χρόνο είχε καταλήξει σε αναπηρικό
καρότσι -είχε πέσει τρεις φορές, χειρουργήθηκε, νοση-
λεύτηκε και ξαναγύρισε στο γηροκομείο- με το μυαλό
πότε να έρχεται κι άλλοτε να χάνεται στον δικό της λα-
βύρινθο. Και δε χρειαζόμουν πλέον τη συγκατάθεσή της
να πάω κοντά της. Μέρα παρά μέρα, σχεδόν, ήμουν ε-
κεί. Να της κρατώ το χέρι, να της μιλάω, να τη χαϊδεύω
και να την καμαρώνω, σα να είναι τώρα πια το δικό μου
μωρό.

Στην αρχή, σαν έμπαινα στο δωμάτιο, στύλωνε το
βλέμμα της πάνω μου. Με καλημέριζε και μετά από
λίγο με ρωτούσε αν με... είδα. Στις αρχές της απαντούσα
πως είμαι εγώ, μα με τον καιρό της έλεγα πως με είδα
στις σκάλες. Έκλεινε τα μάτια της για λίγο και σαν τα
άνοιγε πάλι «ήρθες, παιδί μου; Και σε περίμενα...» 

τοβιβλίο.net

188

http://tovivlio.net/


Μου έλεγε σκόρπιες κουβέντες κι ύστερα πάλι πίσω,
στον δικό της κόσμο. Ποτέ δεν κατάλαβα αν με το
«παιδί μου» εννοούσε εμένα ή την κόρη της, αλλά και δε
με ένοιαζε διόλου.

«Ξέρετε πώς καταλαβαίνω, όταν αργείτε να έρθετε;»
μου είπε μια μέρα η φυσικοθεραπεύτρια του γηροκομείου,
η οποία καθημερινά τη σήκωνε για να κάνει κάποια βή-
ματα. «Από τον τρόπο που αντιδρά στο σήκωμα. Όσες
φορές έχει τύχει να είστε εδώ, φέρνει καμία αντίρρηση;»

«Όχι.»
«Όταν έχει να σας δει πάνω από δύο μέρες, αρνείται

πεισματικά, όχι μόνο να περπατήσει, μα μήτε να σηκωθεί
από το καρότσι. Παρόλο που είναι τόσο αδύνατη, δύο
άτομα αδυνατούμε να τη σηκώσουμε. Δε συναντιόμαστε,
άλλωστε, κάθε φορά που έρχεστε. Όταν, λοιπόν, έχετε
προηγηθεί, σηκώνεται σα φτερό στον άνεμο. Δεν ξέρετε
πόσο καλό της κάνετε...»

«Ναι, αλλά δε με γνωρίζει πάντοτε. Κάποιες στιγμές
μόνο κι αυτό δεν είναι βέβαιο.»

«Το μυαλό της μπορεί να έχει κλειδώσει, η ψυχή της
όμως όχι.»

Δευτέρα, 10 η ώρα το πρωί, στο Κοιμητήριο. Λίγος
κόσμος. Πού είναι όλα αυτά τα παιδιά που μεγάλωσε;
Πού είναι όλες και όλοι αυτοί που μορφώθηκαν ουσιαστικά
από τούτο τον Άνθρωπο;

«Έμαθα πως πήγαινες τακτικά στη μητέρα μου...»
μου είπε η κόρη της σαν την αγκάλιασα.�«Πράγματι»
της απάντησα με συγκίνηση.

«Κι αφού δε σε γνώριζε. Εγώ γι’ αυτό δεν πήγαινα
τον τελευταίο χρόνο...» Και ήταν αλήθεια. Άρχισε να

μονόλογοι

189



αραιώνει τις επισκέψεις, από τότε που το μυαλό της μη-
τέρας της ξεκίνησε να περνοδιαβαίνει τα δικά του μονο-
πάτια.

«Και τι σημαίνει αυτό; Επειδή εκείνη δε με γνώριζε,
έπαψα να τη γνωρίζω κι εγώ;» της απάντησα και με το
ύφος μου της έδωσα να καταλάβει πως δεν ήθελα να το
συζητήσω περισσότερο.

Ήξερα πόσο λάτρευε την κόρη της τούτη η γυναίκα.
Ήξερα και τον εκρηκτικό εαυτό μου και προτίμησα
αυτό που μου είχε μάθει «την ώρα του θυμού σου, θα
πρέπει να σφίγγεις τη γλώσσα στον ουρανίσκο και να
μετράς μέχρι το δέκα, παίρνοντας βαθιές ανάσες...»

Τραβήχτηκα σε μια άκρη, χωρίς ν’ ανταλλάξω άλλη
κουβέντα με κανένα.

Είχα την τύχη να τη χαιρετήσω με μια μεγάλη
αγκαλιά, όσο ανέπνεε ακόμη. Θυμάμαι, άνοιξε τα μάτια
της, εκεί, ξαπλωμένη κι ανήμπορη στο κρεβάτι της,
προσπάθησε να εστιάσει το βλέμμα της στο δικό μου,
έκανε έναν μορφασμό πόνου και αγάπης κι αυτό ήταν.
Έφυγα με μαύρη καρδιά και μισή ώρα μετά που έφτασα
σπίτι μου, με ειδοποίησαν πως έφυγε... Για μένα, όμως,
και όσο έχω το μυαλό να «μουντζουρώνω» σελίδες και
χαρτιά, δεν έχει φύγει. Είναι πάντα στο πλάι μου. Και
ξέρω πως τούτη την ώρα που τα γράφω όλα αυτά με μα-
λώνει, γιατί ποτέ δεν ήθελε να την παινεύουν και ποτέ
δεν ήθελε να στενοχωρεί κανένα.

Έχουν περάσει κάποια χρόνια από τότε κι ένα
ερώτημα πλανιέται στο μυαλό μου: Αν είχα εκείνη την
ένεση, και βλέποντας πόσο ανήμπορη είχε καταλήξει,
με αποτέλεσμα να νιώθει άσχημα, να ντρέπεται, θα την
είχα χρησιμοποιήσει;

Αθηνά Μαραβέγια

τοβιβλίο.net

190

http://tovivlio.net/


Νιώσε
Ούτε μισά, ούτε σπασμένα
Στους καμένους δεν αρμόζουν φτερά.
Και τι να τα κάνουν;
Να τα χαραμίσουν
Πετώντας πάνω από στάχτες κι ερείπια;
Από ψυχές τσακισμένες;
Δεν αντέχουμε άλλο πια.
Τα ’χουμε από καιρό παρατήσει.
Αποδεχτήκαμε το χάος.
Μέχρι και να τ’ αγαπήσουμε κοντέψαμε.
Να πορεύεσαι
-θα σου πουν-
Μ’ ό,τι έχεις.
Μα τι να κάνεις μ’ ένα τίποτα;
Ορίστε τι θα κάνεις!
Πάρ’ το στα χέρια σου
Και φτιάξε τα πάντα!
Ξημερώνει η μέρα
Και τη διώχνεις για νύχτες μοναχικές.
Σου φωνάζουν «μείνε»
Κι ούτε γυρνάς το κεφάλι
Σήκωσε πια το βλέμμα απ’ το χώμα
Ουρανοί σε καλούν!
Μην απαρνείσαι μια ζωή που σου χαρίζεται.
Ένα φορτίο μονάχα σε βαραίνει
Εκείνο της ευθύνης.

191



Στάσου αντάξιος
Του εαυτού σου προ παντός
Που ’χει τις πιο μεγάλες απαιτήσεις.

Ελένη Βαρδαξόγλου

τοβιβλίο.net

192

http://tovivlio.net/


Μεγάλωσα πολύ

Το έχω χιλιοπεί. Η Ιστορία γράφεται τουλάχιστονμε 40 χρόνια χρονική απόσταση από τα γεγονόταπου θέλεις να εξιστορήσεις. Άρα θα μπορέσω
τώρα να μιλήσω για μένα αφού το όριο αυτό έχει από
πολλού χρόνου ξεπεραστεί. 

Μεγάλωσα (δε μου αρέσει να λέω γέρασα). Απίστευτο.
Το ήξερα βέβαια, αλλά δεν το είχα απόλυτα συνειδητο-
ποιήσει. Συμβαίνει να βλέπεις τον εαυτό σου στον
καθρέφτη σα μια καρικατούρα που δεν αναγνωρίζεις,
άγνωστη τελείως. Δεν πολυδίνεις σημασία. Σε όλα
συνηθίζει κανείς.

Και ξαφνικά μπαμ! Ένα αγαπημένο πρόσωπο που
κάποιον σημαντικό ρόλο έπαιξε κάποτε στη ζωή σου,
έρχεται μέσω τηλεφώνου και συνειδητοποιείς για τα
καλά, αυτό που απέφευγες να παραδεχτείς μόνος σου,
αυτό που ο καθρέφτης σού έλεγε με πάσα ακρίβεια. Την
αλήθεια δηλαδή. Και ενώ ήσουν ένα είδος ειδώλου, μια
λατρεμένη μορφή στα «θέλω» αγαπημένων σου προσώπων,
ο μύθος σου καταρρέει θορυβωδώς, απομυθοποιείσαι
και πας. Είναι πολύ σκληρό να το αντέξει η κοκεταρία
σου, η υπερηφάνεια σου και ο υποβόσκων (τον αθεόφοβο,
υπάρχει ακόμα) ναρκισσισμός σου. Και τι κάνεις όταν,
αντί να ακούσεις τις κολακείες των ανθρώπων που ήταν
ερωτευμένοι μαζί σου, που σε είχαν ίσως κακομάθει σε
λόγια θαυμασμού, να βλέπεις την έκπληξή τους και την
επιμελώς κρυμμένη απογοήτευσή τους στο άκουσμα

193



της ομολογίας σου ότι μεγάλωσες θαρρείς και δεν το
ήξεραν. Μα πώς τους το έκανες αυτό; Εσύ, δεν είχες το
δικαίωμα να μεγαλώσεις, όχι. Έπρεπε να εξακολουθείς
να είσαι το είδωλό τους το αγέρωχο, το υπερήφανο, το
απλησίαστο, το λατρευτό, το απόρθητο και κυρίως το
νεανικό. Μα αυτό απ’ όσο γνωρίζω δεν το έχει καταφέρει
κανένα ανθρώπινο ον, παρ’ όλους τους επί της Γης
Φουστάνους. Εκτός από τον Ντόριαν Γκρέυ του Όσκαρ
Γουάιλντ και τον Φάουστ του Γκαίτε, που βέβαια δεν
ήταν παρά παραμύθια, αλλά μάλλον ευσεβείς πόθοι των
μεγάλων τους δημιουργών. 

Κα εδώ τίθεται ένα πρόβλημα υπό τύπον ερωτήσεως
«κι εσύ τι κάνεις;»

Συναντάς μετά από δεκαετίες τα πρόσωπα του πα-
ρελθόντος σου και ο μύθος σου καταρρέει; Ή τους απο-
φεύγεις πάση θυσία και μένεις κρυμμένη κάτω από συ-
νήθειες και ρουτίνες και σώζεις τον μύθο που λέγαμε;
Γιατί, αν η έκπληξή τους υπήρξε τόσο ειλικρινέστατα
οδυνηρή και μόνο στο άκουσμα από τηλεφώνου των
χρόνων που κουβαλάς, σκέψου τι θα πάθουν οι Χριστιανοί
σαν σε δουν. «Καλοκαίρι ολάνθιστο» ήσουν όταν σε
γνώριζαν, ενώ τώρα δεν είσαι παρά μια «μάταιη βάρδια
σ’ ένα πλοίο από καιρό πολύ παροπλισμένο» που λέει
και ο Ουράνης.

Λοιπόν; Ποιος να παρηγορήσει ποιον;
Όμως όλα αυτά τα θλιβερά δε συμβαίνουν με τα

άτομα του περιβάλλοντός σου, που έχουν συνηθίσει
προοδευτικά τις ηλικιακές σου αλλαγές. Σε συνηθίζουν,
τους συνηθίζεις. Το θέμα είναι τι γίνεται για τους ερχό-
μενους από μακριά και σαν τόπο και σα χρόνο όπως συ-
νέβη και τώρα.

τοβιβλίο.net

194

http://tovivlio.net/


Δε μου αρέσουν οι συμβουλές, αλλά αυτή τη συγκε-
κριμένη οφείλω να τη δώσω: Φίλοι μου, να κάνετε πα-
ρέα με συνομηλίκους σας. Ακόμη και τις ίδιες αρρώστιες
έχετε. Ο σφάχτης στη μέση και τους νεφρούς, τα
αρθριτικά σας που ανθίζουν με την υγρασία και κάνουν
τα γόνατά σας να τρίζουν στο ανέβασμα μιας σκάλας,
το αναπνευστικό σας που εκδικείται για το τσιγάρο των
νιάτων σας, και δεκάδες άλλα κοινά νοσήματα. Εκπλήσ-
σεσθε μεταξύ σας για κάτι; Όχι. Διαφέρετε σε κάτι; Εδώ
ναι, ίσως με τις ενασχολήσεις σας να υπάρχει διαφορά.

Πάρετε εμένα πχ. Δε γνωρίζω και πολλούς να αρέ-
σκονται στο γράψιμο. Από κειμενάκια παντός θέματος,
διηγήματα, νουβέλες και αφηγήματα μέχρι μυθιστορήματα.
Και όλα αυτά βέβαια να έχουν κάτι να πουν σε όσους τα
διαβάζουν. Βέβαια πάνω από όλα αυτά, η μουσική μου,
η ασύγκριτη φίλη μου μακράν. Τα τραγούδια μου, τα
ορχηστρικά μου, οι αδυναμίες μου, οι αξίες μου, όλα
κομμάτια από την ψυχή μου βγαλμένα, η Ζωή μου όλη.

Αποφεύγω μετά μανίας την τηλεόραση. Δεν την
αντέχω την εξάρτηση του ηλικιωμένου απ’ αυτήν. Με
καταθλίβει. Οι ειδήσεις με ισοπεδώνουν. Ευτυχώς έχω
την πολυτέλεια του περίσσιου χρόνου και τον χρησιμοποιώ
κατά πώς θέλω.

Υπάρχουν και περίοδοι κατά τις οποίες δεν κάνω
απολύτως τίποτα, μα τίποτα απολύτως. Ίσως λίγο διά-
δρομο, αλλά και αυτόν γρήγορα τον βαριέμαι με χίλιες
δυο δικαιολογίες γιατί είμαι τρομερά τεμπέλα. Μόλις
αρχίζω λοιπόν και πλήττω με την απραξία μου, γυρίζω
ξανά ανανεωμένη στις ενασχολήσεις που προανέφερα
και έρχομαι στα ίσα μου, που λένε.

Στις περιόδους της τεμπελιάς μου μένω μακριά και

μονόλογοι

195



από το πιάνο, βρίσκοντας φτηνή δικαιολογία ότι αφού
λείπει η μούσα μου, λείπει και η Έμπνευση, λείπει και η
Μουσική. Κατ’ αυτόν τον τρόπο απολογούμαι όταν το
πιάνο με ενύπνιο εφιάλτη ζωντανεύει και μου παραπονιέται
με μια ανθρώπινη φωνή για την εγκατάλειψή του. Δεν
ξέρω, μα αυτό το δικό μου μουσικό όργανο έχει ψυχή,
αλήθεια λέω. Έχω άλλο ένα αδερφάκι του. Γιατί δε λέω
και για κείνο το ίδιο;

Εδώ να σημειώσω ότι χρόνια και χρόνια ασχολήθηκα
με τη μελέτη και εκτέλεση έργων των μεγάλων κλασικών
δημιουργών. Κούραση και των γονέων. Όταν κάποια
στιγμή έκανα τούτη τη σκέψη για την οποία ίσως
χλευαστώ: γιατί θα έπρεπε σώνει και καλά να παίζω
έργα που προήρθαν από την ψυχή άλλων και να μη
γράφω δικά μου, ελάχιστα σε ποιοτική σύγκριση με
αυτά των κλασικών, αλλά που μιλούσαν για τη δική μου
ψυχή; Και αυτή ήταν η αρχή της Σύνθεσης που με λύ-
τρωσε, όπως δηλαδή συμβαίνει και με την ανάγνωση βι-
βλίων και τη συγγραφή τους. Να πω, τελειώνοντας, τον
ύμνο για το πιάνο μου, ότι υπήρξε μια ζωή ο καλύτερος
φίλος μου, ο λατρεμένος μου, που μου γέμισε τη ζωή
και τον ευχαριστώ εκείνος ξέρει πόσο.

Με όλα τούτα που λέω εξηγώ το γιατί δεν είναι
δυνατόν με τέτοια ενδιαφέροντα να νιώσω πλήξη ή
μοναξιά. Εκείνο που ξέρω πια καλά είναι ότι η Σύνθεση
και η Συγγραφή με βοηθούν να μιλώ με τον εαυτό μου,
με τον οποίο βρίσκομαι σε αγαστή σχέση μπορώ να πω,
χωρίς αυτό να σημαίνει ότι δεν ακούει τα εξ αμάξης ο
αξιότιμος αυτός εαυτός, όταν αφήνεται να πιστεύει σε
μεγάλα λόγια, υπερβολικούς επαίνους και σε φιλίες χωρίς
αντίκρισμα, για να σπάει το κεφάλι του μετά πέφτοντας

τοβιβλίο.net

196

http://tovivlio.net/


σε υφάλους που αν και ορατοί, θαρρείς και τον τραβούν
σαν αλεξικέραυνα ένα πράγμα. Του αξίζει να «παθαίνει»
λοιπόν, αφού ποτέ δεν «μαθαίνει» ο άτιμος. 

Συνομήλικοι φίλοι μου και νεότεροι ακόμα, κατα-
πιαστείτε με κάτι και κάντε το με πάθος, όταν τουλάχιστον
πάψετε να έχετε υποχρεώσεις οικογενειακές. Μεγαλώσατε
παιδιά και εγγόνια Λίγος χρόνος πια και για σας. Τον
δικαιούστε...

Λένα Μαυρουδή Μούλιου

μονόλογοι

197



Φιλίες

Γνωρίζεις άνθρωπο και θαρρείς πως γνωρίζεις αν-θρώπους. Μοιράζεσαι μαζί τους κακές και καλέςστιγμές σας. Προσπαθείς να είσαι πάντοτε δίπλα
τους, πρώτα από αγάπη κι ύστερα από φιλότιμο, ανα-
γνωρίζοντάς τους πως κι εκείνοι βρέθηκαν πλάι σου στις
δύσκολες στιγμές σου. Ξεχνάς όσα έχεις εσύ προσφέρει,
όχι τόσο οικονομικά, όσο ηθικά και συναισθηματικά.
Ξεχνάς πως όταν δεν υπήρχε κανείς πλάι τους και υπέ-
φεραν, εσύ ήσουν εκεί κερί αναμμένο. Εκείνο που
μετράει για σένα είναι το πώς και πότε στάθηκαν εκείνοι
πλάι σου και αυτό τους αναγνωρίζεις. 

Κι έρχεται μια μέρα που αυτοί οι άνθρωποι έχουν
εξαφανιστεί από τη ζωή σου. Σε αγνοούν επιδεικτικά,
όσο κι αν προσπαθείς να κρατήσεις τούτη τη φιλία ζω-
ντανή. Και αρχίζεις κι αναρωτιέσαι τι έχεις κάνει λάθος,
αν και πού μπορεί να τους πείραξες. Βάζεις το μυαλό
σου σε σκέψεις ατελείωτες και ψάχνεις να βρεις το λάθος
σου για να σε τιμωρήσεις. Μάταιος κόπος.

Και μια ωραία πρωία συνειδητοποιείς πως εκείνοι
δεν είχαν τα δικά σου συναισθήματα. Και πάλι όμως. Δε
γίνεται, τις ώρες τουλάχιστον που πονούσαν και βρίσκονταν
σε δεινή θέση, τόσο οικονομική όσο και ηθική και συ-
ναισθηματική κι εσύ βρισκόσουν στο πλάι τους, πρόσφερες
όσα μπορούσες, πολλές φορές κι εκείνα που δεν μπο-
ρούσες, για να νιώσουν καλύτερα. Δεν μπορεί, λοιπόν,
αυτές τις ώρες να μην είχαν κι εκείνοι τα ίδια με σένα

198



συναισθήματα. Δεν μπορεί να ήταν τόσο κενοί και συμ-
φεροντολόγοι. Δεν μπορεί, για άλλη μια φορά, να έπεσες
τόσο έξω, να δέθηκες τόσο λάθος με λάθος ανθρώπους.
Μπορεί, βέβαια, να νιώθουν κι εκείνοι το ίδιο ή να είναι
κάτι που μόνο εσύ βλέπεις, όπως μπορεί κι εκείνοι να
βλέπουν όσα εσύ όχι. 

Και σου μένει, από όλο αυτό το αλισβερίσι, στην
αρχή τουλάχιστον, μια πικρία, σα να έχεις καταπιεί ένα
ολόκληρο μπουκαλάκι κινίνο. Και σαν περάσει ο καιρός,
και αφού έχεις αναλωθεί να βρεις πού και αν έχεις
φταίξει, τους καλιορίζεις, γιατί σε έμαθαν πως άξιζε τον
κόπο να δώσεις. Άξιζε τον κόπο ν’ ανταποδώσεις όσα
εισέπραξες και με τόκο. Και νιώθεις, τελικά, όμορφα με
τον εαυτό σου, γιατί παρόλο που στη ζωή σου βρέθηκαν
αρκετοί τέτοιοι άνθρωποι, εσύ δεν άλλαξες. Εσύ συνέχισες
να πιστεύεις στον Άνθρωπο. Συνέχισες να πιστεύεις στο
δόσιμο και στην αλληλεγγύη. Συνέχισες να πιστεύεις σε
σένα, να πιστεύεις στο αύριο, στο όμορφο και στην και-
νούρια μέρα, γιατί, ναι, εκεί έξω υπάρχουν κι εκείνοι
που αναγνωρίζουν τον δικό σου δόσιμο, όσο εγωιστικό
κι αν φαίνεται.

Και όπως λέει και κάποιος: εσύ ήθελες να δώσεις,
άρα, μην περιμένεις αντάλλαγμα. Μέσα από αυτό το
δόσιμο, εσύ νιώθεις γεμάτος και ικανοποιημένος. Η
δική σου αυτή ανάγκη, δεν είναι απαραίτητο να είναι
ανάγκη και των άλλων.

Μπορεί και να έχει και δίκιο. Το μόνο βέβαιο είναι
πως αυτοί οι άνθρωποι σε βοήθησαν να αποκτήσεις πε-
ρισσότερες εμπειρίες και σοφία. Αυτοί σε βοήθησαν να
προσπαθείς να γίνεις καλύτερος άνθρωπος.

Αθηνά Μαραβέγια

μονόλογοι

199



Το σήμερα του χθες
Καθημερινές ψευδαισθήσεις του εαυτού και του εγώ μου
Μάλλον νόμιζα πως ήμουνα μια άλλη
Ήθελα το αυτονόητο και το ιδανικό μου
Με κούρασε του σήμερα η χθεσινή του πάλη.
Άλλαξα τα χρώματα μα η απόχρωση ίδια
και το μυαλό ευνούχισα να μην παραδοθεί
Γέμισα τα γύρω μου περίτεχνα στολίδια
Ονόμασα ανάμνηση ό,τι είχα ονειρευτεί
Μα μια φλόγα ενοχών και εμφανής δειλίας
σαν πυροσβέστης πολεμώ να μην ξαναφουντώσει
Εκεί που λέω έσβησε, τα δάκρυα πικρίας
γίνονται το οινόπνευμα να αναζωπυρώσει
Εγώ ο εμπρηστής, εγώ ο διασώστης
η αδυναμία της ψυχής είναι η σπίθα
Εγώ η μητέρα της οργής, εγώ ο γιος της
ψέμα που κείτεται νεκρό, μισή αλήθεια.
-Δεν πα’ να μεταμφιέζεσαι! Εγώ ξέρω ποια είσαι
Μια κενή συνείδηση που ξεχειλίζει λέξεις
Σε μαύρη τρύπα χάνεσαι μα όρθιος κινείσαι
Πες την πραγματικότητα, δε θέλεις να διαλέξεις
Γιατί τη λάσπη που έβοσκες, την ήθελες δική σου
και τώρα στο σανίδι σου του ατέλειωτου θεάτρου
πίστεψες το σενάριο πως είναι η ζωή σου
Δεν είσαι καν υπόδημα ασήμαντου κομπάρσου.
Τι κάνεις εσύ με όλους αυτούς, πού βρήκες το κουράγιο

200



Πώς γίνεται να ανθίσει έν’ άγριο αγκάθι;
Η καραβάνα η παλιά θ’ αράξει στο καρνάγιο
Έτσι κι εσύ θα μείνεις του κόσμου κατακάθι.
Σκέφτεσαι τη χαρά που έπαιρνες από τα σφάλματά σου
Έρχεται κόντρα η λογική κι ανάθεμα αν έχεις
Νεύματα και δάκρυα στα καθρεφτίσματά σου
Ήθελες να μου έμοιαζες, αλλά δεν το αντέχεις.
–Δε σε αντέχω εαυτέ
κι ας είσαι ό,τι είμαι
Μα όταν σε σκέφτομαι νεκρό
στο πλάι σου εγώ κείμαι
Δε σε αντέχω εαυτέ
κι ας θέλω να σου μοιάσω
Εγώ είμαι το αφεντικό
Δε θα το κουβεντιάσω.

Δώρα Βαξεβανοπούλου

μονόλογοι

201



Τόκιο 22

Ήθελα να σου γράψω ένα γράμμα και να σουπω ότι μετακόμισα μόνιμα στο Τόκιο και ότιη αποψινή νύχτα είναι από εκείνες που η
απουσία σου με κομματιάζει. Αλλά δε γνωρίζω τη διεύ-
θυνσή σου, ούτε σε ποια χώρα βρίσκεσαι.

Είσαι πάντα στην καρδιά μου, αλλά αυτό δε μου
αρκεί. Θέλω να χαϊδέψω τα μαλλιά σου, ν’ ακουμπήσω
επάνω στους ώμους σου, όπως τότε. Στέκομαι στο
μπαλκόνι του ξενοδοχείου με τον αριθμό 22 και κοιτάζω
τις πινακίδες με τα πολύχρωμα νέον φώτα μέχρι που να
πονέσουν τα μάτια μου. Πάντα σου άρεσε να τις παρα-
τηρείς και ποτέ δεν κατάλαβα το γιατί. Δε σε ρώτησα.
Μου αρκούσε που εσύ κοιτούσες και εγώ κρατούσα το
χέρι σου σφιχτά στο δικό μου. Τώρα κρατάω ένα
μπουκάλι ουίσκι κι ένα τσιγάρο. Αφήνω τις στάχτες να
σκορπίσουν στον παγωμένο αέρα.

Φυσάει και κρυώνω, αλλά δε με νοιάζει. Φοράω το
πουκάμισό σου και τίποτα άλλο. Θυμάσαι την πρώτη
φορά που μου το δάνεισες; Ένιωσα σα να μου χάρισες
το χαμόγελό σου, εκείνο που ποτέ δε μου φανέρωσες.
Δεν είπα τίποτα, δεν ήθελα να χαλάσω την όμορφη
εκείνη στιγμή. Αλλά θα σε ρωτήσω τώρα, στο μυαλό
μου: ποιο γεγονός ήταν αυτό που σε έκανε τόσο δυστυχή;
Ποια ευτυχία κυνηγούσες;

Ευτυχία! Τι μου ήρθε τώρα στο μυαλό, δε θα το πι-
στέψεις. Εκείνη η μέρα που αφήσαμε την τύχη να

202



καθορίσει το πού θα πάμε και βρεθήκαμε σε μια παραλία.
Έβγαλες τα ρούχα σου και βούτηξες στη θάλασσα χωρίς
να το σκεφτείς. Τα γκρίζα μάτια σου αντανακλούσαν
μπλε στα νερά που βούτηξες και εγώ σε χάζευα. Στεκό-
μουν όρθια στην άμμο -πόσο το μετανιώνω τώρα!- και
προσπαθούσα να κατεβάσω το φόρεμά μου που μου
σήκωνε ο αέρας. Ήταν το αγαπημένο σου, εκείνο το
λευκό με τη δαντέλα. Εσύ με κοίταζες παρακλητικά και
μου έλεγες: «μπες, μπες μη φοβάσαι» κι εγώ... εγώ να
φοβάμαι μην τυχόν και μπω και βρέξω τα μαλλιά μου.
Τώρα τα ’χω κόψει. Τώρα θα ήθελα να ήσουν εδώ και
να μπαίναμε στη θάλασσα. Σου ορκίζομαι θα το έκανα.

Ξέρεις, για σένα έκοψα τα μαλλιά μου. Τα έλουσα,
τα έκοψα και τ’ άφησα να τα παρασύρει ο αέρας. Σκέ-
φτηκα ότι η μυρωδιά απ’ το σαμπουάν θα φτάσει ως ε-
σένα και ίσως με σκεφτείς. Ίσως με πάρεις τηλέφωνο και
μου πεις... δεν ξέρω... Κάτι. Ότι εκεί που είσαι έχει ω-
ραίο καιρό ή ότι η αγαπημένη σου ομάδα κέρδισε. Οτι-
δήποτε, αρκεί να ήταν δικές σου λέξεις. Κι εγώ θα τις
έπαιρνα και θα τις έκλεινα σε πολύχρωμες φούσκες που
δε σκάνε και θα τις κοίταζα κάθε φορά που θα ήθελα να
πιστέψω ότι βρίσκεσαι κοντά. Θα μου θύμιζαν τις πινα-
κίδες με τα νέον φώτα που σου άρεσαν τόσο πολύ να
κοιτάς και ίσως καταλάβαινα γιατί σε γοήτευαν περισσότερο
απ’ ό,τι σε γοήτευσα ποτέ εγώ.

Κατερίνα Κρυστάλλη

μονόλογοι

203



Ο δωδέκατος χρόνος

Κάθε Σεπτέμβρη επί έντεκα χρόνια μέχρι τηνΓ’ λυκείου ακούς με φόβο και τρόμο τις Πα-νελλήνιες... και σκέφτεσαι την τελευταία σου
χρονιά στις σχολικές αίθουσες...

Σε κάθε τάξη, κάθε Σεπτέμβρη, ονειρεύεσαι τη στιγμή
που την ημέρα ανακοίνωσης των βάσεων, θα υπάρχει
και το δικό σου όνομα στις λίστες της Σχολής που επι-
θυμείς. Κάθε χρόνο ακούς τις εμπειρίες των μεγαλύτερων,
ακούς τον αδερφό σου που τις θεωρούσε ηλίθιες «έναν
διαγωνισμό για την καλύτερη παπαγαλία», ακούς τα ξα-
δέρφια σου να θυμούνται ακόμα απ’ έξω την ιστορία της
δέσμης με κάθε λεπτομέρεια -επιβεβαιώνοντας τον
αδερφό σου-, ακούς ακόμα τους θετικούς να στενοχωρι-
ούνται για εκείνη τη δύσκολη άσκηση στη Φυσική που
τους έκανε να χάσουν το άριστα...

Κάθε Σεπτέμβρη επί έντεκα χρόνια, μέχρι να ξεκινήσεις
τη Γ’ Λυκείου, οι γονείς σου σού μιλάνε για τις βάσεις
που πρέπει να βάλεις στα μαθήματα που σε ενδιαφέρουν
προκειμένου να μην έχεις κενά, οι καθηγητές σου λένε
να βάλεις στόχο, να έχεις κίνητρο κι εσύ εκεί στο θρανίο
βλέπεις τα φύλλα που πέφτουν, τις εποχές που αλλάζουν
και απλά ονειρεύεσαι να σε αφήσουν ήσυχο.

Κάθε Σεπτέμβρη, επί έντεκα χρόνια, λες ότι του
χρόνου θα είναι διαφορετικά και αναρωτιέσαι τι θα έχει
περάσει στο μέλλον. Σκέφτεσαι ότι ναι μεν πιο οικονομικό
θα είναι να περάσεις στην πόλη που μεγάλωσες, αλλά τη

204



φοιτητική ζωή δεν πρόκειται να την ευχαριστηθείς δια-
φορετικά. Σκέφτεσαι να πιάσεις και μια δουλειά -γκαρ-
σόνι στο στέκι της παρέας- για να μην επιβαρύνεις και
ήδη βλέπεις εκείνα τα φυλλάδια με τα έπιπλα και σκέ-
φτεσαι το δικό σου φοιτητικό σπίτι, εκεί που θα μαζεύονται
όλοι μέχρι το πρωί και θα γίνονται τα καλύτερα γλέντια,
εκεί που θα ξενυχτάς για να τελειώσεις την εργασία που
φτάνει η προθεσμία και την ύλη για την εξεταστική...

Κάθε Σεπτέμβρη, επί έντεκα χρόνια αλλάζουν στο
μυαλό οι στόχοι και τη μία ονειρεύεσαι να γίνεις
δάσκαλος, την άλλη νηπιαγωγός ή ψυχολόγος, για να σε
ονειρευτείς κάποια στιγμή μέχρι και γεωλόγο που θα
ανακαλύψει πετρώματα που κανείς δεν έχει βρει μέχρι
τώρα. Όχι δικηγόρος ή γιατρός και ας είναι το ανεκ-
πλήρωτο όνειρο των γονιών σου. Όχι στρατιωτικός και
σίγουρα όχι οικονομολόγος, καθώς ούτε τις μεταθέσεις
θέλεις, αλλά ούτε και τα νούμερα και ας σε πρήζουν
όλοι ότι θα είναι πάντα το επάγγελμα του μέλλοντος.

Κάθε Σεπτέμβρη, επί έντεκα χρόνια, το τέλος της
μαθητικής ζωής σου φαίνεται τόσο κοντά, μα και τόσο
μακριά ακόμα... Σίγουρα σκέφτεσαι ότι σε λίγο δε θα
ξυπνάς νωρίς, ότι δε θα διαβάζεις κάθε μέρα, ότι ο σπα-
στικός μαθηματικός δε θα σε «έχει πια στο μάτι»... Μα
σίγουρα σκέφτεσαι ότι τις φάρσες και πλάκες που κάνεις
με τους συμμαθητές σου και τον χαβαλέ στα διαλείμματα
και στις εκδρομές δε θα τις ξαναζήσεις ποτέ... Δε θα ξα-
νακάνεις κοπάνες, όπως τις σχολικές και το πρώτο τσι-
γάρο που δοκίμασες πίσω από το σχολείο δε θα το ξα-
ναγευτείς ποτέ... Δε θα ξαναφάς κατσάδα για τους βα-
θμούς, ούτε θα σε τσιγκλάει κανείς για την πρόοδό σου
και φυσικά τα συνομήλικα ξαδέρφια σου δε θα κάνουν

μονόλογοι

205



φιγούρα για τα αριστεία τους...
Κάθε Σεπτέμβρη, επί έντεκα χρόνια, υπόσχεσαι στους

άλλους, κυρίως στους γονείς, ότι θα διαβάζεις και ότι θα
βελτιωθείς, ότι σου άξιζαν οι διακοπές με τους φίλους αν
και είσαι μικρός, γιατί αρχίζει πιο δύσκολη χρονιά και
πρέπει να στρωθείς. Κάθε Σεπτέμβρη ντύνεις τα βιβλία
σου για να είναι όσο πιο καλά γίνεται και τα τετράδια τα
ξεκινάς με χρώματα τακτικά μέχρι να καταλήξεις να
γράφεις στίχους στο τελευταίο φύλλο, να ζωγραφίζεις
όλες τις προσωπογραφίες δίπλα στα κείμενα της ιστορίας
ως άλλους Νταλί με τσιγκελωτά μουστάκια και μέχρι να
βρει η μαμά σου πάλι τα ραβασάκια σε κομμένες σελίδες
από σπιράλ τετράδια...

Και ναι, έντεκα χρόνια μετά, να που περνάς τη
γνωστή πόρτα του σχολείου ως τελειόφοιτος πλέον...
Να που φτάνεις στην Γ’ Λυκείου, στην τελική ευθεία τη
μεγάλη έξοδο στη μετά σχολείου κοινωνία ως απόφοιτος...
Και ξέρεις ότι κάθε μέρα της όσο και αν σε ζορίζει, όσο
και αν σε αγχώνει ή σε αγανακτά, δε θα έρθει ξανά...
Αποφασίζεις να στρωθείς, να διαβάσεις, να διαψεύσεις
όσους σε υποτιμούν, χωρίς φυσικά να χάσεις τις εξόδους
και χωρίς να γίνεις «φυτό»... Αποφασίζεις ότι θα δώσεις
το 100% σου και ό,τι περνάει από το χέρι σου προκειμένου
του χρόνου τέτοια εποχή να περνάς στο «ίδρυμα» των
ονείρων σου και να ζήσεις «από μέσα» τις καταλήψεις
και τις απεργίες, τα πάρτι και τις φοιτητικές εκλογές, και
ας μην καταλαβαίνεις το νόημα όλων αυτών... 

Και ναι, έντεκα χρόνια μετά, το δωδέκατο έτος από
την ώρα που άρχισες τη μαθητική σου πορεία, κάθεσαι
στο τελευταίο θρανίο, κοιτάζεις τους συμμαθητές σου
και αναρωτιέσαι πού θα βρίσκεται ο καθένας του χρόνου

τοβιβλίο.net

206

http://tovivlio.net/


τέτοια εποχή; Σε ποια πόλη, σε ποια σχολή; Σκέφτεσαι
αν θα κρατήσει η φιλία σου, σκέφτεσαι αν το κορίτσι
που σε ενδιαφέρει θα είναι στην ίδια πόλη μπας και κα-
ταφέρεις να της μιλήσεις επιτέλους και αν γίνει απτός ο
πλατωνικός σας έρωτας, σκέφτεσαι αν εκτός από like
στο facebook, θα τους βλέπεις και θα τα λέτε όπως
τώρα... και πώς θα είναι γι’ αυτούς που θα φύγουν μα-
κριά από τους γονείς και τους γνωστούς, πώς θα είναι γι’
αυτούς που δε θα καταφέρουν αυτό που ονειρεύονται,
καθώς και οι απογοητεύσεις είναι μέρος του συστήματος... 

Και ναι, έντεκα χρόνια μετά, σκέφτεσαι αν κι εσύ
όπως ο αδερφός σου, θα καταλήξεις να θεωρείς τις εξε-
τάσεις ως ηλίθιες και αναγκαστικές, ως τον «απόλυτο
διαγωνισμό παπαγαλίας» ή αν μέσω αυτών θα μάθεις τις
αντοχές σου, τις ανοχές σου, τα όριά σου, αν θα βρεις
το παράθυρο στο μέλλον, αν καταφέρεις τον στόχο της
εισαγωγής σε μια Σχολή, τον πρώτο στόχο που εγκαινιάζει
την ενήλικη ζωή σου. Σκέφτεσαι αν οι γονείς σου, μετά
από αυτή τη χρονιά θα είναι περήφανοι για την προσπάθειά
σου, αν θα σε κοιτάνε στα μάτια καθώς συνειδητοποιούν
την αγωνία, την κούραση, την ένταση, τη λαχτάρα για
ένα καλό αποτέλεσμα. Σκέφτεσαι αν μετά από αυτές τις
ψυχοφθόρες εξετάσεις, αντιληφθούν πόσο μεγάλωσες,
πόσο ωρίμασες, πόσο υπεύθυνος έγινες αφήνοντας πίσω
εκείνη την αντιδραστική εφηβεία των άκρων και της συ-
νεχούς μαυρίλας.

Και αυτός ο δωδέκατος χρόνος της σχολικής πορείας,
περνάει. Και αυτή η χρονιά περνάει πραγματικά γρήγορα,
ασυγχώρητα γρήγορα. Και προσπαθείς, αλήθεια, πιέζεσαι
να συγκεντρωθείς, να οργανωθείς -όπως φωνάζουν όλοι
οι καθηγητές- να βρεις το πιο αποτελεσματικό σύστημα.

μονόλογοι

207



Και όσο ζορίζεσαι και ξενυχτάς και όσο κλείνεσαι στους
τέσσερις τοίχους του δωματίου, αργά το βράδυ που όλο
το σπίτι κοιμάται, που και που αφήνεις τον εαυτό σου να
σε φανταστεί φοιτητή στα πανεπιστημιακά έδρανα... Και
πάλι όμως επανέρχεσαι στην πραγματικότητα και στις
μεταφράσεις των αρχαίων, γιατί το άγνωστο δε χαρί-
ζει...

Και όπως περνάει ο χρόνος ο δωδέκατος, φτάνεις
γρήγορα στο Πάσχα και το μυαλό σου έχει γεμίσει με
μαθηματικά, με φυσική και χημεία, με λατινικά, αρχαία
και ιστορία και κοντεύεις να καταρρεύσεις. Και όσο
ακούς την οικονομική κρίση να φουντώνει, τόσο πεισμώνεις
να περάσεις κάπου κοντά στο πατρικό για να βοηθάς
τους γονείς μα και τα αδέρφια. Όσο διαβάζεις εφημερίδες
-γιατί όλοι λένε ότι οι κυριακάτικες βοηθούν με το λεξι-
λόγιο τους στην έκθεση- τόσο βάζεις στόχο να μην απο-
γοητεύσεις τους γονείς σου που επενδύουν σε ιδιαίτερα
και φροντιστήρια και τόσες περισσότερες επαναλήψεις
κάνεις...

Και καθώς περνάει, ο δωδέκατος χρόνος, δε σπαταλάς
τις απουσίες σου, όπως άλλοτε. Τον δωδέκατο χρόνο
του σχολείου τις μαζεύεις, όπως οι εργαζόμενοι, για να
τις «χαλάσεις» στο τέλος, κάνοντας επαναλήψεις και επι-
πλέον διαγωνίσματα. Λύνοντας απορίες και κάνοντας
εξάσκηση όπου νιώθεις πιο αδύναμος. Και φυσικά οι
συμμαθητές κάνουν το ίδιο... Και φυσικά οι τοίχοι του
δωματίου σου φαίνεται ότι στενεύουν, μα όσο πιο στενοί
γίνονται, τόσο πιο πολύ μεγαλώνουν τα όνειρα, οι στόχοι
και οι ελπίδες για ένα καλό αποτέλεσμα... και ας μην
είναι σε ΑΕΙ, αρκεί να σε καλύπτει...

Και να που ήρθαν εκείνες οι τελευταίες μέρες του

τοβιβλίο.net

208

http://tovivlio.net/


δωδέκατου χρόνου... Παραμονές των εξετάσεων... Πα-
ντού ακούς για sos θέματα, συγκρίνεις τι λένε στα φρο-
ντιστήρια και φουντώνεις και αγχώνεσαι... Και από την
άλλη βλέπεις που καλοκαιριάζει και δεν αντέχεις να μα-
ζέψεις τις σκέψεις στο βιβλίο και τα μαθηματικά. Και
όσο και αν προσπαθείς και αν έχεις κοπιάσει όλο τον
χρόνο, τόσο πιο δύσκολο σου φαίνεται να μαζευτείς
αυτές τις τελευταίες μέρες, τώρα που πρέπει να τα δώ-
σεις όλα και να δείξεις για τι προσπαθούσες τόσο καιρό...
Πώς έρχονται όμως όλα; Τόσο γρήγορα φεύγει αυτή η
χρονιά; Η πρώτη μέρα της αντίστροφης μέτρησης
ξεκινά... Η τελική ευθεία. Ο φόβος και ο τρόμος είναι
πλέον εδώ και σε λίγο καιρό και ο δωδέκατος χρόνος
θα είναι μία ανάμνηση... Τα χέρια ιδρώνουν, το μυαλό
θολώνει. Έχεις φάει τα νύχια σου και το μόνο που
εύχεσαι είναι να μην ξεχάσεις τα πάντα. Κάθεσαι και πε-
ριμένεις υπομονετικά και όλο και πιο ανυπόμονα. Να
δεις τα θέματα, να φύγει λίγο το άγχος, να ηρεμήσεις
σιγά σιγά και να βρεις την αναπνοή σου... Οι τρεις ώρες
περνούν και βγαίνεις έξω σαν κοτόπουλο. Βλέπεις τους
υπόλοιπους, αναρωτιέσαι πώς πήγαν, ανοίγεις βιβλία και
σημειώσεις για να δεις τι έκανες. Πας σπίτι και όλοι
ζουν την ίδια αγωνία. Η μαμά έχει ετοιμάσει το αγαπημένο
σου για να σε καλοδεχτεί, να πάρεις δυνάμεις για την ε-
πόμενη δοκιμασία... Και αν είσαι ευχαριστημένος με τις
λύσεις όπως τις δείχνει η ΕΡΤ -επίσημες λύσεις του
Υπουργείου- όντως είναι το αγαπημένο σου φαγητό,
αλλά αν όχι τότε γίνεται το χειρότερο και σε στιγματίζει
-πίστεψέ με για πολλά πολλά χρόνια... Και όπως περνάει
το πρώτο μάθημα, έρχεται το δεύτερο και το τρίτο.
Σχεδόν γίνεται ρουτίνα η διαδικασία. Ξέρεις τη θέση

μονόλογοι

209



σου, έχεις μάθει απ’ έξω τον αριθμό μητρώου σου,
ξέρεις με ποια σειρά θα γράψεις τα θέματα για να
τελειώσεις μέσα στον συγκεκριμένο χρόνο που σου
δίνουν και φυσικά ξέρεις πού θα βρεις μετά τους
κολλητούς για να τα πείτε... Για σένα που αποφάσισες
να δώσεις και τα ειδικά μαθήματα για να μην αποκλείσεις
σχολές και να έχεις περισσότερες επιλογές, λίγος κόπος
ακόμα και λίγες μέρες κλεισούρα, αλλά τελειώνει και
αυτό. Οι μέρες Πανελληνίων που τόσα χρόνια άκουγες
-με δέος- πέρασαν... Γυρίζεις σπίτι και ξαπλώνεις στο
κρεβάτι. Κοιτάζεις το ταβάνι και αναρωτιέσαι πώς έγινε
αυτό; Πώς κύλησε σα νερό ο χρόνος του σχολείου, πώς
τελείωσε και ο δωδέκατος χρόνος με τις πιο επίσημες
εξετάσεις που έχεις δώσει μέχρι τώρα. Αναρωτιέσαι πώς
γίνεται όλα αυτά που μικρός ακόμα άκουγες, να πέρασαν
σα μια στιγμή εμπρός σου... Και αν φάνηκε τόσο λίγο,
συνειδητοποιείς ότι όντως είναι τόσο έντονες οι στιγμές.

Το βράδυ, αυτό που θα είναι το βράδυ που κι επίσημα
θα σφραγίσει τον δωδέκατο χρόνο, κανονίζεις να βγεις
με τους συμμαθητές... Να πας στο στέκι για καφέ ή
μπύρα... Να τους δεις και να συζητήσετε για το μηχανο-
γραφικό, για τις επιλογές σχολών στην αρχή και μετά να
δώσεις υποσχέσεις για αιώνιες φιλίες που θα κρατήσουν
όπου και αν βρεθείτε όπως γίνεται στις ταινίες και τα
σήριαλ. Σχεδιάζετε reunion σε συγκεκριμένες ημερομηνίες
και εννοείται ότι μέσω skype θα τα λέτε από όλες τις
πλευρές της Ελλάδας. Άλλοι θα είναι σίγουροι ότι έ-
πιασαν τον στόχο, άλλοι θα αμφιβάλλουν αν απέδωσαν
όσο περίμεναν και άλλοι, άλλοι θα έχουν παραιτηθεί
της προσπάθειας γιατί ποτέ δεν μπήκαν στη λογική της
αποστήθισης και παπαγαλίας... Μα όλοι ικανοποιημένοι

τοβιβλίο.net

210

http://tovivlio.net/


από τις επιλογές τους, ο καθένας -δικαιωμένοι κανείς
δεν ξέρει- θα γίνετε μια παρέα και θα θυμηθείτε όλες
εκείνες τις στιγμές, όλα τα περιστατικά που περάσατε
μαζί αυτά τα δώδεκα χρόνια του σχολείου, θα γελάσετε,
θα συγκινηθείτε, θα αναπολήσετε τις δυσκολίες, τις απο-
γοητεύσεις, τους ξινούς καθηγητές μα κι εκείνους που
ήταν πάντα δίπλα σας, ήταν μαζί στην πενθήμερη και
ήταν πάντα πιο ελαστικοί...

Και καθώς οι μέρες περνούν και η αγωνία αυξάνει
περιμένοντας τα αποτελέσματα -που όσο και αν δεν το
καταλαβαίνεις τώρα είναι απλά νούμερα-, όλο και πε-
ρισσότερο αμφισβητείς την επιτυχία, όλο και περισσότερο
ψάχνεις εναλλακτικές, όλο πιο πολύ σκέφτεσαι τι θα έχει
μέλλον σε αυτή την κρίση... Και ενώ περιμένεις, ακούς
πως αύριο στο σχολείο σου βγαίνουν οι βαθμοί... Και
τρέχεις πρωί πρωί με όλους τους φίλους να δεις με τα
μάτια σου πόσο απέδωσαν οι κόποι ή πόσο σε χαντάκωσαν
οι βαθμολογητές. Και όλοι μαζί, χαρούμενοι ή λιγότερο,
απογοητευμένοι ή ανακουφισμένοι, πάλι στο στέκι θα
καταλήξετε να σκέφτεσαι τι άλλο θα μπορούσες να έχεις
κάνει -μα μια συμβουλή: ποτέ μην το σκεφτείς αυτό για-
τί ο χρόνος δε γυρνά και απλά χάνεις κι άλλο χρόνο με-
τανιώνοντας- και σκέφτεσαι τις άλλες επιλογές μετά το
σχολείο. Και τι έγινε; Με ένα μεταπτυχιακό και κατατα-
κτήριες όλα τα όνειρα πάλι πραγματικότητα γίνονται.

Εκείνη ακριβώς τη στιγμή, τη στιγμή που αφήνεις
πίσω το σχολείο, τη στιγμή που στο μυαλό σου βρίσκεται
το θα και υπολογίζεις με βάση τα μόρια, ποια πόρτα θα
περάσεις τον Σεπτέμβρη, εκείνη ακριβώς τη στιγμή, να
ξέρεις ότι τελειώνει ο δωδέκατος χρόνος του σχολείου.
Εκείνο το λεπτό που το μυαλό σου γεμίζει από ιδέες για

μονόλογοι

211



το μέλλον, από όνειρα, από φιλοδοξίες και σκέφτεσαι τι
άλλο μπορείς να κάνεις, και υπολογίζεις πώς και πού και
τι σε συμφέρει να δηλώσεις, εκείνη τη στιγμή που μπρο-
στά σου ανοίγονται τα προγράμματα σπουδών σχολών
με βαρύγδουπα ονόματα και μαθήματα που ποτέ δεν
είχες ακούσει, εκείνο ακριβώς το λεπτό, κλείνει ο κύκλος
και τα δώδεκα χρόνια που πέρασες στις σχολικές
αίθουσες και ακόμα και ο πιο στριμμένος καθηγητής,
αυτός που σε είχε «στο μάτι», να που τώρα φαίνεται πιο
γλυκός και να που ξαφνικά όσο περνούν τα χρόνια, από
την ώρα που άφησες πίσω το σχολείο, τα δώδεκα χρόνια
της ζωής σου που πέρασες εκεί, θα είναι τα καλύτερα
και δε θα τα άλλαζες ποτέ!

Βασιλική Π.

τοβιβλίο.net

212

http://tovivlio.net/


Πίσω απ’ την πόρτα

Φοβάμαι. Βρίσκομαι κλειδωμένη σ’ ένα δωμάτιοκαι φοβάμαι. Κανείς δεν εμφανίζεται να μουπιάσει το χέρι. Μήπως φταίει που τους έδιωξα
όλους; Αυτό κάνω πάντα, αυτό έκανα και στον Χρήστο
και στην Κατερίνα και στη Δανάη. Σε όλους.

Μα, τι ακούγεται; Η πόρτα τρίζει. Κάποιος προσπαθεί
να ανοίξει. Όχι, όχι, δε θέλω να με βρουν. Δε φοβάμαι
πια τη μοναξιά, τους ανθρώπους πίσω από την πόρτα
φοβάμαι. Μια κλειστή πόρτα όλη μου η ζωή. Μια
κλειστή πόρτα που δεν αφήνει κανέναν να μπει, μόνο -αν
τολμά- να κοιτάξει από την κλειδαρότρυπα. Μια κλειστή
πόρτα φτιαγμένη από ατσάλι. Τόσο ανθεκτική, όσο η
καρδιά μου. Φαινομενικά. Η φωτιά όλα τα λιώνει, το
ατσάλι μου ποτέ δεν είχε ελπίδα. 

Η πόρτα ανοίγει. Δεν είναι κανείς. Κρύβεται; Γιατί
κρύβεται; Η μαμά συνήθιζε να λέει πως όλοι έχουμε τον
φύλακα άγγελό μας. Αν ήταν εδώ, θα μου έλεγε πως
αυτός άνοιξε την πόρτα. Μα δεν είναι.

Σηκώνομαι και την κλείνω. Καλύτερα έτσι. Νομίζω
αυτή είναι η πρώτη απόφαση που πήρα μόνη μου. Οι
αποφάσεις είναι περίεργο πράγμα. Υπάρχουν άνθρωποι
που αποφασίζουν για τα πάντα χωρίς την παραμικρή
βοήθεια. Δεν τους μοιάζω. Ό,τι απόφαση πήρα στη ζωή
μου μού την επέβαλαν άλλοι. Πίστευα πως ήταν δικιά
μου επιλογή, γιατί έτσι ήθελαν να νομίζω. Τους διώχνω
όλους και γιατί; Επειδή δεν ταιριάζουν στις προδιαγραφές

213



των ανθρώπων χωρίς πρόσωπο. Αυτών που νομίζω πως
μ’ αγαπάνε επειδή με προστατεύουν. Επειδή με κρατούν
φυλακισμένη. Έχω γίνει ένα μαζί τους. Και μένω μόνη.
Το χειρότερο όμως ξέρεις ποιο είναι; Ότι μ’ αρέσει.

Πηγαίνω στη μέση του δωματίου. Κλείνω τα μάτια.
Σκοτάδι. Τι σημαίνει σκοτάδι; Η απουσία του φωτός. Η
ηθελημένη απουσία της συνείδησης. Της δικιάς μου συ-
νείδησης. Το alter ego μου. Είναι τόσο όμορφο να μη
σκέφτεσαι τίποτα. Απλά να χάνεσαι στον δικό σου
κόσμο. Εκεί που όλα είναι δυνατά. Εκεί που οι φωνές δε
σου ουρλιάζουν τι πρέπει να κάνεις. Εκεί που απλά
μπορείς να είσαι εσύ. Χωρίς μάσκες, χωρίς μακιγιαρισμένα
προσωπεία. Το σκοτάδι σου επιτέλους σε αρμονία με το
είναι σου. Το σκοτάδι σου είναι εσύ.

Τώρα θα ήθελα πίσω αυτούς που έδιωξα. Να τους
δείξω ποια είμαι, να τους ζητήσω συγγνώμη, να πανηγυ-
ρίσουμε τα σκοτάδια μας. Κι αν εμφανιστούν οι άνθρωποι
χωρίς πρόσωπο; Θα τους πάρω από το χέρι και θ’
αφήσω το σκοτάδι να σκορπιστεί στο δωμάτιο. Να το
δουν, να το δεχτούν.

Μα αυτοί είναι, αυτοί άνοιξαν την πόρτα. Τώρα
μπορώ να τους δω καθαρά. Τώρα επιτέλους μπορώ να
διακρίνω τα χαρακτηριστικά τους. Μου χαμογελάνε.
Βλέπω το σκοτάδι τους. Έρχεται να συναντήσει το δικό
μου.

Χριστίνα Κωνσταντουδάκη

τοβιβλίο.net

214

http://tovivlio.net/


Άνθρωποι χαμαιλέοντες
Δείχνουν πολλοί καλοί άνθρωποι εκεί έξω.
Καλοσυνάτοι, δοτικοί, χαμογελαστοί.
Μιλάνε ωραία, κυρίως ενθαρρυντικά, αφού πάντα έχουν
λύση για κάθε σου πρόβλημα.
Σε κερδίζουν αμέσως και μακαρίζεις όσους βρίσκονται 

δίπλα τους.
Πέφτεις στην παγίδα.
Κρίνεις μόνο από αυτό που βλέπεις, από αυτό

που νιώθεις καθώς μιλάς μαζί τους.
Κάποιοι δε, είναι τόσο πειστικοί, που τους θαυμάζεις
και τους δίνεις τα εύσημα που κατάφεραν και στάθηκαν 

όρθιοι από τις μπόρες της ζωής τους.
Εκείνοι, οι καλοί άνθρωποι, που αλλάζουν σαν τους

χαμαιλέοντες.
Που σαν επιστρέφουν στα σπίτια τους δε θυμίζουν σε

τίποτα από αυτό που είδες και θαύμασες.
Εκείνοι, οι καλοί άνθρωποι, που όλο και πληθαίνουν.
Απόρροια της πλαστικής εποχής;
Έρμαια παιδικών απωθημένων;
Φυτεμένη ανασφάλεια από σπόρους που κάποιοι, κάπου,
κάποτε φυτέψανε άθελά τους ή ηθελημένα;
Ευχή και κατάρα να διαιωνιστεί το είδος;
Ό,τι και αν είναι εκείνοι, οι καλοί άνθρωποι, πληγώνουν
ψυχές, σαρώνουν όνειρα, δημιουργούν δάκρυα

και αδικία.
Κυρίως αυτό.

215



Μιαν αδικία που πνίγει αφού κανείς δε σε πιστεύει
αν κάνεις και τους αμφισβητήσεις.

Δε γίνεται αυτοί οι τόσο καλοί άνθρωποι που δείχνουν 
εκεί έξω να είναι κάτι άλλο.
Νομίζεις γνωρίζουν όλοι τι σημαίνει «χαμαιλέοντας»; 
Φευ.

Νεφέλη Πόπη Ζάνη

τοβιβλίο.net

216

http://tovivlio.net/


Τις πταίει;
Σκέψεις σκόρπιες στον νου, 
εικόνες παντού.
Από κάπου να πιαστείς 
κάτι για να πεις.
Φταίει η εποχή;
Αποκαλόκαιρο, 
αρχές του φθινοπώρου. 
Ο καιρός άστατος,
όπως κι οι ζωές μας.
Πώς να συνταιριάξεις λέξεις,
πώς να γεννήσεις μια ιστορία,
όταν η δική σου
τείνει να γίνει τραγωδία;
Από πού να πιαστείς
και ποιο χέρι να δώσεις;
Παντού κατήφεια
ολούθε ανασφάλεια.
Παιδιά με όνειρα
και όρεξη για δημιουργία.
Έτοιμα να πετάξουν
και ν’ απογειωθούν.
Κι οι μεγάλοι έχουν φροντίσει
να τους κόψουν τα φτερά·
δε χρειάζονται πια «τρελοί»
με όνειρα πολλά.
Χέρια χρειάζονται

217



χέρια εργατικά.
Οι σκέψεις απαγορεύονται,
εκτός αν είναι στα κουτιά.
Ιστορίες ξαναγράφονται
καταπώς συμφέρουν.
Λαοί αποδεκατίζονται...
Τι κι αν υποφέρουν...
Ένας τρελός
ή ένας Χριστός
να δώσει μια κλωτσιά στο συμφέρον
και να χαρίσει φως κι ελπίδα.
Να τι χρειάζεται ο κόσμος τούτος σήμερα,
μήπως και λασκάρουν τα γρανάζια
της μηχανής που έχουν στήσει και κινούν
οι έχοντες κι οι κατέχοντες,
να προχωρήσει τούτη η ζήση...

Αθηνά Μαραβέγια

τοβιβλίο.net

218

http://tovivlio.net/


Αντίο

Οι λέξεις μου στέρεψαν, παρόλο που οι σκέψειςμού φαίνονται Γολγοθάς. Φτωχή η γλώσσαμπροστά στα συναισθήματα. Μέρες, άτομα,
συνήθειες που θύμιζαν γιορτή, τώρα έγιναν αλυσίδες
που με κρατούν στην κόλαση που άφησες. Όλα είναι
ίδια, μα τόσο διαφορετικά. Και καθώς αντικρίζω την
ωμή πραγματικότητα να κατακλύζει όλο μου το είναι,
άοπλος σε βλέπω να δραπετεύεις, σα φύλλα που το
αγέρι άρπαξε και εγώ σε χαζεύω με δεμένα τα χέρια κα-
θώς αγγίζεις τον ορίζοντα. Αντίο λοιπόν, και για τους
δύο μας αποχωρώ. Αφήνω τον προβλεπόμενο χειμώνα
να ενταχθεί, δε θα μεθώ άλλο με παραισθήσεις. Ελπίζω
πως θα ξαναϊδωθούμε κάποια απρόσμενη ανοιξιάτικη
μέρα. Μέχρι τότε να πεις στους μακρινούς αυτούς ορί-
ζοντες να σε προσέχουν. Ότι μακριά ένα άστρο τούς ζη-
λεύει και πόσο τυχεροί είναι που σε έχουν.

Μαρίνος Αχιλλέως

219



Όπως όλοι οι άνθρωποι...

Είδε την τελευταία ακτίνα φωτός σε ένα μουντόκαι βουβό δωμάτιο. Ύστερα άφησε την τελευταίατου πνοή, όπως την αφήνουν όλοι οι άνθρωποι.
Πέθανε ένα συννεφιασμένο απόγευμα, όπως πεθαίνουν
όλοι οι άνθρωποι.

Έζησε μια ζωή για την οποία δε θα γράψει κανένας
ποιητής, όπως ζουν όλοι οι άνθρωποι, ή τουλάχιστον η
συντριπτική τους πλειοψηφία. Κι όμως, αυτός ο άνθρωπος
έκανε κάτι εντελώς διαφορετικό από αυτό που κάνουν
όλοι οι άνθρωποι όταν αντικρίζουν για πρώτη και
τελευταία φορά τον θάνατο.

Χαμογέλασε! Κι ο Θάνατος σάστισε για λίγο κι
έσμιξε τα βλέφαρά του κοιτάζοντάς τον επίμονα.

–Γελάς;
–Γελάω.
–Γιατί;
–Γιατί σε βλέπω και σε λυπάμαι... Κι αν νομίζεις πως

έχω την ανάγκη σου, κάνεις λάθος!
–Πώς;
–Δε σε έχω ανάγκη!
–Ξέρεις ποιος είμαι εγώ; τον ρώτησε με ύφος άγριο,

κανείς άλλωστε μέχρι σήμερα δεν είχε τολμήσει να του
χαμογελάσει τόσες χιλιάδες χρόνια που έκανε αυτή τη
δουλειά. Απολύτως κανείς!

–Ξέρω, του απάντησε λακωνικά.
–Και δε με φοβάσαι;

220



Εκείνος ξέσπασε σε γέλια.
–Να σε φοβηθώ; Γιατί; Αφού σε λίγο δε θα υπάρχεις

για μένα κι εγώ δε θα υπάρχω για σένα. Μέσα στην αι-
ωνιότητα θα συναντηθούμε για ελάχιστες στιγμές και
ύστερα ο καθένας θα πάρει τον δρόμο του, τι κακό
μπορείς να μου κάνεις για να σε φοβηθώ;

–Μα ήρθα για να σου πάρω τη ζωή.
–Μπα, αυτό δεν μπορείς να το κάνεις, τη ζωή μου

ήδη την έχω χάσει, έπρεπε να έρθεις λίγο πριν!
–Με κοροϊδεύεις; Εγώ παίρνω τις ζωές των ανθρώπων

και τις οδηγώ εκεί που πρέπει να πάνε.
–Αφού πριν αφήσω την τελευταία μου ανάσα είχα

ζωή, πώς μου την πήρες; Μόλις έφυγα από τη ζωή εμ-
φανίστηκες.

–Δε θα μείνουμε στις λεπτομέρειες, η ουσία είναι
πως όταν εμφανίζομαι εγώ, εξαφανίζεται η ζωή. Εγώ
είμαι το τέλος.

–Αν νομίζεις πως έτσι είναι δε θα διαφωνήσω μαζί
σου, δεν υπάρχει λόγος άλλωστε για να σε πείσω. Αλλά
να ξέρεις πως ήδη είχε χαθεί η ζωή μου, όταν ήρθες, και
σε λίγο θα έχω φύγει γι’ αλλού, οπότε δε θα τα λέμε για
πολύ ακόμα! Μάλλον έχεις μεγάλη ιδέα για τον εαυτό
σου!

–Μη με κάνεις να θυμώσω, γιατί ούτε κι εγώ δεν
ξέρω τι θα κάνω...

–Τι μπορείς να κάνεις τώρα πια, ταλαίπωρε φίλε μου;
Ό,τι μπορούσα να χάσω, το έχασα, τώρα πια δεν έχει
απομείνει τίποτα παρά μια μικρή ιδέα της ύπαρξής μου
που χάνεται κι αυτή σιγά σιγά στο τίποτα. Και μαζί της
θα χαθεί και η ανάμνησή σου! Αλλά... τώρα που το σκέ-
φτομαι καλύτερα, δεν έχασα κάτι, μάλλον κέρδισα. Και

μονόλογοι

221



πριν με ρωτήσεις τι κέρδισα, άσε με να σου το πω απλά
και με δυο λέξεις: Αποστολή εξετελέσθη! Γεννήθηκα
στον κόσμο, έκανα ό,τι ήταν γραφτό να κάνω κι ό,τι
ήθελα εγώ να κάνω, τα κατάφερα μια χαρά κι όταν δεν
υπήρχε τίποτα άλλο, απλώς έφυγα! Κι ήρθες εσύ τάχα
μου να με πάρεις. Νομίζεις. Μονάχος έφυγα αν θες να
ξέρεις.

–Παραμύθια. Όλα αυτά που λες είναι παραμύθια για
να ξορκίσεις τον φόβο σου.

–Μα δε φοβάμαι πια. Η αλήθεια είναι πως το μόνο
συναίσθημα που νιώθω είναι η λύπηση για σένα... που
νομίζεις πως είσαι σημαντικός! Ακόμα δεν έχεις καταλάβει
πως στην πραγματικότητα είσαι ανύπαρκτος; Πως
υπάρχεις μόνο μέσα στον φόβο των ανθρώπων και
πουθενά αλλού;

–Πάψε! Δεν ξέρεις τι λες. Θα με κάνεις να αντιδράσω
άσχημα.

–Ηρέμησε, φίλε μου. Δεν μπορείς να κάνεις τίποτα
και το ξέρεις. Φίλε μου;... Νομίζω πως θα μπορούσαμε
να γίνουμε φίλοι...

–Εγώ δεν μπορώ να γίνω φίλος με κανέναν!
–Ρητορική ήταν η ερώτησή μου. Για να κάνεις φιλίες

πρέπει να υπάρχεις... κι εσύ δεν υπάρχεις. Άσε που
πρέπει να νοιάζεσαι για τον φίλο σου κι εσύ δε νοιάζεσαι
για κανέναν! Ξέρεις γιατί;

–Γιατί;, ρώτησε ο Θάνατος απορημένος με την αυ-
θάδεια που πρώτη φορά συναντούσε σε άνθρωπο και
μάλιστα πεθαμένο.

–Γιατί εσύ νομίζεις πως θα υπάρχεις για πάντα.
Κανένας δε θέλει για φίλο κάποιον με τόση αλαζονεία
μέσα του! Και το κακό με σένα είναι πως το πιστεύεις

τοβιβλίο.net

222

http://tovivlio.net/


αυτό και δε δέχεσαι καμία αμφισβήτηση...
–Τώρα άρχισες τις σοφιστείες, του είπε και γέλασε

τρανταχτά με τη βροντερή φωνή του.
–Μπορεί. Αλλά να ξέρεις πως αν κάποτε χαθούν

όλοι οι άνθρωποι, θα χαθείς κι εσύ μαζί τους... Τίποτα
δεν μπορεί να υπάρχει για πάντα! Κι αν θες θα σου πω
ένα μυστικό. Κανένας άνθρωπος δε σε φοβάται, εκείνο
που φοβούνται είναι την αλλαγή!

–Τι είναι αυτά που λες τώρα;
–Την αλλαγή, άκου με που σού λέω.
–Δηλαδή όταν κάποιος αφήνει τα εγκόσμια, εκείνο

που φοβάται είναι πως κάτι θα αλλάξει; Κι όχι πως
αφήνει πίσω του αγαπημένα πρόσωπα και πράγματα;
Είσαι τρελός μάλλον!

–Μπορεί να το σκεφτεί αυτό, αλλά μάθε πως εμείς οι
άνθρωποι είμαστε πολύ εγωιστές. Στο τέλος εκείνο που
μας νοιάζει περισσότερο είναι ο ίδιος μας ο εαυτός. Άλ-
λωστε μόνος του γεννιέται καθένας και μόνος του τραβάει
το δρόμο που τραβώ κι εγώ τώρα. Ούτε παιδιά ούτε
συγγενολόγια μπορούν να αλλάξουν τη ρότα μου τώρα
πια. Οπότε, σου το λέω και βάλ’ το καλά στο μυαλό
σου, δε σε φοβάμαι καθόλου, για την ακρίβεια ούτε καν
σε λογαριάζω, εκείνο όμως που με απασχολεί είναι το
πού πάω... αν πάω κάπου δηλαδή που είναι το πιθανότε-
ρο!

–Θα αστειεύεσαι βέβαια! Ξέρεις πόσοι και πόσοι
έχουν βρεθεί στη θέση σου; Κι όλοι μόλις με αντίκριζαν
πάγωναν, τους έπιανε ταραχή κι έχαναν τα λόγια τους!
Σαν τα παγωμένα αγάλματα το καταχείμωνο ήταν όλοι
τους.

–Μπορεί. Αλλά να ξέρεις πως οι άνθρωποι εξελίσσονται,

μονόλογοι

223



οπότε να περιμένεις εξελίξεις κι εδώ! Δε θα μου κάνει
καθόλου εντύπωση αν κάποια στιγμή σε αχρηστεύσουνε
τελείως κι όταν σε αντικρίζουν να σε δείχνουν ειρωνικά
με το δάχτυλο και να ξεσπάνε σε γέλια.

–...., κάτι πήγε να πει, αλλά κατακοκκίνισε και η
οργή του δεν τον άφησε να βγάλει λέξη.

–Α, και για να μην ξεχάσω! Επειδή ως θάνατος
είσαι... αθάνατος, όσο και να θες να γίνεις χρήσιμος, για
τον εαυτό σου εννοώ, και μέρος του φυσιολογικού
κύκλου της ζωής, δε θα τα καταφέρεις ποτέ! Είσαι
χρήσιμος μόνο για τους άλλους, γιατί κλείνεις τον κύκλο
της δημιουργίας. Κάθε τι που γεννιέται στη φύση πεθαίνει,
εκτός από σένα φίλε μου, οπότε μάλλον δεν ανήκεις στη
φύση, δεν ανήκεις δηλαδή στον δικό μου κόσμο, ίσως
μόνο οι υπηρεσίες σου να ανήκουν. Απλώς κάποια
στιγμή θα πάψεις να υπάρχεις, χα, χα, χα... Ούτε ένα
φυσιολογικό θάνατο δε θα έχεις, σκέψου το λίγο! Εσύ
για σένα είσαι... άχρηστος, είπε και ξέσπασε σε γέλια! Και
τώρα, κάνε μου τη χάρη και παραμέρισε λιγάκι, έχω
δρόμο μπροστά μου.

Ο Θάνατος έμεινε αποσβολωμένος να τον κοιτάζει
να χάνεται στο τίποτα. Τέτοια αυθάδεια δεν είχε
συναντήσει ξανά ποτέ!

Αυτή είναι μια αληθινή ιστορία, αλλά καταλαβαίνω
πως είναι δύσκολο να την πιστέψει κανείς. Άλλωστε δε
θα τη βρείτε γραμμένη σε κανένα βιβλίο, ούτε πρόκειται
ποτέ να σας την ιστορήσει κάποιος άνθρωπος. Η αλήθεια
είναι πως μου την εκμυστηρεύτηκε ένα άγριο χειμωνιάτικο
βράδυ ο ίδιος ο Θάνατος που είχε σκοπό να με πάρει
κοντά του, αλλά μόλις με είδε να του χαμογελάω σάστισε

τοβιβλίο.net

224

http://tovivlio.net/


κι έκανε πίσω. «Μα τι γίνεται...», είπε, «δεν είστε στα
καλά σας εδώ χάμω κι αντί να με φοβάστε μου χαμογε-
λάτε...». Δεν μπορώ να εξηγήσω το γιατί, αλλά ήμουν
απολύτως ψύχραιμος μόλις τον αντίκρισα και με απόλυτη
ηρεμία του απάντησα πως δεν τον φοβάμαι. Να τον φο-
βηθώ; Γιατί; Αφού σε λίγο δε θα υπήρχε για μένα κι εγώ
δε θα υπήρχα για εκείνον. Μέσα στην αιωνιότητα θα συ-
ναντιόμασταν για ελάχιστες στιγμές και ύστερα ο καθένας
θα έπαιρνε τον δρόμο του, τι κακό μπορούσε να μου
κάνει για να τον φοβηθώ; Ένας απλός άνθρωπος είμαι
άλλωστε, όπως όλοι οι άνθρωποι...

Κώστας Θερμογιάννης

μονόλογοι

225



Πέρασμα

Σωπαίνω κι ακούω. Ακούω μουσικές από μια κά-μαρα, που έμεινε για χρόνια κλειστή. Γνώριμεςμελωδίες στ’ αυτιά μου. Ακούς; Συνθέσεις της
μικρής μας Άννας, θαρρώ, στο καινούριο πιάνο που της
πήραμε για τα γενέθλιά της. Δεν πρόλαβε. Δεν προλά-
βαμε... 

Δυναμώνουν οι μουσικές της. Φωνάζουν στο μυαλό
μου. Ήχοι ανυπόφοροι. Κραυγές τώρα! Πες της να
πάψει. Θέλω να πάψει. Τώρα! Με πονάει! Με βασανίζει!
Πονάω! Φοβάμαι! Κι εσύ; Δε φοβάσαι; Αν δε νιώθεις
τον φόβο να σου τσακίζει τα κόκκαλα, είσαι ευτυχισμένη.
Πες μου πως είσαι ευτυχισμένη. Και τότε δε θα φοβάμαι
πια. Δε θα πονάω. Στ’ ορκίζομαι.

Κοντά μου έλα. Πάμε μια βόλτα να μυρίσουμε τα
γιασεμιά που μόλις άνθισαν. Γεννήθηκαν μόλις. Κοίτα...
Κοίτα πώς χορεύουν στο ανοιξιάτικο αεράκι. Πόσο εύ-
θραυστα... Πόσο αδύναμα! Ζωντανά! Σαν κι εσένα... Ό-
μορφή μου, ψυχή δική μου. Σ’ αισθάνομαι ακόμα. Αι-
σθάνομαι, ακόμα...

Μίλα μου. Θέλω ν’ ακούω τη φωνή σου. Κάποια
άλλη φωνή μ’ εμποδίζει να σ’ ακούσω. Γίνεται πιο
δυνατή τώρα! Δεν καταλαβαίνω τι λες! Μη φωνάζεις!
Δεν αντέχω! Κλείσε το παράθυρο! Δεν αντέχω! Κλείσε
την πόρτα! Δεν αντέχω τίποτα ν’ ακούω! Δε θέλω να μου
μιλάς πια! Φτάνει! Αρκετά! Άφησέ με! Άσε με να φύγω!
Να φύγω όσο πιο γρήγορα! Να μην αισθάνομαι. Να μη

226



λυπάμαι πια...
Εσύ; Με λυπάσαι; Δακρύζεις; Κι εγώ. Λυπάμαι τόσο

πολύ για όλα. Καταπίνω τις πίκρες της ζωής μας. Παλεύω
να τις χωνέψω. Με πνίγουν. Μα μόνο όταν τελειώσει, θ’
αρχίσει πάλι. Η ζωή μου κι η ζωή σου. Η ανάσα μου κι
η ανάσα σου. Ο πόνος μου κι η χαρά σου. Το τέλος μου
κι η αρχή σου. Μόνο τότε θα ησυχάσω και θα ησυχάσεις.
Στο άγνωστό μας...

Και θα ’ναι γαλήνια... Σαν τη θάλασσα σε απανεμιά.
Σα βρέφος στον γλυκό του ύπνο. Σαν την πρώτη στιγμή
που σ’ αντίκρισα. Θυμάσαι; Έλα να δούμε τ’ αστέρια.
Αμέτρητα. Χρωματιστά.

«Έχουν τ’ άστρα χρώμα;» ρώτησες.
«Χρώμα τα πάντα έχουν. Αρκεί να ’σαι εκεί να το

δεις. Να το μυρίσεις.»
«Έχει το χρώμα μυρωδιά;»
«Μυρωδιά τα πάντα έχουν. Αρκεί να ’σαι εκεί να σε

διαπεράσει. Να τη γευτείς.»
«Έχει η μυρωδιά γεύση;»
«Γεύση τα πάντα έχουν. Αρκεί να ’σαι εκεί να τη

νιώσεις. Αρκεί να ’σαι εκεί.»
«Ζωντανός;»
«Ζωντανός μπορείς να δεις, να μυρίσεις, να γευτείς,

ν’ ακούσεις.»
«Τι;»
«Ήχο τα πάντα έχουν, για να μας μιλούν.»
Ξέρω καλά, βαθιά μέσα μου, πόσο αφιλόξενο, πόσο

σύντομο μπορεί να γίνει το πέρασμα... Στην αιωνιότητα.
Εσύ δε με φοβίζεις πια. Δεν έχεις όψη, μορφή. Ουσία,
αίμα δεν έχεις. Έχεις το τίποτα. Το αφιλόξενο, το
σύντομο. Δεν έχεις τίποτα, θάνατε. Έχω το για πάντα.

μονόλογοι

227



Έχω, ακόμα...
Αφήνομαι και σ’ αφήνω, αγαπημένη. Φεύγω, για να

μη μείνεις άλλο. Φεύγω, για να φύγεις...
Μ’ αρέσει εδώ. Είναι ήσυχα. Βουλιάζω σε άμμο κι

ευτυχία. Κι είναι ήσυχα. Η φωνή της θάλασσας γαληνεύει
την ψυχή μου ως τα βάθη της. Κι είναι απέραντες κι οι
δυο. Μ’ αρέσει εδώ. Βλέπω τον εαυτό μου. Βλέπω. Κι
ησυχάζω. Βλέπω. Κι αναγνωρίζω. Αναδύομαι. Ανασταί-
νομαι. Ανασαίνω. Ανακουφίζομαι απ’ το παρελθόν μου.
Κι αναδύομαι. Μ’ αρέσει εδώ. Είναι ήσυχα. Κι ησυχά-
ζω.

Ησύχασα...
Στέλλα Κουρμούλη

τοβιβλίο.net

228

http://tovivlio.net/


Βαλσαμωμένος
Τίποτα το ιδιαίτερο δε θα συμβεί και σήμερα
εγώ θα εξακολουθήσω να κάνω τον γελωτοποιό
εσείς θα χειροκροτήσετε κατενθουσιασμένοι
με αυτό το παρατεταμένο χειροκρότημα,
που καλεί τον καλλιτέχνη ξανά και ξανά στη σκηνή
εγώ βέβαια δεν είμαι καλλιτέχνης
μόνο ένας απεγνωσμένος αλήτης του δρόμου
ένας παλιάτσος πολύ αστείος, που σας κάνει και γελάτε
άθλιος αρκετά ώστε να εξευτελίζομαι για μια μπουκιά ψωμί
και μια γωνιά όπου θα στέκομαι έως ότου με καλέσετε.
Δε λέω μου ταιριάζουν ετούτα τα σχοινιά
της μαριονέτας, που μου φορέσατε
καλύτερα να με σέρνετε εσείς
παρά να σέρνομαι μόνος μου
μου αρκεί και το ξεροκόμματο, που μου δίνετε
δε θα πεθάνω έτσι της πείνας
δε θα με βρουν παγωμένο σε καμιά γωνιά του δρόμου.
Ας είστε καλά εσείς, που με μαζέψατε
κι εγώ το μόνο, που χρειάζεται να κάνω
είναι να ανεβαίνω σε αυτό το βάθρο, που μου στήσατε
μου θυμίζει ικρίωμα ξέρετε
και να χοροπηδάω τραγουδώντας και γελώντας
κάτω από το σκοινί, που κρεμάστηκε η αξιοπρέπειά μου.
Ας είστε όμως καλά εσείς, που με μαζέψατε
και να είστε σίγουροι πως δεν είμαι από αυτούς,
που δαγκώνουν το χέρι που τους ταΐζει.

229



Ήταν το πρώτο, που μου έμαθαν από παιδί
να μη ρωτάω επίσης για το πώς και το γιατί
είμαι επομένως άρτια εκπαιδευμένος.

Άννα Ρουμελιώτη

τοβιβλίο.net

230

http://tovivlio.net/


Όνειρα γεμάτα χρώμα

Κλείνω τα μάτια. Τα όνειρά μου είναι γεμάταχρώματα. Όλες οι αποχρώσεις της παλέταςγυρίζουν γύρω μου, με περικυκλώνουν, με
μπερδεύουν, με ζαλίζουν. Με κάνουν χαρούμενη. Χάνομαι. 

Το γαλάζιο της αγαπημένης μου θάλασσας. Το
πράσινο των ανοιξιάτικων φύλλων. Το κόκκινο των κε-
ρασιών και το πορτοκαλί των μανταρινιών. Το ροζ των
πανσέδων και το λευκό του γιασεμιού. Το μωβ του νη-
σιώτικου ηλιοβασιλέματος. Το χρυσαφί του ήλιου και
το ασημί των αστεριών. Το πινέλο μου παίρνει πότε απ’
το ένα και πότε απ’ το άλλο, χωρίς να ξεπλυθεί. Ανακα-
τεύονται όλα μεταξύ τους. 

Εικόνες της πραγματικότητας μπερδεύονται με εικόνες
της φαντασίας μου και δημιουργούν κάτι παράξενο πάνω
στον καμβά. Είναι όμορφο, συνειδητοποιώ. Μαγεία.
Λίγες σταγόνες χρώμα μαγικά προσθέτουν χαρά στη
ζωή μας. Είναι στ’ αλήθεια περίεργο. 

Χάνομαι στη φαντασία. Τα όνειρά μου είναι γεμάτα
χρώματα. Ανοίγω τα μάτια. Μαύρο.

Ελένη-Χριστίνα Γκαμπούρα

231



Οι αόρατοι ήρωες

Οι θαρραλέοι άνθρωποι δεν είναι αυτοί που πο-λέμησαν. Είναι αυτοί που θυσιάστηκαν, πουέπνιξαν κρυφά την αβεβαιότητά σου με τις
πράξεις τους. Δε ζητάνε ένσημα, το χαμόγελό σου ανα-
ζητούν μοναχά. Οι θαρραλέοι άνθρωποι δε χτίζονται,
γεννιούνται και τους αναγνωρίζεις απ’ το χαμόγελο.
Λάμπει η καρδιά τους μέσα από αυτό, καθώς τα μάτια
τους είναι τόσο κενά. Χάνονται στις σκέψεις τους και
διασκεδάζουν με τη μιζέρια τους. Βάφουν τη νύχτα με
το χρώμα των ματιών σου και χαζεύουν τον ουρανό ως
τα ξημερώματα. Οι θαρραλέοι είναι εκεί κι ας μην τους
βλέπεις. Μονάχα η έλλειψή τους από τη ζωή σου σε
κάνει να αντιληφθείς πόσα έχουν κάνει. Είναι υπεράν-
θρωποι, χρωματίζουν αυτόν τον άχαρο Γολγοθά που
κρύβεις και ας είναι χαμένοι στον δικό τους λαβύρινθο.
Ζουν το σήμερα, δεν υπάρχει αύριο. Φωτογραφίζουν
κάθε στιγμή και χαράζουν κάθε σου λέξη στην ψυχή
τους. Είναι ποιητές της νύχτας, άστεγοι από συντροφιά
και η μαγεία λάμπει στα μάτια τους. Αυτοί οι θαρραλέοι
δε θα γραφτούν στην ιστορία, άγνωστοι θα παραμείνουν,
σαν αόρατοι ήρωες της ζωής μας.

Μαρίνος Αχιλλέως

232



Άλλο το ένα, άλλο το άλλο

Mη φωνάζεις, άνθρωπέ μου, μίλα πιο σιγά. Ηακοή μου είναι βιονική και το χάρισμά μουαυτό δε διέλαθε ποτέ της προσοχής και του
θαυμασμού σου. Οπόταν προς τι αυτές σου οι τσιρίδες;
Σε βεβαιώνω ότι τόση ώρα που ουρλιάζεις δεν έχω συ-
γκρατήσει ούτε μία σου σωστή φράση που να βγάζω
νόημα. Με τις άναρθρες κραυγές σου, ναι μεν εσύ ξεθυ-
μαίνεις, αλλά εγώ πώς να σε βοηθήσω και να σου συ-
μπαρασταθώ; Και αυτά που τώρα σου λέω, φοβάμαι δε
φτάνουν μέχρι τον εγκέφαλό σου, γιατί τα ουρλιαχτά
σου έχουν στήσει οδοφράγματα στους ακουστικούς σου
πόρους. Στάσου να γράψω, να σηκώσω κανένα πανό,
γιατί τα μάτια σου αν και πετούν σπίθες νομίζω ότι
ακόμη βλέπουν.

Χριστό, δεν καταλαβαίνω Χριστό.
Με ποιον τα ’χεις;
Με τον διευθυντή σου, με συνάδελφο; 
Με τον Τσίπρα;
Με ποιον;
Με μένα υποθέτω πως όχι, γιατί από τα συμφραζόμενα

-όπως και από τη γλώσσα του σώματός σου- έχω κατα-
λάβει ότι μάλλον δε συμβαίνει κάτι τέτοιο. Μίλα λοιπόν
σαν άνθρωπος και όχι σαν ανθρώπινο ρομπότ που βρί-
σκεται λόγω ανηκέστου βλάβης του συστήματος των
καλωδίων του, out of  control. Ένα ξεχαρβαλωμένο
ρομπότ που να, όπου να ’ναι, θα μου ορμήσει. Μα επι-

233



τέλους, τι νευρικό σύστημα είναι κι αυτό το δικό σου
(τρόπος του λέγειν δηλαδή «σύστημα»). Να σου κάνω
ένα τίλιο να ηρεμήσεις; Άκουσέ με σε παρακαλώ, αλλά
τι λέω; Με τόσα ντεσιμπέλ πώς μπορείς ν’ ακούσεις; Θα
μου πεις, τότε γιατί κι εγώ ομιλώ; Ίσως γιατί έχω την
ελπίδα ότι όσο βλέπεις να κινούνται τα χείλη μου, θα
υποθέτεις ότι συμμετέχω στα όσα λες. Και ενώ εξακο-
λουθείς να γαβγίζεις, προσφέροντας στον εαυτό σου λυ-
τρωτική εκτόνωση σε βάρος του δικού μου νευρικού συ-
στήματος, αναρωτιέμαι φωναχτά, χωρίς να ελπίζω ότι
το ερώτημα θα φτάσει στον εγκέφαλο τον δικό σου
μέσω των ακουστικών πόρων των αυτιών σου, τους
οποίους έχεις φράξει με οδοφράγματα, που τύφλα να
’χουν αυτά που βάζουν οι γνωστοί άγνωστοι ταραξίες
μας: Μήπως, παιδάκι μου, σε έψεξε για κάτι το μεγάλο
αφεντικό άμα τη αφήξει σου στο γραφείο και κρατώντας
την αγανάκτησή σου αναγκαστικά κλειδαμπαρωμένη
όλη την ημέρα, ήρθε αυτή και έγινε το μπουρλότο που
αντικρίζουν τα ματάκια μου; Και μόλις με είδες με
εξέλαβες σαν τον τεχνητό λιμενοβραχίονα που πάνω του
σπάνε λογής λογής κύματα και φουρτούνες; Αν δεν
μπορούσες να μ’ ακούσεις, θα σε ρωτούσα να μου πεις
το εξής απλό: Αν εσύ βρισκόσουν στη θέση της κυρα-
Κατίνας του διπλανού μας διαμερίσματος ή της κυρα-
Ευλαμπίας του από κάτω ορόφου, τι θα υπέθετες ότι
μπορεί να συμβαίνει στο δικό μας διαμέρισμα αυτή τη
στιγμή; Ασφαλώς ότι κάποιος με σφάζει. Και πες ότι οι
γυναίκες έχουν και μιαν άλφα παιδεία επί του θέματος
του καβγά, και εκλαμβάνουν το θέμα στις πραγματικές
του διαστάσεις. Εγώ όμως πώς θα εμφανιστώ αύριο
χωρίς μελανιές και σημαδεμένα μούτρα από σφαλιάρες

τοβιβλίο.net

234

http://tovivlio.net/


και μπουνιές, συνεπακόλουθες συνέπειες δηλαδή των
φωνών σου; Ή εάν καλέσουν όπου να ’ναι το 100 και
υποβάλλουν μήνυση επί διαταράξει της κοινής ησυχίας
και θελήσουν τα υπεύθυνα αρμόδια ή αναρμόδια όργανα
της τάξης να δουν ιδίοις όμμασι τον μαινόμενο ταύρο
και το κόκκινο πανί (εμένα) τι θα τους πεις; Ότι μεταλ-
λάχτηκες σε ένα λυσσασμένο σκυλί που δέρνει με το
βαμβάκι τη συμβία του (είπα βαμβάκι, μην υπαρχόντων
εκδορών και μελανιών και εν γένει τραυματισμών) διότι
πριν 14 τόσες ώρες, σε κατσάδιασε, όπως υποθέτω, το
αφεντικό σου; Και λες να σε πιστέψουν ή νομίζοντας ότι
τους δουλεύεις θα κάνουν εσένα μαύρο στο ξύλο έστω
και καθ’ υπέρβασιν καθήκοντος;

Be cool λοιπόν, φίλε μου, που μ’ έκανες ρεζίλι. Εγώ
και να το ξέρεις, αν δεν περάσουν δέκα τουλάχιστον
ημέρες δε βγαίνω στο φως του ηλίου. Όχι λαϊκή δεν
πάω, όχι μπακάλη, όχι κομμωτήριο, μα ούτε για τσιγάρα.
Από αυτή τη στιγμή και μετά, αναλαμβάνεις και τούτον
τον άχαρο κατ’ εσέ ρόλο για να μην ψοφήσουμε και της
πείνας. Εσένα η τσίπα σου είναι ανύπαρκτη, όπως των
περισσοτέρων αντρών, και ο ρόλος τούτος αν και άχαρος
δε θα σε κουράσει αν μη τι άλλο και ψυχικά. Και
κοίταξε τώρα ανάποδος που είσαι. Ενώ τη στιγμή αυτή
θα έπρεπε να εξαγριωθείς που επωμίζεσαι τόσα επιπλέον
βάρη, σιωπάς! Ακριβώς δηλαδή όπως έκανες ενώπιον
του διευθυντή σου. Μωρέ, καλά το λέω εγώ ότι το
λεγόμενο ισχυρό φύλο είναι ανερμήνευτο.

Και αφού επιτέλους ησύχασες, έλα να σου δώσω μία
αγκαλιά γιατί είσαι και σε μία επικίνδυνη για έμφραγμα
ηλικία. Φιλάκι παίζει; Έλα και σαν καλό παιδί θα μου
τα πεις όλα. Αλλά με τους κανόνες του Τζαρτζάνου σε

μονόλογοι

235



πλήρη εφαρμογή. Δε σε καλοπιάνω και ούτε αλλάζω
γραμμή πλεύσης στα όσα δήλωσα. Άλλο το ένα, άλλο
το άλλο.

Λένα Μαυρουδή Μούλιου

τοβιβλίο.net

236

http://tovivlio.net/


Αγάπησε τον εαυτό σου

Μόνο εσύ μπορείς να αγαπήσεις τον εαυτό σου.Κανένας δεν πρόκειται να το κάνει για σένα.Πόσες φορές αυτοτιμωρούμαστε και μπαίνουμε
σε μια διαδικασία «κακοποίησης» του εαυτού μας; Δεν
του αξίζει κάτι τέτοιο. Ολημερίς τρέχουμε να προλάβουμε
να ικανοποιήσουμε τις ανάγκες όλων, εκτός από τις
δικές μας, με αποτέλεσμα να τον παραμελούμε. Από ε-
μάς χρειάζεται αγάπη και καλοσύνη και για να του τα
παρέχουμε αυτά πρέπει να φροντίζουμε να ξεκουράζεται,
να χαλαρώνει, να ταξιδεύει έτσι ώστε να επαναφορτίζει
τις μπαταρίες του, για να μπορεί να αποδώσει και πάλι
στο μέγιστο. Αν δεν μπορούμε να αγαπήσουμε τον
εαυτό μας, πώς θα αγαπήσουμε τους γύρω μας; Ας
ασχοληθούμε μαζί του, αφουγκραζόμενοι τον σφυγμό
του και αυτός θα μας στείλει μηνύματα για το πώς αι-
σθάνεται. Ας τον απαλλάξουμε από τις φοβίες μας και
τις αρνητικές σκέψεις. Για να διατηρείται ενεργός και
ζωντανός πρέπει να φροντίσουμε τα άτομα που τον πε-
ριτριγυρίζουν να του δείχνουν σεβασμό και να τον εκτι-
μούν. Οφείλουμε να τον ενθαρρύνουμε και να τον επι-
βραβεύουμε σε κάθε του κίνηση. Να τον αφήνουμε να
παίρνει τις ανάσες του, να αλλάζει παραστάσεις για να
αναζωογονείται και να χαμογελά ευτυχισμένος. Ας τον
αφήσουμε να εκφραστεί ελεύθερα, να νιώσει, να παρασυρθεί
και να είναι αυτούσιος και αυθεντικός. Με καλή θέληση,
διάθεση και πολλή πολλή αγάπη ας αγκαλιάσουμε την

237



ύπαρξή μας τρυφερά, για να έχουμε δυνάμεις να ξεχυθούμε
στον αγώνα της ζωής.

Βάσω Καρλή

τοβιβλίο.net

238

http://tovivlio.net/


Θέλω ξανά

Έφτασα στο τέρμα. Άφησα χαραμάδες και τρύ-πωσε η θλίψη ως τα μύχιά μου. Δε με νοιάζειαν είναι μέρα, ή νύχτα. Χειμώνας, ή καλοκαίρι.
Είχα όνειρα, πολλά όνειρα. Πού πήγαν τα όνειρά μου;
Είχα χαμόγελο κι ένα τραγούδι έτοιμο στων χειλιών
μου τις άκρες. Ποιος και τι ζωγράφισε ανάποδα την
καμπύλη του χαμόγελου στο πρόσωπό μου; Γιατί έμεινα
μουγγή σαν ψάρι; Είχα ελπίδες, πολλές ελπίδες. Γιατί
κρεμάστηκαν σαν κορδέλες σε δέντρων κλαδιά κι είναι
έρμαια του βοριά πια; Είχα φωτιά στο βλέμμα κι ένα
παραμύθι έτοιμο να ζω μέσα. Ποιος και τι μου ’σβησε
τη φλόγα απ’ τα μάτια; Γιατί το ’σκασα απ’ των
παραμυθιών τη χώρα;

Θέλω πίσω τη χαρά μου, την ελπίδα, τα όνειρα και
το χαμόγελό μου. Θέλω να καίγεται το βλέμμα μου
ξανά· να τραγουδήσω πάλι. Θέλω το πιο όμορφο
παραμύθι να το κατοικήσω, θέλω να ξέρω αν είναι καλο-
καιριού αποχαύνωση ή οργασμός χειμώνα αυτό που ζω.
Θέλω, θέλω, θέλω... και μπορώ!

Θώμη Μπαλτσαβιά

239



Εντός–Εκτός

Μένω εντός του ίδιου χάρτινου μικρού μας δω-ματίου. Ακινησία και σκοτάδι. Νομίζω πωςθα μείνω εδώ για πάντα. Δε θα βρεθεί πια λό-
γος για να βγω απ’ το κουτί μας, αυτό που κάποτε απο-
τελούσε το καταφύγιό μας, το κρεβάτι μας.

Ξαπλώναμε μαζί. Μπερδεύονταν οι άκρες μας σε
μια μεγάλη αγκαλιά κάθε φορά, στο τέλος κάθε μέρας
που νωρίτερα βολτάραμε με τόση περηφάνια που άγγιζε
την έπαρση. Ήμασταν, βλέπεις, το τέλειο ζευγάρι! Μα
χάθηκες. Ακόμα δεν μπορώ να το πιστέψω. Αρνούμαι
και να το ψελλίσω. Χάθηκες... Δε βρίσκεσαι πια εδώ.
Πού να ’σαι;

Τις πρώτες μέρες είχα μία σιγουριά πως δεν ισχύει.
Παρεξήγηση. Κάπου εδώ θα βρίσκεσαι. Ούτε κι εσύ
μπορείς μακριά μου, άλλωστε, γιατί είμαστε το τέλειο
ζευγάρι! Δεν μπορεί να χάθηκες... Ξέρω πως κι εκείνη
έτσι πίστευε. Έψαξε παντού για σένα. Και στις πιο
απίθανες γωνιές. Στο τέλος όμως, το πήρε απόφαση.
Κάπου χάθηκες. Κάπου αλλού...

Την άκουσα να το λέει και στο τηλέφωνο, σε φίλη. Κι
ήταν η πρώτη στιγμή που συνειδητοποίησα το αμετάκλητο
της απώλειάς σου. Κι ένιωσα πράγματι πως από δω και
μπρος, δε θα ’μαι τίποτ’ άλλο, παρά κάτι άχρηστο. Ά-
χρηστο αντικείμενο. Κάτι σαν κρύο, παγωμένο μέταλ-
λο...

Την άκουσα να το επαναλαμβάνει στο τηλέφωνο:

240



«Σημαδιακό», είπε μάλιστα πως ήταν. Κανονισμένο έτσι,
απ’ τη μοίρα. Αφού κι εκείνος, λέει, δε μένει πια εδώ.
Αφού χωρίσανε. Κι αφού αυτός ακύρωσε, λέει, οριστικά
ό,τι υπήρξε μεταξύ τους με τη στάση του, δεν έπρεπε να
μείνει τίποτα που να τον θυμίζει. Ναι, ναι, σημαδιακό,
λέει, το ότι χάθηκες. Κάτι σαν επίλογος, λέει, στο τέλος
μιας σχέσης. Σαν το the end στις κινηματογραφικές
ταινίες, λέει.

Κι έλεγε κι άλλα περίεργα. Για καινούριες σελίδες
στη ζωή της, κάτι για ξεχασμένα πράγματα δικά του
που τα πέταξε, για κάποια ακόμα άλλα δώρα του που
δεν έχουν πια γι’ αυτήν αξία, για ίχνη δικά του που
έπρεπε να σβηστούν οριστικά.

Κι εγώ; Κανείς δε νοιάζεται τι θα απογίνω εγώ. Δε θα
αξίζω πια χωρίς εσένα, μοναδικό μου ταίρι. Είναι ήδη
σα να μην υπάρχω... Αχρησία. Αχρηστία. Αυτές είναι οι
λέξεις που θα με στοιχειώσουν τώρα πια. Νομίζω πως
θα μείνω για πάντα στο σκοτεινό, μικρό μας, χάρτινο
δωμάτιο. Άλλοτε ήταν το ησυχαστήριό μας. Τώρα ο
τάφος μου. Εντός του τάφου. Εκτός κυκλοφορίας.

Το μέγεθός μου, βλέπεις, είναι τόσο δα μικρό, που
δε μου επιτρέπει την αυθυπαρξία με μοναχικές εμφανίσεις,
ως single. Μόνο ως ταίρι σου μπορώ να υπάρχω. Σ’ έχω
ανάγκη, σε χρειάζομαι. Κι εσύ δε μένεις πια εδώ. Δεν
είμαστε πια ζευγάρι...

Και δε σου είπα και το χειρότερο απ’ όλα, ταίρι μου:
Εκείνη πήγε χθες κι αγόρασε δώρο στον εαυτό της, ένα
ζευγάρι καινούρια ασημένια σκουλαρίκια, παρόμοια μ’
εμάς. Το δικό τους το δωμάτιο-κουτί είναι θαλασσί. Το
τοποθέτησε σε περίοπτη θέση, μπροστά μπροστά, όπως
ανοίγει το συρτάρι. Κι έσπρωξε εμένα πίσω πίσω, μέσα

μονόλογοι

241



στο σκοτεινό του βάθος, απ’ όπου φοβάμαι πως δε θα
ξαναβγώ ποτέ...

Κατερίνα Επιτροπάκη

τοβιβλίο.net

242

http://tovivlio.net/


Χριστούγεννα για μένα

Κοιτώντας μέσα στη φωτιά που σιγοτρίζει ανα-ρωτιέμαι τι είναι για μένα τα Χριστούγεννα.Χριστούγεννα για μένα είναι παιδιά χαρούμε-
να που λένε τα κάλαντα, που τρώνε γλυκά, που διαβάζουν
χριστουγεννιάτικες ιστορίες, που πιστεύουν στον Αι-
Βασίλη, στα ξωτικά, στις νεράιδες, στους καλικάντζαρους
και βουτηγμένα στην αστερόσκονη ενός παραμυθιού
πίνουν ζεστές σοκολάτες.

Χριστούγεννα είναι εκκλησιά και ήχοι από χαρμόσυνες
καμπάνες, ύμνους και δοξολογίες, μια όμορφη ιστορία
για τον μικρό Χριστό που ταπεινός γεννιέται σε μια
φάτνη και δίνει αξία στους φτωχούς και καταφρονεμένους
αυτής της γης, να αξιωθούν πρώτοι να τον αγγίξουν και
να δεχτούν της ευλογίας του το χάδι.

Χριστούγεννα είναι γλυκά, μελομακάρονα και κου-
ραμπιέδες και μπισκοτάκια σε σχήμα αστεριού ή έλατου
ή αγγέλου, πασπαλισμένα με τόνους άχνης και σπίτια
που μοσχομυρίζουν και καλωσορίζουν επισκέπτες.

Χριστούγεννα είναι σπίτια στολισμένα και τραπέζια
γιορτινά με κάθε είδους λιχουδιές καμωμένες με περισσή
φροντίδα από χέρια στοργικά.

Χριστούγεννα είναι δώρα, πακέτα που ανοίγουν,
χαρτιά που σκίζονται από ανυπόμονα χέρια, δώρα που
δίνονται με αγάπη κι επιλέχθηκαν προσεκτικά γυρνώντας
ώρες στα μαγαζιά.

Χριστούγεννα είναι οικογένεια και φίλοι και φιλιά κι

243



ευχές, πολλές ευχές βγαλμένες απ’ τα βάθη της καρδιάς.
Χριστούγεννα είναι ένας κόσμος γαληνεμένος, όπου

θα βασιλεύει παντού ειρήνη κι ο πόλεμος θα υπάρχει
μόνο σαν κακή ανάμνηση σε βιβλία μαθητικά.

Χριστούγεννα είναι κυρίως αγάπη άδολη, αγνή, ολό-
θερμη για κάθε ανθρώπινο πλάσμα μα και για κάθε
ζωντανό αυτής της πλάσης. Να πλημμυρίζει η καρδιά
σου από αγάπη, ποτάμι να ξεχύνεται στους γύρω σου.

Χριστούγεννα είναι φροντίδα, ν’ απλώνεις το χέρι σε
όποιον το χρειάζεται. Να δίνεις αγκαλιές ζεστές κι
αληθινές γιατί ο μικρός Χριστός, Άνθρωπε, φτωχός και
κουρελιασμένος, κρυωμένος και παγωμένος είναι δίπλα
σου. Πρόσφερέ του θαλπωρή και ζεστασιά!

Άννα Μάλαμα

τοβιβλίο.net

244

http://tovivlio.net/


Εξομολόγηση
Μερικές φορές βλέπω τον κόσμο και νιώθω
ότι δεν έχει κάτι να μου δώσει
-αυτό με στεναχωρεί.
Κοιτώ τους ανθρώπους με αγωνία
νομίζω ότι θα μου ορμήσουν.
Άλλοτε, τους ακούω να μιλούν για κάτι σπουδαίο
χωρίς να το γνωρίζουν και θέλω να χαθώ μέσα τους.
Τελικά ξέρεις τι μου δίνει κουράγιο να συνεχίσω;
Θέλω ν’ αποτυπώσω κάτι
-κάτι δικό τους.
Να βρω ωραίες λέξεις και να γεννήσω μια στιγμή.

Θεοφάνης Αθανασόπουλος

245



Η μάγισσα φοριέται στην καρδιά

Μέρες μετά την Πρωτοχρονιά... Σε μια πόλημε φωτάκια, καράβια και ρόδες, περπατούσαγια ώρες στις σκοτεινές της γωνίες. Έβρισκα
καφενεδάκια και τρύπωνα σαν αρουραίος στ’ αμπάρια.
Κουβαλούσα μηχανή και βιβλία και τα αράδιαζα μπρος
μου σα να μετρούσα προμήθειες· απαριθμούσα το πόσες
μέρες θα μου φτάσουν -αν, θα μου φτάσουν.

Ζούσα λίγο δραματικά, σαν πρόβα ρόλου που δε θα
έπαιρνα τελικά. Ρουφούσα αφρόγαλα και λέξεις μέχρι
να φτάσει η ώρα να πιάσω χαρτί και μολύβι. Ω, εντάξει:
πληκτρολόγιο, έστω. Τι θα αλλάξει, αν με στριμώχνεις;
Τι σε φτιάχνει να με διορθώνεις;

Τυχαία -που δεν υπάρχει, είπες- άρχισα να διαβάζω
για τις μάγισσες κι έγινα μία. Όλο έτσι μ’ έλεγες. Είμαι
μια κακιασμένη γριά με μυτερό καπέλο, πάνω από μια
μαρμίτα που βγάζει μπουρμπουλήθρες;

–Είσαι απ’ τις άλλες...
Τις ποιες;
Ξέρω -και κάνω πως δεν.
Απλώνω την πραμάτεια μου, προσέχοντας μη χυθεί

το ελιξίριο, ο καφές μου. Μόνο η αγάπη γιατρεύει, η δύ-
ναμη της αγάπης, το γνωστό και το άγνωστο στην αγά-
πη, τώρα, Ιφιγένεια, τώρα. Η μάγισσα φοριέται στην
καρδιά.

–Τί διαβάζεις;
Δε θέλω να σου πω. Καθόλου δε μοιράζομαι τις εμ-

246



μονές μου. Ούτε εσένα, άλλωστε, το ξέρεις. Κι ας σε
κλείνω απ’ έξω όταν γράφω για μάγισσες.

Έχει σμιχτά φρύδια (η λεγόμενη «σμιχτοφρύδα»).
–Είναι Σαββατογεννημένη/ος, ή Παρασκευογεννη-

μένη/ος, ή έχει γεννηθεί με πανσέληνο.
–Έχει κόκκινα μαλλιά.
–Είναι γεννημένη/ος ημέρα Τρίτη και 13 του μήνα.
–Λατρεύει τις γάτες και σίγουρα έχει τουλάχιστον

μία στο σπίτι.
–Τα υπόλοιπα ζώα ή την/ον λατρεύουν ή την/ον φο-

βούνται.
–Έχει ένα σημαδάκι ή καρουμπαλάκι στο σημείο

του τρίτου ματιού.
–Έχει ένα εκ γενετής χαρακτηριστικό σημάδι κάπου

στο σώμα.
–Έχει μαύρα μαλλιά, μαύρα μάτια, μαύρα φρύδια.
–Δεν μπορεί να κλάψει.
–Ταξιδεύει πετώντας πάνω σε σκούπα (κυρίως για τις

μάγισσες αυτό).
–Φορά απαραιτήτως μυτερό καπέλο και χαρακτηρι-

στικά χοντροπάπουτσα.
–Κατοικεί κάπου απομονωμένα, συνήθως μέσα σε

δάσος.
–Έχει την ικανότητα να κατεβάζει το φεγγάρι και να

το αρμέγει.
Με πιάνει η μανία να στο αποδείξω: δεν είμαι.
Σμιχτοφρύδα, εγώ; Να δες!
–Για έντονο βλέμμα μιλάει, κόφ’ το. Είπες.
Μερικές φορές σε κουράζω; Μερικές φορές;
Πληκτρολόγιο καταστρώματος:
Έχω γεννηθεί Πέμπτη και Thursday’s child is full of

μονόλογοι

247



grace, λένε. Ναι; Άρα, ένα έξω.
–Δύο, κάγχασες. Αυτό με τις μέρες δεν πιάνεται, δεν

είναι αλήθεια, είναι απλώς παγανιστικό.
Κατσουφιάζω παιδιάστικα. Ξέρω ότι χάνω στη συνέ-

χεια... Δεν έχω γάτα, αλλά σκύλο και ταΐζω τα ζωντανά
της γειτονιάς και ρίχνω ψίχουλα στο μπαλκόνι -εγώ που
τα ψίχουλα τα σιχαίνομαι- και με παίρνουν από πίσω
όλα τους, ακόμα κι ένας θηλυκός γορίλας στο Λονδίνο,
μια φορά, μέσα από το τζάμι μού χάιδεψε το μάγουλο
και δάκρυσα. Τι μου θύμισες...

–Πως είσαι άνθρωπος.
Μάγισσα με είπες. Να μη με κοιτάζεις έτσι, μπορείς;

Είναι άδικο να χάνω τις μάχες μου πριν τις δώσω...
Ο καφετζής με κοιτάζει και χαμογελάει. Ωχ, θα

μιλήσει, να δεις. Μιλάει τελικά:
–Φοιτήτρια; Εργασία;
Και χαρά... Του χαμογελάω, λέω κάτι περίεργα, τον

φρικάρω, αλλά με το που του χαμογελάω, ησυχάζει.
–Μάγισσα.
Η φωνή σου στα αυταπόδεικτα μ’ εκνευρίζει. Αν

ήσουν εδώ, θα γύριζα πλάτη. Αποφασίζω να τελειώνω
με συνοπτικές διαδικασίες: Δεν έχω γενετικό σημάδι,
μαύρο οτιδήποτε και δεν πετάω με σκούπα. Καμιά φο-
ρά τα μαλλιά μου κοκκινίζουν, (έλα, σιγά το επιχείρημα!),
μισώ τα καπέλα και τα χοντροπάπουτσα! Ορίστε! Σ’
έχω· ματ σε δύο κινήσεις.

Μου έδωσες μια εξήγηση για παγανιστές επαρχιώτες
και πλησίασες τόσο που ξέχασα πως ν’ αναπνέω...
Κοίταξες λίγο ψηλότερα στο μέτωπό μου και χαμογέ-
λασες.

–Δεν έχεις καρουμπαλάκι, έχεις μια φλέβα στο μέτωπό

τοβιβλίο.net

248

http://tovivlio.net/


σου που χτυπάει όταν...
Όταν. Φύγε. Απομακρύνεσαι γελώντας.
–Θα χάσεις, μωρό μου...
Στυλώνω το βλέμμα μου σ’ ένα παλιό πικ-απ απέναντι.

Φωτογραφίες του ’60 από πάνω.
Ξέρεις, πριν έρθεις ήταν όλα εύκολα... Φοβάμαι.

Αρχίζω και χάνω. Μπορώ να κλάψω, απλώς δε θέλω άλ-
λο. Καθάρισα τον χώρο μου, πέταξα τα παλιά κι έκανα
χώρο. Μα σαν ήρθες, τρόμαξα να δοθώ, έχω ξεχάσει
πώς ν’ αφήνομαι. Γι’ αυτό κλείνομαι στο δικό μου δάσος
-μη γελάς, δε σου δίνω μισό πόντο! Και ποιο φεγγάρι
αρμέγω; Ε; Απάντησέ μου...

–Παίρνεις το φως του και χλωμιάζεις. Υπάρχουν
στιγμές που λάμπεις κι άλλες που το σβήνεις μόνη σου,
σαν τη σκοτεινή πλευρά της σελήνης. Φοβάσαι εμάς;

Σώζω ό,τι έχω γράψει και θέλω να κάνω save και στις
στιγμές μας, μπορώ; Να έχω ξεκινήματα τη μέρα και τα
χλωμιάσματά μου τη νύχτα και να είσαι πάντα εκεί; Να
γελάς και να θυμώνω, αλλά να μη φεύγεις ποτέ;

–Σε λέω μάγισσα γιατί έχεις απλωθεί πάνω μου και
γύρω μου και παντού και ξέρεις πως μ’ έχεις. Και
αγαπάς παράφορα και με τυλίγεις με έννοια και καμιά
φορά μένω κολλημένος πάνω σου ή τρέμω μην ξυπνήσεις
κι αρχίσεις τα τρελά σου με την απομόνωση και σε
ψάχνω πάλι. Πονάει πολύ όταν φεύγεις...

Κλείνω το λάπτοπ και τα μάτια μου. Τσεκάρω ένα
ένα όλα τα γεωμετρικά σχήματα κάτω από τα βλέφαρα
και μετά σε φέρνω μπροστά μου. Εκεί. Σ’ ένα καφενείο
με μάγισσες, στο κέντρο της σελήνης, μ’ έναν καφετζή
που μετράει τα ρέστα μου και που με φοβάται λίγο.

Να μείνουμε και οι δύο λέω. Να μου κάψεις το

μονόλογοι

249



σκουπόξυλο και να σταματήσω τα ξόρκια. Να είμαστε
σαν Κυριακή. Άλλοτε χαρά κι άλλοτε θλίψη. Να σε
μάθω να μη φοβάσαι και να με μάθεις να μένω. Κι όσο
κρατήσει...

–Το πικ-απ παίζει ακόμα; ρωτάω
Ο καφετζής μου κάνει "όχι" κουνώντας το κεφάλι με

τσαχπινιά. Άχου το. Έλα, εντάξει, σιγά που θα ρίξω το
πιόνι μου για το φλερτ του κυριούλη! Να γελάσεις και
να συνεχίσουμε την παρτίδα αλλού.

Σηκώνομαι να φύγω και να έρθω σ’ εσένα. Και
ψιθυρίζω τα ξόρκια μου στη σκάλα και πετάω στ’ αλή-
θεια.

Ρέα Ζαχαριά

250



Αντίσταση – Δημοκρατία – Ελευθερία

Το πιο δύσκολο βήμα είναι το πρώτο, ξέρεις. Ηελευθερία δημιουργείται από το μυαλό, μα η ε-πανάσταση θέλει ψυχή και σώμα σε συνδυασμό.
Το δεύτερο βήμα είναι όσα βλέπεις και που δε φαντά-
στηκαν ότι θα δεις. Τις δυσκολίες έβλεπαν, ωρύονταν
και έφευγαν. Εσύ βλέπεις τον σκοπό, ωρύεσαι και μένεις.
Ποια η διαφορά; Την Αξιοπρέπεια την κατακτάς. Την
Αντίσταση τη ζεις. Τη Δημοκρατία την υμνείς. Μα την
Ελευθερία θα την κυνηγάς· όσο ζεις, δεν την εκτιμάς. Η
αντήχησή τους στα στήθη κάνουν την καρδιά μου να
χτυπά δυνατά. Να απορροφά τους κραδασμούς της ζω-
ής, να τους μεταλαμπαδεύει σε αληθινές ιστορίες ψυχής.
Το πάθος που κρύβει ο αγώνας για αυτό που αναζητούμε
τόσο πολύ, είναι όλα όσα θέλουμε να έχουμε κάθε
στιγμή. Αυτό είναι που κάνει τη Δημοκρατία μας τόσο
ξεχωριστή, τόσο ποθητή.

Ζωή Κώτσου

251



Το πιθάρι της Πανδώρας

Β λέπω το είδωλό μου στον καθρέφτη. Δε χαμογελώ.Μόνο όταν αυτοφωτογραφίζομαι, χαμογελώ.Αναζητώ (μάταια ίσως αλλά μ’ άλλον τρόπο δε
μου το επιτρέπουν) τη χαμένη ευτυχία σε ψεύτικες συ-
σπάσεις του προσώπου μου...

Συζητάω με τον σύντροφό μου, αλλά δε μιλώ. Μόνο
στο κινητό μιλάω ή όταν γράφω μηνύματα στα κοινωνικά
δίκτυα.

Αναρωτιέμαι (όταν η επικαιρότητα και οι ειδήσεις
μού το επιτρέπουν) αν ο ψηφιακός μου εαυτός ζει πε-
ρισσότερο από μένα...

Είμαι με την παρέα μου. Δε χαίρομαι. Για να χαρώ
πια πρέπει να έχω πιει ένα ποτάμι αλκοόλ.

Χάνομαι (όταν η ανεργία και οι απλήρωτες υποχρεώσεις
μου μού το επιτρέπουν) σε υποκατάστατα και βοηθήματα
πια για να ζήσω στ’ αλήθεια.

Κοιτάζω τον ουρανό. Δε με εμπνέει πια, όλο το μπλε
που ξόδεψε ο Θεός και ο Ελύτης έχει ξεθωριάσει. Η έ-
μπνευση με βρίσκει μόνο σαν κοιμάμαι τις ξάγρυπες
νύχτες της αγωνίας που ξημερώνει...

Σκέφτομαι (όταν η λογική του παραλόγου κάνει ένα
βήμα πίσω και μου το επιτρέπει) αν κάθε σταυρός με
μπλε ή μαύρο μελάνι ήταν ποτέ αρκετός...

Παρατηρώ πως ξεθώριασε πια κι η σημαία με τα
δώδεκα χρυσοκίτρινα αστέρια. Για να αναστηθεί πρέπει
μάλλον να πεθάνει πρώτα, αρκεί να την αφήσουν...

252



Βλέπω (όταν η ματιά μου ξεθολώνει και μου το επι-
τρέπει) πως οι καρέκλες δεν αλλάζουν τελικά, εκείνο
που αλλάζει είναι μονάχα ο καιρός...

Μου μένει μόνο η ελπίδα.
Αλλά πάει, νομίζω πως πέθανε κι αυτή, έχασε την

ανάσα της τόσα χρόνια κλεισμένη μέσα στο πιθάρι της
Πανδώρας...

Κώστας Θερμογιάννης

μονόλογοι

253



Επαφή

Οήλιος τον Δεκέμβρη μοιάζει τόσο υποκριτής,όσο και οι άνθρωποι -πάντα. Αλήθεια, ξέρειςτι είναι να περιμένεις για μιαν απάντηση; Επί
μήνες. Να σε τρώει μία αγωνία, ώρα την ώρα. Για μιαν
αλλιώτικη ζωή. Μα, τελικά το θάβεις μέσα σου -αν
μπορείς, και συνεχίζεις. Και το αφήνεις.

Αυτό θα γίνει μια πληγή. Κόκκινη. Βαθιά. Αιώνιο
μαρτύριο. Και το μάθημα δε θα το πάρεις. Όσες κι αν
γίνουν οι πληγές. Θα ιδρώνεις για να μην τις ξύσεις. Και
όμως, αυτές θα ανοίγουν. Θα ματώνουν. Θα πονάνε.
Θα φωνάζουν παρών σε κάθε υποψία αγνόησης.

Απλά, κάποια στιγμή σκέφτεσαι πως δε σου αξίζει
αυτό το πράγμα. Σε κανέναν δεν αξίζει. Και κάτι πρέπει
να γίνει. Και κάτι πρέπει να αλλάξει. Και φοβάσαι.
Όποιον δρόμο κι αν πάρεις στο ίδιο σημείο μηδέν θα
καταλήξεις. Διότι έτσι είσαι. Διότι αυτός είσαι.

Χωρίς εναλλακτικές. Χωρίς άσσους στο μανίκι. Χωρίς
τύχη. Και στο τέλος μένει στον αέρα μονάχα μια μονό-
πλευρη προσπάθεια για επαφή. Για να σου υπενθυμίζει
το πόσο χαζός ήσουνα. Πόσες ελπίδες πάλι πρόλαβαν
να θεριέψουν μέσα σου;

Από το τίποτα. Και όντως, τίποτα!
Σωκράτης Τσελεγκαρίδης

254



Ο εσωτερικός μας απολογισμός

Αν η κρίση, η οποία ανελέητα μας καταδιώκειεσχάτως, ήταν ποτάμι που τα νερά του κανείςδεν μπορεί να αγγίξει δύο φορές, όπως έλεγε
και ο Ηράκλειτος, ενδεχομένως σε αυτά να καθρεφτίζονταν
άτεχνα ή και έντεχνα οι πιο βαθιές της αλήθειες. Ενδε-
χομένως να αναδείκνυαν και τον δικό σου πραγματικό
εαυτό. Με τις δικές σου κρυφές και ανομολόγητες
αλήθειες που άντεξαν στον χρόνο.

Και τώρα που τα νερά του μας έχουν για τα καλά πα-
ρασύρει, είναι ίσως η πλέον κατάλληλη στιγμή ν΄ αφου-
γκραστούμε την αέναη ροή του και να δούμε μέσα μας.
Άλλωστε, για να μπορέσεις να πας πιο κάτω, πρέπει
πάνω απ’ όλα να ξέρεις καλά ποιος είσαι. Να δεις
κατάματα την ταυτότητά σου και, αν χρειαστεί, ν΄ ανα-
μετρηθείς μαζί της. Γιατί οι δύσκολες περιστάσεις είναι
αυτές που εξαναγκάζουν πάντα τους ανθρώπους να επι-
δοθούν σε βαθιές ενδοσκοπήσεις. Και φανερώνουν το
αληθινό τους πρόσωπο.

Επιβάλλεται, ειδικά τώρα που ο κόσμος άλλαξε
ερήμην μας. Τώρα που τρέχουμε να προφτάσουμε ό,τι
έχει φύγει μπροστά. Να το αρπάξουμε και να φύγουμε
μαζί του.

Πώς να κολυμπήσουμε, θα μου πεις, ξαφνικά στα
βαθιά, όλοι εμείς που χρόνια ολάκερα απολαμβάναμε
χωρίς ταραχές τις ζωές μας, εφησυχασμένοι και ανέμελοι
μπρος στην ασφάλεια του εφήμερου και της τηλεοπτικής

255



οθόνης; Μόνο που κανείς μας δεν κατάλαβε πως -χάριν
της τεχνολογίας και της αισθητικής- όσο μεγάλωνε και
στένευε αυτή η οθόνη, στένευε περιέργως και ο χώρος
του δικού μας μυαλού...

Και να που πρέπει ξαφνικά τώρα να έχουμε άποψη
για ό,τι συμβαίνει γύρω μας. Να εγκαταλείψουμε από
τη μια στιγμή στην άλλη την ευκολία και την άνεση του
«θεατή» και να ερμηνεύσουμε ανώτερους στοχασμούς
και ιδέες. Να βρούμε λύσεις και τρόπους να σπρώξουμε
τις μέρες. Πώς να μάθει να μετρά από το μηδέν ένας
ολόκληρος λαός που ήξερε να μετρά πάντα με βάση το
χρήμα; Πώς, όντας παραδομένοι χρόνια ολάκερα στο
μεγαλείο του καταναλωτισμού, ξαφνικά να παρατήσουμε
καταμεσής της διαδρομής όλα τ΄ «αναγκαία» που φορ-
τωθήκαμε στους ώμους και να τρέξουμε να ταλαιπωρή-
σουμε το μυαλό; Πώς να το αφυπνίσουμε, έτσι απρο-
ετοίμαστο, ναρκωμένο από τη μέθη της ευημερίας;

Ήταν μεγάλη η εποχή του βολέματος. Το μάθαμε,
έστω και καθυστερημένα. Τουλάχιστον, όμως, το μάθαμε.
Πιάσαμε το υπονοούμενο. Μας πήρε χρόνο να συνειδη-
τοποιήσουμε πως ήταν επίπλαστη η πραγματικότητα:
χρήμα που έδειχνε ότι ποτέ δε θα τελειώσει, ανεξήγητα
μεγαλεία, φασαρία. Για το τίποτα. Όλο το κακό για το
τίποτα. Για ό,τι δεν υπήρχε. Και όσο καμωνόμασταν
τους μεγάλους, βουτούσαμε με το κεφάλι στην κατανάλωση
και ξεμείναμε απ’ όλα αυτά για τα οποία λιγώνεται στ’
αλήθεια η ανθρώπινη ψυχή!

Τι σου είναι όμως το ανθρώπινο γένος!
«Αρκεί να περνάμε καλά» λέγαμε και ξαναλέγαμε,

την ίδια στιγμή που καμωνόμασταν τους σπουδαίους.
Με βλέμμα βουτηγμένο στη έπαρση. Και αυτό το «να

τοβιβλίο.net

256

http://tovivlio.net/


περνάμε καλά» φαίνεται να μας ξεμπρόστιασε... Γιατί
για χάρη του πόσα και πόσα δε χρίσαμε απαραίτητα για
τις ζωές μας. Και κάπου εκεί άρχισαν οι μαθηματικές
πράξεις. Να προσθέτουμε. Να αφαιρούμε. Σαν τα παιδιά
να βάζουμε στην άκρη το κρατούμενο, μήπως και στο
τέλος βγει σωστή η πράξη. Κυρίως όμως να αφαιρούμε.
Μία μεγάλη αφαίρεση που, ομολογώ, ξεπερνά τις δυνα-
τότητές μου στα μαθηματικά, που ποτέ δεν αγαπούσα.

Και να ξέρεις. Όταν τα χρήματα στην τσέπη και στο
πορτοφόλι λιγοστεύουν, λιγοστεύουν τα οράματα, οι
στόχοι, τα όνειρα. Και τότε από απλός και καθημερινός
άνθρωπος γίνεσαι ήρωας! Γιατί μη μου πεις πως δεν εί-
ναι ήρωας αυτός που αναμετριέται με το ελάχιστο, με
τις αντοχές του, με τον ίδιο του τον εαυτό.

Και κάπου εκεί χάσαμε τον «άλλον», τον διπλανό
μας. Γνωστούς και φίλους. Γιατί και οι σχέσεις έγιναν
ρηχές. Παρατημένες και σε εκκρεμότητα. Και είναι η
πρώτη φορά που καλείσαι να καταγράψεις με μαθηματική
ακρίβεια πόσους πραγματικά κουβαλάς μαζί σου. Το
προσωπικό φορτίο σου δηλαδή. Και τα λόγια δε ρέουν
πλέον αβίαστα. Δε λαχανιάζουν οι λέξεις από τη λαχτάρα
τους να βγουν και να σε κοιτάξουν κατάματα. Γιατί τα
χρόνια των απότομων προσγειώσεων είναι πάντα δύσκολα
και επιβάλλουν μόνο λαλίστατες σιωπές. Και αλλάζουν
τον κώδικα επικοινωνίας. Και ο καρδιές μικραίνουν και
δε χωρούν το νοιάξιμο και το μοίρασμα.

Δεν ξέρω αν η κρίση αυτή είναι ποτάμι ή θάλασσα.
Το μόνο σίγουρο είναι πως τα νερά της ξέβρασαν στην
ακτή κρυμμένες αλήθειες. Από αυτές που μετρούν λάθη,
ευθύνες, άλλοθι, παραλείψεις και αντοχές. Φέρ’ τα στον
νου σου μόνο μια γύρα. Και πάρε το κουβάρι από την

μονόλογοι

257



αρχή. Μόνος σου, αν χρειαστεί. Όλα μπορεί να τα
κάνει από μόνος του ο άνθρωπος. Μεγάλη υπόθεση...

Χαρούλα Σμαρνάκη

τοβιβλίο.net

258

http://tovivlio.net/


Το παλτό

Στον δρόμο/ Το παιδί/ Να το κρύψω/ Παλτόδανεικό/ Κάτω από το ύφασμα/ Μετρώ/ Ωςτο 100/ Μην το βρουν/ Φτου ξελευθερία/ Να
την πει/ Να κερδίσει/ Κάτω από το παλτό/ Συρταρωτό/
Μέσα στην τσέπη/ Το κουτί/ Ανοίγει και κλείνει/ Θα
σε βρω/ Θα σε χάσω/ Στον δρόμο/ Σε περπατώ/
Κάτω από το παλτό/ Μέσα στην τσέπη/ Μυστικό/
Υποταγή/ Σε μια σιωπή/ Χίλιες φορές να/ Και άλλες
τόσες να μην/ Με ρυθμό/ Πασατέμπος στη χούφτα/
Ενοχλητικά/ Ο δρόμος/ Το τακούνι/ Κι εγώ/ Μέσα
στο παλτό/ Συναίσθημα τυλιχτό/ Το παιδί/ Να μη
βγει/ Να κρυφτεί/ Στον δρόμο/ Γυναίκα σκυφτή/
Χέρι ζεστό/ Στο παλτό/ Μέσα στην τσέπη/ Δάχτυλα
στεφάνι/ Ο χειμώνας να καίει/ Το σκοτάδι/ Με ένα
φακό/ Ένα σπίρτο καμένο/ Όνειρο φτιαχτό/ Το παιδί/
Μην το δει/ Να κρυφτεί/ Μια εποχή/ Δυο εποχές/
Τρεις και άλλη μια/ Ξανά/ Στα κλεφτά/ Δανεικά/ Σαν
καρδιά/ Δίχως τσόφλι/ Το παιδί/ Μες στην τσέπη
κουνιέται/ Μωρό/ Κλάμα παρθένο/ Πακέτο φτηνό/
Τσιγάρο που καίει/ Στο στήθος γραμμή/ Σαν ουλή/
Μια καρδιά που μαδάει/ Ο καπνός να το κρύψει/ Μην
το δεις/ Να το δεις/ Τραμπάλα φτιαχτή/ Εικόνα
πικρή/ Κι εσύ/ Μία λάμψη/ Στον δρόμο/ Το παλτό/
Σαν φεγγίτης/ Το κελί/ Το κλειδί/ Κι ένας στίχος που
κλαίει/ Το παιδί/ Με τραβά/ Ένα βήμα πιο πίσω/ Δύο
θέσεις στενές/ Σε καρέκλες σκληρές/ Λεωφορείο που

259



φεύγει/ Σε μια στάση αφίσα/ Χαρά γυαλιστερή/ Χαρτί
πολυτελείας/ Πολυτέλεια/ Σαν ευτέλεια/ Κι εγώ/ Και
το παιδί/ Μία στάση γιατί/ Μες στην τσέπη ζεστό/
Χάδι ορφανό/ Τραγούδι μισό/ Μια κασέτα παλιά/ Με
το δάχτυλο την ταινία τραβάω/ Έργο γνωστό/ Το
παιδί/ Μες στην τσέπη γελάει/ Στον δρόμο/ Το παιδί/
Σαν ευχή/ Κρυφή αντοχή/ Στη σκηνή/ Μάσκα αρεστή/
Λόγια μπλεγμένα/ Μια αλήθεια που κρύβει/ Η στημένη
στιγμή/ Η φωνή δυνατή/ Μια ηχώ ζωντανή/ Σε ένα
άδειο κοινό/ Ο μονόλογος στάζει/ Δυο σταγόνες/ Στο
ποτήρι να πιείς/ Το παιδί που διψά/ Μες στην τσέπη
γυρνά/ Στο παλτό/ Μία σχισμή/ Με το νύχι/ Λίγο
φως/ Από ξένο ουρανό/ Ένας ήλιος μπαλόνι/ Το
σχοινάκι να πιάσει/ Στον δρόμο/ Με δυο χέρια λειψά/
Απ’ την τσέπη το βγάζω/ Αγκαλιά το κρατώ/ Το παιδί
που βαστά έναν ήλιο στο χέρι/ Ξημερώνει γιορτή/ Το
παλτό μου πετάω/ Στον δρόμο/ Το παλτό πεταμένο
στη λάσπη/ Τα κουμπιά μες στη χούφτα/ Αναμνήσεις
στραγάλια/ Ένα ένα στο στόμα/ Το παιδί/ Το ταΐζω/
Σώμα γυμνό/ Το παιδί το φορώ/ Μία τσέπη από
δέρμα/ Ο ήλιος μαυρίζει/ Τα γραμμένα/ Στάχτη που
φυσά/ Ένας άνεμος δίκαιος/ Λήθη κλαδί/ Να κρατηθεί
το παιδί/ Σε γυναίκα δέντρο/ Ο καρπός/ Χώμα υγρό/
Να το βρω/ Πριν νυχτώσει/ Το φεγγάρι πριν βγει/ Το
παιδί/ Δεν μπορεί/ Τα αστέρια ποθεί/ Μες στη χούφτα
κρατώ/ Ένα ίδιο με σένα/ Προχωρώ/ Κι ένας δρόμος
απλώνει/ Μονοπάτια που φτιάχνουν/ Δύο πόδια γερά/
Πάνω στη λάσπη/ Σαν πηλός/ Το παιδί/ Απ’ την
αρχή/ Παγωμένα τα δάχτυλα/ Το σχήμα του δρόμου/
Μια καφέ πολιτεία/ Το παιδί μου φωνάζει/ Μια παλάμη
στο στόμα/ Με τα δόντια δαγκώνω/ Αίμα αλκοόλ/ Το

τοβιβλίο.net

260

http://tovivlio.net/


παιδί μου μεθάω/ Δίχως παλτό/ Σε μια τσέπη στο στή-
θος/ Να το λέω αγάπη/ Να παλιώνει ο μύθος/ Στον
δρόμο/ Ένα βήμα και φτάνω/ Τελευταίος σταθμός/
Μια βαλίτσα στη μέση/ Επιβάτης γυμνός/ Οδηγός
αποστάτης/ Το παιδί σε βαγόνι/ Απ’ το τζάμι κοιτά/
Με το χέρι με σβήνει/

Μάχη Τζουγανάκη

μονόλογοι

261



Το πάτωμα

Τι κοιτάτε; Ε, τι; Δεν έχετε ξαναδεί γυναίκα νακαθαρίζει τους αρμούς στο σπίτι της με οδοντό-βουρτσα; Πού είναι το περίεργο; Εσάς οι αρμοί
σας είναι καθαροί; Και το σπίτι σας γυαλίζει; Είστε
βέβαιοι γι’ αυτό;

Ε, αφού το λέτε θα είναι.
Εμένα όμως εδώ έχει κολλήσει μια βρώμα που δε

φεύγει με τίποτα. Είναι εδώ απ’ όπου περνάμε συνέχεια.
Αυτά τα μέρη είναι πιο βρώμικα. Και να πει κανείς ότι
δεν καθαρίζω. Ουφ, κάθε μέρα σφουγγαρίζω. Έλα όμως
που μερικοί λεκέδες επιμένουν. Όταν θα έχω τελειώσει
όλο το σπίτι, ξέρω ότι θα το κοιτάξω ανακουφισμένη.
Δεν είναι εύκολο να ζεις σε βρώμικο σπίτι. Μετά σου
φταίνε όλα. Σου φταίει το σπίτι και ο άντρας σου, η
μοναξιά σου κι αυτό γιατί δεν μπορείς να κάτσεις στον
καναπέ να χαλαρώσεις. Σκέφτεσαι τους βρώμικους
αρμούς. Το σπίτι μας δεν πρέπει να το εγκαταλείπουμε,
επιμένω σε αυτό. Είναι ένα θηρίο, που βρυχάται, που
ζητά φροντίδα για να μη ματαιωθεί, θέλει να πέφτουμε
με ευλάβεια στα προβλήματά του. Γι’ αυτό κι εγώ κάνω
τους αρμούς.

Το σπίτι δεν έχει στόμα. Αλλά δεν υποδέχεται κανέναν
όταν είναι σε αυτήν την κατάσταση. Παραμένει ερμητικά
κλειστό. Έτσι μένει μόνο. Γεμάτο με έπιπλα, άλλα και-
νούρια και άλλα παλιά, άλλα μοντέρνα και άλλα κλασικά.
Πιάνει σκόνη κι αν έρθει και κανένας θρασύς ακάλεστος,

262



γράφει στη σκόνη του συνθήματα.
Μερικοί άνθρωποι δε χαμπαριάζουν. Τι είναι του

άλλου το σπίτι, ρε, να γράψεις συνθήματα;
Γι’ αυτό ξεκίνησα από τους αρμούς. Γιατί το σπίτι αν

είχε φωνή, θα φώναζε πως θέλει φροντίδα και αγάπη.
Αλλά φωνή δεν έχει. Έχει όμως αφτιά. Χα χα χα. Ναι,
αυτό το αστείο που λέει πως οι τοίχοι έχουν αφτιά.

Έχει αφτιά και δε λέει τίποτα. Μερικές φορές νομίζω
ότι μου μοιάζει. Αλλά πραγματικά εδώ οι αρμοί δεν κα-
θαρίζουν. Είναι βρώμικοι. Να αλλάξω το νερό με τη
σόδα και το ξύδι, έχει γίνει μαύρο, έχει ζήσει κι αν έχει
ζήσει αυτό το πάτωμα. Το πρωτοκαθάρισα όταν πήραμε
το σπίτι. Πλακάκι προς πλακάκι. Δε με πολύ ένοιαζε
τότε. Άλλα η μαμά μου έλεγε ότι πρέπει να είναι καθαρό,
γιατί μια φορά το κάνεις το σπίτι σου καλά... όταν πα-
ντρεύεσαι.

Μετά, το πάτωμα μεγάλωσε δυο παιδιά. Και πάλι
έπρεπε να γυαλίζει. Τα παιδιά παίζανε στο πάτωμα.

Μετά, να κάτι χαρές, να κάτι λύπες. Το πάτωμα
ήξερε από το βήμα μου τι περνάω. Στον θυμό μου κο-
πανάω τα πόδια μου και στην αγωνία μου πάω πάνω-
κάτω. Και αποδέκτης όλων αυτών; Το πάτωμα. Για
αυτό πρέπει να είναι καθαρό. Εμ, καταλαβαίνει, με
ακούει. Το είπα και πριν.

Όταν μαλώνουμε με τον άλλον άσχημα, εγώ κοιμάμαι
στο πάτωμα. Νιώθω ότι το πάτωμα είναι η προέκταση
της γης και θέλω να γειωθώ για να πάρω δύναμη. Το
έχω πλύνει εγώ με δάκρυα αυτό το πάτωμα πολλές
φορές. Έχω ξαπλώσει μια φορά ανάσκελα και το έχω
αγκαλιάσει. Με το μάγουλο κολλημένο κάτω. Είμαστε
ένα, του φώναζα. Τα δάκρυα νερό και το μαλλί σφουγ-

μονόλογοι

263



γαρίστρα.
Να, εδώ είναι που δεν καθαρίζει με τίποτα. Μπορεί

να φταίει που έχει κουραστεί το δεξί μου χέρι, ας το
πάω λίγο με το αριστερό.

Ουάου... πίσω που καθάρισε, φαίνεται τόσο ωραίο,
σαν καινούριο.

Είχε μπει την άλλη μέρα στο σπίτι και είχε πατήσει
ακαθαρσίες στον δρόμο. Του είχα πει, σαν μπαίνεις στο
σπίτι, να βγάζεις τα παπούτσια σου, έτσι ώστε αν έχεις
πατήσει ακαθαρσίες να μην πάνε στο σπίτι. Δεν είναι
καλό για εμάς, ούτε για τα παιδιά. Μου είπε ότι το σπίτι
δεν είναι εκκλησία. Δεν είναι, αλήθεια; Τι είναι τότε δη-
μόσιες τουαλέτες; Κάνει ο καθένας την ανάγκη του,
χωρίς να φροντίζει για τον χώρο;

Έφερε τις ακαθαρσίες απ’ έξω και γέμισε τα πλακάκια
και τα χαλιά. Καθάριζα ώρες... μα δεν ξέρω αν καθαρίστηκε
ποτέ το σπίτι στ’ αλήθεια. Ξύπναγα τις νύχτες και σκε-
φτόμουν πως μπορεί να μετέφερε κάτι κακό για τα
παιδιά. Τα παιδιά μου... και μετά δε με ξανάπαιρνε ο
ύπνος. Του το είπα, ρε γαμώ το, δεν πρέπει να κουβαλάμε
τις ακαθαρσίες απ’ έξω στο σπίτι.

Για αυτό καθαρίζω και τώρα τους αρμούς. Πολλές
ακαθαρσίες. Το σπίτι είναι γεμάτο. Για αυτό και οι
αρμοί είναι μαύροι. Τα κομμάτια μέσα μου τα έχω κολ-
λήσει πολλές φορές. Με προσοχή. Αυτοί είναι οι αρμοί
μέσα μου. Αν είναι καθαροί; Πού να ξέρω; Πάντως εδώ
αυτός ο λεκές δεν καθαρίζει. Μάλλον πρέπει να φέρω
κάποιο χημικό καθαριστικό. (Το φέρνει)

Δε μου αρέσουν τα χημικά. Κατά βάθος μου αρέσει
η οικολογία, αλλά όταν κάτι δεν καθαρίζει, χρειάζεται
κάτι πιο δραστικό. Μπα... ούτε και τώρα καθαρίζει. Επ,

τοβιβλίο.net

264

http://tovivlio.net/


έχει σπάσει το πλακάκι εδώ. Σπάσιμο είναι τελικά, δεν
είναι λεκές. Πρέπει να είναι απ’ όταν έμαθα τα δυσάρεστα
για τη θεία. Νομίζω ότι μου έφυγε το πιάτο από το χέρι.
Μάζευα τα σπασμένα κάτω και φοβόμουν ότι ποτέ δε
θα ενώνονταν τα σπασμένα μέσα μου. Όλοι ήταν μέσα
στις δουλειές τους, στα χόμπι τους και έπρεπε να
καθαρίσω καλά, να μην πατήσει κανείς τα σπασμένα.
Αναλογιζόμουνα ότι έκλεισε ένας κύκλος ζωής, ότι η
θεία πήρε τα παιδικά μου χρόνια και πενθούσα για κείνη
και όλα εκείνα που φύγαν. Δεν έβλεπα καλά. Τα μάτια
μου ήταν θολά και έτρεχαν. Ευτυχώς το γυαλί το πάτησα
εγώ. Από εκεί πρέπει να είναι το σημάδι στον αρμό.

Έχει κι άλλο ένα στην κουζίνα. Το έκανα μια μέρα
που μου επιτέθηκε και είχα να αμυνθώ. Όχι... δεν πέ-
ταξα κάτι. Έπεσα κάτω με το μπρίκι στο χέρι. Όχι... δε
με χτύπησε. Λεκτική ήταν η επίθεση. Αλλά με έριξε
κάτω. Στο πάτωμα. Μου το είπε κιόλας. «Εσένα εκεί
είναι η θέση σου».

Χα χα, εδώ είναι η θέση μου. Για αυτό θέλω να είναι
καθαρό. Εδώ έστησα τα όνειρά μου, μεγάλωσα παιδιά,
βρήκα ασφάλεια και παρηγοριά, θύμωσα, έκλαψα,
θρήνησα. Πρέπει να είναι καθαρό. Γιατί κι αυτό δε
μιλά, αλλά ακούει πολλά και βρωμίζει. Και πρέπει να
είναι καθαρό. Έρχονται και άλλα φοβάμαι. Πρέπει να
είναι καθαρό, μήπως καθαρίσουν και τα άλλα, και κάτσω
επιτέλους στον καναπέ χωρίς να σκέφτομαι ότι το
πάτωμα είναι βρώμικο.

Έφη Γεωργάκη

μονόλογοι

265



Να ζούμε

«Ηζωή δεν είναι γεμάτη προβλήματα, αλλάγεμάτη ευκαιρίες». Σε αυτήν τη φράσηστάθηκα για ώρα. Τη διάβαζα, την ξανα-
διάβαζα. Τα μάτια μου κατευθύνονταν μπρος-πίσω στις
λέξεις που συνέθεταν αυτήν την απλή και συνάμα σύνθετη
και φιλοσοφημένη φράση. Από τη μία ήθελα να συνεχίσω
την ανάγνωση, αλλά από την άλλη κάτι με τραβούσε
προς τα πίσω.

Πήρα μολύβι και χαρτί και ξεκίνησα να πειράζω τη
φράση δίνοντας διαφορετικές ερμηνείες:

«Η ζωή είναι γεμάτη προβλήματα και ευκαιρίες».
«Η ζωή δεν είναι γεμάτη προβλήματα, αλλά ούτε και

ευκαιρίες».
«Η ζωή σε κάνει να προβληματίζεσαι, να ψάχνεσαι

και να αρπάζεις ευκαιρίες».
«Η ίδια η ζωή είναι μία ευκαιρία».
«Στη ζωή κάτι χάνεις, κάτι κερδίζεις».
«Η ζωή δεν κερδίζεται εύκολα∙ πρέπει να προσπαθείς

κάθε μέρα».
«Η ζωή σού δίνει πολλές ευκαιρίες, αλλά οφείλεις να

τις εκμεταλλεύεσαι με τον καλύτερο δυνατό τρόπο».
Έχουν υπάρξει πολλές φορές -αμέτρητες, για την

ακρίβεια- που αγχώθηκα, φώναξα, θύμωσα, έκλαψα,
απελπίστηκα, γιατί τα πράγματα δεν ήρθαν όπως τα
ήθελα∙ τη δεδομένη στιγμή, για τη συγκεκριμένη κατά-
σταση. Μετά από πολλές ήρεμες σκέψεις και συλλογισμούς

266



με το εγώ μου, υπέθεσα ότι για να μην πέτυχε, ή δεν
έγινε αυτό που ήθελα -ίσως δεν το διαχειρίστηκα καλά,
ίσως δεν ήταν γραφτό- ή οι συνθήκες δεν ευνόησαν -ί-
σως να μην το ήθελα πραγματικά και δεν προσπάθησα,
ίσως και τίποτα από όλα αυτά- χωρίς να υπάρξει κάποιος
συγκεκριμένος λόγος. Απλά, δεν έγινε.

Με το πέρασμα των χρόνων, οι ανάγκες, τα θέλω, τα
πιστεύω αλλάζουν ή μεταβάλλονται. Οι εξελίξεις της
καθημερινότητας τρέχουν και μαζί τους τρέχουμε όλοι
ή σχεδόν όλοι. Αρχίζουμε να προσαρμοζόμαστε στα
νέα δεδομένα και να αναθεωρούμε, όλο ή κάνουμε την
επανάστασή μας και εναντιωνόμαστε, με ή χωρίς αιτία.

Δεν ξέρω αν η ζωή «δεν είναι γεμάτη προβλήματα
αλλά γεμάτη ευκαιρίες», όμως σίγουρα είναι γεμάτη α-
πρόβλεπτες καταστάσεις. Θα πέσουμε και θα σηκωθούμε.
Θα κολυμπήσουμε σε ρηχά, αλλά και σε βαθιά νερά.
Θα γελάσουμε και θα θυμώσουμε. Άνθρωποι θα ριζώσουν
στην καρδιά μας και άλλους θα θελήσουμε να τους ξερι-
ζώσουμε σαν ελαιόδεντρα με δάκο.

Η ζωή είναι για να τη ζούμε. Μέσα από αυτήν ονει-
ρευόμαστε, ελπίζουμε και προχωράμε. Άλλωστε, μετά
την καταιγίδα βγαίνει πάντα το ουράνιο τόξο.

Μαρία Θωμάδη

μονόλογοι

267



Νανούρισμα

Κοιμήσου, αστέρι μου. Δε θα φύγω στιγμή απ’το πλάι σου. Θα μείνω όλο το βράδυ εδώ, δί-πλα σου. Να σε κοιτώ. Να σε προσέχω. Να σε
χαζεύω. 

Κοιμήσου, μάτια μου. Ξέρω πόσο δύσκολο σου είναι
πλέον. Ξέρω πόσο φοβάσαι. Τρομάζεις με τους εφιάλτες.
Μα πιο πολύ τρομάζεις με τη ζωή. Με την πραγματικότητα
που σε περιμένει κι όχι με τ’ όνειρο. Με τη δυστυχία.
Με τον πόνο. Με τ’ άσχημα που μεγαλώνουν τα βράδια.
Σα σκιές που παραμονεύουν τρομακτικά στις γωνιές
των δρόμων. 

Κοιμήσου, φως μου. Ονειρέψου τη χαρά. Θάλασσες
και κύματα. Πεταλούδες και λουλούδια. Ήλιους, αστέρια
και φεγγάρια. Μ’ έναν χάρτη του μυαλού σου και μια
πυξίδα που δείχνει πάντα τ’ όνειρο, ταξίδεψε σε μέρη
μακρινά. 

Κοιμήσου, αγάπη μου. Μαζί θα διώξουμε το κακό.
Μαζί θα το ξορκίσουμε. Η αγάπη μας θα γίνει ασπίδα,
να μας προστατεύσει απ’ τ’ άσχημα. Θα είμαστε δυνατοί.
Με τα όμορφα όνειρά μας θα επαναστατήσουμε, ενάντια
σε όλα όσα μας στεναχωρούν. Δε θα φοβάσαι πλέον. 

Κοιμήσου, ψυχή μου. Οι δυο μας έχουμε τη δύναμη
να κάνουμε τον κόσμο ένα μεγάλο όνειρο. Να κάνουμε
τον κόσμο μια μικρή ευτυχία. Να κάνουμε τον κόσμο
παραμύθι.

Ελένη-Χριστίνα Γκαμπούρα

268



Λεβιάθαν
Σκληροί χειμώνες, αρνούνται να παραδοθούν
στην επιμονή του ημερολογίου.
Όλη τη νύχτα οι άνεμοι ουρλιάζουν
σα θηρίο τραυματισμένο,
μα όχι θανάσιμα: γρυλίζοντας
και μαστιγώνοντας άγρια το σκοτάδι.
Κι εσύ, αδύναμος, να συρρικνώνεσαι
περιμένοντας την αναγέννηση,
ελπίζοντας, με μάτια ερμητικά κλειστά.

Το πρωί, αμυδρά τα δάχτυλα του ήλιου,
η θερμοκρασία αυξάνεται απρόθυμα.
Κι εσύ, ανασυνταγμένος Λεβιάθαν,
ξυπνάς τρεκλίζοντας απ’ τα μπουντρούμια σου,
με χέρια χλωμά, προτεταμένα, να φτερουγίζουν
σαν πεταλούδες προς το φως.

Βασιλική Δραγούνη

269



Σκοτεινοί διαβάτες

Δυο σκοτεινοί διαβάτες του δρόμου λοιπόν.Νόμιζα πως ήμουν μόνη. Νόμιζα πως ήμουν ημόνη. Σε συνάντησα ένα βράδυ απρόσμενα.
Στη νεκρική σιγή της πλατείας λίγο πριν ξημερώσει.
Κάτω απ’ το ρολόι που δείχνει αιώνια την ίδια ώρα. Τα
βλέμματά μας δε συναντήθηκαν. Με προσπέρασες σαν
αερικό που οικειοποιήθηκε την ιδιοκτησία εκείνης της
στιγμής. Χάρηκα που δεν ήμουν η μόνη. Πάντα να
ξέρεις λίγο-πολύ αισθανόμουν το χαϊδεμένο παιδί του
σκοταδιού. Η μέρα με τρόμαζε. Σαν έναν λαβύρινθο
δίχως έξοδο. Σαν κινούμενη άμμο που όλο και πιο
βαθιά βούλιαζα μέσα της, μα ποτέ δεν πνιγόμουν. Κι αν
η μέρα μ’ άφηνε και την έβγαζα καθαρή, κι αν μ’ άφηνε
να υπάρχω σαν ζωντανή-νεκρή, να ξέρεις πως δε γουστάρω
να ζητιανεύω απ’ το μερτικό της. Απ’ τη νύχτα όμως το
ζητάω. Το απαιτώ. Ένα μικρό μερτικό απ’ τον χρόνο.
Να τον παγώνει, λίγο πριν το ξημέρωμα. Να με βαπτίζει
μ’ άλλο όνομα. Να καθρεφτίζει πάνω μου τις σκιές κι
εγώ να στέκομαι όρθια, δίχως βαρίδια, δίχως ενοχές. Η
νύχτα μού κάνει ευτυχώς αυτήν τη χάρη. Γιατί με
γνωρίζει πια τόσο καλά. Με ξέρει πια τόσο καλά. Και
τώρα, με ξέρεις κι εσύ. Σε ξέρω κι εγώ. Δυο σκοτεινοί
διαβάτες στη νύχτα. Χαίρομαι που δεν είμαι μόνη. Χαί-
ρομαι που δεν είμαι η μόνη.

Άννα Ρουμελιώτη

270



Σε σταθερή κατεύθυνση
Να ανοίξουμε μαζί το τελευταίο μπουμπούκι του μέλλοντος

«Η νίκη της Γκουέρνικα»
Paul Elyard

Το «σχολικό» όχημα «τρέχει» σε σταθερή κατεύ-θυνση. Τέχνασμα πολιτικής, από τον ατελείωταατέλειωτο κατάλογο του είδους.
Ταυτότητα ακινησίας. Το ουσιαστικό ως δόλωμα και

συναπτές οι αλυσίδες του αλλοτριωτικού επιθέτου. Κα-
τεύθυνση το ουσιαστικό, σταθερή το επίθετο, ακινησία
ερήμωσης το -σχεδιασμένο ως μοιραίο- αποτέλεσμα.
Το ρήμα μετέωρο, αλλά και παραπλανητικό. Στις τρέ-
χουσες δημοσκοπήσεις, η μακράν επικρατέστερη απάντηση
είναι: «Φυσικά, τρέχει». Το φαιό σκοτεινό όχημα, με
καλυμμένα από σκουριά τα δηλωτικά διακριτικά του,
«τρέχει» την ακινησία, σε επίπεδο παγωμένο τοπίο. Έχει
διανύσει αδιάλειπτα αποτρόπαιη διαδρομή σε χρόνους
και τόπους, παραλαμβάνοντας πάντα απελπισία και
άφατη θλίψη, δια μέσου εποχικών βασιλείων και κάθε
είδους επικρατειών, πυρπολημένων ερήμων ανήλιαγων
βυθών και σκοτεινών αιώνων. Ως αναδύθηκε στο παγωμένο
τοπίο, σ’ ερωτηματική στιγμή κυρίαρχου σκότους, με
το λάλημα του πετεινού να υπαινίσσεται φως, αφυπνίστηκε
η αφήγηση.

Οι σταθμοί του στοιχειώνουν τις μνήμες· όλοι αξιο-
κατάκριτοι κατά την αβρή -αποστασιοποιημένη από

271



πάθη- ιστορική αποτίμηση, καταραμένοι στις ζώσες
μνήμες. Το πολύμορφο όχημα ή έλκηθρο ή κάρο,
άμαξα, λεωφορείο, σκάφος έχει κατασκευαστεί από ύλη
υποσχέσεων, παγιωμένων σε ποικίλα μέσα ιστορικής
μαρτυρίας: συλλογικές μνήμες, πωρόλιθους, μάρμαρα,
πάπυρους, χαρτιά, πολύ δε πρόσφατα cd και στικάκια.
Όστρακα, προσκολλημένα στα πλευρά του, τις έχουν
κλείσει σε ακυρωμένα μαργαριτάρια. Όλα μαζί τα
όστρακα συνθέτουν δυσανάγνωστο μήνυμα -χαιρετισμό
προς το αναμενόμενο όμοιό τους που θα κλείνει μέσα
του το εντελές μαργαριτάρι- με τη θεία χάρη του φωτός.
Σαράντα κοντά αιώνων, η πιο παλιά υπόσχεση, γραμμένη
σε μαύρη στήλη βασάλτη -παγωμένη λάβα απ’ τα βαθιά
σπλάχνα της μάνας γης: «...να βρίσκουν οι χήρες και τα
ορφανά το δίκιο τους...» οραματίστηκε και νομοθέτησε
ο μέγας -εκεί και τότε- βασιλέας. (Την άρπαξαν, πολλούς
χρόνους μετά, και όρισαν να αναπαύεται σε προθήκη
ακινησίας). Το αίνιγμα των βυθών και του ερέβους
δονείται, τυλιγμένο γοερές κραυγές· από το παρανάλωμά
του, ανέρχεται σε μήκη και σε πλάτη ουρανομήκης ανυ-
παρξία. Ωστόσο, αστέρια και γαλαξίες παραμένουν στα
πόστα τους πιστά. Ο λυγμός, που όλο δυναμώνει, χαράζει
στον πάγο βαθύ πλατύ ποτάμι άχρωμης ορμητικής τα-
ραχής. Αποσύρθηκαν τα χρώματα στους βυθούς. Υπό-
κρουση μόνο άφησαν υπνωτιστικών μουρμουρητών και
απόηχους εξαντλημένων θρήνων. Το άχρωμο ποτάμι
πλαταίνει και αδιάκοπα ογκώνεται.

***
Η είδηση για το μυστηριώδες αντικείμενο, που

ξέβρασε η θάλασσα, κυριαρχεί, χωρίς την παραμικρή
αναφορά στο ποτάμι. Το γεγονός και οι επιπτώσεις του

τοβιβλίο.net

272

http://tovivlio.net/


αναλύονται σε τηλεοπτικά πάνελ ειδημόνων πασχόντων
από περίσσεια εγκυρότητας. Επικρατεί η άποψη πως
πρόκειται για κλεμμένους θησαυρούς από τους ΝΑΖΙ,
που έμεναν κρυμμένοι στης θάλασσας τα βάθη και μια
υποθαλάσσια αναταραχή τους φανέρωσε. Ήδη, πολλές
«προνοητικές», κατά μακροσκελείς ανακοινώσεις τους,
κυβερνήσεις εγκαταλείπουν την πολιτική αδιαφορίας για
τις εκκρεμότητες της ιστορίας και δίνουν εντολές στους
νομικούς μηχανισμούς τους να επεξεργαστούν την επι-
χειρηματολογία τους, για τα δικά τους δικαιώματα επί
του περιεχομένου.

***
Αλλάζω, νευρικά και συνεχώς, κανάλια, αδιαφορώντας

για τις γνώμες της ομήγυρης. Αναζητώ τη χώρα μου,
την καταγωγή μου· διαβάζω ακατανόητους καταλόγους.
Εντυπωσιάζομαι από την απουσία διαμαρτυριών και
στρέφομαι στα βλέμματα. Διεσταλμένα μάτια, καθρέφτες
φόβου και ικανοποίησης. «Τα παιδιά, ευτυχώς, απομα-
κρύνθηκαν έγκαιρα, κατά τις υποδείξεις, και δεν είδαν
τέτοια φρίκη». Το ποτάμι στέλνει τις αναθυμιάσεις του
μέσα από τις χαραμάδες των κουφωμάτων, υπερπηδά
τους προδιαγεγραμμένους ως απροσπέλαστους θώρακες
και, όπου γης, καταδιώκει, αδιάκριτα, αδαείς υπάρξεις,
καταλύει ισορροπίες, κατασπαράζει αγγέλους. Αισθάνομαι
αλλεπάλληλους πόνους, από κεντήματα καυτής βελόνας
στο μέτωπό μου. Κατευθύνομαι στον κοντινότερο κα-
θρέπτη· γραμμές, μόνο γραμμές και αριθμοί· ανίκανος
για δίκαιο ή αδικοπραξία. Όσες αλήθειες μ’ αφορούν
βρίσκονται μονάχα στα γονίδια των κυττάρων μου. Δεν
μπορεί, δε θέλω να είναι αυτό η μόνη ασφαλής αλήθεια!
Με παρασύρουν εφιάλτες. Δεν είμαι αθώος. Τα όνειρά

μονόλογοι

273



μου σκεπάστηκαν από το μαξιλάρι μου μέχρις ασφυ-
ξίας.

***
Ο άφθαρτος ψυχοπονιάρης συνοδός -οδηγού χρεία,

το όχημα δεν έχει- φροντίζει, με περίσσια τρυφερότητα
και ανατρεπτική μελαγχολία, τους ληστεμένους θησαυρούς,
τις επιβάτισσες ψυχούλες· τραβά το βέλος από το μαλακό
στέρνο ενός σκουρόχρωμου αγγέλου, στερεώνει -όπως,
όπως- ένα κεφαλάκι δίχως σώμα· ισιώνει τη ράχη του
βρέφους που πέταξε η έκρηξη στον Καιάδα· ξεμπλέκει
τα μαλάκια μιας γοργόνας και της πλέκει με φύκια ένα
στεφάνι, στολισμένο όστρακα· αφαιρεί το άχρηστο
σωσίβιο ενός αγοριού, να μην το πνίγει πια· ξεσκίζει, με
αγανάκτηση, τη ριγωτή φορεσιά ενός Παλαιστινιόπουλου...
Η ματιά του διατρέχει το εσωτερικό της επικράτειάς
του· καθηλώνεται στα ολοκαυτώματα των ναζιστικών
στρατοπέδων και της Χιροσίμα. «Τόσο πολύ κοντά...
και όμως!» μονολογεί. Επιχειρεί, ουτοπικά, ν’ αναστήσει
το βουητό κυψέλης. Αναζητά την πρέπουσα μελωδία:
«Ευχαριστώ τη ζωή -Γκράτσιας α λα βίδα». Την τραγουδά
με τη γλυκιά φωνή της Βιολέτα Πάρα από τους τόπους
των θρύλων. Αίφνης οδύρεται ως ήρωας ελληνικής τρα-
γωδίας απαγγέλλοντας ποιήματα που καταριούνται τις
κάθε είδους εξουσίες. Δεν εμποδίζει τα αδιανόητα για
την αποστολή του πολύχρωμα δάκρυά του να κυλίσουν,
ώσπου να βρουν να ενωθούν μ’ όλα τα όμοιά τους, να
ανακόψουν το άχρωμο ποτάμι. Το όχημα ανοίγει σαν
ώριμο ρόδι και μια δροσιά ξεχύνεται, που πάει να
χαϊδευτεί με τις παπαρούνες, να σιγομουρμουρίσει ανα-
στάσιμα στο νεαρό χορτάρι.

***

τοβιβλίο.net

274

http://tovivlio.net/


Από μήκη και πλάτη τόπων και χρόνων συρρέουν
πλήθη καθ’ ομάδες με συνθήματα, λάβαρα, σύμβολα,
άνθη και καντηλέρια, να σκεπάσουν τιμητικά, η κάθε
ομάδα τον δικό της τύμβο· απομακρύνονται και ξανά
συρρέουν· σα σε εικόνα προστασίας οθόνης υπολογιστή·
επίμονη ακινησία.

***
Πώς σπάει ο κωδικός της ακινησίας, ποιητή, πώς

αφυπνίζεται η κίνηση; «Να ανοίξουμε μαζί το τελευταίο
μπουμπούκι του μέλλοντος»

Απόστολος Παλιεράκης

μονόλογοι

275



Δε μετανιώνω

Το ξέρω πως όλοι κάνουμε τα λάθη μας. Είτε πο-ρευόμαστε μαζί τους, είτε θέλουμε και τα δια-πραγματευόμαστε με τον εαυτό μας. Λάθη που
τα κριτικάρουμε, τα αρχειοθετούμε, αλλά -το καλύτε-
ρο- τα αφήνουμε πίσω μας, για να μας θυμίζουν το πό-
σοι ευάλωτοι και ευαίσθητοι σταθήκαμε. Με μόνη θυσία
και αλλοίωση, όχι του εαυτού μας, αλλά των πιστεύω
μας, των παροτρύνσεων ενός θολωμένου και ακατάστατου
νου.

Είναι εύκολο να κατηγορούν, να αποδίδουν τις έσχατες
των ποινών, όπως οι ίδιες ή οι ίδιοι το αντιλαμβάνονται
και καλά κάνουν. Δε θα δώσω όμως σε κανέναν το δι-
καίωμα, δε θα επιτρέψω, να κρίνει και να κατακρίνει
δόλια, ύπουλα και με κακεντρέχεια, τα δικά μου συναι-
σθήματα.

Ναι, υπάρχουν και τα συναισθήματα που δεν τα λο-
γαριάζεις, δεν τα κουμαντάρεις, δεν τα χειρίζεσαι με τη
λογική και τον ορθολογισμό. Αλλά μόνο το συναίσθημα
υπερτερεί και φωλιάζει σε κενά, άδεια κατατόπια του
είναι μας.

Αυτό που μόνο του παλεύει, χαροπαλεύει να σωθεί,
να του δοθεί μια σανίδα σωτηρίας. Αλλά τίποτα, τα
πάντα το αγνοούν και το παραβλέπουν. Αλλά κυρίως τα
πάντα ζητούν και αποζητούν το δικό τους μερίδιο, είτε
ευθύνης, είτε ανευθυνότητας.

Λες και ένα καλοστημένο παιχνίδι και ένα καλο-

276



στρωμένο σχέδιο της σκέψης και της αντίληψης, ενάντια
στην κρίση και στην κατάχρηση, είναι έτσι δοσμένο και
μοιρασμένο, ώστε να αποβεί μοιραίο και καταλυτικό
για τον ίδιο μας τον εαυτό.

Να καταφέρει αλλεπάλληλα πλήγματα και χτυπήματα
σε έναν ευάλωτο και πληγωμένο μα ποτέ εφησυχασμένο
αναζωογονημένο εαυτό, που αντιλαμβάνεται, γνωρίζει
και καραδοκεί να δει τον άλλο του τον εαυτό, αποκομμένο,
απομονωμένο και τελείως αποσβολωμένο από την
υπαρκτή του διάσταση και υπόσταση.

Ποτέ δε μετάνιωσα και δε θα μετανιώσω για τα λάθη
μου. Γιατί από αυτά μαθαίνω και τρέπομαι σε αποφυγή,
προς τους κινδύνους που ελλοχεύουν, παραμονεύουν
και τίθενται ενάντια στα θέλω μου και τα καθωσπρέπει,
πρέπει μου, πρέπει σας.

Αν μετάνιωνα απλά, τα αγνοούσα και τα παρέβλεπα,
δε θα ήμουν ο εαυτός μου. Δε θα ήμουν ο άνθρωπος,
που ναι, τα αναγνώρισε, τα παραδέχτηκε και τα απώθησε,
αλλά κυρίως δε θα ήμουν η αλήθεια μου, το πιστεύω
μου, πως στη ζωή γεννιόμαστε μαχητές και όχι καλοθε-
λητές μιας σύγκρουσης και μόνο ψυχής και λογικής,
παρά μιας σύμπνοιας και μιας απαλής γρήγορης έως και
έντονης, συνειδητοποίησης των λαθών μας και κυρίως
μιας απόλυτης ταύτισης της παραδοχής τους και της μη
επιτρεπτής από μας επανάληψης ώστε να φανεί ότι δε
διδαχθήκαμε τίποτα από αυτά.

Η ζωή είναι ένας αγώνας, που κληθήκαμε να τον
διεκπεραιώσουμε και να στεφθούμε είτε νικητές είτε ητ-
τημένοι. Το μόνο παρήγορο μα και καθοριστικό για
όλους μας, είναι να δούμε τον εαυτό μας, να τον ταρά-
ξουμε και να αποτελέσουμε παράδειγμα για τους άλλους,

μονόλογοι

277



πρόθεσης και αληθινής θέλησης για μη επαναλαμβανόμενα
σφάλματα.

Το να κάνουμε ένα δυο λάθη τυχαίνει. Το να επανα-
λαμβάνονται, αποτελεί πια συνήθεια. Συγχωρούμε μια
ή δυο φορές. Με το να συγχωρούμε συνέχεια, χάνουμε
και την αξιοπιστία μας στα πιστεύω και στα ιδανικά μας,
αλλά και όλο και περισσότερο πληγωνόμαστε και η
ψυχή μας πλέον αδρανοποιείται.

Άννα Ζανιδάκη

τοβιβλίο.net

278

http://tovivlio.net/


Από τα δικά μου μάτια

Τίποτα δεν πονάει περισσότερο από το να βλέπειςτους ανθρώπους που αγαπάς να πονάνε. Ναξέρεις πως ό,τι κι αν κάνεις, δε θα είναι αρκετό.
Να νιώθουν τόση θλίψη μέσα τους και να μην μπορείς
να την πάρεις μακριά. Ένα χαμόγελό τους να σε κάνει
πιο χαρούμενη/ο από οτιδήποτε άλλο. Να σε πληγώνει
το ότι δεν αγαπάνε τον εαυτό τους περισσότερο από το
ότι εσύ δεν αγαπάς τον εαυτό σου. Να θες να τους φω-
νάξεις πως τους αγαπάς, αλλά να μην το πιστεύουν.

Να θες να πεις: «Για εμένα είσαι τέλειος/α! Γιατί δεν
μπορείς να καταλάβεις πόσο ξεχωριστός/ή είσαι; Γιατί
δεν μπορείς να δεις τον εαυτό σου με τα δικά μου
μάτια; Αν το έκανες μόνο, έστω για λίγο, θα άφηνες
πίσω όλες αυτές τις άσχημες σκέψεις και αυτά που μισείς
αυτή τη στιγμή θα έμοιαζαν όμορφα. Γιατί αφήνεις τις
καταστάσεις και τους ανθρώπους να σε μεταμορφώσουν
σε κάτι που δεν είσαι; Γιατί τους επιτρέπεις να σε πλη-
γώνουν; Δεν το αξίζεις αυτό! Είσαι τέλειος/α, πίστεψέ
το επιτέλους. Πίστεψε ότι σ’ αγαπώ και αγάπα κι εσύ
τον εαυτό σου. Θα έδινα τα πάντα για εσένα, γιατί όταν
νιώθεις δυνατός/ή νιώθω κι εγώ. Και ό,τι χρειαστείς,
είμαι εδώ.»

Αλλά τελικά, δε λες τίποτα, γιατί ξέρεις πως δε θα
ήταν αρκετό. Δεν του/της είσαι αρκετός.

Ιωάννα Μαγοπούλου

279



Το κουλούρι της νεοπλουσιάς

Ναι, σε εσάς ομιλώ. Σε όλες εσάς τις νεόπλουτες,επιδειξιομανείς, φαμφαρολόγες. Δεν μπορείτενα τα καταφέρετε όλα με το χρήμα και για το
χρήμα. Δε θα φτάσετε ποτέ τους ντόμπρους, ευπρεπείς
και με όλη τη σημασία της λέξεως πλούσιους από τζάκι,
που την πληρώνουν με δικά τους λεφτά την προσωπική
τους ευχαρίστηση.

Δε θα γίνετε ποτέ αυθεντίες, ποτέ ανιδιοτελείς, γιατί
ποτέ δεν προσπαθήσατε με κόπο και με μόχθο να χρη-
σιμοποιήσετε το ρήμα "καταφέρνω". Όχι δεν τα ξέρετε
όλα, όχι δεν έχετε το δικαίωμα της κριτικής, όχι δεν
έχετε τον τίτλο της ευγενούς προσφοράς, όχι δεν έχετε
καμία ικανότητα να καταλάβετε την ομορφιά, την
εργασία, την τέχνη, ούτε καν την ελευθερία. 

Δε θα γίνετε ποτέ άνθρωποι της καρδιάς, ούτε καν
αγέρωχες "αμαζόνες" σε κρεβάτια. Γιατί ακόμα και να
σας στύψουμε, δε θα βρούμε ίχνος συναίσθησης, ουσίας,
τσίπας. Μη ζείτε με αυταπάτες. 

Αν μετρήσουμε αυτούς που βρίσκονται αληθινά δίπλα
σας, χωρίς να έχουν το συμφέρον της τσέπης, της "με-
γάλης" και "διασκεδαστικής" ζωής σας ή -ας πούμε- και
της "εξουσίας" σας, θα καταλάβουμε ότι δε θα ανοίξουμε
ούτε ένα δάκτυλο μετρήματος. Μπορείτε να τους παρα-
πλανήσετε με ευκόλως εννοούμενο τρόπο επειδή όλη
σας τη ζωή σάς δίδαξαν πως να το παίζετε "γεμάτες",

280



αλλά ποτέ δε θα γίνετε.
Γεμάτες με δίνω, με συμπάσχω, με ακούω, με νιώθω,

με συμπορεύομαι. Γεμάτες από τους άλλους, όχι γεμάτες
με εγωισμό. Κι αν ήμουν υπερβολική, συγχωρέστε με,
είναι που πάντα είμαι τόσο ξεκάθαρη. Είναι που πάντα
σιχαίνομαι όλη την έννοια του σιχάματος. Είναι που δε
φοβάμαι να είμαι λάθος, είναι που δεν ξέρω από μαλα-
γανιές, είναι που είμαι Αγάπα τον πλησίον σου ως εαυτόν.
Δε σας οικτίρω, ούτε σας λυπάμαι. Ίσα ίσα σας αγαπώ.
Όχι από υποκρισία, αλλά επειδή είναι αυτό που αληθινά
έχετε ανάγκη.

Ναι μπορεί να είστε ένα λαχταριστό και εν δυνάμει
φαγώσιμο κουλούρι, αλλά όλη η απόλαυση βρίσκεται
όταν τρως τα ψίχουλα, ένα ένα στο τέλος.

Χαρά Χρυσάφη

μονόλογοι

281



Μια οικογενειακή ιστορία

Το μυαλό μου επεξεργάστηκε σενάρια για κάθεπιθανή έκβαση των γεγονότων που θα ακολου-θούσαν με την επιστροφή μου στο σπίτι, μετά
από την αναστάτωση που προκάλεσα σε ολόκληρη τη
γειτονιά. Σε όλα μου τα σενάρια, τρεις ήταν οι βασικοί
πρωταγωνιστές. Ο πατέρας μου, η χείρα με τα πέντε
ορφανά κι εγώ φυσικά. 

Ο πατέρας μου... Αχ, αυτός ο πατέρας μου! Και η
χείρα του! Έτσι είχε βαφτίσει την παλάμη του φυσικά...
Τα πέντε ορφανά ήταν τα δάχτυλά της. Η συνηθισμένη
του φράση ήταν: «Θα πέσει η χείρα με τα πέντε ορφανά!»
Ήταν βαριά εκείνη η χείρα! Πολύ βαριά! Θυμάμαι κάθε
φορά που έπεφτε, το χαρακτηριστικό βούισμα στα αυτιά
μου. Όσο για τον πόνο; Ο πόνος ήταν το τελευταίο
πράγμα που με ανησυχούσε. Άλλωστε, με τον πόνο είχα
εξοικειωθεί. Αυτό που δεν άντεχα, ήταν ο φόβος! Ο
ανεξέλεγκτος φόβος που προσπαθούσα να μη με κυριεύσει
και που σχεδόν πάντα με κυρίευε. Εκείνο το βουητό
μετά από κάθε φορά... Εκείνο το βουητό που μου
φυλάκιζε κάθε υγιή και όμορφη σκέψη, μου θόλωνε την
κρίση και με γέμιζε απογοήτευση. Τελικά, καταλήγω
στο συμπέρασμα πως το βουητό που δρούσε μέσα στο
κεφάλι μου, ήταν εκείνο που με ενοχλούσε περισσότερο
κάθε φορά που ο πατέρας μου ασκούσε επάνω μου σω-
ματική βία. 

Ευτυχώς, όλα μου τα σενάρια παρέμειναν κλειδωμένα

282



σε κάποιο απ’ τα αμέτρητα συρτάρια της φαντασίας
μου, αφού κανένας από τους γείτονες δε διανοήθηκε να
φανερώσει στον πατέρα μου πως ο γιος του κατάφερε να
αναστατώσει την πυροσβεστική και να σηκώσει όλη τη
γειτονιά στο πόδι. Το γεγονός αποσιωπήθηκε, γιατί δε
βρέθηκε ούτε ένας που να πίστευε πως το τουλούμιασμα
στο ξύλο θα είχε το κατάλληλο σωφρονιστικό αποτέλεσμα.
Ωστόσο, ο πατέρας μου καμάρωνε κάθε φορά που
κάποιος από τους γνωστούς, φίλους και γείτονες -από
κείνους που δε με κάρφωσαν- του απέδιδε τον χαρακτη-
ρισμό του άξιου οικογενειάρχη, που μεγαλώνει σωστά
παιδιά! Του Άντρα που δε σηκώνει μύγα στο σπαθί του,
που έχει σούζα τη γυναίκα του, μιας κι εκείνη δεν τολ-
μάει να του φέρει αντίρρηση ποτέ και σε τίποτα και η
μόνη διαδρομή που γνωρίζει είναι η διαδρομή, σπίτι-
δουλειά και δουλειά-σπίτι. Του οικογενειάρχη που δε
χρειάζεται να δώσει λόγο για τίποτα και λογαριασμό σε
κανέναν μέσα στο σπίτι, αφού το ψυγείο είναι πάντα
γεμάτο και κανένα μέλος της οικογένειας δεν είναι ξυ-
πόλυτο και δε φοράει μπαλωμένα ρούχα! 

Πολλές φορές είχα αναρωτηθεί... Άραγε, τι να ’ναι
αυτό που συμβαίνει μέσα στο μυαλό του πατέρα μου,
που τον κάνει να θέλει να ελέγχει και να εξουσιάζει όλα
τα μέλη της οικογένειας; «Αν η ώρα δεν πάει έξι, δε θα
σηκωθείς απ’ τα βιβλία σου!» θυμάμαι, έλεγε σ’ εμένα
και στην αδερφή μου. Για εκείνον το να κλειστείς στο
δωμάτιό σου τρεις ώρες, σκυμμένος πάνω από βιβλία
και τετράδια, ήταν η συνταγή που θα σου εξασφάλιζε τη
μόρφωση. «Εγώ κατάφερα με δυσκολία να τελειώσω το
δημοτικό! Και λέω με δυσκολία, όχι γιατί δεν τα έπαιρνα
τα γράμματα, αλλά γιατί οδηγήθηκα με το ζόρι απ’ την

μονόλογοι

283



οικογένειά μου στη σκληρή δουλειά του χωραφιού!
Όταν κάποιες φορές ο μεγάλος μου αδερφός ανακάλυπτε
κανένα βιβλίο από κείνα που κρυφά έπαιρνα μαζί μου
στο χωράφι, μήπως και έβρισκα λίγο χρόνο για διάβασμα,
εκτός του ότι το έκανε χίλια κομμάτια, με κοπάναγε και
με το στειλιάρι της τσάπας από πάνω, για να χωνέψει το
κούφιο μου κεφάλι, όπως έλεγε, πως μόνο με σκληρή
δουλειά θα έβλεπε προκοπή η οικογένεια μας!» 

Αυτά έλεγε ο πατέρας μου, για να αποδείξει στον
εαυτό του και σ’ εμάς το πόσο δίκαιος ήταν μαζί μας.
Και θα έπρεπε να είμαστε τουλάχιστον και ευγνώμονες
για την υποχρεωτική τρίωρη μελέτη που μας επέβαλλε.
Αναφέροντας ο πατέρας μου τα παιδικά του χρόνια, κα-
ταλάβαινα πως τα μεγαλύτερα αδέρφια του, καθώς και η
μητέρα του, δε χαλάρωναν ποτέ! Στην πραγματικότητα,
ο μεγαλύτερος αδερφός είχε αναλάβει από πολύ νωρίς
την ευθύνη του προστάτη μιας πολύτεκνης και ταλαιπω-
ρημένης προσφυγικής οικογένειας, αφού η φυγή του
πατέρα τους στην Πολωνία, στα δύσκολα χρόνια του
Εμφύλιου, δεν του άφησαν άλλη επιλογή.Ο μόνος τρόπος
που γνώριζε ο νεαρός τότε θείος μου, για να ασκεί
έλεγχο και να επιβάλλει την εξουσία του στα υπόλοιπα
αδέρφια -πάντα για το καλό της οικογένειας- ήταν η
βία. Αυτός ήταν ο λόγος που ο πατέρας μου μεγαλώνοντας,
δυστυχώς πίστεψε πως έπρεπε κι αυτός με τη σειρά του
να αναλάβει τον έλεγχο και να εξουσιάζει τους άλλους
με την ίδια ένταση! Κυρίως γιατί ήταν ο μόνος τρόπος
που γνώριζε για να κερδίζει τον αυτοσεβασμό του. 

Αυτό το χαρακτηριστικό είχε τυπωθεί βαθιά μέσα
του και τον έκανε τόσο αυταρχικό, όσο ήταν στο
παρελθόν ο αδερφός του. Ειδικά όταν βρίσκονταν

τοβιβλίο.net

284

http://tovivlio.net/


απέναντι στα ευάλωτα παιδιά και τη φοβισμένη γυναίκα
του που, ορφανή από πατέρα στα επτά της, θεωρούσε
πως το να ζει εκείνη και τα παιδιά της σε μια άρτια οι-
κογένεια, ήταν μια κατάσταση ιερή, που έπρεπε να δια-
φυλαχτεί με κάθε τίμημα! 

Κάπως έτσι φαντάζομαι πως μεταβαίνει από γενιά σε
γενιά η ψυχολογική βία πρωτίστως. Ήταν ένας φυσιολο-
γικός μεγάλος αδερφός ο θείος μου τότε. Η δύσκολη
αποστολή που είχε αναλάβει, περατώθηκε με τον καλύτερο
τρόπο, για την αντίληψη της εποχής εκείνης. Ένας φυ-
σιολογικός οικογενειάρχης ήταν κι ο πατέρας μου λίγα
χρόνια αργότερα. Μεγάλωσε σωστά παιδιά, χωρίς να
τους λείπει τίποτα και, προπάντων, χωρίς να χρειάζεται
να σπάσει το στειλιάρι της τσάπας στο κεφάλι του γιου
του προκειμένου να τον αποτρέψει απ’ το να μορφωθεί
και να τον οδηγήσει σε σκληρή δουλειά απ’ τα δώδεκα!
Αντιθέτως μάλιστα, έκανε ό,τι καλύτερο μπορούσε, για
να μορφώσει τα παιδιά του. 

Κάνοντας αυτές τις σκέψεις αναρωτιέμαι... Πώς θα
μας κρίνουν άραγε τα δικά μας παιδιά αύριο; Τα εγγόνια
μας; Πώς θα μας κρίνουν τα εγγόνια μας; Τελικά,
πιστεύω πως, με τον ένα ή με τον άλλο τρόπο, προσπα-
θούμε να ελέγχουμε ο ένας τη ζωή του άλλου. Κάτι που
επιτυγχάνεται μόνο με τη βία! Σωματική, ψυχολογική,
λεκτική, ή όπως αλλιώς κι αν εκδηλώνεται. Ίσως τελικά
πρέπει να επανεκτιμήσουμε τα κίνητρά μας και να
βρούμε έναν άλλο τρόπο αλληλεπίδρασης μεταξύ μας.
Έναν τρόπο όπου η ενέργεια και ο αυτοσεβασμός που
όλοι διεκδικούμε, δε θα είναι απαραίτητο να κερδίζονται
αφαιρώντας τα από άλλους ανθρώπους!

Κώστας Μεταλίδης

μονόλογοι

285



Η πολυθρόνα

Πριν από μερικά μόλις χρόνια, δεν ήθελα ναέχω παρτίδες μαζί της. Την απέφευγα, όπως οδιάολος το λιβάνι. «Από τώρα στην πολυθρόνα;
Θεός φυλάξοι!», έλεγα.

Με τρόμαζε, καλέ, η ιδέα της πρόωρης κοινωνικής
μου αποστρατείας. Ερχόταν στιγμές, που την έβλεπα
για ηλεκτρική καρέκλα, που πάνω της θα καβούρντιζα
τις όποιες αναμνήσεις μου, θα σιγόψηνα τις όποιες
προσδοκίες μου, όσες θα μου έχουν απομείνει. Άει στο
καλό της για πολυθρόνα!

Ήταν όμορφη, δε λέω, και πολύ μαλακιά, μαλακότατη.
Κούκλα όπως την είδα στη βιτρίνα και μου τράβηξε το
μάτι. Δε δίστασα να πληρώσω κάμποσα λεφτά γι’ αυτήν
κι από ό,τι φάνηκε το πήρε πάνω της και καμάρωνε.
Ήταν και που στο σαλόνι την έστησα φάτσα απέναντι
από την τηλεόραση και η εύνοια αυτή την έκανε να
βγάλει από μέσα της όλη της την ωραιοπάθεια.

Καθόμουν επάνω της και ζωντάνευε, για να ξέρετε.
Άπλωνε τα δυο μπράτσα της και μ’ αγκάλιαζε. Στην
αρχή κάπως διακριτικά και δεν έδωσα σημασία. Μα...
σιγά σιγά, πήρα να καταλαβαίνω πως ο σκοπός της ήταν
κομμάτι πρόστυχος. Μαλάκωνε σα να ’ταν φτιαγμένη
από ζυμάρι και μ’ έκανε να βουλιάζω μέσα της, αν το πι-
στεύετε. Να βουλιάξω, να κολλήσω και να μην ξανάβγαινα
ποτέ από κει μέσα. Αιχμάλωτος μιας πολυθρόνας!

Την άκουγα που έβγαζε τους βόγγους της ξαναμμένης

286



και άναβε και κόρωνε σα νιόπαντρη της πρώτης βραδιάς.
Αλήθεια λέω! Κι όταν εγώ αποτραβιόμουν από αιδώ,
θύμωνε μαζί μου. Να ήταν τρόπος θα με κατάπινε
ζωντανό ίδια με κάποια λουλούδια της ζούγκλας, που
καταπίνουν ζουζούνια και τέτοια αηδιαστικά πράγματα.
Λίγο ακόμη και δε θα ξεκολλούσα από πάνω της.

Πέρασε καιρός που μια σημασία δεν της έδινα. Είχα
κάποια νιάτα υπόλοιπο και κοίταζα να τα καταναλώσω
έξω από το σπίτι. Τι να την έκανα την πολυθρόνα;

Όμως... λένε, πως όσα φέρνει η ώρα, δεν τα φέρνει ο
κόσμος όλος. Τα λεφτάκια μου πήραν ολοένα να λιγο-
στεύουν. Κι όχι που τα έτρωγα από δω κι από κει, νοι-
κοκύρης άνθρωπος! Ήταν λέει, γιατί χρωστούσα σε «δα-
νειστές», σε κάποια φαντάσματα της ζωής μου, που έτσι
ξαφνικά, μπήκαν από την πίσω πόρτα της ζωής μου και
τη ροκανίζουν μέχρι τώρα, που τα συζητάμε. Ούτε που
τους ήξερα! Άκουγα πρωτόγνωρα ονόματα, κακόηχα τα
πιο πολλά, που το ένα ήταν για το χρέος μου, το άλλο
για τις δόσεις που έπρεπε να πληρώσω, το παρ’ άλλο για
φόρους που μου ’ρθαν κατακέφαλα, δεν πέρασαν δυο
τρία χρόνια και φτώχαινα. 

Πολύ θέλει, για να φτωχαίνει κανείς;
Σιγά σιγά, και χωρίς να το καταλάβω, κατέβασα τον

αμανέ της ζωής μου. Άρχισαν τα κοψίματα. Κόψε το
ένα, κόψε το άλλο, έμεινε μια ψυχούλα... η ψυχούλα
μου... όλο παράπονα. Και σε ποιον να τα κάνεις δηλαδή;
Α! Ναι! Μου έμεινε και ένα μυαλό που δουλεύει με την
αρχική ταχύτητα, που είχε. Δε γεννάει πια επιθυμίες,
όνειρα, ελπίδες. Απλά τις αναπολεί και με βασανίζει.
Πάνε τα ταβερνάκια μου, πάνε τα ταξιδάκια μου, τα
χουβαρνταλίκια μου πάνε κι αυτά κι έμειναν οι αθλητικές

μονόλογοι

287



φόρμες που φορώ μέσα στο σπίτι, κάποια βιβλία αγαπη-
μένα από τα παλιά και... η πολυθρόνα μου.

Την αγάπησα ξαφνικά, χωρίς να τη φοβάμαι. Της
είπα «αν με αντέξεις πάνω σου, να γκρινιάζω και να
βρίζω φωναχτά την ώρα των ειδήσεων, έχω ελπίδες, να
βγω κάποτε ζωντανός, από τη φυλακή μου». Έτσι κάθισα
επάνω της διστακτικά, να κάνω κι εγώ τους απαίσιους
λογαριασμούς μου.

Ποιους λογαριασμούς κάθομαι και σας λέω; Όποιον
κι αν δοκίμασα, με έβγαζε να χρωστώ. Και βλάκα, αν
σας πω πως μ’ έβγαζε, ψέμα δε θα ήταν. Στα σχολεία
που πέρασα από παιδί: Λίαν καλώς με άριστα! Στη
δουλειά μου: Πολύ καλός! Στη ζωή, ας πούμε, καλού-
τσικος. Από πού κι ως πού το «βλάκας»;

Το δέχτηκα, γιατί είναι η μόνη λέξη που αποδίδει τη
φρικτή πραγματικότητά μου. Δε με ενοχλεί! Γιατί να με
ενοχλεί; Ένας που πληρώνει ανύπαρκτα χρέη του, βλάκας
δεν είναι;

Η πολυθρόνα μου, λοιπόν! Πάνω της εγώ και φάτσα
απέναντι, μια τηλεόραση να αναμασά τα βάσανα του
κόσμου. Υπέροχα!

Σήμερα τα δελτία των ειδήσεων είναι πλουσιοπάροχα,
χορταστικά θα έλεγα. Έχει απ’ όλα! Τρομοκρατία, βομ-
βαρδισμούς, πνιγμένους. Ομολογώ πως χάνομαι που
βλέπω τους πνιγμένους. Η προσφυγιά! Μια οικεία σε
μένα τραγωδία, παρόλο που δεν την έζησα ποτέ μου. Η
φυγή! Ένας θάνατος που σε παίρνει από πίσω να σε κα-
ταπιεί. Άγνωστα μέρη, ξένος στην ερημιά του αφιλόξενου.
Κακό αφεντικό με ένα τυποποιημένο χαμόγελο στο
πρόσωπό του που στάζει... αν το προσέξεις καλά... το
φαρμάκι της εκμετάλλευσης. Δε θα υπάρχει πατρίδα

τοβιβλίο.net

288

http://tovivlio.net/


πια! Πάει η πατρίδα! Μπορεί για κάποιον τυχερό να
βρεθεί ένα κεραμίδι και μια φέτα ψωμί. Μπορεί! Πατρίδα
όμως ποτέ. Τα ξένα μέρη δεν κάνουν για πατρίδα, κακά
τα ψέματα. Ούτε και ο πνιγμός ενός παιδιού, ξεχνιέται. 

«Γιατί;», κάνω τη χαζή ερώτηση.
Καλύτερα, να βρω άλλο κανάλι, να δω κανένα ελληνικό

σίριαλ. Έχουμε και λέμε.
Αυτός δε θα έμενε πιστός στο στεφάνι του, έχετέ το

υπόψη σας αυτό από τώρα. Φαινόταν από τη μούρη
του. Έκανε τον γκόμενο! Εμένα δε με ξεγελάνε κάτι
τέτοιοι μασκαράδες. Στη δουλειά του, που λέτε, μια
καινούρια δικηγορίνα τον πλάνεψε κι αυτός αραίωσε τα
πάρε-δώσε με τη γυναίκα του. Εγώ του φώναξα μια
φορά, «Α ρε μεγάλε! Γλιτώνεις από το ένστικτο της γυ-
ναίκας σου;». Δε μ’ άκουσε και τη διέλυσε την οικογένειά
του ο χαμένος. Τον παράτησε και η δικηγορίνα και... ας
τον διάτανο κι αυτή! Αντροχωρίστρα!

Καλύτερα, να δω τα φίδια της Αυστραλίας. Στην Αυ-
στραλία δεν πρόκειται να πάω ποτέ. Ας δω λοιπόν τα
φίδια της και πώς αυτός ο τολμηρός τα πιάνει με τα
χέρια. Υπέροχα φίδια! Ωραία χρώματα, κάτι δοντάρες,
να! Μια δαγκανιά και σέκος. Στην Αυστραλία για να
ξέρετε, υπάρχουν και δηλητηριώδη φίδια μέσα στη θά-
λασσα. Αυτό δεν το ήξερα! Να, και κάτι που έμαθα.

Τι ώρα πήγε, ρε παιδιά; Δώδεκα; Δέκα ώρες στην
πολυθρόνα, δηλαδή; Ναι! Αλλά, σε τι πολυθρόνα!

Γιώργος Ψύλλας

μονόλογοι

289



Το φλεγόμενο δωμάτιο

Ζούσαμε στο ίδιο κελί. Η ρουτίνα κλείδωσε ό,τιπηγή υπήρχε σε οποιαδήποτε μορφή μαγείας.Έτσι παραδόθηκα. Πέταξα τα κλειδιά των
ονείρων μου στον ωκεανό και τα κοίταζα μέχρι να φτά-
σουν στον πάτο. Έπνιξα τις κραυγές μου και άπραγος
παρακολουθούσα όλα γύρω μου να ξεριζώνονται. Και
αυτή... Η ομορφιά της σαν τη θάλασσα απέραντη, άγρια
και νοσταλγική. Το βλέμμα της διαπερνούσε την ψυχή
μου. Όσα χρόνια και αν περνούσαν, όταν την κοίταζα
στα μάτια ανατρίχιαζα. Ένιωθα την κάθε στάλα αίματος
που κυλούσε στις φλέβες μου. Όμως, η ψυχή της σα
λουλούδι, μέρα με μέρα, μαραινόταν στο σάπιο αυτό
κόσμο. Το πορσελάνινο δέρμα της ράγιζε, όταν στενα-
χωριόταν. Η δυστυχία της τη γερνούσε και τα δάκρυα,
της έγδερναν τα γλυκά της μάγουλα. Και όμως, σε αυτό
το χάος που βρεθήκαμε, βρήκαμε στοργή ο ένας στον
άλλον. Αυτή η ασυνήθιστη επικοινωνία μάς έδεσε. Όταν
κάθε βράδυ εξαντλημένη βυθιζόταν στον βούρκο της
απελπισίας, ήμουν εκεί βράχος για να χτυπάνε τα άγριά
της κύματα, μέχρι να βρει γαλήνη. Και αυτή με τη σει-
ρά της, μέσα στην άθλια μονοτονία της καθημερινότητάς
μου, έδινε χρώμα στον ασπρόμαυρο πίνακα της ζωής
μου. Το λυτρωτικό της χαμόγελο ήταν τόσο αληθινό.
Της ψιθύριζα πως όλα θα πάνε καλά, καθώς η ζωή μας,
σαν ένα φλεγόμενο δωμάτιο, ήταν έτοιμη να μας ισοπε-
δώσει. Και μου χαμογελούσε. Είχαμε φτιάξει ένα

290



μονοπάτι μέσα στον λαβύρινθο. Αφεθήκαμε, παραδο-
θήκαμε στην απρόσμενη δόση ονείρου μέσα στον
εφιάλτη, όπου αγκαλιάζοντάς την, οι δαίμονες που την
κυρίευαν, αγαλλίαζαν κάθε βράδυ μέσα στη δικιά μου
κόλαση. Μείναμε μέχρι το τέλος, χορεύοντας αργά, χα-
μένοι ο ένας στα μάτια του άλλου μέχρι να καούμε. Δε
μας ένοιαζε ο πόνος. Μας αρκούσε που είμαστε μαζί.

Μαρίνος Αχιλλέως

μονόλογοι

291



Το πριν και το τώρα

Όταν με πιάνει η νοσταλγία για τα χρόνια ταπαλιά, για τα χρόνια της νιότης, ο γερο-πεθερός μου απορεί και λέει: «Καλά, ας ήξερα
τι είναι αυτό που σου άρεσε από τα τότε! Για να τα
πάρουμε ένα ένα και από την αρχή...»

Εσύ βέβαια, σα μικρή που ήσουν, δε συμμετείχες
στις δουλειές του σπιτιού, τη λάτρα του, όπως τη λένε.
Αν ζούσε η συγχωρεμένη η γιαγιά σου, να τη ρωτούσες
πού σας μπανιάριζε σαν ήσασταν μικρά. Θέλεις να σου
το πω; Να το πω. Στη σκάφη. Εκεί που πλένανε οι νοι-
κοκυρές τα ρούχα του σπιτιού πάνω στο πλυσταριό.
Μπανιέρα; Άγνωστη λέξη για τα περισσότερα νοικοκυριά.
Σιγά σιγά έσκαγε μύτη η ντουζιέρα και όποιος είχε μια
τέτοια στο σπίτι του, είχε να το καυχιέται.

Σκάφη που λες, νύφη μου. Και τα χέρια των γυναικών,
από το πλύνε πλύνε, αλλοιωμένα. Να οι ποτάσες, οι αλι-
σίβες, τα λουλάκια για τον καλύτερο καθαρισμό των
ασπρορούχων και των σεντονιών. Πλυντήριο; Terra
ignota. Όταν αυτό πρωτομπήκε στα σπίτια, δικαίως, θε-
ωρήθηκε η εφεύρεση του αιώνα, που σήμανε και τη
λήξη του πιο σκληρού επαγγέλματος, αυτού της πλύστρας.
Για ρώτησε καμιά από δαύτες, αν ζει, πόσο νοσταλγεί
τα χρόνια τα περασμένα. Εφιάλτες θα τη ζώνουν, σαν τα
θυμάται, είτε ξυπνητή είτε κοιμισμένη.

Για ρώτησε τη μάνα σου, αν θυμάται το μαγείρεμα
στη φουφού (πολύ αργότερα ήρθε η πολυτέλεια της

292



γκαζιέρας και της βενζίνας). Ρώτησέ την για τη θέρμανση
του σπιτιού εκείνους τους σκληρούς χειμώνες, που το
μαγκάλι ήταν το κύριο εφόδιο κατά του κρύου και της
παγωνιάς. Να βάζεις το δαδί να καίει ανάμεσα στα καλά
στεγνωμένα κάρβουνα έξω στο μπαλκόνι ή την αυλή και
όταν άναβαν για τα καλά και εξέλειπε ο κίνδυνος αναθυ-
μιάσεως, ο οποίος και δεν εξέλειπε ποτέ εντελώς, να
μπαίνουν στην πρωτόγονη αυτή θερμάστρα, το μαγκάλι,
που ζέσταινε υποτυπωδώς το δωμάτιο. Η μόνη όμορφη
ανάμνηση και από δαύτο ήταν τα κάστανα που βάζαμε
και ψήνονταν στη θράκα και μοσχοβόλαγε ο τόπος και
τα ρούχα μας! Και η γιαγιά, επηρεασμένη από την
ατμόσφαιρα, αλλά και κυρίως για να ευχαριστήσει τα
εγγόνια, άρχιζε τα παραμύθια. Κάστανα και παραμύθια,
αυτό ναι, ωραία ανάμνηση, δε λέω. Έκανε τον Ζαχαρία
Παπαντωνίου να γράψει το όμορφο ποίημά του:

Τι καλή η γιαγιά στ’ αλήθεια
Ξέρει τόσα παραμύθια 
Η καλή γιαγιά.
Χθες το βράδυ είπε πάλι 
Πλάι στο μικρό μαγκάλι 
Για τα δυο τραγιά.
Και τα κάστανά μας τρίζαν 
Μες στη στάχτη και μυρίζαν 
Νύσταξε η γιαγιά. 
Κοιμηθήκαμε οι δυο μας 
Κι είδαμε και στο όνειρό μας 
Για τα δυο τραγιά...

Κάπως έτσι ήταν το ποίημα και δεν υπήρχε παιδί
που να μην τα ξέρει τα ποιήματα του Παπαντωνίου.
Αυτά, μάλιστα, από τις ωραιότερες αναμνήσεις μικρών

μονόλογοι

293



και μεγάλων. 
Το μαγκάλι που λες. Όμως για να πας από το ένα

δωμάτιο στο άλλο ήταν ένα ταξίδι προβληματικό, σαν
από ένα ταξίδι από μια αφρικάνικη χώρα σε μια άλλη,
του Βόρειου Πόλου να πούμε, χωρίς μια ενδιάμεση
ζώνη προσαρμογής! Δεν ήταν δυνατόν να υπάρχουν
μαγκάλια σε κάθε δωμάτιο, βλέπεις. Τι είπες; Καλοριφέρ;
Χα χα... Τελείως άγνωστη λέξη, εδώ ως και οι σόμπες,
αυτές του πετρελαίου, ήρθαν πολύ αργότερα. Κι ακόμη
πιο αργά, οι ηλεκτρικές, που ζέσταναν τα κοκαλάκια
των ανθρώπων μεν, αλλά και πλούτισαν τη ΔΕΗ με τους
παχυλούς λογαριασμούς ρεύματος. Ας είναι...

Τα χρόνια τα παλιά και τα χρόνια τα παλιά, σου λέει
ο άλλος! Έτσι όπως φιλτράρονται από το φίλτρο της
χρονικής απόστασης, που κρατά τα ωραία και πετάει τα
πολλά και άσχημα...

Έπαιξε και τον ρόλο της η μουσική, που αυτές τις
φιλτραρισμένες ομορφάδες τις πολλαπλασίασε, τις
μεγέθυνε και τις έκανε νοσταλγικές, ρομαντικές και θείες,
ουφ!

Μη σου πω τι γινόταν τα καλοκαίρια με τους καύσωνες
με τις στάμνες στο απόγειο της δόξας τους. Τυλιγμένες
με μια βρεγμένη πετσέτα για να κρατιέται το νεράκι
όσο πιο δροσερό γινόταν και κατέληγε να πίνεις ένα
χλιαρό υγρό κατάλληλο μόνο για ξύρισμα!

Δώρο Θεού όταν άρχισε η κατάργηση του φαναριού
και έκανε την εμφάνισή του το ψυγείο του πάγου. Τι
ήταν το φανάρι, ρωτάς; Να σου πω. Σκέψου κάτι σαν
κλουβί, που με μια τροχαλία το ανέβαζες ψηλά προς το
ταβάνι της κουζίνας για πιο πολύ αέρα και προφύλασσε
τα φαγητά από έντομα και ρύπους ιπτάμενους, αλλά και

τοβιβλίο.net

294

http://tovivlio.net/


επίγειους... μπρ μπρ μπρ.
Ο παγοπώλης. Τον θυμάσαι, δεν μπορεί. Στις μεγάλες

ζέστες, όταν του έπεφτε πολλή δουλειά, στεκόσουν στην
ουρά για να πάρεις ένα κομμάτι πάγου, να το βάλεις στο
ξύλινο ψυγείο να δροσίσει το νερό στο τσίγκινο δοχείο
του. Πρόοδος! Πολιτισμός! Πρωτόγονα πράγματα, που
όμως έσωζαν ζωές, γιατί στο μέτρο του δυνατού κρατούσαν
αναλλοίωτες τις τροφές και αποφεύγονταν οι δηλητη-
ριάσεις.

Δύσκολα χρόνια, νύφη μου, πολύ δύσκολα. Το μόνο
καλό ήταν ότι ατένιζες το μέλλον με περισσότερη αισιο-
δοξία και προσμονή για κάτι καλύτερο και καλύτερο...

Και μίλησα για τις τεχνητές δυσκολίες ενός σπιτιού.
Μην αρχίσω και μιλώ για τις κοινωνικές, για τους
πολέμους, που δεν ήξερες την επόμενη ημέρα αν θα ζεις
εσύ και τα παιδιά σου. Μη μιλήσω για τους εμφυλίους
που σκότωνε ο Κάιν τον Άβελ και τούμπαλιν.

Γι’ αυτό, ας μην ακούω, να χαρείς, να υμνείς τα
χρόνια τα παλιά και τα χρόνια τα παλιά και πράσινα
άλογα. Τα παλιά, απλά, παίρνουν και πατινάρονται από
την πατίνα του χρόνου και τη χρυσόσκονη του παραμυθιού
και της μουσικής, ξεχνιούνται οι ελλείψεις, οι ατέλειες,
οι πρωτογονισμοί και όλα τα κουλά και μένουν κάνα
δυο ωραίες εικόνες, που πάντα θα υπάρχουν, μεγαλο-
ποιούνται και γίνονται μύθοι, ακόμη και θρύλοι.

Για ρώτησε τη συμπεθέρα, τη μάνα σου, πόσα που-
κάμισα του μακαρίτη του άντρα της έχει κάψει με το
καρβουνοσίδερο, αλλιώς «βαποράκι». Ρώτησε καμιά
παλιά μοδίστρα για τον εφιάλτη, που αισθανόταν να επι-
κρέμεται της κεφαλής της, μην και πεταχτεί καμιά σπίθα
και κάψει το μεταξωτό ύφασμα της πελάτισσας και τότε,

μονόλογοι

295



αντί να εισπράξει μεροκάματο, θα πλήρωνε τρία τέσσερα
από δαύτα για να αποσβέσει τη ζημιά. «Τσ τ τ», θα σου
πει. «Να πάνε και να μη γυρίσουν τα χρόνια εκείνα».

Εγώ ένα σου λέω. Αν δε μας είχε τώρα προκύψει η
κρίση, θα ζούσαμε έναν ανάλογο χρήσουν αιώνα του
Περικλή. Με την τρομακτική εξέλιξη της τεχνολογίας,
με την πρόοδο την πνευματική του ανθρώπου, με τις
ανέσεις του, την εξέλιξή του σε όλους τους τομείς. Αλλά
έτσι είναι η φτιάξη μας. Τίποτα του παρόντος δε μας
αρέσει και λατρεύουμε το παρελθόν. Πόσο μάλλον όταν
σ’ αυτό το παρόν το στομάχι είναι άδειο, καλή ώρα.
Τότε είναι που τα πάντα μοιάζουν άσχημα και ανατρέχουμε
στο αποκούμπι των παλιών ωραίων Αλκυονίδων ημε-
ρών...

Να πω ότι δεν προβληματίζομαι από τα λόγια του
γέροντα; Θα πω ψέματα. Σα να ’χει κάποιο δίκιο.

Λένα Μαυρουδή Μούλιου

τοβιβλίο.net

296

http://tovivlio.net/


Περί φωτός και σκότους

Το ’ξερα πως ό,τι συμβαίνει είναι προέκταση τουαέναου πολέμου φωτός και σκότους. Ίσως τοξέρουνε πολλοί, όμως λίγοι δίνουν σημασία. Τι
να πρωτοσκεφτούν... Έχουν τόσες υποχρεώσεις. Τόσες
άχρηστες συσκευασίες να πετάξουν στα σκουπίδια...

Και τους το λέω πως οι πρωτόγονοι μπορεί να ήταν
πιο ευτυχισμένοι σ’ ένα τίποτα που περιείχε το όλον.
Πως ζούσαν όλη τη μέρα κι όχι μόνο τις ώρες που δε
δούλευαν. Και μ’ ακούν, αλλά λίγο. Συνεχίζουν το ίδιο,
καθημερινό, επίπονο, χαοτικό τίποτα...

Το φως κάνει αγώνα να νικήσει... Ίσως είναι το φως
που ξεκίνησε από τη Μεσόγειο κι ίσως αντίπαλο είναι το
σκότος των Ατλάντων. Είναι το πνεύμα και η ύλη. Το
μυστικό της ύλης είναι τα πάθη. Κι είναι εύκολο να τα
καλλιεργήσει.

Το φως ζει με λίγα. Είναι απλό. Αυτό είναι το όπλο
του· η απλότητα... Πολλά τα χρόνια που μέσα από την
ύλη του το σκότος μοιάζει να κερδίζει μάχες. Ίσως να
φλερτάρουμε με μια νέα Κιβωτό.

Όταν η ύλη γίνεται ύβρις, κλονίζονται τα σύμπαντα...
Νίκος Νασόπουλος

297



Φύγε
Τι με κοιτάς; Με έσπασες κι απορείς τώρα που κόβω;
Δεν ήξερες πως, αν σπάσεις κάτι σε κομμάτια,

γίνεται επικίνδυνο;
Τι με κοιτάς; Δε με γνωρίζεις, δε σε αδικώ.
Ξεχνάς πόσο λεπτή είναι η γραμμή που χωρίζει

την αγάπη από το αντίθετό της.
Πόσες και πόσες φορές δεν έκανες τον ακροβάτη

σε αυτή τη γραμμή.
Τώρα τι με κοιτάς.
Γιατί δεν καμαρώνεις το επίτευγμά σου;
Δεν ήθελα αυτό, κατά βάθος ούτε κι εσύ, μα ξέρεις κάτι; 
Δεν έχει σημασία.
Φύγε, κάτσε μακριά μου πια, θεατής.
Αν πλησιάσεις, δεν υπόσχομαι τίποτα.
Μην παίξεις με κομμάτια, δε θα σου χαριστούν.
Εγώ ολόκληρη σου χαρίστηκα.
Μη με κοιτάς έτσι, δεν αντέχω
αυτήν τη δήθεν απορία στα μάτια σου.
Μοιάζει τόσο πολύ με τη δήθεν αγάπη σου.
Όσα κομμάτια και να πάρεις πια,
ποτέ δε θα ’μαι ολόκληρη για σένα, ξανά.
Φύγε σου λέω. Μην κάνεις όνειρα πια με σπασμένα.
Κάτσε μακριά μου, θα κοπείς. Δε θέλω να σε πονέσω.

Θώμη Μπαλτσαβιά

298



Ποιος είσαι;
Άπνοια...
Λες και ο αέρας δραπέτευσε σε άλλη γη
Σιωπή...
Από εκείνες που θρυμματίζουν το μυαλό
Οδύνη...
Σα μια μουσική που άκουγες από παιδί
Μα σα μεγάλωσες σου απαγορεύτηκε κι αυτή
Ύστερα κι άλλες ταπεινώσεις σου άφησαν βαθιά σημάδια
Σαν κοψίματα από μαχαίρι
Οι ουλές, που θα σε συνοδεύουν για πάντα
Όπως και τα επικριτικά βλέμματα
Στέκονται αποτυπωμένα μέσα σου εκεί στο στέρνο σου
Από τότε πάντα κομπιάζεις
Ψάχνεις κατάλληλες λέξεις για να στολίσεις τα ψέματα
Φκιασίδια ζώνεσαι άκομψα, που σε παραμορφώνουν
Και άλλος παρουσιάζεσαι κάθε φορά
Αποφεύγεις να κοιτάξεις στον καθρέφτη
Δε σε αναγνωρίζεις και τρομάζεις
Και τότε έρχεται εκείνη η μουσική πάλι στη θύμηση
Μια μουσική θλιμμένη από τα περασμένα και σε πετσοκόβει
Βαράς με τα κομμένα χέρια σου τον καθρέφτη
Δεν ξέρεις αν αυτό είναι κάποια δικαίωση
Δεν ξέρεις ποιος είσαι....

Άννα Ρουμελιώτη

299



τοβιβλίο.net

300

http://tovivlio.net/


301

Το συλλογιΚο Εργο “ΜοΝολογοι” υλο
ΠοιΗΘΗΚΕ ΜΕσΑ ΑΠο ΤΗΝ οΜΩΝυΜΗ
ΔρΑσΗ Του ισΤοΤοΠου Τoβιβλιο.Net,
σΧοιΧΕιοΘΕΤΗΘΗΚΕ ΑΠο ΤοΝ ΔΗΜο
ΧλΩΠΤσιουΔΗ, Το ΕξΩφυλλο ΕΠιΜΕλΗ
ΘΗΚΕ ο ΚΩσΤΑσ ΘΕρΜογιΑΝΝΗσ, ΤΗΝ
ΕΠιΜΕλΕιΑ ΚΑι ΔιΑΧΕιρισΗ υλιΚου ΕΚΑ
ΝΕ Η ΜΑΧΗ ΤζουγΑΝΑ ΚΗ γιΑ λογΑριΑ
σΜο ΤΩΝ ΕΚΔοσΕΩΝ Τοβιβλιο.

ΤΗΝ ΕΚΔοσΗ ΕΠιΜΕλΗΘΗΚΕ 
ο ΔΗΜοσ ΧλΩΠΤσιουΔΗσ

ISBN: 978-618-82415-5-8



302





Κάθε ανθρώπινη σκέψη είναι ένας μοναχικός
μονόλογος. Δεν είναι όμως μόνο αυτό. Ο μονόλο-
γος στην πραγματικότητα μετουσιώνεται σε διά-
λογο εσωτερικό που ενίοτε μπορεί να γίνει πολύ
έντονος. Το μυαλό γίνεται ταυτόχρονα ακροατής
κι ομιλητής, συμφωνεί και διαφωνεί ταυτόχρονα,
ενώ κάποιες φορές παλεύει με την ίδια του την
ύπαρξη και τη νοητική του ικανότητα. 

Εκατόν έντεκα τέτοιοι μονόλογοι γεμίζουν τις
σελίδες τούτου του βιβλίου, γραμμένοι από τις
ψυχές εξήντα ενός ανθρώπων, οι οποίο εξωτερί-
κευσαν τις πεποιθήσεις τους για τον Άνθρωπο και
τον Έρωτα, για το Σήμερα και το Αύριο, για την
Αγωνία και την Ελπίδα!




